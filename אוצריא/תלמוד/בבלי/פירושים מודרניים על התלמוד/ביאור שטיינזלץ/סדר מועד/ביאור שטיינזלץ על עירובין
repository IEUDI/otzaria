# ביאור שטיינזלץ על עירובין
עדין שטיינזלץ
## דף ב.
 <big>א משנה</big> <strong>מבוי</strong> (סימטא, רחוב צר) הסגור משלושה צדדים, מותר לטלטל בו בשבת על ידי הנחת קורה בגובה פתחו. במקרה <strong>שהוא גבוה למעלה מעשרים אמה — ימעט</strong> גובה זה, באופן שיהא פחות מעשרים אמה. <strong>ר' יהודה אומר: אינו צריך</strong> למעט, כיון שאף בגובה זה מתירה הקורה את הטלטול במבוי.
 ואם היה פתח המבוי <strong>רחב</strong> יותר <strong>מעשר אמות — ימעט. ואם יש לו</strong> למבוי <strong>צורת הפתח,</strong> כלומר, שיש בשני צידיו שני עמודים, ועליהם עמוד נוסף, והרי זה כדלת שיש לה שתי מזוזות ומשקוף על גביהן, <strong>אף על פי שהוא רחב מעשר אמות — אין צריך למעט,</strong> שכן הפתח מכשיר את המבוי בטלטול בשבת, אפילו הוא רחב ביותר.
 <big>ב גמרא</big> <strong>תנן התם</strong> <small>[שנינו</small> במשנה <small>שם</small> במסכת סוכה<small>]</small>: <strong>סוכה שהיא גבוהה למעלה מעשרים אמה — פסולה, ור' יהודה מכשיר.</strong> ההלכות דומות איפוא בעיקרן, אלא שהן שונות בסגנונן. ושואלים על כך: <strong>מאי שנא גבי</strong> <small>[</small>ב<small>מה שונה אצל]</small> <strong>סוכה דתני</strong> <small>[ששנה</small> בה במשנה לשון<small>]</small> <strong>"פסולה" וגבי</strong> <small>[ואצל]</small> <strong>מבוי תני תקנתא</strong> <small>[שנה</small> לשון <small>תקנה</small> שימעט<small>]</small>?
 ומשיבים: <strong>סוכה,</strong> כיון שמצוותה <strong>דאורייתא</strong> <small>[מן התורה],</small> <strong>תני</strong> <small>[שנה]</small> בה <strong>"פסולה",</strong> שכן אם לא עשאה כראוי אינה מצווה. ואילו היתר <strong>מבוי,</strong> שכל עיקרו הוא <strong>דרבנן</strong> <small>[מדברי חכמים],</small> <strong>תני תקנתא</strong> <small>[שנה תקנה],</small> שהרי היתר המבוי אינו אלא לתקנה, ואינו מצוה מן התורה.
 <strong>ואיבעית אימא: דאורייתא נמי תני תקנתא</strong> <small>[ואם תרצה אמור</small> הסבר אחר: בדברים <small>שמן התורה גם כן שונה</small> במשנה <small>תקנה]</small> <strong>אלא,</strong> בענין <strong>סוכה דנפישין מיליה</strong> <small>[שמרובים דבריו,</small> הלכותיו<small>] —</small> <strong>פסיק ותני [</strong><small>פסק ושנה]</small> <strong>"פסולה",</strong> שהרי לא די בהכשר סוכה שתהיה בגובה המתאים, אלא דרוש שיהא בה שטח מספיק ודפנות וסכך כהלכתם. ואילו <strong>מבוי דלא נפישי מיליה</strong> <small>[שאין מרובים דבריו,</small> הלכותיו<small>] —</small> <strong>תני תקנתא</strong> <small>[שנה תקנה],</small> שאם ימעטו את גובה הקורה, יותר המבוי בטלטול.
 <big>ג</big> <strong>אמר רב יהודה אמר רב: חכמים לא למדוה</strong> להלכה זאת שפתח הגבוה למעלה מעשרים אמה אינו קרוי פתח, <strong>אלא מפתחו של היכל</strong> שבמקדש. <strong>ור' יהודה לא למדה</strong> לשיטתו, שאף הגבוה משיעור זה קרוי פתח, <strong>אלא מפתחו של אולם</strong> שבמקדש.
 <strong>דתנן</strong> <small>[ש</small>כן <small>שנינו</small> במשנה<small>]:</small> <strong>פתחו של היכל גבהו עשרים אמה ורחבו עשר אמות, ושל אולם גבהו ארבעים אמה ורחבו עשרים אמות.</strong>
 <strong>ושניהן</strong> חכמים ור' יהודה <strong>מקרא אחד דרשו:</strong> "וסמך ידו על ראש קרבנו <strong>ושחטו פתח אהל מועד</strong> וזרקו בני אהרן הכהנים את הדם על המזבח סביב" (ויקרא ג, ב) <strong>דרבנן סברי</strong> <small>[שחכמים סברו]:</small> <strong>קדושת היכל לחוד, וקדושת אולם לחוד.</strong> שיש הבדל בדרגות הקדושה בין היכל ואולם, ועיקרו של המקדש בהיכל הוא ולא באולם. <strong>וכי כתיב</strong> <small>[וכאשר נאמר]</small> <strong>"פתח אהל מועד" — אהיכל כתיב</strong> <small>[על</small> פתח <small>ההיכל נאמר]</small> ומכאן נלמד שהמושג 'פתח' מתייחס על פי הכתוב לפתחו של היכל בלבד, שגובהו עשרים אמה, והגבוה מזה איננו יודעים אם קרוי פתח כלל.
 <strong>ו</strong>אילו <strong>ר' יהודה סבר: היכל ואולם, קדושה אחת היא. וכי כתיב</strong> <small>[ומה שנאמר]</small> <strong>"פתח אהל מועד" אתרוייהו הוא דכתיב</strong> <small>[על שניהם הוא שנאמר],</small> והמושג 'פתח' יכול להתייחס גם לפתח גדול יותר.
 <strong>ואיבעית אימא</strong> <small>[ואם תרצה אמור</small> הסבר אחר<small>]:</small> <strong>לר' יהודה נמי</strong> <small>[גם כן]</small> <strong>קדושת אולם לחוד וקדושת היכל לחוד. והכא היינו טעמא</strong> <small>[וכאן זהו הטעם]</small> של <strong>ר' יהודה</strong> — שמצירוף לשונם של כמה פסוקים יחד <strong>כתיב</strong> <small>[נאמר</small> מתקבל הביטוי<small>]</small> <strong>"אל פתח אולם הבית",</strong> נמצא שפתח האולם קרוי אף הוא במקרא 'פתח', ומשיעורו אנו למדים.
 <strong>ורבנן</strong> <small>[וחכמים]</small> אומרים: <strong>אי הוה כתב</strong> <small>[אילו היה נאמר]</small> <strong>"אל פתח אולם" —</strong> היה זה <strong>כדקאמרת</strong> <small>[כמו שאמרת],</small> <strong>השתא דכתיב</strong> <small>[עכשיו שנאמר]</small> <strong>"אל פתח אולם הבית"</strong> הרי אנו מבינים: פתחו של <strong>הבית הפתוח לאולם,</strong> והוא ההיכל, ומשיעור פתחו נלמד.
 ומקשים על תחילתה של הראייה: <strong>והא כי כתיב האי</strong> <small>[והרי כאשר נאמר</small> ביטוי <small>זה</small> "פתח אוהל מועד"<small>]</small> <strong>במשכן כתיב</strong> <small>[נאמר]!</small> וכיצד למדים אנו דברים האמורים במקדש מדברים האמורים במשכן?
 ומשיבים: <strong>אשכחן</strong> <small>[מוצאים אנו]</small> <strong>משכן דאיקרי</strong> <small>[שנקרא]</small> <strong>מקדש, ומקדש דאיקרי</strong> <small>[שנקרא]</small> <strong>משכן,</strong> והלכותיהם נלמדות זו מזו. <strong>דאי לא תימא הכי</strong> <small>[שאם לא תאמר כך]</small> שמשכן ומקדש אחד הם לענין הלכה, <strong>הא</strong> [הלכה <small>זו]</small> ש<strong>אמר רב יהודה אמר שמואל: שלמים ששחטן קודם פתיחת דלתות ההיכל</strong> שבמקדש — <strong>פסולין, שנאמר "ושחטו פתח אהל מועד"</strong> ונלמד: <strong>בזמן שפתוחין</strong> פתחי אוהל מועד, <strong>ולא בזמן שהן נעולים</strong>, <strong>והא כי כתיב ההיא</strong> <small>[והרי כאשר נאמר אותו</small> פסוק<small>]</small> <strong>במשכן כתיב</strong> <small>[נאמר]</small> <strong>אלא,</strong> על כרחנו עלינו לקבל כי להלכה <strong>אשכחן</strong> <small>[מוצאים אנו]</small> <strong>מקדש דאיקרי</strong> <small>[שנקרא]</small> <strong>משכן ומשכן דאיקרי</strong> <small>[שנקרא]</small> <strong>מקדש.</strong>
 ושואלים: <strong>בשלמא</strong> <small>[נניח]</small> <strong>מקדש דאיקרי</strong> <small>[שנקרא]</small> <strong>משכן</strong> יש מקרא המוכיח כן, <strong>דכתיב</strong> <small>[שנאמר]</small> — <strong>"ונתתי משכני בתוככם"</strong> (ויקרא כו, יא), והמדובר במה שיהא כשיישבו ישראל בארצם. <strong>אלא משכן דאיקרי</strong> <small>[שנקרא]</small> <strong>מקדש מנלן</strong> <small>[מנין לנו]?</small> <strong>אילימא מדכתיב</strong> <small>[אם תאמר מ</small>מה <small>שנאמר]</small> <strong>"ונסעו הקהתים נשאי המקדש והקימו את המשכן עד באם"</strong> (במדבר י, כא)
## דף ב:
 <strong>ההוא</strong> <small>[אותו]</small> פסוק <strong>בארון כתיב</strong> <small>[נאמר]</small>. ומשמעות 'מקדש' בפסוק זה הריהי הדברים המקודשים שבמשכן, כגון ארון הברית, שהרי בני קהת נשאו רק את כלי הקודש ולא את גוף המשכן. <strong>אלא מהכא</strong> <small>[מכאן]</small> <strong>"ועשו לי מקדש ושכנתי בתוכם"</strong> (שמות כה, ח).
 <big>א</big> מקשים: <strong>בין לרבנן</strong> <small>[ל</small>שיטת <small>חכמים]</small> <strong>ובין ל</strong>שיטת <strong>ר' יהודה לילפו</strong> <small>[שילמדו]</small> <strong>מפתח שער החצר</strong> שבמשכן, <strong>דכתיב</strong> <small>[שנאמר]:</small> <strong>"ארך החצר מאה באמה ורחב חמשים בחמשים וקמה חמש אמות"</strong> (שמות כז, יח), <strong>וכתיב</strong> <small>[ונאמר]:</small> <strong>"וחמש עשרה אמה קלעים לכתף</strong> עמודיהם שלשה ואדניהם שלשה" (שמות כז, יד), <strong>וכתיב</strong> <small>[ונאמר]:</small> "<strong>ולכתף השנית מזה ומזה לשער החצר קלעים חמש עשרה אמה</strong> עמודיהם שלושה ואדניהם שלשה" (שמות לח, טו). שאם היו הקלעים שלשים מתוך רוחב כללי של חמשים אמה הרי ששער החצר היה עשרים אמה רוחב, וגובה חמש אמות. ונאמר: <strong>מה להלן,</strong> במשכן — <strong>חמש ברוחב עשרים</strong> קרוי פתח, <strong>אף כאן,</strong> לדיני עירובין, <strong>חמש ברוחב עשרים,</strong> יהא הגודל הראוי עבור פתח!
 ודוחים: מכאן אין להוכיח, כי שער זה "<strong>פתח שער החצר" איקרי</strong> <small>[נקרא]</small> אבל <strong>פתח סתמא</strong> <small>[סתם] —</small> <strong>לא איקרי</strong> <small>[נקרא],</small> ואין ללמוד ממנו לשאר מקומות שנאמר בהם פתח סתם.
 <strong>ואיבעית אימא</strong> <small>[ואם תרצה אמור]:</small> <strong>כי כתיב</strong> <small>[כאשר נאמר]:</small> <strong>"קלעים חמש עשרה אמה לכתף" — בגובהה הוא דכתיב</strong> <small>[שנאמר],</small> והיה גובה הקלעים לא חמש אלא חמש עשרה אמה ואילו רוחב החצר לא נתפרש בכתוב כל עיקר. 
 ותוהים: <strong>גובהה?!</strong> כיצד אפשר לפרש כן, <strong>והא כתיב</strong> <small>[והרי נאמר]</small> <strong>במפורש "וקמה חמש אמות"!</strong> ודוחים כי שם הכוונה ש<strong>ההוא משפת מזבח ולמעלה,</strong> שהמזבח היה גבוה עשר אמות, וקלעי החצר היו מוגבהים מעליו עוד חמש אמות.
 <big>ב</big> ושואלים: וכי <strong>ר' יהודה מפתחו של אולם גמר</strong> <small>[למד]?</small> <strong>והא תנן</strong> <small>[והרי שנינו</small> במשנתנו<small>]</small> שהפתח <strong>הרחב מעשר אמות ימעט ולא פליג</strong> <small>[חלק]</small> <strong>ר' יהודה!</strong> והרי פתח האולם היה רחב מעשר אמות!
 <strong>אמר אביי: פליג</strong> <small>[חלק]</small> ר' יהודה <strong>בברייתא, דתניא</strong> [<small>שכן שנינו]:</small> מבוי <strong>הרחב מעשר אמות ימעט, ר' יהודה אומר: אינו צריך למעט.</strong>
 ועדיין שואלים: <strong>וליפלוג במתניתין</strong> <small>[ושיחלוק במשנתנו]!</small> ומדוע לא הובא בה הדבר? ומתרצים: <strong>פליג</strong> <small>[חלק]</small> <strong>בגובהה, והוא הדין לרחבה,</strong> ומה שאמר 'אינו צריך' — מתייחס גם לגובה וגם לרוחב.
 ושואלים: <strong>ואכתי</strong> <small>[ועדיין]</small> האם אפשר לומר כי <strong>ר' יהודה מפתחו של אולם גמר</strong> <small>[למד]?</small> <strong>והתניא</strong> <small>[והרי שנינו</small> בברייתא<small>]:</small> <strong>מבוי שהוא גבוה מעשרים אמה — ימעט, ור' יהודה מכשיר עד ארבעים וחמשים אמה. ותני</strong> <small>[ושנה</small> בברייתא אחרת<small>]</small> <strong>בר קפרא</strong> בדברי ר' יהודה: <strong>עד מאה</strong> אמה.
 <strong>בשלמא</strong> <small>[נניח]</small> <strong>ל</strong>דברי <strong>בר קפרא</strong> אפשר לומר 'עד מאה' איננו מדויק אלא <strong>גוזמא,</strong> ורצה לומר שר' יהודה מכשיר בגבוה הרבה מעשרים. <strong>אלא ל</strong>שיטת <strong>רב יהודה</strong> בשם רב <strong>מאי</strong> <small>[מה]</small> ה<strong>גוזמא</strong> שבדבר? ודאי למספר מדויק נתכוון, אכן <strong>בשלמא</strong> <small>[נניח]</small> <strong>ל</strong>דברי <strong>ר' יהודה ארבעים</strong> אמה — דבר זה <strong>גמר</strong> <small>[למד]</small> <strong>מפתחו של אולם, אלא חמשים מנא ליה</strong> <small>[מנין לו]?</small> אלא עלינו לזנוח את דרך ההסבר הזאת ולומר שלא למדו ר' יהודה מפתחו של אולם אלא טעם אחר היה לו.
 <strong>אמר רב חסדא: הא מתניתא אטעיתיה לרב</strong> <small>[ברייתא זו</small> היא ש<small>הטעתה את רב]</small> ובשל זה הסביר כך את השיטות, <strong>דתניא</strong> <small>[ששנינו</small> בברייתא<small>]:</small> <strong>מבוי שהוא גבוה מעשרים אמה, יותר מפתחו של היכל — ימעט</strong>. <strong>הוא</strong> רב <strong>סבר: מדרבנן</strong> <small>[מ</small>כיון <small>שחכמים]</small> <strong>מפתחו של היכל גמרי</strong> <small>[למדו],</small> הרי ש<strong>ר' יהודה — מפתחו של אולם גמר</strong> <small>[למד].</small> <strong>ולא היא,</strong> אלא <strong>ר' יהודה מפתחא דמלכין גמר</strong> <small>[מפתח של מלכים למד]</small> שנוהגים לעשות פתחיהם רחבים וגבוהים ביותר.
 <big>ג</big> ושואלים: <strong>ורבנן</strong> <small>[וחכמים],</small> <strong>אי</strong> <small>[אם]</small> <strong>מפתחו של היכל גמירי</strong> <small>[למדו] —</small> <strong>ליבעו</strong> <small>[שיצטרכו]</small> להכשרת המבוי <strong>דלתות</strong> כשם שהיו ב<strong>היכל, אלמה תנן</strong> <small>[</small>ו<small>מדוע שנינו]</small> <strong>הכשר מבוי, בית שמאי אומרים: לחי וקורה, ובית הלל אומרים: לחי או קורה!</strong> שאף בית שמאי אינם סבורים שיש צורך בדלתות!
 ומשיבים: <strong>דלתות היכל לצניעות בעלמא</strong> <small>[בלבד]</small> <strong>הוא דעבידן</strong> <small>[שנעשו],</small> אבל אין להן שימוש ממשי, ופתח ההיכל כשלעצמו אינו צריך לדלתות והריהו פתח גמור גם בלעדיהן.
 ושוב מקשים: <strong>אלא מעתה,</strong> שלמדו חכמים מפתח ההיכל, <strong>לא תיהני ליה</strong> <small>[לא תועיל לו]</small> למבוי <strong>צורת הפתח</strong> אם הוא רחב מאוד, <strong>דהא</strong> <small>[שהרי]</small> <strong>היכל צורת הפתח הויא ליה</strong> <small>[היתה לו],</small> <strong>אפילו הכי</strong> <small>[כך]</small> <strong>עשר אמות</strong> בלבד <strong>הוא דרויח</strong> <small>[שרחב].</small> <strong>אלמה תנן</strong> <small>[מדוע שנינו]:</small> <strong>אם יש לו</strong> למבוי <strong>צורת הפתח, אף על פי שרחב מעשר אמות — אינו צריך למעט!</strong>
 ומשיבים: <strong>מידי הוא טעמא</strong> <small>[</small>הרי <small>דבר זה</small> אינו <small>טעם]</small> <strong>אלא ל</strong>שיטתו של <strong>רב,</strong> שלמדים מפתח ההיכל, ו<strong>הא מתני ליה</strong> <small>[והרי היה שונה לו]</small> <strong>רב יהודה לחייא בר רב קמיה</strong> <small>[לפני]</small> <strong>רב</strong> במשנתנו זו, שאם היתה לו צורת הפתח <strong>אינו צריך למעט. ואמר ליה</strong> <small>[לו]</small> <strong>רב: אתנייה</strong> <small>[למד אותו]</small> בגרסה אחרת <strong>"צריך למעט"</strong> הרי שלשיטת רב אף צורת הפתח אינה מועילה ברחב מכדי פתח ההיכל ואין להקשות כלל לפי שיטתו.
 ומקשים עוד: <strong>אלא מעתה</strong>
## דף ג.
 <strong>לא תיהני ליה</strong> <small>[תועיל לו]</small> <strong>אמלתרא</strong> (קורה מיוחדת) להכשירו אם היתה גבוהה מעשרים אמה, <strong>דהא</strong> <small>[שהרי]</small> <strong>היכל אמלתרא הויא ליה</strong> <small>[היתה לו]</small> <strong>ואפילו הכי</strong> <small>[כך]</small> <strong>עשרים אמה הוא</strong> שהיה <strong>גבוה</strong> ולא יותר, <strong>דתנן</strong> <small>[ש</small>כן <small>שנינו]</small> במשנה: <strong>חמש אמלתראות של</strong> עץ <strong>מילה היו על גביו</strong> של האולם<strong>, זו למעלה מזו, וזו למעלה מזו.</strong>
 ודוחים: <strong>והאי מאי תיובתא</strong> <small>[וזו מה קושיה</small> היא<small>]?</small> <strong>דילמא כי תניא</strong> <small>[שמא כאשר נשנתה]</small> <strong>ההיא</strong> <small>[אותה]</small> ברייתא <small>של</small> <strong>אמלתראות, באולם תניא</strong> <small>[נשנתה],</small> וגובהו היה ארבעים אמה?
 על כך משיבים: <strong>והאי מאי קושיא</strong> <small>[וזו מה קושיה</small> היא<small>]?</small> <strong>דילמא</strong> <small>[שמא]</small> <strong>תבנית היכל כתבנית אולם?</strong>
 ומה שהיה בפתחו של זה היה בפתחו של זה, <strong>אלמה</strong> <small>[</small>ו<small>מדוע]</small> <strong>אמר ר' אילעא אמר רב</strong> עצמו: קורה ש<strong>רחבה ארבעה</strong> טפחים, <strong>אף על פי שאינה בריאה</strong> (חזקה), הרי זו מכשירה את המבוי. <strong>ואם יש לה אמלתרא — אפילו גבוהה יותר מעשרים אמה אינו צריך למעט.</strong>
 <strong>אמר רב יוסף:</strong> הלכה זו ב<strong>אמלתרא</strong> לא מדברי רב היא אלא <strong>מתניתא</strong> <small>[ברייתא]</small> <strong>היא,</strong> ובעצם <strong>מאן קתני לה?</strong> <small>[מי שנה אותה]</small> ואולי אין זו ברייתא מוסמכת, ואין רב צריך לקבל דברים האמורים בברייתא זו.
 <strong>אמר אביי: והא</strong> <small>[והרי]</small> <strong>חמא בריה</strong> <small>[בנו]</small> של <strong>רבה בר אבוה קתני לה</strong> <small>[שנה אותה]</small> <strong>ו</strong>אף אם <strong>תיהוי</strong> <small>[תהיה]</small> הלכה זו של <strong>אמלתרא מתניתא</strong> <small>[ברייתא]</small> <strong>ותיקשי</strong> <small>[ותיקשה]</small> <strong>לרב</strong>!
 — <strong>אמר</strong> <small>[</small>יכול <small>לומר]</small> <strong>לך רב: דל אנא מהכא, מתנייתא מי לא קשיין אהדדי</strong> <small>[הוצא אותי</small> ואת שיטתי <small>מכאן,</small> ואולם <small>האם הברייתות</small> עצמן <small>אינן קשות זו על זו]?</small> <strong>אלא מאי אית לך למימר</strong> <small>[מה יש לך לומר]</small> כתירוץ — שמחלוקת <strong>תנאי</strong> <small>[תנאים]</small> <strong>היא, לדידי נמי</strong> <small>[לי</small> לשיטתי <small>גם כן]</small> מחלוקת <strong>תנאי</strong> <small>[תנאים]</small> <strong>היא.</strong>
 ואילו <strong>רב נחמן בר יצחק אמר: בלא רב מתנייתא אהדדי לא קשיין</strong> <small>[הברייתות אינן קשות זו לזו],</small> כי <strong>לרבנן</strong> <small>[ל</small>שיטת <small>חכמים]</small> <strong>קורה טעמא מאי</strong> <small>[מה טעמה] —</small> <strong>משום היכרא</strong> <small>[היכר],</small> והאמלתרא אף היא מושכת תשומת לב, <strong>והאי דקתני</strong> <small>[וזו ששנינו]</small> לגבי גובה המבוי: <strong>"יתר מפתחו של היכל" — סימנא בעלמא</strong> <small>[סימן סתם]</small> הוא ואין למדים הלכה מצורת פתח ההיכל.
 <strong>ורב נחמן בר יצחק, הניחא אי לא סבירא ליה הא דרבה, אלא אי סבירא ליה הא דרבה</strong> <small>[זה נוח אם אינו סבור,</small> שאין נראית לו שיטתו <small>זו של רבה, אבל אם סבור הוא</small> כשיטתו <small>זו של רבה]</small> ש<strong>אמר רבה: כתיב</strong> <small>[נאמר]</small> <strong>"למען ידעו דרתיכם כי בסכות הושבתי</strong> את בני ישראל בהוציאי אותם מארץ מצרים אני ה' אלהיכם" (ויקרא כג, מג) ומכאן למד רבה כי <strong>עד עשרים אמה אדם יודע ש</strong>הוא <strong>דר בסכה,</strong> ואם הסוכה גבוהה <strong>למעלה מעשרים אמה — אין אדם יודע, משום דלא שלטא ביה עינא</strong> <small>[שאין העין שולטת בו],</small> שכן אין אדם נוהג להגביה ראשו להסתכל בגובה כזה, ונמצא שהוא רואה רק את הדפנות, אבל אינו שם לב לעיקרה של הסוכה — לסכך.
 <strong>אלמא גבי</strong> <small>[מכאן</small> ש<small>אצל]</small> <strong>סוכה נמי בהיכרא פליגי, איפלוגי בתרתי</strong> <small>[ב</small>ענין <small>היכר הם גם כן חולקים, ולחלוק בשתים]</small> <strong>למה לי?</strong> שגם ר' יהודה, המתיר למעלה מעשרים אמה, סבור כי העין שולטת אף בגובה רב, ואין צורך בשתי מחלוקות גם בסוכה וגם במבוי, שהרי אותו טעם בשתיהן, ולכאורה אפשר לפסוק שטעם מבוי שונה הוא, ועיקרו כדברי רב.
 ומשיבים: <strong>צריכא</strong> <small>[צריך]</small> להשמיענו את שתי המחלוקות, <strong>דאי אשמעינן</strong> <small>[שאילו היה משמיענו]</small> רק <strong>גבי</strong> <small>[אצל]</small> <strong>סוכה —</strong> הייתי אומר <strong>בהא קאמר</strong> <small>[בזו אמר]</small> <strong>ר' יהודה</strong> שסוכה גבוהה כשרה<small>,</small> <strong>כיון</strong> ש<strong>לישיבה עבידא</strong> <small>[</small>היא <small>עשויה] —</small> <strong>שלטא ביה עינא</strong> <small>[שולטת בה העין],</small> שתוך ישיבה ממושכת בסוכה ודאי יבחין גם בסכך הסוכה. <strong>אבל מבוי,</strong> ש<strong>להילוך עביד</strong> <small>[נעשה] —</small> <strong>אימא</strong> <small>[אמור]</small> ש<strong>מודה להו לרבנן</strong> <small>[להם לחכמים]</small> שאין עינו של המהלך מבחינה בדברים גבוהים כל כך. <strong>ואי אשמעינן בהא — בהא קאמרי רבנן, אבל בהך — אימא מודו ליה לר' יהודה, צריכא</strong> <small>[ואם היה משמיענו</small> רק <small>בזה</small> במבוי, הייתי אומר: <small>בזה</small> בלבד <small>אמרו חכמים, אבל בזו</small> בסוכה, <small>אמור</small> ש<small>מודים לו לר' יהודה</small> מהטעם שהסברנו, על כן <small>צריך]</small> להשמיענו את שתי המחלוקות.
 <big>א</big> ושואלים לעיקרו של דבר: <strong>מאי</strong> <small>[מה</small> היא<small>]</small> <strong>אמלתרא? רב חמא בריה</strong> <small>[בנו]</small> של <strong>רבה בר אבוה אמר: קיני</strong> (עיטורים וקישוטים החקוקים בעץ ועשויים כקיני עופות). <strong>כי אתא</strong> <small>[כאשר בא]</small> <strong>רב דימי</strong> מארץ ישראל <strong>אמר, אמרי במערבא: פסקי דארזא</strong> <small>[אומרים בארץ ישראל</small> שאלה הם <small>כלונסאות של ארז].</small>
 ומבררים: <strong>מאן דאמר פסקי דארזא</strong> <small>[מי שאומר</small> שאמלתראות הן <small>כלונסאות של ארז],</small> <strong>כל שכן</strong> שמתיר <strong>קיני</strong> <small>[חקיקה],</small> שכן קורה המגולפת בתבניות מעוררת שימת לב, ויש בה היכר אפילו בגובה רב. אולם, <strong>מאן דאמר קיני, אבל פסקי דארזא — לא</strong> <small>[מי שאומר</small> שאמלתרא היא <small>חקיקה, אבל כלונסאות של ארז</small> — <small>לא].</small>
 ולגופה של שיטה זו מבררים: <strong>ומאן דאמר פסקי דארזא</strong> <small>[ומי שאומר כלונסאות של ארז]</small> <strong>מאי טעמא</strong> <small>[מה טעמו]</small> — <strong>משום דנפיש משכיה,</strong> <small>[שמרובה אורכה],</small> ולכן שמים לב אליהם. אולם, <strong>והא</strong> <small>והרי</small> <strong>סוכה דנפיש משכיה, וקאמרי רבנן</strong> <small>[שמרובה אורכה, ואמרו חכמים]</small> ש<strong>לא</strong> יגביה למעלה מעשרים אמה!
 <strong>אלא</strong> טעם הדבר הוא: <strong>כיון</strong> שהארז <strong>דקא חשיב — אית ליה קלא</strong> <small>[שחשוב —</small> <small>יש לו קול</small> ופרסום<small>],</small> ואנשים העוברים במבוי מתבוננים בקורה חשובה כגון זו, אף כשהיא גבוהה.
 <big>ב</big> נתעוררה שאלה: אם היתה <strong>מקצת קורה</strong> של מבוי <strong>בתוך עשרים</strong> אמה לקרקע, <strong>ומקצת קורה למעלה מעשרים,</strong> וכן <strong>מקצת סכך</strong> של סוכה <strong>בתוך עשרים</strong> אמה<strong>, ומקצת סכך למעלה מעשרים</strong> האם כשר או פסול? <strong>אמר רבה: במבוי — כשר, בסוכה — פסול.</strong>
 ושואלים: <strong>מאי שנא</strong> <small>[מה שונה]</small> ש<strong>במבוי כשר —</strong> משום <strong>דאמרינן קלוש</strong> <small>[שאומרים אנו: חתוך]</small> את עובי הקורה שלמעלה מעשרים. כלומר, נחשוב להלכה כאילו לא היה קיים חלק זה, אולם אם כן הרי <strong>סוכה נמי לימא קלוש</strong> <small>[גם כן אמור: חתוך]</small> את הסכך שמעל לעשרים.
 ומשיבים: <strong>אי קלשת הויא לה</strong> <small>[אם תחתוך תהיה זו]</small> <strong>חמתה מרובה מצילתה</strong> של סוכה. שהרי אם תסיר את חלק הסכך שמעל לעשרים, ישאר בה רק מעט סכך, ותיפסל הסוכה מן הטעם שאין סככה מספיק כדי להצל.
 ודוחים: <strong>הכא נמי, אי קלשת — הויא לה</strong> <small>[כאן גם כן</small> בקורה, <small>אם תחתוך —</small> <small>תהיה זו]</small> <strong>קורה</strong> רופפת וחלשה <strong>הניטלת</strong> (נופלת) <strong>ברוח</strong> הנושבת. וקורה כעין זו אינה מתירה. <strong>אלא על כרחך,</strong> שאנו מחשיבים את החלק הנותר כאילו היה חזק, ו<strong>נעשו כשפודין של מתכת,</strong> שאינם ניטלים ברוח אפילו הם דקים. ואם עלינו לקבל הנחות מעין אלו, <strong>הכא נמי</strong> <small>[כאן גם כן] —</small> בסוכה, <strong>על כרחך נעשית</strong> כאילו <strong>צילתה מרובה מחמתה!</strong>
 על כן מסבירים את שיטת רבה באופן אחר. <strong>אמר רבא מפרזקיא: סוכה</strong> ש<strong>ליחיד היא,</strong> ושמא יינטל לגמרי מקצת הסכך שלמטה מעשרים ויישאר רק זה שלמעלה מעשרים, שאינו מכשיר את הסוכה — <strong>לא מדכר</strong> <small>[אינו נזכר],</small> <strong>מבוי</strong> שהוא של <strong>רבים — מדכרי אהדדי</strong> <small>[מזכירים הם זה לזה].</small>
 <strong>רבינא אמר</strong> טעם אחר: <strong>סוכה</strong> כיון שמצוותה <strong>דאורייתא</strong> <small>[מן התורה] —</small> <strong>אחמירו</strong> <small>[החמירו]</small> <strong>בה רבנן</strong> <small>[חכמים],</small> <strong>מבוי</strong> כיון שעיקרו <strong>דרבנן</strong> <small>[מדברי חכמים] —</small> <strong>לא אחמירו ביה רבנן</strong> <small>[החמירו בו חכמים].</small>
 <strong>רב אדא בר מתנה מתני להא שמעתא דרבה איפכא</strong> <small>[היה שונה את ההלכה הזו של רבה להיפך],</small> ש<strong>אמר רבה: במבוי — פסול, בסוכה — כשירה!</strong> וכל הנימוקים שנאמרו בענין זה יש איפוא להופכם.
 ששואלים: <strong>מאי שנא</strong> <small>[מה שונה]</small> <strong>סוכה</strong> שהיא <strong>כשירה — דאמרינן קלוש</strong> <small>[שאנו אומרים: חתוך],</small> <strong>במבוי נמי</strong> <small>[גם כן] —</small> <strong>לימא קלוש</strong> <small>[נאמר חתוך]!</small>
 ומשיבים: <strong>אי קלשת, הוי לה</strong> <small>[אם אתה חותך, הרי זו]</small> נעשית <strong>קורה הניטלת ברוח.</strong> ודוחים: <strong>הכא נמי — אי קלשת הויא לה</strong> <small>[כאן</small> בסוכה <small>גם כן אם אתה חותך הרי היא</small> נעשית<small>] —</small> <strong>חמתה מרובה מצילתה! אלא על כרחך,</strong> בסוכה, <strong>נעשית</strong> כאילו <strong>צילתה מרובה מחמתה, הכא נמי</strong> <small>[כאן</small> במבוי <small>גם כן]</small> <strong>על כרחך נעשו</strong> שיירי הקורה <strong>כשפודין של מתכת!</strong>
 <strong>אמר רבא מפרזקיא: סוכה</strong> ש<strong>ליחיד היא — רמי אנפשיה ומדכר</strong> <small>מטיל</small> את החובה <small>על עצמו ונזכר</small> לבדוק<small>]</small>, <strong>מבוי</strong> ש<strong>לרבים היא — סמכי אהדדי, ולא מדכרי</strong> <small>[סומכים זה על זה, ואינם מזכירים],</small> <strong>דאמרי אינשי — קדרא דבי שותפי, לא חמימא ולא קרירא</strong> <small>[ש</small>כן <small>אומרים אנשים</small> פתגם זה: <small>קדירה של שותפים, אינה חמה ואינה צוננת],</small> שבכל דבר השייך לשניים, סומך אדם על חבירו, שהוא יעשה, ולכן אף אחד אינו עושה.
 <strong>רבינא אמר: סוכה</strong> שעיקרה <strong>דאורייתא</strong> <small>[מן התורה] —</small> <strong>לא בעי</strong> <small>[אינה צריכה]</small> <strong>חיזוק</strong> מדברי חכמים, והקלו בה. <strong>מבוי</strong> שהוא <strong>דרבנן</strong> <small>[מדברי חכמים] —</small> <strong>בעי</strong> <small>[צריך]</small> <strong>חיזוק.</strong>
 מכיון שנאמרו בדבר שתי נוסחאות סותרות, שואלים: <strong>מאי הוי עלה?</strong> <small>[מה היה עליה]</small> על בעיה זו, אם מקצת הסכך והקורה עולים על שיעור הגובה, הלכה למעשה? <strong>רבה בר רב עולא אמר: זה וזה</strong> במבוי ובסוכה — <strong>פסול. רבא אמר: זה וזה כשר.</strong>
## דף ג:
 <strong>חלל סוכה תנן</strong> <small>[שנינו]</small> <strong>חלל מבוי תנן</strong> <small>[שנינו]</small> שעשרים אמות שדובר בכך הרי הן שיעור הגובה של החלל מתחת לסכך או לקורה.
 <strong>אמר ליה</strong> <small>[לו]</small> <strong>רב פפא לרבא, תניא דמסייע</strong> <small>[שנויה</small> ברייתא <small>המסייעת]</small> <strong>לך: מבוי שהוא גבוה מעשרים אמה יותר מפתחו של היכל — ימעט. ו</strong>הרי <strong>היכל גופו חללו עשרים,</strong> וקורת הגג שלו למעלה מעשרים, ומכאן ראיה לכך שעשרים אמה שאמרו בסוכה ובמבוי הכוונה לחלל.
 <strong>איתיביה</strong> <small>[הקשה לו]</small> <strong>רב שימי בר רב אשי לרב פפא</strong> מן התוספתא: <strong>כיצד היה עושה — מניח קורה משפת עשרים ולמטה,</strong> משמע שקורה למעלה מעשרים פסולה!
 ענה לו: <strong>אימא</strong> <small>[אמור,</small> תקן<small>]:</small> משפת עשרים <strong>"ולמעלה".</strong> ותמה רב שימי: <strong>והא</strong> <small>[והרי]</small> <strong>"למטה</strong> מעשרים" <strong>קתני!</strong> <small>[שנינו]</small> וכיצד יכול אתה להפוך גירסה זו?
 והסביר לו שאין משנים ממש את נוסח הברייתא אלא מפרשים אותה, <strong>הא קא משמע לן</strong> <small>[</small>דבר <small>זה משמיע לנו]:</small> ש<strong>למטה כלמעלה,</strong> ודומים שני הדינים זה לזה. והכוונה: <strong>מה למעלה</strong> בגובה מקסימלי של הקורה <strong>חללה עשרים</strong> אמה, <strong>אף למטה</strong> הגובה המינימלי של הקורה צריך שיהא <strong>חללה עשרה</strong> טפחים. ואם הניח את הקורה בתוך עשרה טפחים, אינה מכשירה את המבוי.
 <big>א</big> <strong>אמר אביי משמיה</strong> <small>[משמו]</small> של <strong>רב נחמן: אמת סוכה ואמת מבוי,</strong> כלומר: האמות שהוזכרו בדיני סוכה ובדיני מבוי, הרי הן נמדדות <strong>באמה</strong> קטנה <strong>בת חמשה</strong> טפחים. ו<strong>אמת כלאים — באמה</strong> גדולה <strong>בת ששה</strong> טפחים. ויש להבין כי לכאורה הכוונה היתה להחמיר בשני המקרים.
 ומפרטים: <strong>אמת מבוי — באמה בת חמשה, למאי הילכתא</strong> <small>[לאיזו הלכה]</small> מתייחס הדבר? <strong>ל</strong>ענין <strong>גובהו</strong> של מבוי <strong>ולפירצת מבוי</strong> שפוסלת את המבוי, אם היתה ברוחב של יותר מעשר אמות.
 וששאלתם: <strong>והא איכא</strong> <small>[והרי יש]</small> גם ענין של <strong>משך מבוי</strong> (אורכו המינימלי של מבוי) שמותר להכשירו על ידי לחי וקורה<strong>,</strong> שהוא <strong>בארבע אמות.</strong> ואם אנו מודדים מבוי באמות קטנות, הרי נגיע על ידי כך <strong>לקולא!</strong>
 ודוחים: לענין זה סבורים אנו <strong>כמאן</strong> <small>[כמי]</small> ש<strong>אמר</strong> שמשך מבוי <strong>בארבעה טפחים</strong> בלבד, ואמות שהוזכרו במבוי רק לענין גובהו ורוחב פירצה שבו הוזכרו, והריהן רק להחמיר.
 <strong>ואיבעית אימא</strong> <small>[ואם תרצה אמור]</small> הסבר אחר, כי משך מבוי אמנם <strong>בארבע אמות,</strong> ואנו משערים אותו לחומרה באמות גדולות בנות ששה טפחים, ומה שאמר שאמת מבוי היא אמה בת חמשה — <strong>רוב אמות קאמר,</strong> ולא כולן.
 <big>ב</big> ועוד דנים בדבר, רב נחמן אמר ש<strong>אמת סוכה</strong> מחמירים בה ומודדים <strong>באמה</strong> קטנה <strong>בת חמשה,</strong> ושואלים: <strong>למאי הילכתא</strong> <small>[לאיזו הלכה]</small> מתייחס הדבר? <strong>לגובהה ולדופן עקומה,</strong> שאם היה גג קבוע מבדיל בין הסכך ודופן הסוכה, אם לא היה רוחבו של גג זה רב מארבע אמות אומרים אנו "דופן עקומה" — כאילו התקפלה דופן הסוכה ומגיעה עד קצה הסכך, וכשרה.
 <strong>ו</strong>אולם <strong>הא איכא</strong> <small>[והרי יש]</small> דין של <strong>משך סוכה בארבע אמות,</strong> ואם נמדוד באמות הקטנות הרי זה <strong>לקולא!</strong> ד<strong>תניא</strong> <small>[ש</small>כן <small>שנינו</small> בברייתא<small>],</small> <strong>רבי אומר: אומר אני, כל סוכה שאין בה ארבע אמות על ארבע אמות — פסולה,</strong> ואם נמדוד באמות קטנות הרי זה להקל!
 ומתרצים שיש להבין כי רב נחמן סבור <strong>כרבנן דאמרי</strong> <small>[כחכמים האומרים]:</small> סוכה <strong>אפילו אינה מחזקת אלא ראשו ורובו ושולחנו</strong> של הדר בה — כשרה.
 <strong>ואיבעית אימא</strong> <small>[ואם תרצה אמור]:</small> <strong>לעולם</strong> אף לשיטת <strong>רבי היא, ו</strong>רב נחמן <strong>רוב אמות קאמר</strong> <small>[אמר],</small> אף על פי שיש מקצת אמות בסוכה שאנו מחשבים באמה בת ששה ולהחמיר.
 <big>ג</big> אמרנו כי <strong>"אמת כלאים באמה בת ששה", למאי הילכתא</strong> <small>[לאיזו הלכה]</small> מתייחס הדבר? — <strong>ל</strong>ענין <strong>קרחת הכרם ולמחול הכרם.</strong>
 שכן שנינו במסכת כלאים: <strong>קרחת הכרם, בית שמאי אומרים</strong> ששיעורה <strong>עשרים וארבע אמות. ובית הלל אומרים: שש עשרה אמות. ומחול הכרם, בית שמאי אומרים: שש עשרה אמות, ובית הלל אומרים: שתים עשרה.</strong>
 ומבואר במשנה: <strong>איזו היא קרחת הכרם — כרם שחרב אמצעיתו</strong> מגפנים, אם <strong>אין שם</strong> בחלל הפנוי <strong>שש עשרה אמות — לא יביא זרע לשם</strong> משום האיסור האמור בתורה לזרוע זרעים בכרם (דברים כב, ט). <strong>היו שם שש עשרה אמה — נותן לו</strong> לכרם <strong>כדי עבודתו,</strong> כלומר: ארבע אמות בצידן של הגפנים הנחוצות לשם עיבודן, <strong>וזורע את המותר.</strong>
 <strong>ואיזהו מחול הכרם</strong> — השטח הפנוי ש<strong>בין כרם לגדר. אין שם שתים עשרה אמה — לא יביא זרע לשם. היו שם שתים עשרה אמה — נותן לו לכרם כדי עבודתו, וזורע את השאר</strong>.
 ומקשים: <strong>והא איכא</strong> <small>[והרי יש</small> דין<small>]</small> גפנים ה<strong>רצופים בארבע אמות דלקולא</strong> <small>[שלהקל]</small> אם יחשבו את השיעור באמות גדולות. <strong>דתנן</strong> <small>[ש</small>כן <small>שנינו</small> במשנה<small>]:</small> <strong>כרם הנטוע</strong> בשורות צפופות <strong>על פחות מארבע אמות, ר' שמעון אומר:</strong> כיון שהוא צפוף כל כך — <strong>אינו כרם,</strong> ואם זרע שם זרעים אינו חייב. <strong>וחכמים אומרים: כרם</strong> הוא, <strong>ורואין את</strong> הגפנים <strong>האמצעיים כאילו אינם</strong> והזורע מתחייב. ולשיטת ר' שמעון אם ישערו בארבע אמות גדולות הרי זה להקל.
 ומתרצים: רב נחמן שאמר דבר זה נוקט <strong>כרבנן דאמרי</strong> <small>[כ</small>שיטת <small>חכמים האומרים]</small> שכרם רצוף <strong>הוי</strong> <small>[הרי הוא]</small> <strong>כרם. ואיבעית אימא</strong> <small>[ואם תרצה</small> לפרש באופן אחר <small>אמור</small> כך<small>]:</small> <strong>לעולם</strong> אמר אף כ<strong>ר' שמעון, ו</strong>על <strong>רוב אמות</strong> שבדיני כלאים <strong>אמר,</strong> ולא על כולן. עד כאן שיטת אביי בשם רב נחמן.
 <strong>ו</strong>אילו <strong>רבא משמיה</strong> <small>[משמו]</small> של <strong>רב נחמן אמר: כל אמות</strong> ששיערו בהם חכמים תמיד <strong>באמה בת ששה</strong> טפחים, <strong>אלא הללו שוחקות,</strong> כלומר מרווחות וארוכות מעט יותר. <strong>והללו</strong> שאמרו להחמיר <strong>עצבות</strong> כלומר מצומצמות, מדוייקות לשיעור ששה טפחים בדיוק.
 <strong>מיתיבי</strong> <small>[מקשים</small> מברייתא<small>]:</small> <strong>כל אמות שאמרו חכמים באמה בת ששה</strong> טפחים, <strong>ובלבד</strong>
## דף ד.
 <strong>שלא יהו מכוונות</strong> (שוות בדיוק). <strong>בשלמא</strong> <small>[נניח]</small> <strong>ל</strong>שיטת <strong>רבא</strong> כוונת הברייתא <strong>כי היכי דליהויין</strong> <small>[כדי שיהיו]</small> <strong>הללו</strong> אמות כלאים <strong>שוחקות</strong> ו<strong>הללו</strong> אמות סוכה <strong>עצבות. אלא לאביי קשיא</strong> <small>[קשה]!</small>
 ומשיבים: <strong>אמר</strong> <small>[יכול לומר]</small> <strong>לך אביי, אימא</strong> <small>[אמור,</small> תקן<small>]</small> כך בנוסח הברייתא: <strong>אמת כלאים באמה בת ששה,</strong> ולא שאר האמות.
 ומקשים: <strong>והא מדקתני סיפא</strong> <small>[והרי מ</small>מה <small>ששנינו</small> ב<small>סוף]</small> ברייתא זו: <strong>רבן שמעון בן גמליאל אומר: כל אמות שאמרו חכמים בכלאים באמה בת ששה, ובלבד שלא יהו מצומצמות,</strong> הרי <strong>מכלל</strong> הדברים נלמד ש<strong>תנא קמא כל אמות קאמר</strong> <small>[אמר],</small> ולא בכלאים בלבד!
 ומשיבים: <strong>אמר</strong> <small>[יכול לומר]</small> <strong>לך אביי: ולאו מי איכא</strong> <small>[והאם אין]</small> <strong>רבן שמעון בן גמליאל דקאי כוותי</strong> <small>[שעומד כשיטתי],</small> <strong>אנא דאמרי</strong> <small>[אני שאני אומר]</small> דברי הרי הם <strong>כ</strong>שיטת <strong>רבן שמעון בן גמליאל.</strong>
 ומעירים: <strong>ל</strong>שיטת <strong>אביי ודאי</strong> מחלוקת <strong>תנאי</strong> <small>[תנאים]</small> <strong>היא</strong> בדבר אמות גדולות וקטנות. אולם <strong>ל</strong>שיטת <strong>רבא מי לימא</strong> <small>[האם יש לומר]</small> שמחלוקת <strong>תנאי</strong> <small>[תנאים]</small> <strong>היא?</strong>
 ומשיבים: שאין הדבר הכרחי לשיטה זו, <strong>אמר</strong> <small>[יכול לומר]</small> <strong>לך רבא: רבן שמעון בן גמליאל</strong> לא בא לחלוק על עיקרי דברי התנא הראשון אלא <strong>הא אתא לאשמועינן:</strong> <small>[</small>דבר <small>זה בא להשמיענו]:</small> <strong>אמת כלאים לא יצמצם,</strong> שאמה זו יש להקפיד בה שתהא שוחקת.
 ומקשים: אם רק זאת בלבד רצה לומר, <strong>ולימא</strong> <small>[ושיאמר]:</small> <strong>"אמת כלאים לא יצמצם",</strong> ודבריו <strong>באמה בת ששה למעוטי מאי?</strong> <small>[למעט את מה</small> בא<small>],</small> <strong>לאו למעוטיה</strong> <small>[האם לא למעט]</small> <strong>אמת סוכה ואמת מבוי</strong> ששיעורן בחמשת טפחים בלבד?
 ודוחים: <strong>לא,</strong> בא <strong>למעוטי</strong> <small>[למעט]</small> <strong>אמה יסוד</strong> של המזבח <strong>ואמה סובב</strong> של המזבח, שהכל מסכימים שהן נמדדות באמות קטנות בנות חמשה טפחים,
 <strong>דכתיב</strong> <small>[שנאמר]:</small> <strong>"ואלה מדות המזבח באמות אמה אמה וטפח וחיק האמה ואמה רחב וגבולה אל שפתה סביב זרת האחד וזה גב המזבח"</strong> (יחזקאל מג, יג) ופירשו חכמים: <strong>"חיק האמה" — זה יסוד</strong> המזבח, <strong>"ואמה רחב" — זה סובב</strong> שבמזבח, <strong>"וגבולה אל שפתה סביב" — אלו הקרנות, "וזה גב המזבח"</strong> — מדבר ב<strong>מזבח הזהב</strong> שאף הוא נמדד באמות קטנות.
 <big>א</big> כיון שדובר בשיעורין שונים מביאים מה ש<strong>אמר ר' חייא בר אשי אמר רב: שיעורין</strong> של מצוות התורה, ודיני <strong>חציצין</strong> <small>[חציצות]</small> הפוסלים בטבילה ודיני <strong>מחיצין</strong> <small>[מחיצות]</small> והלכותיהן, כולם <strong>הלכה למשה מסיני.</strong>
 ושואלים: וכי <strong>שיעורין</strong> הלכה למשה מסיני בלבד הם?! הלא <strong>דאורייתא</strong> <small>[מן התורה]</small> <strong>הוא! דכתיב</strong> <small>[ש</small>כן <small>נאמר]:</small> <strong>"ארץ חטה ושערה</strong> וגפן ותאנה ורמון ארץ זית שמן ודבש" (דברים ח, ח), <strong>ואמר רב חנן: כל הפסוק הזה לשיעורין נאמר:</strong>
 <strong>חטה</strong> — ללמדנו שיעור <strong>לכדתנן</strong> <small>[לכמו ששנינו</small> במשנה<small>]:</small> <strong>הנכנס לבית המנוגע</strong> בצרעת (עיין ויקרא פרק יד) <strong>וכליו</strong> (בגדיו) מונחים <strong>על כתפיו, וסנדליו וטבעותיו בידיו</strong> — <strong>הוא והם</strong> (הבגדים) <strong>טמאין מיד.</strong> אולם אם <strong>היה לבוש כליו, וסנדליו ברגליו, וטבעותיו באצבעותיו — הוא טמא מיד, והן</strong> הבגדים, הסנדלים והטבעות <strong>טהורין עד שישהה</strong> בבית <strong>בכדי</strong> זמן <strong>אכילת פרס</strong> (חצי ככר). ופרס זה שיערו ב<strong>פת חטין</strong> שזמן אכילתה קצר <strong>ולא פת שעורין.</strong> ומחשבים את זמן האכילה כשהאוכל <strong>מיסב ואוכל בליפתן</strong>. נמצא שיש שיעור בתורה הקשור בחטה דוקא.
 <strong>שעורה</strong> — אף היא בסיס לשיעורים, <strong>דתנן</strong> <small>[שכן שנינו]:</small> <strong>עצם</strong> מן המת שגודלה <strong>כשעורה - מטמא במגע ובמשא,</strong> אבל <strong>אינו מטמא באהל,</strong> שאם היתה העצם בתוך בית, אין כל חלל הבית נטמא.
 <strong>גפן —</strong> הוא השיעור <strong>כדי רביעית יין לנזיר,</strong> שהנזיר האסור בשתיית יין, לוקה אם שותה אותו.
## דף ד:
 <strong>תאנה —</strong> לענין שיעור <strong>כגרוגרת</strong> (תאנה יבשה) <strong>להוצאת שבת,</strong> שכל מאכלי אדם, חייבים על הוצאתם בשבת אם היה גודלם כגרוגרת.
 <strong>רמון —</strong> אף הוא ללמדנו שיעור, <strong>כדתנן</strong> <small>[כפי ששנינו</small> במשנה<small>]:</small> <strong>כל כלי בעלי בתים</strong> העשויים עץ, <strong>שיעורן</strong> להיטהר מטומאתם על ידי שבירה (שכן, כלי טמא נטהר מטומאתו בשבירה) אם יש בהם נקב <strong>כרימונים</strong>.
 ומה שנאמר "<strong>ארץ זית שמן ודבש"</strong> דורשים: <strong>ארץ שכל שיעוריה כזיתים.</strong> ותוהים: <strong>כל שיעוריה סלקא דעתך</strong> <small>[עולה על דעתך]?!</small> <strong>והאיכא הני דאמרן</strong> <small>[והרי יש אלו שאמרנו]</small> שאין שיעורם כזית! <strong>אלא אימא</strong> <small>[אמור]:</small> <strong>ארץ שרוב שיעוריה כזיתים,</strong> שרוב השיעורים שנאמרו, כגון במאכלות אסורים וטומאת אהל המת ומגע נבילה, הם בכזית.
 <strong>דבש,</strong> כלומר, תמר שממנו מוציאים דבש תמרים <strong>—</strong> אף הוא שיעור. שבאכילה ביום הכיפורים אין מתחייבים אלא בשיעור <strong>ככותבת</strong> (תמרה) <strong>הגסה</strong> (הגדולה). ואם כן, מכל האמור כאן אפשר להסיק, ששיעורי תורה אינם רק הלכה למשה מסיני אלא כתובים בתורה במפורש.
 ודוחים: <strong>ותסברא</strong> <small>[וכי סבור אתה]</small> כך, וכי <strong>שיעורין מיכתב כתיבי</strong> <small>[כתובים</small> במפורש בתורה<small>]</small> לענין מה מתייחס כל אחד מן השיעורים? <strong>אלא הלכתא נינהו, ואסמכינהו רבנן אקראי</strong> <small>[הלכות הן</small> למשה מסיני, <small>והסמיכון חכמים על המקראות].</small>
 <big>א</big> אף לגבי <strong>חציצין,</strong> כלומר חציצות בטבילה, שואלים: הרי אף אלה <strong>דאורייתא נינהו</strong> <small>[מן התורה הן]</small> <strong>דכתיב</strong> <small>[שנאמר]</small> <strong>"ורחץ במים את כל בשרו"</strong> (ויקרא טו, טז) ולמדו חכמים מכאן <strong>שלא יהא דבר חוצץ בין בשרו למים, 'במים'</strong> הידועים הכוונה דווקא <strong>במי מקוה,</strong> ולא בכל מים. ומן הכתוב <strong>"כל בשרו" למדים</strong> שיהיו אלה <strong>מים שכל גופו עולה בהן,</strong> כלומר שיכול לטבול בהן כולו בבת אחת <strong>וכמה הן,</strong> ומה שיעורם של מים אלה — <strong>אמה על אמה ברום שלש אמות. ושיערו חכמים</strong> את נפחו של מקוה בגודל זה וקבעו <strong>מי מקוה</strong> שיעורם <strong>ארבעים סאה.</strong> וכיון שנדרש הדבר מן הכתוב מה צורך להלכה למשה מסיני?
 ומשיבים: <strong>כי איצטריך הילכתא</strong> <small>[כאשר הוצרכה הלכה]</small> זו, הרי היא <strong>ל</strong>ענין <strong>שערו,</strong> שאף הוא צריך להיות ראוי שיחדרו בו המים ללא חציצה. <strong>וכ</strong>דברי <strong>רבה בר רב הונא</strong> ש<strong>אמר רבה בר רב הונא: נימא</strong> (שערה) <strong>אחת קשורה — חוצצת</strong> בפני המים והטובל כך לא עלתה לו הטבילה. <strong>שלש — אינן חוצצות,</strong> ששלש שערות יחד אינן נקשרות במהודק עד כדי שלא יכנסו המים ביניהן. <strong>שתים — איני יודע,</strong> ודבר זה הוא שנלמד מן ההלכה.
 ומקשים: <strong>שערו נמי דאורייתא</strong> <small>[גם כן מן התורה]</small> <strong>הוא, דתניא</strong> <small>[שכן שנינו</small> בברייתא<small>]</small> על הכתוב <strong>"ורחץ את כל בשרו",</strong> 'את' משמעו לרבות ולהוסיף <strong>את הטפל לבשרו — וזהו שער!</strong>
 ומשיבים: <strong>כי אתאי הילכתא</strong> <small>[כאשר באה ההלכה]</small> הרי זה ללמדנו <strong>ל</strong>ענין <strong>רובו ולמיעוטו ולמקפיד ולשאין מקפיד וכ</strong>דברי <strong>ר' יצחק.</strong>
 ש<strong>אמר ר' יצחק:</strong> על פי <strong>דבר תורה</strong> רק אם <strong>רובו</strong> של הגוף מכוסה בדבר החוצץ בפני המים <strong>ומקפיד עליו</strong> ומעונין להסיר אותה חציצה <strong>חוצץ</strong> — הריהו נחשב כחציצה לטבילה במקוה, <strong>ושאינו מקפיד עליו — אינו חוצץ, וגזרו על רובו</strong> אף <strong>שאינו מקפיד משום רובו המקפיד,</strong> וכן <strong>על מיעוטו</strong> שהיה מכוסה בדבר ש<strong>מקפיד</strong> עליו <strong>משום רובו המקפיד.</strong>
 ושואלים לענין זה: <strong>וליגזור נמי</strong> <small>[ושנגזור גם כן]</small> <strong>על מיעוטו שאינו מקפיד משום מיעוטו המקפיד, אי נמי</strong> <small>[או גם כן]</small> <strong>משום רובו שאינו מקפיד!</strong>
 ומשיבים: אין לעשות כן, שכן <strong>היא גופה</strong> <small>[עצמה]</small> <strong>גזירה, ואנן ניקום</strong> <small>[ואנו נעמוד]</small> <strong>ונגזור גזירה לגזירה?!</strong> ומכל מקום חילוקי דינים אלה אינם כתובים ואינם רמוזים בתורה, ולמדנום כהלכה למשה מסיני.
 <big>ב</big> בדומה לזה שואלים: מדוע אמרנו שדין <strong>מחיצות</strong> הוא הלכה למשה מסיני, הלא <strong>דאורייתא נינהו</strong> <small>[מן התורה הם]</small> שהרי את העקרון היסודי שגובה מחיצה היוצרת רשות לעצמה הוא עשרה טפחים למדנו מן המקרא,
 <strong>דאמר מר <small>[החכם]:</small>: ארון</strong> הקודש שהיה במשכן גובהו <strong>תשעה</strong> טפחים, שכן נאמר שהיה גובהו אמה וחצי. וכיון שבאמה ששה טפחים, הרי גובהו תשעה. <strong>וכפורת</strong> שעליו <strong>טפח, הרי כאן עשרה.</strong> וכיון שמקובל בידינו שלא ירדה שכינה אל רשות העולם הזה, ומזה שנאמר שהיתה שכינה מתגלה מעל הכפורת, נלמד שגובה עשרה טפחים יוצר רשות לעצמה!
 ומשיבים: <strong>לא צריכא</strong> <small>[נצרכה]</small> ללמוד הדבר מהלכה אלא לשיטת <strong>ר' יהודה</strong> ש<strong>אמר: אמת בנין באמה בת ששה</strong> טפחים. כלומר, כל אמות שנאמרו בבנין המקדש והמשכן הרי הן אמות גדולות בנות ששה טפחים. ואילו <strong>אמת כלים באמה בת חמשה</strong> טפחים. אם כן, הארון שאף הוא מן הכלים שבמקדש, שמדת גובהו אמה וחצי, הריהו עם הכפורת בגובה שמונה טפחים ומחצה.
 ושואלים: <strong>ול</strong>דעת <strong>ר' מאיר</strong> ש<strong>אמר כל האמות היו בבינונית</strong> (אמה רגילה בת ששה טפחים), <strong>מאי איכא למימר</strong> <small>[מה יש לומר]</small>? שהרי לכאורה לשיטתו הכל מפורש בכתוב!
 ועונים: אמנם ההלכה לענין מחיצה הגבוהה עשרה נלמדת מהכתוב, אך <strong>ל</strong>דעת <strong>ר' מאיר כי אתאי הילכתא</strong> <small>[כאשר באה ההלכה]</small> הרי זה לדינים אחרים שבמחיצות, כגון: <strong>גוד,</strong> שאנו מחשיבים מחיצות ידועות כאילו נמשכו ועלו עד למעלה, או למשוך ולהוריד את המחיצה למטה. <strong>וללבוד,</strong> שאנו מחשיבים דברים הסמוכים זה לזה בפחות משלשה טפחים כאילו היו צמודים. <strong>ולדופן עקומה</strong> בסוכה, שאנו מחשיבים את חלק הגג המקיף את סכך הסוכה אם אינו רחב ארבע אמות, כאילו היה חלק מדופן הסוכה ונתעקם. ודברים אלה ודאי שלא נתפרשו בכתוב.
 <big>ג</big> <strong>היה</strong> המבוי <strong>גבוה</strong> יותר <strong>מעשרים אמה, ובא למעטו, כמה ממעט?</strong> ותוהים על השאלה: <strong>כמה ממעט?!</strong> מה השאלה? <strong>כמה</strong> ש<strong>צריך ליה</strong> <small>[לו] —</small> עד שיהא בגובה של עשרים!
 <strong>אלא</strong> כך יש לשאול: <strong>רחבו בכמה?</strong> ודאי שיש צורך לדאוג שיהא חלל המבוי פחות מעשרים אמה, אולם מה צריך להיות רוחבו של הקטע שהגביהוהו, כדי שיתיר את השימוש בכל המבוי? <strong>רב יוסף אמר: טפח, אביי אמר: ארבעה</strong> טפחים.
 ומציעים: <strong>לימא בהא קא מיפלגי</strong> <small>[האם לומר</small> כי <small>ב</small>דבר <small>זה נחלקו]</small> <strong>דמאן דאמר</strong> <small>[שמי שאומר]</small> <strong>טפח קסבר</strong> <small>[סבור]:</small> <strong>מותר להשתמש תחת הקורה</strong> שבמבוי, שלדעתו מועילה הקורה כמחיצה, ומן הקצה החיצון של המחיצה (הפונה אל הרחוב) ולפנים נעשה כמבוי נעול ומותר לטלטל שם.
## דף ה.
 <strong>ומאן דאמר</strong> <small>[ומי שאומר]</small> <strong>ארבעה</strong> טפחים <strong>קסבר</strong> <small>[סבור]:</small> שרק מן הקצה הפנימי של הקורה בלבד נעשה כמבוי נעול ומותר בשימוש, ואם כן, אסור <strong>להשתמש תחת הקורה!</strong>
 ודוחים: <strong>לא, דכולי עלמא קסברי</strong> <small>[שהכל סבורים]</small> <strong>מותר להשתמש תחת הקורה. ובהא קא מיפלגי</strong> <small>[ובזה נחלקו],</small> <strong>מר</strong> <small>[חכם זה,</small> רב יוסף<small>]</small> <strong>סבר: קורה</strong> מועילה למבוי <strong>משום היכר</strong> להבדילו מרשות הרבים, ולכן בטפח בלבד די, שהרי גם בטפח יש משום היכר מספיק. <strong>ומר</strong> <small>[וחכם זה,</small> אביי<small>]</small> <strong>סבר: קורה משום מחיצה</strong> ואין מחיצה מועילה לשטח בפחות מארבעה טפחים.
 <strong>ואיבעית אימא, דכולי עלמא</strong> <small>[ואם תרצה אמור: שהכל</small> סבורים<small>]:</small> <strong>קורה משום היכר. והכא</strong> <small>[וכאן] —</small> <strong>בהיכר של מטה ובהיכר של מעלה קמיפלגי; דמר</strong> <small>[שחכם זה,</small> רב יוסף<small>]</small> <strong>סבר: אמרינן</strong> <small>[אומרים אנו]</small> <strong>היכר של מטה</strong> דינו <strong>כהיכר של מעלה,</strong> ודי בטפח אחד. <strong>ומר</strong> <small>[וחכם זה,</small> אביי<small>]</small> <strong>סבר: לא אמרינן</strong> <small>[אין אנו אומרים]</small> <strong>היכר של מטה כהיכר של מעלה,</strong> אלא למטה צריך להיות בולט יותר ודינו בארבעה טפחים.
 <strong>ואיבעית אימא דכולי עלמא אמרינן</strong> <small>[ואם תרצה אמור שלדעת הכל אומרים אנו]:</small> <strong>היכר של מטה כהיכר של מעלה,</strong> ובעצם מספיק אפילו בטפח, <strong>והכא</strong> <small>[וכאן]</small> <strong>בגזירה שמא יפחות</strong> ויתמעט ההיכר הזה על ידי דריכת רגלי האנשים ההולכים במבוי <strong>קמיפלגי</strong> <small>[נחלקו],</small> שרב יוסף אינו חושש שמא יפחת, ואביי שאינו מסתפק בטפח אחד חושש שמא ההיכר, כלומר הגבהת הקרקע בטפח אחד, יפחת על ידי דריסת הרגלים ואז גם טפח לא יהיה, ואנשים לא יבחינו וישתמשו במבוי שלא כדין.
 <big>א</big> <strong>היה</strong> המבוי <strong>פחות מעשרה טפחים</strong> בגובהו <strong>וחקק</strong> (חפר) <strong>בו להשלימו לעשרה, כמה חוקק?</strong> ותוהים: <strong>כמה חוקק?! כמה שצריך ליה</strong> <small>[לו]</small> עד שישלים את גובהו לעשרה. <strong>אלא</strong> יש להבין שהשאלה היא <strong>משכו בכמה.</strong> כלומר, מה צריך להיות אורכה המינימלי של החפירה לאורך המבוי. <strong>רב יוסף אמר: בארבעה</strong> טפחים, <strong>אביי אמר: בארבע אמות.</strong>
 ומציעים: <strong>לימא</strong> <small>[האם לומר]</small> שבשיטת <strong>ר' אמי ור' אסי קמיפלגי</strong> <small>[נחלקו],</small> <strong>דאיתמר</strong> <small>[שנאמר]</small> שדנו חכמים בשאלה: <strong>מבוי שנפרץ</strong> הכותל <strong>מצידו</strong> בחלק <strong>כלפי ראשו</strong> בקצה המבוי הנוטה לרשות הרבים, מה תקנה יש לו? <strong>איתמר משמיה</strong> <small>[נאמר משמו]</small> של <strong>ר' אמי ור' אסי: אם יש שם פס ארבעה</strong> טפחים לסתום חלק מן הכותל הפרוץ — <strong>מתיר בפרצה</strong> שאורכה <strong>עד עשר</strong> אמות.
 <strong>ואם לאו</strong> שאין שם פס כזה, אם היה החלל <strong>פחות משלשה</strong> טפחים <strong>— מתיר</strong> תיקון המבוי (בלחי או בקורה) לטלטל בו מדין לבוד. <strong>שלושה — אינו מתיר.</strong> ונאמר כי <strong>רב יוסף אית ליה</strong> <small>[יש לו,</small> הוא מקבל <strong>]</strong> את דברי <strong>ר' אמי,</strong> ואילו לשיטת <strong>אביי לית ליה</strong> <small>[אין לו,</small> אינו מקבל<small>]</small> את שיטת <strong>ר' אמי.</strong>
 <strong>ודוחים: אמר</strong> <small>[</small>יכול <small>לומר]</small> <strong>לך אביי:</strong> שאין להשוות: <strong>התם</strong> <small>[שם]</small> בדברי ר' אמי <strong>סוף מבוי</strong> כלומר, אותו מבוי היה מתחילתו כראוי, והתקלקל לאחר זמן. <strong>הכא</strong> <small>[כאן</small> מדובר<small>]</small> <strong>תחלת מבוי,</strong> כשמלכתחילה לא היו בו התנאים העושים אותו מבוי, ובמקרה זה: <strong>אי איכא</strong> <small>[אם יש]</small> <strong>ארבע אמות</strong> באורכו — <strong>אין</strong> <small>[כן]</small> הרי זה מבוי. <strong>אי</strong> <small>[אם]</small> <strong>לא</strong> <small>—</small> <strong>לא</strong> נחשב מבוי.
 <strong>אמר אביי: מנא אמינא לה</strong> <small>[מנין אומר אני אותה</small>, את דעתי זו<small>]</small> שצריך לכל הפחות אורך של ארבע אמות — <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>אין מבוי ניתר בלחי וקורה</strong> כדינו <strong>עד שיהו בתים וחצרות</strong> גם יחד <strong>פתוחים לתוכו</strong> שרק כגון זה קרוי מבוי.
 <strong>ואי</strong> <small>[ואם]</small> כל אורך המבוי <small>אינו אלא</small> <strong>ארבעה</strong> טפחים <strong>היכי משכחת ליה</strong> <small>[כיצד מוצא אתה אותה]</small> מציאות שמבוי קצר כזה יהיו חצרות פתוחות לו, והרי אין פתח בפחות מארבעה!
 <strong>וכי תימא דפתח </strong><small>[ואם תאמר שפותח] </small><strong>לה בדופן האמצעי</strong> את פתחי החצרות, שאמנם אורך המבוי קטן ביותר אבל רוחבו גדול, וברוחבו מצויים שני פתחים לשתי חצרות, <strong>ו</strong>אולם <strong>האמר</strong> <small>[והרי אמר]</small> <strong>רב נחמן: נקיטינן</strong> <small>[מוחזקים אנו]</small> בהלכה זו, <strong>איזהו מבוי שניתר בלחי וקורה — כל שארכו יתר על רחבו, ובתים וחצרות פתוחים לתוכו.</strong> ואם אורך המבוי ארבעה טפחים, הרי רחבו צריך להיות פחות אפילו מארבעה.
 <strong>ו</strong>מתרץ <strong>רב יוסף:</strong> כגון <strong>דפתח ליה</strong> <small>[שעשה פתחים בו]</small> <strong>בקרן זוית,</strong> ואז יתכן שיהיו שני פתחים שכל אחד מהם רחבו לפחות ארבעה טפחים, אף שאורך המבוי עצמו אינו יתר על ארבעה טפחים.
 ועוד <strong>אמר אביי: מנא אמינא לה</strong> <small>[מנין אומר אני אותה</small> את הלכתי זו<small>] —</small> ש<strong>אמר רמי בר חמא אמר רב הונא: לחי הבולט מדופנו של מבוי</strong> אל חלל המבוי, אם היה ארכו של הלחי <strong>פחות מארבע אמות — נידון</strong> עדיין <strong>משום לחי</strong> ומותר לטלטל שם, <strong>ואינו צריך לחי אחר להתירו.</strong> אבל אם היה בולט <strong>ארבע אמות — נידון</strong> חלק זה <strong>משום מבוי</strong> כאילו היה מבוי נוסף בתוך מבוי <strong>וצריך לחי אחר להתירו</strong> הרי שבפחות מארבע אמות אין תורת מבוי עליו, והרי זו ראיה לשיטת אביי.
 ושואלים: <strong>ורב יוסף</strong> מה הוא אומר בענין זה? ומשיבים שהוא מחלק בין המקרים: <strong>לאפוקי</strong> <small>[כדי להוציאו]</small> <strong>מתורת לחי — עד דאיכא</strong> <small>[שיש]</small> בו <strong>ארבע אמות.</strong> ובפחות מארבע אמות עדיין דינו כלחי, אולם <strong>למיהוי</strong> <small>[להיות]</small> <strong>מבוי אפילו בארבעה טפחים נמי הוי</strong> <small>[גם כן הרי הוא]</small> <strong>מבוי.</strong>
 <big>ב</big> <strong>גופא [ול</strong><small>גוף הענין],</small> כיון שהוזכרה ההלכה בדרך אגב, דנים <strong>ומבררים אותה עכשיו לגופה. אמר רמי בר חמא אמר רב הונא: לחי הבולט מדופנו של מבוי</strong>
## דף ה:
 <strong>פחות מארבע אמות</strong> הרי זה <strong>נידון משום לחי, ואין צריך לחי אחר להתירו.</strong> ואם היה בולט <strong>ארבע אמות — נידון</strong> כבר <strong>משום מבוי, וצריך לחי אחר להתירו.</strong>
 ושואלים: <strong>אותו לחי</strong> שמוסיפים כדי להתיר את הלחי הראשון, <strong>היכן מעמידו</strong> כדי שיתיר? <strong>אי דמוקי ליה בהדיה</strong> <small>[אם שמעמיד אותו עמו],</small> כלומר בתוספת לחי ראשון<small>,</small> <strong>אוספי הוא דקא מוסיף עליה</strong> <small>[הריהו</small> רק <small>מוסיף עליו]</small> ואינו ניכר שיש כאן לחי יתר.
 <strong>אמר רב פפא: דמוקי ליה לאידך גיסא</strong> <small>[ששם אותו,</small> את הלחי היתר<small>, בצד אחר]</small> ליד הכותל השני. <strong>רב הונא בריה</strong> <small>[בנו]</small> של <strong>רב יהושע אמר: אפילו תימא דמוקי לה בהדיה</strong> <small>[תאמר שמעמיד אותו עמו]</small> <strong>אלא דמטפי ביה, או דמבצר ביה</strong> <small>[שמוסיף בו</small> בעובי, ברוחב או בגובה, <small>או שממעט בו]</small> וניכר שהוא לחי בפני עצמו,
 <strong>אמר רב הונא בריה</strong> <small>[בנו]</small> של <strong>רב יהושע: לא אמרן</strong> <small>[אמרנו]</small> הלכה זו דמבוי שיש בו לחי שארכו ארבע אמות, <strong>אלא</strong> שהיה רוחב ה<strong>מבוי שמונה</strong> אמות. <strong>אבל במבוי</strong> שיש ברוחבו רק <strong>שבע</strong> אמות — <strong>ניתר</strong> המבוי בטלטול לא מתורת לחי אלא משום שלחי זה סותם את פתח המבוי, ובפתחו יש <strong>עומד מרובה על הפרוץ,</strong> שהרי המבוי סגור עתה מארבע רוחות, וקצהו הפתוח לרשות הרבים אינו אלא פתח, כיון שרובו סגור, ורק מיעוטו פתוח.
 ונלמד זאת ב<strong>קל וחומר מחצר: ומה חצר שאינה ניתרת</strong> בטלטול על ידי <strong>לחי וקורה,</strong> אלא צריכה מחיצות ממש, <strong>ניתרת</strong> גם אם היו מחיצותיה רק <strong>עומד מרובה על הפרוץ, מבוי</strong> שהקלו בו חכמים <strong>שניתר בלחי וקורה — אינו דין שניתר בעומד מרובה על הפרוץ?</strong>
 ודוחים: <strong>מה לחצר</strong> שאתה לומד ממנה, <strong>שכן פרצתה בעשר,</strong> שכל עוד לא נפרצה גדר החצר ביותר מעשר אמות, עדיין נחשבת החצר גדורה כל צרכה. <strong>תאמר במבוי שפרצתו</strong> הפוסלת אותו <strong>בארבעה</strong> טפחים בלבד!
 ועונים: <strong>קסבר</strong> <small>[סבור]</small> <strong>רב הונא בריה</strong> <small>[בנו]</small> של <strong>רב יהושע: מבוי נמי</strong> <small>[גם כן],</small> <strong>פרצתו בעשר.</strong> ומקשים: והלא <strong>למאן קאמרינן</strong> <small>[ל</small>שיטת <small>מי אמרנו]</small> דבר זה? — <strong>ל</strong>שיטת <strong>רב הונא</strong>, ואולם, <strong>והא</strong> <small>[והרי]</small> <strong>רב הונא</strong> עצמו <strong>פרצתו בארבע סבירא ליה</strong> <small>[סבור]?!</small>
 ומשיבים: כי <strong>רב הונא בריה</strong> <small>[בנו]</small> של <strong>רב יהושע</strong> לא בא להסביר את שיטת רב הונא, אלא <strong>טעמא דנפשיה קאמר</strong> <small>[הטעם של עצמו אמר],</small> ושיטתו שלו היא, ואינו מקבל את דברי רב הונא בדין פירצת מבוי.
 <strong>רב אשי אמר</strong> יתר על דברי רב הונא בנו של רב יהושע: <strong>אפילו תימא</strong> <small>[תאמר]</small> <strong>במבוי</strong> שרוחבו <strong>שמונה</strong> אמות בדיוק גם כן אינו <strong>צריך לחי,</strong> ונסיק זאת בדרך <strong>מה נפשך</strong> כלומר: בכל אופן שנרצה להעמיד את הדברים, נצטרך להגיע למסקנה זו כי: <strong>אי</strong> <small>[אם]</small> ה<strong>עומד נפיש</strong> <small>[מרובה]</small> הרי <strong>ניתר</strong> המבוי משום <strong>עומד מרובה על הפרוץ, ואי</strong> <small>[ואם]</small> תאמר ש<strong>פרוץ נפיש</strong> <small>[מרובה]</small> הרי הוא <strong>נידון משום לחי</strong> שנמצא שרוחבו פחות מארבע אמות.
 <strong>מאי אמרת</strong> <small>[מה אומר אתה]</small> שיכול להיות עוד מקרה אחד <strong>דשוו תרוייהו כי הדדי</strong> <small>[ששווים שניהם,</small> החלק העומד והחלק הפרוץ, <small>זה לזה]</small> ואין אנו בטוחים אם פרוץ מרובה או עומד מרובה. <strong>הוה ליה</strong> <small>[הרי זה]</small> <strong>ספק דבריהן</strong> של חכמים. וכלל בידינו ש<strong>ספק דבריהן</strong> של חכמים <strong>להקל</strong> שלא כספק מן התורה, שספקו להחמיר.
 <big>א</big> <strong>אמר רב חנין בר רבא אמר רב: מבוי שנפרץ</strong>
## דף ו.
 <strong>מצידו</strong> שיעור רוחב חלל הפירצה שיהא אסור לטלטל במבוי — <strong>בעשר,</strong> ואם נפרץ מ<strong>ראשו</strong> בפתח המבוי הפונה לרשות הרבים — <strong>בארבעה</strong> טפחים.
 ושואלים: <strong>מאי שנא</strong> <small>[</small>ב<small>מה שונה]</small> אם <strong>מצידו בעשר, דאמר</strong> <small>[ש</small>כן <small>אומר אתה]</small> <strong>פתחא</strong> <small>[פתח]</small> <strong>הוא — מראשו נמי נימא</strong> <small>[גם כן נאמר]</small> <strong>פתחא</strong> <small>[פתח]</small> <strong>הוא</strong>, ויהא כשר עד עשר אמות!
 <strong>אמר רב הונא בריה</strong> <small>[בנו]</small> של <strong>רב יהושע: כגון שנפרץ</strong> אותו מבוי <strong>בקרן זוית,</strong> ומכיון <strong>דפתחא</strong> <small>[שפתח]</small> <strong>בקרן זוית לא עבדי אינשי</strong> <small>[אין אנשים עושים],</small> אין לראות פירצה זו כעין פתח. ואם היתה הפירצה יתירה מארבעה טפחים צריך לסתום אותה.
 <strong>ורב הונא אמר:</strong> אין לחלק בין נפרץ מצידו לנפרץ מראשו, אלא <strong>אחד זה ואחד זה בארבעה</strong> טפחים. <strong>וכן אמר ליה</strong> <small>[לו]</small> <strong>רב הונא לרב חנן בר רבא</strong>: <strong>לא תפלוג עלאי</strong> <small>[אל תחלוק עלי]</small> שהרי <strong>רב איקלע</strong> <small>[הזדמן]</small> <strong>ל</strong>מקום ששמו <strong>דמחריא ועבד עובדא כוותי</strong> <small>[ועשה מעשה כמותי,</small> כשיטתי<small>].</small> <strong>אמר ליה</strong> <small>[לו]:</small> אין להביא ראיה מאותו מעשה כי שם <strong>רב בקעה מצא וגדר בה גדר.</strong> כלומר שבני אותו מקום לא היו בני תורה וכדי לזרזם ולהפרישם מאיסור, החמיר רב עליהם והוסיף להם סייג, אבל אין זו הלכה כללית.
 <strong>אמר רב נחמן בר יצחק: כוותיה דרב הונא מסתברא</strong> <small>[כשיטתו של רב הונא מסתבר]</small> <strong>דאיתמר</strong> <small>[ש</small>כן <small>נאמר]</small> שנחלקו: <strong>מבוי עקום</strong> הפונה לרשות הרבים בשני ראשיו — <strong>רב אמר: תורתו כמפולש</strong> ויש לעשות בו תקנה הראויה למבוי כזה, על ידי שיעמיד צורת הפתח משני ראשיו, או שיעשה צורת פתח במקום עקמומיתו, לחי וקורה מכל צד. <strong>ושמואל אמר: תורתו כסתום</strong> ועושים בני כל צד לפיתחם לחי או קורה בלבד ודיו.
 ומבררים: <strong>במאי עסקינן</strong> <small>[במה אנו עוסקים]</small> כיצד בדיוק הוא המקרה? <strong>אילימא</strong> <small>[אם תאמר]</small> <strong>ביותר מעשר</strong> שהיה רוחב המבוי במקום עקמימותו יותר מעשר אמות? <strong>בהא לימא</strong> <small>[בזו יאמר]</small> <strong>שמואל</strong> ש<strong>תורתו כסתום</strong> הלא פתח גמור והמבוי כפתוח ומפולש לכל צד?
 <strong>אלא לאו</strong> <small>[האם לא]</small> <strong>בעשר</strong> אמות או אפילו פחות, ובכל זאת <strong>אמר רב תורתו כמפולש, אלמא</strong> <small>[מכאן]</small> כי <strong>פירצת מבוי</strong> אוסרת <strong>מצידו בארבעה</strong> טפחים בלבד!
 <strong>ורב חנן בר רבא</strong> אומר כי אין להשוות את המקרים, כי <strong>שאני התם דקא בקעי</strong> <small>[שונה שם</small> במבוי עקום <small>ש</small>כן <small>עוברים]</small> <strong>בה רבים</strong> דרך אותה עקמימות. ומאחר שלמעשה המבוי מפולש לרבים, מקפידים בו אף בפירצה קטנה.
 ומקשים: האם <strong>מכלל הדברים נלמד שרב הונא סבר: אף על גב</strong> <small>[אף על פי]</small> <strong>דלא בקעי</strong> <small>[שאין בוקעים]</small> <strong>בה רבים</strong> צריכים מחיצה כזו, <strong>מאי שנא</strong> <small>[</small>ב<small>מה שונה]</small> מדברי <strong>ר' אמי ור' אסי</strong> שהבאנו לעיל, שדי בפס ארבעה טפחים כדי לסתום פירצה עד עשר אמות?
 ומשיבים: <strong>התם דאיכא גידודי</strong> <small>[שם שיש שרידי גדר</small> מכל צד<small>]</small> המקשים על המעבר, ולכן פירצה זו נחשבת כפתח שאינו מבטל את המחיצות, <strong>הכא — דליכא גידודי</strong> <small>[כאן —</small> <small>שאין שרידי גדר].</small>
 <big>א</big> <strong>תנו רבנן</strong> <small>[שנו חכמים</small> בבריתא<small>]:</small> <strong>כיצד מערבין</strong> את <strong>דרך רשות הרבים</strong> שתיחשב כרשותם של היחידים, ויהא מותר לטלטל בה? <strong>עושה צורת הפתח</strong> לדרך <strong>מכאן,</strong> מצד זה שלה, <strong>ולחי וקורה מכאן. חנניה אומר:</strong> לא כך הדבר; אלא מחלוקת תנאים קדומה היא, ש<strong>בית שמאי אומרים: עושה דלת מכאן ודלת מכאן וכשהוא יוצא ונכנס — נועל,</strong> שאין די בדלת סימלית, ונחוץ שתהא הדלת ממש סגורה. <strong>ובית הלל אומרים: עושה דלת מכאן, ולחי וקורה מכאן.</strong>
 ושואלים: ומעיקרו של דבר, <strong>רשות הרבים מי מיערבא</strong> <small>[האם</small> ניתנת להיות <small>מעורבת]</small> וניתרת על ידי עירוב?! והרי שנינו בברייתא: <strong>יתר על כן אמר ר' יהודה</strong>
## דף ו:
 <strong>מי שהיו לו שני בתים משני צידי רשות הרבים</strong> ורוצה לטלטל בין הבתים שלו דרך רשות הרבים, מבית לבית, <strong>עושה לחי מכאן ולחי מכאן</strong> מצידי הבתים. <strong>או קורה מכאן וקורה מכאן, ונושא ונותן באמצע.</strong> שעל ידי כך עשה אף את השטח שבאמצע כרשות היחיד. <strong>אמרו לו: אין מערבין רשות הרבים בכך,</strong> נמצא שאין דרך לערב רשות הרבים גמורה.
 <strong>וכי תימא</strong> <small>[וכי תאמר]</small> <strong>בכך הוא דלא מיערבא</strong> <small>[שאינה מעורבת],</small> שתקנה זו בלבד, של לחי או קורה, היא שאינה מספקת, <strong>הא</strong> <small>[הרי,</small> ואולם<small>]</small> <strong>בדלתות</strong> יכולה להיות <strong>מיערבא</strong> <small>[מעורבת],</small> <strong>והאמר</strong> <small>[והרי אמר]</small> <strong>רבה בר בר חנה אמר ר' יוחנן: ירושלים, אילמלא דלתותיה ננעלות בלילה חייבין עליה משום רשות הרבים!</strong> נמצא שלא די במציאותה של דלת כדי להתיר לטלטל ברשות הרבים ויש צורך שתהא הדלת נעולה ממש.
 <strong>ו</strong>כן <strong>אמר עולא: הני אבולי דמחוזא</strong> <small>[אותם מבואות ש</small>בעיר <small>מחוזא]</small> שהיו רשות הרבים גמורה והיו שעריהם פתוחים זה כנגד זה <strong>אילמלא דלתותיהן ננעלות — חייבין עליהן משום רשות הרבים.</strong> הרי שבלא נעילת דלת ממש, אי אפשר לערב ברשות הרבים על ידי מחיצה סימלית כלחי וקורה. ואם כן כיצד נחלקו חכמים בברייתא כיצד מערבים את רשות הרבים?
 אלא, <strong>אמר רב יהודה:</strong> יש לתקן את לשון הברייתא, ו<strong>הכי קאמר</strong> <small>[וכך אמר]</small>: <strong>כיצד מערבין מבואות המפולשין לרשות הרבים,</strong> שהם עצמם אינם רשות הרבים אבל הם פתוחים בשני קצותיהם לרשות הרבים <strong>— עושה צורת הפתח מכאן ולחי וקורה מכאן.</strong>
 <big>א</big> <strong>איתמר</strong> <small>[נאמר]</small> שנחלקו אמוראים בפסק ההלכה בנושא זה. <strong>רב אמר: הילכתא כתנא קמא</strong> <small>[הלכה כתנא הראשון]</small> ודי בצורת הפתח בצד אחד ולחי וקורה בצד השני, להתיר דרך רשות הרבים. <strong>ושמואל אמר: הלכה כחנניה</strong> לשיטת בית הלל, ודרושה גם דלת בצד אחד.
 <strong>איבעיא להו</strong> <small>[נשאלה להם,</small> ללומדים<small>]</small> <strong>לחנניה אליבא</strong> <small>[לפי שיטת]</small> <strong>בית הלל צריך לנעול או אין צריך לנעול</strong> את הדלת הזאת? <strong>תא שמע</strong> <small>[בא ושמע]</small> מביאים ראיה ממה ש<strong>אמר רב יהודה אמר שמואל</strong> שהוא, כפי שראינו, פסק כשיטה זו: <strong>אינו צריך לנעול. וכן אמר רב מתנה אמר שמואל: אינו צריך לנעול. איכא דאמרי</strong> <small>[יש אומרים]</small> <strong>אמר רב מתנה: בדידי הוה עובדא</strong> <small>[בי עצמי היה מעשה]</small> בבעיה כעין זו, <strong>ואמר לי שמואל: אין צריך לנעול.</strong>
 <strong>בעו מיניה</strong> <small>[שאלו ממנו]</small> <strong>מרב ענן</strong> בענין זה: <strong>צריך לנעול או אין צריך לנעול? אמר להו</strong> <small>[להם]:</small> <strong>תא חזי הני אבולי דנהרדעא דטימן עד פלגייהו בעפרא, ועייל ונפיק</strong> <small>[בא וראה אותם מבואות של נהרדעא שסתומים עד חציים בעפר, והיה נכנס ויוצא]</small> בהם <strong>מר שמואל, ולא אמר להו</strong> <small>[להם]</small> <strong>ולא מידי</strong> <small>[דבר].</small> הרי שאין צורך בהגפת דלתות.
 <strong>אמר רב כהנא: הנך</strong> <small>[אלה</small> דלתות שבנהרדעא<small>]</small> <strong>מגופות הואי</strong> <small>[מוגפות היו]</small> בחלקן, וכיון שכך, לא היה צורך לנעלן, אבל בדרך כלל דלתות צריכות להיות נעולות.
 ומספרים, <strong>כי אתא</strong> <small>[כאשר בא]</small> <strong>רב נחמן אמר: פניוה לעפרייהו</strong> <small>[פנו את עפרן]</small> כדי שאפשר יהיה לנעול. ושואלים: <strong>לימא קסבר</strong> <small>[האם נאמר שסבר]</small> <strong>רב נחמן: צריך לנעול?</strong> ועונים: <strong>לא</strong>, אין זו ראיה, כי מ<strong>כיון</strong> ש<strong>ראויות לנעול, אף על פי שאין ננעלות</strong> ממש — די בהן כדי להתיר. ואין להקפיד אלא שתהיינה ראויות לנעילה.
 <big>ב</big> מסופר: <strong>ההוא</strong> <small>[אותו]</small> <strong>מבוי עקום דהוה</strong> <small>[שהיה]</small> <strong>בנהרדעא, רמי עליה חומריה דרב וחומריה דשמואל ואצרכוהו</strong> <small>[הוטל עליו חומרתו של רב וחומרתו של שמואל, והצריכוהו]</small> <strong>דלתות.</strong> ומבארים: <strong>חומריה דרב</strong> <small>[חומרתו של רב],</small> ש<strong>אמר</strong> מבוי עקום <strong>תורתו כמפולש.</strong> ותוהים: <strong>והאמר</strong> <small>[והרי אמר]</small> <strong>רב הלכה כתנא קמא,</strong> ולפי שיטה זו אפילו מבוי המפולש ממש דיו בצורת הפתח?! 
 ועונים: שעשו זאת <strong>כשמואל</strong> — ש<strong>אמר: הלכה כחנניה.</strong> אולם אם כשמואל — <strong>והאמר</strong> <small>[והרי אמר]</small> <strong>שמואל</strong> שמבוי עקום <strong>תורתו כסתום!</strong> ועונים: שזאת עשו <strong>כרב</strong> ש<strong>אמר תורתו כמפולש.</strong> והחמירו כשתי השיטות גם יחד.
 <big>ג</big> ושואלים: <strong>ומי עבדינן כתרי חומרי</strong> <small>[והאם עושים אנו כשתי חומרות]?</small> <strong>והא תניא</strong> <small>[והרי שנויה</small> ברייתא<small>]:</small> <strong>לעולם הלכה כבית הלל והרוצה לעשות כדברי בית שמאי — עושה, כדברי בית הלל — עושה.</strong> אם רצה לעשות גם <strong>מקולי</strong> <small>[כהקלות]</small> שיטת <strong>בית שמאי ו</strong>גם <strong>מקולי בית הלל</strong> — הרי זה <strong>רשע.</strong> אם רצה לעשות גם <strong>מחומרי בית שמאי ו</strong>גם <strong>מחומרי בית הלל — עליו הכתוב אומר: "הכסיל בחשך הולך"</strong> (קהלת ב, יד). <strong>אלא, אי כבית שמאי כקוליהון וכחומריהון, אי כבית הלל כקוליהון וכחומריהון</strong> <small>[או כבית שמאי כהקלותיהם והחמרותיהם, או כבית הלל כהקלותיהם והחמרותיהם].</small>
 ומתחילה מבררים את עצם לשונה של ברייתא זו; <strong>הא גופא קשיא</strong> <small>[זו עצמה קשה]:</small> <strong>אמרת</strong> <small>[אמרת]</small> מתחילה: <strong>לעולם הלכה כבית הלל, והדר אמרת</strong> <small>[וחזרת ואמרת]:</small> <strong>הרוצה לעשות כדברי בית שמאי עושה!?</strong>
 ומשיבים: <strong>לא קשיא</strong> <small>[אין</small> זה <small>קשה]</small> <strong>כאן,</strong> שנאמר שיכול לעשות כפי שירצה — <strong>קודם בת קול</strong> שיצאה ואמרה שהלכה כבית הלל. <strong>כאן</strong> שאמרו שהלכה כדברי בית הלל — <strong>לאחר בת קול.</strong>
 <strong>ואיבעית אימא</strong> <small>[ואם תרצה אמור]</small> תירוץ אחר: <strong>הא והא</strong> <small>[זה וזה]</small> — <strong>לאחר בת קול</strong>
## דף ז.
 <strong>ו</strong>כשיטת <strong>ר' יהושע היא דלא משגח</strong> <small>[שאינו משגיח]</small> <strong>בבת קול</strong> ולפי שיטה זו עדיין לא הוכרעה מחלוקת בית שמאי ובית הלל.
 <strong>ואיבעית אימא הכי קאמר</strong> <small>[ואם תרצה כך נאמר]</small> בברייתא זו: <strong>כל היכא דמשכחת תרי תנאי ותרי אמוראי דפליגי אהדדי</strong> <small>[</small>ב<small>כל מקום שאתה מוצא שני תנאים ושני אמוראים החולקים זה על זה]</small> <strong>כעין מחלוקת בית שמאי ובית הלל</strong> — <strong>לא ליעבד כי קוליה דמר וכי קוליה דמר, ולא כחומריה דמר וכי חומריה דמר. אלא, או כי קוליה דמר וכחומריה עביד, או כקוליה דמר וכחומריה עביד</strong> <small>[לא יעשה כהקלתו של חכם זה וכהקלתו של חכם זה, ולא כהחמרתו של חכם זה וכהחמרתו של חכם זה. אלא, או כהקלותיו של חכם זה וכהחמרתו יעשה, או כהקלתו של חכם זה וכהחמרתו יעשה].</small>
 דברים אלה שאמרנו באו ליישב את לשונה של הברייתא. <strong>מכל מקום</strong>, בכל אופן, קשה ממה שעשו באותו מבוי שהחמירו עליו גם כשיטת רב וגם כשיטת שמואל!
 <strong>אמר רב נחמן בר יצחק: כוליה כרב עבדוה</strong> <small>[כולו כ</small>שיטת <small>רב עשו]</small> ומה שלא סמכו במבוי זה על צורת הפתח בלבד הרי <strong>אמר רב הונא אמר</strong> בשם <strong>רב: הלכה ואין מורין כן.</strong> שאף שסבור רב שצורת הפתח מתירה במבוי מפולש, מכל מקום אין מורים לרבים לעשות כן, אלא מחמירים כשיטת חנניה.
 ושואלים: <strong>ול</strong>שיטת <strong>רב אדא בר אהבה אמר</strong> בשם <strong>רב</strong> ש<strong>אמר</strong> שבאותו נושא: <strong>הלכה ומורין כן, מאי איכא למימר?</strong> <small>[מה יש לומר]</small> ומדוע החמירו כשתי השיטות?
 <strong>אמר רב שיזבי: כי לא עבדינן כחומרי דבי תרי — היכא דסתרי אהדדי</strong> <small>[כאשר אין אנו עושים כחומרות של שנים</small> <strong>—</strong> הרי זה <small>במקום ש</small>הן <small>סותרות זו את זו].</small> שבמקום שטעמי השיטות סותרים זה את זה, אם יחמיר בשתיהן נמצא סותר את עצמו. 
 <strong>כגון</strong> ענין זה של הלכה ב<strong>שדרה וגולגולת. דתנן</strong> <small>[ששנינו</small> במשנה<small>]</small>: <strong>השדרה והגולגולת</strong> של המת ש<strong>חסרו</strong> (שנפל חלק מהן) שוב אינם מטמאות טומאת אוהל כמת שלם, אלא רק כעצמות בלבד. הלכה עקרונית זו מקובלת היתה, אולם נחלקו — <strong>כמה חסרון</strong> יהיה <strong>בשדרה</strong> ותחשב חסרה לענין זה? <strong>בית שמאי אומרים</strong>: אם היו חסרות בה <strong>שתי חוליות, ובית הלל אומרים: חוליא אחת</strong>. וכן נחלקו בחסרון <strong>בגולגולת, בית שמאי אומרים</strong>: חסרונה, <strong>כמלא</strong> נקב שעושה <strong>מקדח, ובית הלל אומרים: כדי שינטל מן החי וימות</strong>, ושיעורו גדול יותר.
 <strong>ואמר רב יהודה אמר שמואל: וכן</strong> נחלקו בית שמאי ובית הלל <strong>לענין טריפה;</strong> שבית שמאי אומרים שבהמה נעשית טריפה אם חסרו בה שתי חוליות, ובית הלל אומרים שהיא טריפה אפילו בחסרון חוליה אחת. ואינו יכול להחמיר בדיני טריפה כשיטת בית הלל, ובדיני טומאת המת כשיטת בית שמאי, כיון ששתי המחלוקות תלויות זו בזו, ואינו יכול לנהוג כשתי דעות סותרות.
 <strong>אבל היכא דלא סתרי אהדדי — עבדינן</strong> <small>[במקום שאינם סותרים זה את זה —</small> <small>אנו עושים]</small> כשתי חומרות. ואף במבוי העקום כיון שהחמירו כשתי שיטות נפרדות (לענין מבוי מפולש ולעיקר דינו של מבוי סתום) מותר הדבר.
 ושואלים: האם <strong>היכא דסתרי אהדדי לא עבדינן?!</strong> <small>[ובמקום שסותרים זה את זה אין אנו עושים]?</small> <strong>מתיב</strong> <small>[מקשה]</small> <strong>רב משרשיא: מעשה בר' עקיבא שליקט אתרוג באחד בשבט, ונהג בו שני עישורין;</strong> משום שנוסף למעשר הראשון (הניתן ללויים) שהוא קבוע בכל שנה, מפרישים בשנה אחת מעשר שני שאותו מעלים לירושלים, ובשנה אחרת מעשר עני הניתן לעניים. וכיון שלא קבע ר' עקיבא לאיזו שנה בשמיטה שייכים פירות אלה, הפריש עבורם גם מעשר שני וגם מעשר עני. <strong>אחד כדברי בית שמאי</strong> שאומרים שראש השנה לאילנות באחד בשבט, וכיון שיום זה שייך לשנה החדשה יש לעשר בה כתורת אותה שנה. <strong>ואחד כדברי בית הלל</strong> שראש השנה לאילנות בחמשה עשר בשבט, ויש לעשרו כפי הראוי בשנה שעברה. ואם כן החמיר על עצמו שתי חומרות הסותרות זו את זו?!
 ומשיבים: <strong>ר' עקיבא</strong> נהג כן לא משום שרצה להחמיר כשתי השיטות, אלא <strong>גמריה איסתפיק ליה</strong> <small>[תלמודו הסתפק לו]</small> <strong>ולא ידע אי</strong> <small>[אם]</small> <strong>בית הלל בחד</strong> <small>[באחד]</small> <strong>בשבט אמור</strong> <small>[אמרו],</small> <strong>אי בחמיסר בשבט אמור</strong> <small>[או בחמישה עשר בשבט אמרו],</small> <strong>ועבד הכא לחומרא והכא לחומרא</strong> <small>[ועשה כאן לחומרה וכאן לחומרה].</small>
 <big>א</big> על הבעיה בתיקון מבואות המפולשים <strong>יתיב</strong> <small>[ישב]</small> <strong>רב יוסף קמיה</strong> <small>[לפני]</small> <strong>רב הונא, ויתיב וקאמר</strong> <small>[וישב ואמר],</small> <strong>אמר רב יהודה אמר רב: מחלוקת</strong> של תנא קמא וחנניה כשיש <strong>בסרטיא</strong> <small>[רחוב,</small> רשות הרבים העשויה להילוך בני אדם<small>],</small> <strong>מכאן וסרטיא מכאן</strong> לצד המבוי, או <strong>פלטיא</strong> <small>[רחוב השוק]</small> <strong>מכאן ופלטיא מכאן.</strong>
 <strong>אבל</strong> אם היתה <strong>סרטיא מכאן ובקעה</strong> שהיא כרמלית, ואסורה רק מדברי חכמים <strong>מכאן, או בקעה מכאן ובקעה מכאן — עושה צורת הפתח מכאן, ולחי וקורה מכאן.</strong> והרי זה מועיל לתיקון המבוי אף לשיטת חנניה.
 ומתחילה תוהים על עיקר הענין: <strong>השתא</strong> <small>[עכשיו]</small> הרי אמרת שאם היתה <strong>סרטיא מכאן ובקעה מכאן,</strong> דיו ב<strong>צורת הפתח מכאן ולחי וקורה מכאן,</strong> אם היתה <strong>בקעה מכאן ובקעה מכאן מיבעיא?!</strong> <small>[נצרכה</small> לומר שמועיל?!<small>]</small> 
 ומשיבים: <strong>הכי קאמר</strong> <small>[כך אמר,</small> כך נתכוון<small>]:</small> אם היתה <strong>סרטיא מכאן ובקעה מכאן — נעשה כבקעה מכאן ובקעה מכאן.</strong>
 והיה רב יוסף <strong>מסיים בה</strong> בהלכה זו <strong>משמיה</strong> <small>[משמו]</small> של <strong>רב יהודה</strong> עצמו ש<strong>אם היה מבוי כלה לרחבה</strong> שלאחורי הבתים, אף שהיא פרוצה לרשות הרבים, <strong>אין צריך</strong> לתקן בצד זה של המבוי <strong>כלום,</strong> שהריהו כסגור.
 <strong>אמר ליה</strong> <small>[לו]</small> <strong>אביי לרב יוסף: הא</strong> <small>[</small>הלכה <small>זו]</small> של <strong>רב יהודה</strong> כשיטת רבו <strong>שמואל היא</strong> ולא מדברי רבו האחר, רב.
## דף ז:
 <strong>דאי</strong> <small>[שאם]</small> תאמר שאמר זאת משם <strong>רב — קשיא</strong> <small>[קשה]</small> מדברי <strong>רב אדרב בתרתי</strong> <small>[על</small> דברי <small>רב</small> עצמו <small>בשתיים]</small> אם משום שיש כאן מבוי המפולש לרשות הרבים משני צדיו, וכן ממה ש<strong>אמר רב ירמיה בר אבא אמר רב: מבוי שנפרץ במלואו</strong> כלומר, בכל ארכו של הכותל האמצעי <strong>לחצר</strong>, <strong>ו</strong>כן <strong>נפרצה חצר כנגדו</strong> בצידה האחר אל רשות הרבים — <strong>חצר מותרת</strong> בטלטול <strong>ומבוי אסור,</strong> שהרי מבוי זה מפולש עתה משני צדדיו לרשות הרבים. <strong>ואמאי</strong> <small>[ומדוע]</small> נאמר כך? שאם כפי שאמרנו, <strong>ליהוי</strong> <small>[שיהיה]</small> <strong>כמבוי שכלה לרחבה!</strong> והרי אמרנו מדברי רב יהודה שמבוי כזה אינו צריך תיקון?!
 <strong>אמר ליה: אנא לא ידענא</strong> <small>[אמר לו: אני איני יודע],</small> <strong>עובדא הוה בדורא דרעותא</strong> <small>[מעשה היה בכפר של רועים]</small> <strong>מבוי שכלה לרחבה הוה, ואתא לקמיה דרב יהודה ולא אצרכיה ולא מידי</strong> <small>[ובא</small> הדבר <small>לפני רב יהודה ולא הצריכו דבר].</small> <strong>ואי קשיא</strong> <small>[ואם קשה]</small> לומר שאמר <strong>משמיה</strong> <small>[משמו]</small> של <strong>רב — תיהוי משמיה</strong> <small>[שיהיה</small> שאמר <small>משמו]</small> של <strong>שמואל, ולא קשיא מידי</strong> <small>[ולא קשה דבר],</small> שהרי רב יוסף לא שמע מפי רב יהודה מקור לדבריו בדברי רבותיו שלו, אלא פסק הלכה סתם, ויתכן מאד שפסק כדעת שמואל.
 ומעירים כי <strong>השתא</strong> <small>[עכשיו]</small> ש<strong>אמר ליה</strong> <small>[לו]</small> <strong>רב ששת לרב שמואל בר אבא, ואמרי ליה</strong> <small>[ויש אומרים]</small> שאמר <strong>לרב יוסף בר אבא: אסברא</strong> <small>[אסביר]</small> <strong>לך</strong> את דברי רב בענין מבוי שנפרץ לחצר, שיש בכך חילוקי דינים שונים; <strong>כאן,</strong> שמתיר רב לטלטל במבוי ואינו חושש לפריצתו אל החצר — <strong>שעירבו</strong> בני החצר עם בני המבוי והריהם כרשות אחת. <strong>כאן — שלא עירבו</strong> בני החצר עם בני המבוי, ומעתה מתברר שיש במבוי דיירים חדשים (בני החצר) שלא עירבו והרי הם אוסרים על המבוי כולו. ואם כן הרי אפשר לומר שדברי רב יהודה בענין מבוי הכלה לרחבה היו על פי שיטת רב.
 <strong>דרב אדרב נמי לא קשיא</strong> <small>[</small>דברי <small>רב על</small> דברי <small>רב גם כן אינם קשים]</small> כי <strong>כאן</strong> כשהתיר רב יהודה במבוי הכלה לרחבה — <strong>שעירבו בני חצר עם בני מבוי, כאן — שלא עירבו.</strong>
## דף ח.
 <big>א</big> <strong>ולמאי דסליק אדעתין מעיקרא</strong> <small>[ול</small>פי <small>מה שעלה על דעתנו מתחילה)</small> ש<strong>בין שעירבו ובין שלא עירבו פליגי</strong> <small>[נחלקו]</small> רב ושמואל בדין מבוי שנפרץ לרחבה, יש להסביר <strong>ב</strong>מקרה ש<strong>עירבו במאי פליגי</strong> <small>[במה נחלקו]</small> ו<strong>בשלא עירבו במאי פליגי</strong> <small>[במה נחלקו],</small> כלומר באיזו בעיה עקרונית נחלקו בנושאים אלה?
 ומסבירים: <strong>בשלא עירבו פליגי</strong> <small>[נחלקו]</small> <strong>ב</strong>דין מבוי ה<strong>נראה מבחוץ</strong> סגור, כגון שמבחוץ יש מבוי או חצר רחבים מפתחו, ונראים כסוגרים עליו, <strong>ושוה מבפנים</strong>, שמצידו הפנימי אין רואים אותו שהוא סגור. אם מבוי כעין זה נחשב כסגור. שלדעת האומר שדינו כסגור, מותר לטלטל במבוי זה שכלה לרחבה.
 ו<strong>ב</strong>מקרה ש<strong>עירבו קמיפלגי</strong> <small>[חולקים]</small> <strong>ב</strong>דברי <strong>רב יוסף</strong>. ש<strong>אמר רב יוסף: לא שנו</strong> היתר זה במבוי שנפרץ בסופו וכלה לרחבה <strong>אלא שכלה לאמצע רחבה, וכשמביטים מצד הרחבה ניכר שהמבוי סגור. אבל כלה לצידי רחבה</strong>, שאז, שהמבוי והרחבה נראים כהמשך אחד — <strong>אסור</strong>. ונחלקו אם יש לקבל עקרון זה.
 ומוסיף ו<strong>אמר רבה: הא דאמרת</strong> <small>[זה שאומר אתה]:</small> <strong>"לאמצע רחבה מותר", לא אמרן</strong> <small>[אמרנו]</small> <strong>אלא</strong> כשנפרץ המבוי לרחבה, והרחבה לרשות הרבים, ואותן הפרצות הן <strong>זה שלא כנגד זה. אבל</strong> אם נפרצו <strong>זה כנגד זה — אסור</strong>.
 והוסיף ו<strong>אמר רב משרשיא: הא דאמרת</strong> <small>[זה שאומר אתה]:</small> <strong>"זה שלא כנגד זה מותר", לא אמרן</strong> <small>[אמרנו]</small> <strong>אלא</strong> כשהיתה זו <strong>רחבה</strong> של <strong>רבים</strong>. <strong>אבל</strong> אם היתה ה<strong>רחבה</strong> של <strong>יחיד, זימנין דמימלך עלה ובני לה</strong> <small>[פעמים שנמלך עליה ובונה בה]</small> <strong>בתים, והוי ליה</strong> <small>[והריהי נעשית]</small> <strong>כמבוי שכלה לה לצידי רחבה — ואסור</strong>. שהרי יתכן שעל ידי הבתים שייבנו תיסגר הרחבה מצד אחד, והמבוי יהא אז כלה לצדי רחבה, ולא לאמצעה. ומשום כך אף שהרחבה אינה בנויה עדיין, יש לעשות לה תיקון אחר, שלא יבואו הדברים לידי תקלה.
 והוא מוסיף: <strong>ומנא תימרא דשני לן</strong> <small>[ומנין תאמר ששונה לנו]</small> מבחינת ההלכה <strong>בין רחבה</strong> השייכת ל<strong>רבים לרחבה</strong> השייכת ל<strong>יחיד</strong> — ש<strong>אמר רבין בר רב אדא, אמר ר' יצחק: מעשה במבוי אחר שצידו אחד כלה לים, וצידו אחד כלה לאשפה,</strong> ונמצא המבוי סגור משני צדדיו. <strong>ובא מעשה לפני רבי</strong> לשאול אם אין די במחיצות אלה וצריך תיקון נוסף, או די בהם ואינו זקוק לתיקון, <strong>ולא אמר בה לא היתר ולא איסור</strong>.
 ומבארים: <strong>איסור לא אמר בה — דהא קיימי</strong> <small>[שהרי עומדות]</small> <strong>מחיצות,</strong> והמבוי סגור משני צדדים. ואף <strong>היתר לא אמר בה</strong> — כי <strong>חיישינן</strong> <small>[חוששים אנו]</small> <strong>שמא תינטל אשפה</strong> ממקומה ונמצא צד זה של המבוי פתוח, <strong>ו</strong>כן שמא <strong>יעלה הים שרטון,</strong> וחולות השרטון יחצצו בין פתח המבוי לים ושוב לא יהא הים מחיצה למבוי.
 וממשיכים לבאר את דברי רב משרשיא בדרך שאלה, <strong>ו</strong>לכאורה: <strong>מי חיישינן</strong> <small>[והאם חוששים אנו]</small> <strong>שמא תינטל אשפה? והתנן</strong> <small>[והרי שנינו]</small> במפורש במשנה: <strong>אשפה</strong> שהיתה <strong>ברשות הרבים גבוה עשרה טפחים,</strong> ולפיכך דינה של האשפה כרשות היחיד, והיה <strong>חלון על גבה</strong> של האשפה, כלומר: חלון בבית הסמוך לה — <strong>זורקין לה בשבת</strong> מן החלון. שהרי מותר לטלטל מרשות היחיד (הבית) לרשות היחיד (האשפה), ואין חוששים שמא יטול אדם את האשפה, ותתמעט האשפה מגובהה ולא תהיה עוד רשות היחיד, ויאסר עליו לזרוק. ויש כאן סתירה לכאורה, שבמקרים מסוימים חוששים אנו שמא תינטל אשפה ובמקרים אחרים אין חוששים לכך.
 אלא יש להסיק מכאן: <strong>אלמא שני</strong> <small>[מכאן</small> ש<small>שונה]</small> בין <strong>אשפה</strong> של <strong>רבים לאשפה</strong> של <strong>יחיד</strong>, שלגבי <strong>אשפה של יחיד אין לסמוך על היותה קבועה כיון שעשויה היא פעם להיפנות.</strong>
 ואם כן נאמר, <strong>הכא נמי שני</strong> <small>[כאן גם כן שונה]</small> <strong>בין רחבה</strong> של <strong>רבים</strong> שאינה עשויה להיבנות, <strong>לרחבה</strong> של <strong>יחיד</strong> שיעלה בדעתו לשנות בה ולהוסיף בבנינה.
 הביאו את המעשה ברבי, שלא רצה לפסוק במבוי שהיו בו אשפה וים משני צדדיו, ושואלים: <strong>ורבנן מאי</strong> <small>[וחכמים</small> בדורו של רבי <small>מה</small> דעתם<small>]</small> בהלכה זו? ממה שאמרו שרבי לא פסק בהלכה זו נראה שחכמי דורו לא סברו כמותו.
 <strong>אמר רב יוסף בר אבדימי, תנא</strong> <small>[שנה</small> <strong>בתוספתא</strong><small>]:</small> <strong>וחכמים אוסרין. אמר רב נחמן: הלכה כדברי חכמים</strong> אלה. <strong>איכא דאמרי</strong> <small>[יש שאומרים]</small> לשון אחרת: <strong>אמר רב יוסף בר אבדימי תנא</strong> <small>[שנה]:</small> <strong>וחכמים מתירין, אמר רב נחמן: אין הלכה כדברי חכמים</strong> אלה.
 מסופר: <strong>מרימר פסיק לה לסורא באוזלי</strong> <small>[היה מפסיק את</small> ראשי מבואות <small>סורא</small> המפולשים לים <small>ברשתות]</small> שתשמשנה כמחיצה. <strong>אמר: חיישינן</strong> <small>[חוששים אנו]</small> <strong>שמא יעלה הים שרטון,</strong> ולכן אין לסמוך על גדותיו שתשמשנה כמחיצות.
 מסופר: <strong>ההוא</strong> <small>[אותו]</small> <strong>מבוי עקום דהוה</strong> <small>[שהיה]</small> <strong>בסורא, כרוך בודיא אותיבו ביה בעקמומיתיה</strong> <small>[כרכו מחצלת</small> ו<small>שמו בו בעקמימותו]</small> שתשמש כעין לחי לתקנתו שמותר יהיה לטלטל בו. <strong>אמר רב חסדא: הא</strong> <small>[זה]</small> לא נעשה <strong>לא</strong> כשיטת <strong>רב ולא כשמואל. לרב</strong> ש<strong>אמר</strong>: מבוי עקום <strong>תורתו כמפולש</strong>, הרי מבוי כעין זה — <strong>צורת הפתח בעי</strong> <small>[צריך].</small> ואף <strong>לשמואל</strong> ש<strong>אמר</strong> שמבוי כזה <strong>תורתו כסתום — הני מילי</strong> <small>[דברים אלה]</small> אמורים כאשר העמיד <strong>לחי מעליא</strong> <small>[מעולה],</small> ועל ידי כך התיר את המבוי בלחי. <strong>אבל האי</strong> <small>[זה,</small> המחצלת<small>],</small> <strong>כיון דנשיב ביה זיקא ושדי ליה</strong> <small>[שנושבת בה רוח וזורקת אותה]</small> — <strong>לא כלום הוא</strong> ואינה מועילה.
 ומעירים: <strong>ואי נעיץ ביה סיכתא וחבריה — חבריה</strong> <small>[ואם נעץ</small> במחצלת <small>יתד וחיברה</small> לכותל <small>—</small> <small>חיברה]</small> והרי היא כלחי, <strong>ומועילה.</strong>
 <big>ב</big> <strong>גופא</strong> <small>[ולגוף</small> הדברים<small>]</small> <strong>חוזרים ומבררים: אמר רב ירמיה בר אבא</strong> בשם <strong>רב: מבוי שנפרץ במלואו לחצר, ונפרצה חצר כנגדו</strong> לרשות הרבים — <strong>חצר מותרת</strong> בטלטול, <strong>ומבוי אסור.</strong>
 <strong>אמר ליה</strong> <small>[לו]</small> <strong>רבה בר עולא לרב ביבי בר אביי: רבי</strong>, וכי <strong>לא משנתנו היא זו? "חצר קטנה, שנפרצה לגדולה</strong> — ה<strong>גדולה מותרת</strong> בטלטול <strong>וקטנה אסורה, מפני שהיא כפתחה של גדולה".</strong> שכן, כשנפרץ כל אורך כותל החצר הקטנה עדיין נשארו משני צדדיה בחצר הגדולה שיירי הכתלים. ופירצת החצר הקטנה אם אינה רחבה מעשר אצבעות נראית כפתח בלבד, ואילו מבחינתה של החצר הקטנה אין לה מחיצה כלל. ודבר זה דומה ממש לדין המבוי שנפרץ במלואו לרחבה.
 <strong>אמר ליה: אי מהתם הוה אמינא</strong>: <small>[אמר לו: אם משם</small> בלבד <small>הייתי אומר]</small> שיש לחלק במקרים; <strong>הני מילי — היכא דלא קא דרסי</strong> <small>[דברים אלה</small> אמורים <small>במקום שאין דורסים]</small> <strong>בה רבים,</strong> ואין הרבים עוברים בחצר הגדולה בשל פרצתה, ודינה כיחידה לעצמה. <strong>אבל היכא דקא דרסי</strong> <small>[במקום שדורסים]</small> <strong>בה רבים — אימא</strong> <small>[אומר]</small> <strong>אפילו חצר נמי</strong> <small>[גם כן]</small> אסורה משום דריסת הרגל של העוברים והשבים.
 ומקשים: <strong>והא נמי תנינא</strong> <small>[והרי זו גם כן שנינו]</small> שאין דריסת הרגל מעכבת, ששנינו: <strong>חצר</strong> שהיתה מוקפת מחיצות כדינה ש<strong>הרבים נכנסין לה</strong> בכניסה <strong>זו ויוצאין לה בזו,</strong> הרי דינה כ<strong>רשות הרבים</strong> לענין <strong>טומאה,</strong> וספק טומאה טהור בה, אולם עדיין <strong>רשות היחיד</strong> היא <strong>ל</strong>ענין <strong>שבת</strong>, הרי שלענין שבת ניתנת תשומת הלב לדין המחיצות בלבד, והעובדה שהרבים עוברים שם אינה פוגמת בה מלהיות רשות היחיד.
 ודוחים: <strong>אי מהתם הוה אמינא: הני מילי</strong> <small>[אם משם הייתי אומר: דברים אלה]</small> אמורים כשהיו הפרצות <strong>זה שלא כנגד זה</strong>.
## דף ח:
 <strong>אבל זה כנגד זה, אימא</strong> <small>[אמור]</small> <strong>לא,</strong> ואף לענין שבת אינה כרשות היחיד, על כן השמיע לנו שאף אם נפרצה החצר בפרצות שהן זו כנגד זו — בכל זאת היא מותרת.
 ומקשים: <strong>ולרבה</strong> ש<strong>אמר</strong> שאם היה מבוי שכלה לרחבה והיו הפרצות <strong>זה כנגד זה אסור, הא</strong> <small>[</small>דבר <small>זה]</small> של <strong>רב במאי מוקי לה</strong> <small>[במה מעמיד</small> הוא <small>אותו],</small> בודאי במקרה שהיו הפרצות <strong>זה שלא כנגד זה</strong>, ואם כן <strong>תרתי</strong> <small>[שתיים]</small> <strong>למה לי,</strong> הלא עיקרה של הלכה זו כבר נאמר בתוספתא, ולשם מה צריך רב לומר הלכה נוספת באותו ענין עצמו?
 ומסבירים שאף כאן יש חידוש: <strong>אי מהתם הוה אמינא: הני מילי</strong> <small>[אם משם,</small> מהתוספתא בלבד, <small>הייתי אומר: דברים אלה]</small> שהחצר רשות היחיד לשבת הם לענין <strong>לזרוק.</strong> שהזורק לחצר זאת מרשות הרבים מתחייב, שדינה מן התורה כרשות היחיד. <strong>אבל לטלטל</strong> בה כברשות היחיד ממש — <strong>אימא</strong> <small>[אמור]</small> <strong>לא.</strong> ואסרו חכמים לטלטל בה, משום שרבים מצויים בה. ולכן <strong>קא משמע לן</strong> <small>[משמיע לנו]</small> רב שאין לחשוש לדבר, ומותרת החצר בטלטול, אף מדברי סופרים.
 <big>א</big> <strong>איתמר</strong> <small>[נאמר]</small> <strong>מבוי העשוי כנדל</strong>, כלומר מבוי ארוך הפתוח לרשות הרבים, ובשני צידיו מבואות קטנים שאף הם פתוחים לרשות הרבים, מה דינו? <strong>אמר אביי: עושה צורת הפתח</strong> למבוי ה<strong>גדול, והנך כולהו</strong> <small>[ואלה כולם]</small> המבואות הקטנים <strong>מישתרו</strong> <small>[מותרים]</small> <strong>בלחי וקורה</strong>.
 <strong>אמר ליה</strong> <small>[לו]</small> <strong>רבא: כמאן</strong> <small>[כמי]</small> אומר אתה הלכה זו, כשיטת <strong>שמואל,</strong> ש<strong>אמר</strong> שמבוי עקום <strong>תורתו כסתום.</strong> ולכן גם מבוי זה העשוי כנדל, כל אחד ממבואותיו הקטנים בהתחברו אל המבוי הגדול הריהו כמבוי עקום. ואולם אם כך, שנוהגים כשמואל, <strong>למה ליה</strong> <small>[לו]</small> <strong>צורת הפתח?</strong> הלא לדעת שמואל מותר מבוי כזה בלחי או קורה בלבד. <strong>ועוד, הא ההוא</strong> <small>[הרי אותו]</small> <strong>מבוי עקום דהוה</strong> <small>[שהיה]</small> <strong>בנהרדעא וחשו</strong> <small>[וחששו]</small> <strong>לה ל</strong>דברי <strong>רב.</strong> ומשמע שיש לנהוג הלכה למעשה כרב ולא כשמואל!
 <strong>אלא אמר רבא</strong>, כך יש לתקנו: <strong>עושה צורת הפתח לכולהו להאי גיסא</strong> <small>[לכולם</small> <strong>למבואות הקטנים</strong> <small>בצד זה]</small> צד אחד שלהם, <strong>ואידך גיסא מישתרו</strong> <small>[והצד האחר מותרים]</small> <strong>בלחי וקורה.</strong>
 <big>ב</big> <strong>אמר רב כהנא בר תחליפא משמיה</strong> <small>[משמו]</small> של <strong>רב כהנא בר מניומי משמיה</strong> <small>[משמו]</small> של <strong>רב כהנא בר מלכיו משמיה</strong> <small>[משמו]</small> של <strong>רב כהנא רביה</strong> <small>[רבו]</small> של <strong>רב, ואמרי לה</strong> <small>[ויש אומרים]:</small> <strong>רב כהנא בר מלכיו היינו</strong> <small>[זהו]</small> <strong>רב כהנא רביה דרב</strong>. וכך נמסרה הלכה: <strong>מבוי</strong> הפונה לרשות הרבים <strong>שצידו אחד ארוך וצידו אחד קצר,</strong> אם היה הבדל האורך שבין צד אחד לשני <strong>פחות מארבע אמות — מניח את הקורה באלכסון</strong>, על קצותיהם של שני כותלי המבוי. היה <strong>ארבע אמות</strong> או יותר — <strong>אינו מניח את הקורה אלא כנגד</strong> הצד <strong>הקצר</strong>, כלומר: מקצה הצד הקצר בקו ישר למקום המקביל בקיר הארוך, ואינו משתמש בחלק המבוי שמעבר לקורה. <strong>רבא אמר: אחד זה ואחד זה — אינו מניח את הקורה אלא כנגד הקצר.</strong>
 והוסיף רבא: <strong>ואימא טעמא דידי, ואימא טעמא דידהו</strong> <small>[ואומר</small> את <small>הטעם שלי ואומר</small> את <small>הטעם שלהם</small> לשיטות השונות<small>].</small> <strong>אימא טעמא דידי</strong> <small>[אומר</small> את <small>הטעם שלי]:</small> <strong>קורה טעמא מאי</strong> <small>[מה טעמה]</small> — <strong>משום היכר,</strong> שתיקנו חכמים שידעו בני המבוי שזה סוף התחום שמותר לטלטל בו, <strong>ובאלכסון לא הוי</strong> <small>[אינו]</small> <strong>היכר.</strong> ואלה שיראו אנשים <strong>מטלטלים בחלק של הצד הארוך יחשבו שמותר בכלל לטלטל ברשות הרבים.</strong>
 אף <strong>אימא טעמא דידהו</strong> <small>[אומר</small> את <small>הטעם שלהם],</small> הם סבורים ש<strong>קורה משום מאי</strong> <small>[מה]</small> — <strong>משום מחיצה,</strong> שהקורה נחשבת כיורדת ונמשכת עד למטה ויוצרת כעין כותל רביעי למבוי. ואם מחיצה היא <strong>באלכסון נמי הוי</strong> <small>[גם כן הריהי]</small> <strong>מחיצה.</strong>
 <strong>אמר רב כהנא: הואיל ושמעתתא דכהני היא, אימא בה מילתא</strong> <small>[והלכה של "כהנים" היא, אומר בה דבר]</small> אף אני, ואוסיף להלכה זו שנמסרה על ידי חכמים ששמם רב כהנא. <strong>הא דאמרת</strong> <small>[זה שאומר אתה]</small> <strong>מניח הקורה באלכסון, לא אמרן</strong> <small>[לא אמרנו]</small> <strong>אלא שאין באלכסונו</strong> זה <strong>יותר מעשר</strong> אמות, <strong>אבל יש באלכסונו יותר מעשר</strong>, אף שרוחב המבוי עצמו פחות מעשר, <strong>דברי הכל אינו מניח אלא כנגד</strong> הצד <strong>הקצר.</strong> מפני שפתח הרחב מעשר אמות אינו ניתר על ידי קורה, והרי כאן כל השטח שמתחת הקורה הוא בחינת פתח.
 <big>ג</big> <strong>איבעיא להו</strong> <small>[נשאלה להם</small> ללומדים<small>]:</small> <strong>מהו להשתמש</strong> ולטלטל בשטח המקביל אל <strong>תחת הקורה</strong> בכל מבוי הניתר על ידי קורה? ונחלקו הדעות: <strong>רב ור' חייא ור' יוחנן אמרו: מותר להשתמש תחת הקורה. שמואל ור' שמעון בר רבי ור' שמעון בן לקיש אמרו: אסור להשתמש תחת הקורה</strong>.
 ומציעים: <strong>לימא בהא קמיפלגי</strong> <small>[האם לומר ב</small>דבר <small>זה נחלקו],</small> <strong>דמר</strong> <small>[שחכם זה,</small> המתירים<small>]</small> <strong>סבר: קורה משום היכר, ומר</strong> <small>[וחכם זה,</small> האוסרים<small>]</small> <strong>סבר: קורה משום מחיצה.</strong>
 ודוחים שאין זה הכרחי, <strong>לא, דכולי עלמא</strong> <small>[לדעת הכל]</small> <strong>קורה משום היכר,</strong> ואולם <strong>הכא בהא קמיפלגי</strong> <small>[כאן בזה נחלקו]:</small> <strong>דמר</strong> <small>[שחכם זה,</small> האוסרים<small>]</small> <strong>סבר: היכרא</strong> <small>[ההיכר]</small> הוא בשביל אלה הנמצאים <strong>מלגיו</strong> <small>[בפנים],</small> ולכן אין להשתמש מחוץ לקצה הפנימי של הקורה. <strong>ומר סבר: היכרא מלבר</strong> <small>[וחכם זה</small> המתירים <small>סבר: ההיכר מבחוץ]</small> לנמצאים ברשות הרבים, ולכן מותר לטלטל עד גבולה החיצוני של הקורה.
 <strong>ואיבעית אימא: דכולי עלמא</strong> <small>[ואם תרצה אמור שהכל</small> סבורים שקורה מתירה<small>]</small> <strong>משום מחיצה, והכא בהא קמיפלגי</strong> <small>[וכאן בזה נחלקו]</small> <strong>דמר</strong> <small>[שחכם זה,</small> האוסרים<small>]</small> <strong>סבר: חודו הפנימי</strong> של הקורה נחשב כ<strong>יורד וסותם,</strong> ומה שמתחת לקורה אינו בתחום הסגור. <strong>ומר סבר</strong> <small>[וחכם זה</small> המתירים<small>]:</small> <strong>חודו החיצון יורד וסותם,</strong> ולכן מותר לטלטל גם תחת הקורה. ונמצא שאין לצרף מחלוקת זו בנוגע לדין שימוש תחת הקורה עם המחלוקת בדבר מהותה של הקורה.
 ו<strong>אמר רב חסדא: הכל מודים ב</strong>מקום של <strong>בין לחיים</strong>, כלומר, כנגד הלחי ששמים להתיר את המבוי, <strong>שאסור</strong>, שהלחי דינו כמחיצה ואין משתמשים אלא עד צידו הפנימי ולא הלאה מכן.
 <big>ד</big> <strong>בעא מיניה</strong> <small>[שאל ממנו]</small> <strong>רמי בר חמא מרב חסדא</strong>: מה יהא הדין אם <strong>נעץ שתי יתדות בשני כותלי מבוי,</strong> ורוחב היתידות הוא <strong>מבחוץ והניח קורה על גביהן</strong> של היתדות, במקום על כותלי המבוי, והיא צמודה לפתח המבוי מבחוץ, <strong>מהו?</strong> האם קורה זו מתירה או לא?
 <strong>אמר ליה</strong> <small>[לו]</small> רב חסדא: <strong>לדברי המתיר — אסור</strong>, שהמתיר בשימוש תחת הקורה סבור שצידה החיצון הוא החשוב, וצד חיצון זה הלא מצוי מחוץ למבוי ואינו יכול להתיר. ואילו <strong>לדברי האוסר</strong> שימוש מתחת לקורה — <strong>מותר</strong> לטלטל במבוי זה, שהרי קצהו הפנימי צמוד לפתח המבוי.
 ואילו <strong>רבא אמר: לדברי האוסר, נמי</strong> <small>[גם כן]</small> <strong>אסור</strong> כי <strong>בעינן</strong> <small>[צריכים אנו]</small> <strong>קורה</strong> המתירה שתהיה <strong>על גבי מבוי,</strong> וכאן <strong>ליכא</strong> <small>[אין],</small> ואין קורה הסמוכה למבוי מתירה.
 <strong>איתיביה</strong> <small>[הקשה לו]</small> <strong>רב אדא בר מתנה לרבא</strong> מן הברייתא: <strong>היתה קורתו</strong>
## דף ט.
 <strong>משוכה או תלויה,</strong> אם היתה <strong>פחות משלשה</strong> טפחים מן הכתלים — <strong>אין צריך להביא קורה אחרת,</strong> שהיא נחשבת כצמודה להם מדין לבוד. <strong>שלשה</strong> טפחים — <strong>צריך להביא קורה אחרת</strong> להתיר את המבוי. ואילו <strong>רבן שמעון בן גמליאל</strong> הסבור בכל מקום כי דין לבוד הוא עד ארבעה טפחים, <strong>אומר: פחות מארבעה — אין צריך להביא קורה אחרת, ארבעה — צריך להביא קורה אחרת</strong>.
 ומדייקים: <strong>מאי לאו</strong> <small>[האם לא]</small> מה שאמרו — קורה <strong>משוכה</strong> כוונתו שהיתה רחוקה מכתלי המבוי ומונחת <strong>מבחוץ, ותלויה</strong> משמעה שהיתה הקורה מרוחקת מן הכתלים ו<strong>מבפנים!</strong>
 ודוחים: <strong>לא, אידי ואידי</strong> <small>[זה וזה]</small> <strong>מבפנים</strong>. אלא: קורה <strong>משוכה</strong> משמעה: שהיתה מרוחקת <strong>מרוח אחת</strong> מן הכותל. וקורה <strong>תלויה</strong> — שלא היתה כלל על כתלי המבוי ומרוחקת מהם <strong>משתי רוחות</strong>.
 כי <strong>מהו דתימא</strong> <small>[שתאמר]:</small> <strong>מרוח</strong> (מצד) <strong>אחת — אמרינן</strong> <small>[אומרים אנו]</small> <strong>לבוד</strong>, וכאילו מושכים את הקורה אל הכותל, אולם <strong>משתי רוחות</strong> — <strong>לא אמרינן</strong> <small>[אין אנו אומרים]</small> <strong>לבוד,</strong> על כן <strong>קא משמע לן</strong> <small>[השמיע לנו]</small> שאין הבדל בדבר זה.
 <strong>רב אשי אמר</strong>: כאן מדובר בקורה <strong>משוכה והיא תלויה</strong>, <strong>והיכי דמי</strong> <small>[כיצד]</small>? <strong>כגון שנעץ שתי יתידות עקומות על שני כותלי מבוי</strong> מלמעלה, <strong>שאין בגובהן שלשה, ואין בעקמומיתן שלשה. מהו דתימא</strong> <small>[שתאמר]:</small> <strong>או "לבוד" אמרינן</strong> <small>[אנו אומרים],</small> שאנו מחשיבים את הקורה כאילו התארכה מן הצד. <strong>או "חבוט" אמרינן</strong> <small>[אנו אומרים],</small> שאנו מחשיבים את הקורה כאילו הורדה (נחבטה) למטה? ואולם גם <strong>לבוד</strong> וגם <strong>חבוט</strong> יחד <strong>לא אמרינן</strong> <small>[אין אנו אומרים].</small> על כן <strong>קא משמע לן</strong> <small>[השמיע לנו]</small> התנא שאף במקרה זה אומרים אנו שכל הסמוך לחבירו בפחות משלשה טפחים הריהו כצמוד אליו, בין מן הצד בין מלמטה, ואף לשני צדדים כאחת.
 <big>א</big> <strong>תני</strong> <small>[שנה]</small> <strong>ר' זכאי קמיה</strong> <small>[לפני]</small> <strong>ר' יוחנן: בין לחיים ותחת הקורה — נידון ככרמלית</strong>, ואסור לטלטל בו. <strong>אמר ליה</strong> <small>[לו]</small> ר' יוחנן: <strong>פוק תני לברא</strong> <small>[צא</small> ו<small>שנה בחוץ],</small> כלומר דברי ברייתא זו אינם כהלכה, ואין להכניסם ללימוד סדיר בבית המדרש.
 <strong>אמר אביי: מסתברא מילתיה</strong> <small>[מסתבר דברו]</small> של <strong>ר' יוחנן תחת הקורה</strong>, שרק תחת הקורה דינו כרשות היחיד, <strong>אבל בין לחיין — אסור</strong> כדברי ר' זכאי. <strong>ורבא אמר</strong>: כל דברי ר' זכאי דחויים, ו<strong>בין לחיים נמי</strong> <small>[גם כן]</small> <strong>מותר.</strong>
 <strong>אמר רבא: מנא אמינא לה</strong> <small>[מנין אומר אני אותה,</small> את הלכתי זו<small>]</small> — <strong>דכי אתא</strong> <small>[שכאשר בא]</small> <strong>רב דימי</strong> מארץ ישראל לבבל, <strong>אמר</strong> משמו של <strong>ר' יוחנן: מקום</strong> המיוחד לעצמו <strong>שאין בו</strong> בשטחו <strong>ארבעה על ארבעה</strong> טפחים המצוי בין רשות הרבים ורשות היחיד, אינו שייך אף לאחת מרשויות השבת והוא מקום פטור, ולכן <strong>מותר לבני רשות הרבים</strong> וגם <strong>לבני רשות היחיד לכתף עליו</strong> משאותיהם, <strong>ובלבד שלא יחליפו</strong> ביניהם את החפצים. נמצא שמקום ששטחו פחות מארבעה טפחים, אינו נדון ככרמלית אלא כמקום פטור ומותר לטלטל בו, ולכן בין הלחיים דינו כמקום פטור.
 <strong>ואביי</strong> אומר שאין להוכיח מדבר זה, כי <strong>התם</strong> <small>[שם,</small> בדברי רב דימי<small>]</small> מדובר <strong>בגבוה שלשה</strong><small>,</small> טפחים, ונבדל בכך מן הרשויות האחרות ולכן הוא כרשות לעצמה ודינו כמקום פטור.
 <strong>אמר אביי מנא אמינא לה</strong> <small>[מנין אומר אני אותה,</small> את הלכתי זו<small>]</small> שבין לחיין דינו ככרמלית — <strong>שאמר רב חמא בר גוריא אמר רב: תוך הפתח</strong>, כלומר אותו מקום שבין מזוזות הפתח המשמשות כלחי, <strong>צריך לחי אחר להתירו,</strong> ואין די במזוזות אלה להכשיר את המקום. הרי שבלי לחי אחר אסור בין הלחיין בטלטול.
 <strong>וכי תימא: דאית ביה</strong> <small>[ואם תאמר שיש בו]</small> ברוחב הפתח <strong>ארבעה על ארבעה, והאמר</strong> <small>[והרי אמר]</small> <strong>רב חנין בר רבא אמר רב: תוך הפתח, אף על פי שאין בו ארבעה על ארבעה — צריך לחי אחר להתירו.</strong> משמע שאין להשתמש בבין הלחיים.
 <strong>ורבא</strong> עונה על כך שיש להבחין בין המקרים — <strong>התם</strong> <small>[שם]</small> מדובר שהיה אותו פתח <strong>פתוח לכרמלית,</strong> ומשום כך נדון המקום שבין המזוזות אף הוא ככרמלית וצריך תיקון נוסף של לחי אחר.
 ושואלים: <strong>אבל</strong> אם הפתח פתוח <strong>לרשות הרבים מאי</strong> <small>[מה]</small> יהא דינו <small>—</small> <strong>שרי</strong> <small>[מותר]?</small> ואם כן דין כרמלית חמור מדין רשות הרבים. והלא כרמלית היא גזירת חכמים בלבד, ורק משום שהיא דומה לרשות הרבים. והרי זה כעין <strong>יציבא בארעא וגיורא בשמי שמיא</strong> <small>[האזרח</small> מוטל <small>בארץ והגר בשמי השמים]</small> מצב דברים הפוך מן הראוי!
 ומעירים: בכל זאת כך הוא כי יש לומר <strong>מצא מין את מינו וניעור.</strong> כלומר, כיון שמקום הפתח אינו מקום מסויים, ואין דינו כרשות גמורה ומסויימת, בטל הוא לגבי הכרמלית שאף היא רשות בדומה לו, והריהם נעשים כיחידה אחת, אף על פי שעל ידי כך אסורים בטלטול. ואולם רשות הרבים כיון שדינה שונה לחלוטין אין מקום הפתח בטל אליה ולכן אף מקום שבין הלחיים נחשב כחלק מן המבוי, ומותר בטלטול.
 <strong>אמר ליה</strong> <small>[לו]</small> <strong>רב הונא בריה</strong> <small>[בנו]</small> של <strong>רב יהושע לרבא: ואת לא תסברא</strong> <small>[ואתה אינך סבור]</small> ש<strong>בין לחיין אסור</strong>? <strong>והאמר</strong> <small>[והרי אמר]</small> <strong>רבה בר בר חנה אמר ר' יוחנן: מבוי שרצפו</strong> (מילא אותו) <strong>בלחיין</strong> הסמוכים זה לזה <strong>פחות פחות מארבעה</strong> טפחים — <strong>באנו למחלוקת</strong> של <strong>רבן שמעון בן גמליאל ורבנן</strong> <small>[וחכמים]</small> בענין שיעורו של לבוד;
 לדעת <strong>רבן שמעון בן גמליאל</strong> ש<strong>אמר</strong>: <strong>אמרינן</strong> <small>[אומרים אנו]</small> בשיעור זה <strong>לבוד</strong>, הרי כל הלחיין הללו נחשבים כלחי אחד, ולכן <strong>משתמש עד חודו הפנימי של לחי הפנימי</strong> ולא יותר. ואילו <strong>לרבנן, דאמרי: לא אמרינן</strong> <small>[לחכמים שאומרים: אין אנו אומרים]</small> <strong>לבוד</strong> אלא בפחות משלשה טפחים, הרי הוא <strong>משתמש עד חודו</strong> בחלקו <strong>הפנימי של</strong> הלחי ה<strong>חיצון. אבל</strong> מדבריהם נלמד שבכל אופן <strong>בין לחיין — דכולי עלמא</strong> <small>[שלדעת הכל]</small> <strong>אסור</strong> להשתמש!
 ואומרים: <strong>ורבא</strong> עונה על כך כי <strong>התם נמי</strong> <small>[שם גם כן]</small> מדובר שהיה פתח זה <strong>פתוח לכרמלית</strong>.
 ומקשים: <strong>אבל לרשות הרבים מאי</strong> <small>[מה</small> דינו<small>] —</small> <strong>שרי</strong> <small>[</small>האם <small>מותר]?</small> אם כן נמצא <strong>יציבא בארעא וגיורא בשמי שמיא</strong> <small>[האזרח</small> מוטל <small>בארץ והגר בשמי שמים]</small> ודוחים: <strong>אין</strong> <small>[כן</small> הוא<small>],</small> ואין לתמוה, כי <strong>מצא מין את מינו וניעור</strong>.
## דף ט:
 <strong>רב אשי אמר:</strong> לדברי ר' יוחנן, בין לחיים כשר ולדבריו מחלוקת רבן שמעון בן גמליאל וחכמים היא <strong>כגון שרצפו בלחיים</strong> המצויים ב<strong>פחות פחות מארבעה</strong> טפחים זו מזו ו<strong>במשך</strong> כלומר באורך <strong>ארבע אמות</strong>.
 <strong>לרבן שמעון בן גמליאל</strong> ש<strong>אמר</strong> שבפחות מארבעה טפחים <strong>אמרינן</strong> <small>[אומרים אנו]</small> דין <strong>לבוד, הוה ליה</strong> <small>[הריהו]</small> <strong>מבוי</strong> לעצמו. שהרי כל זה נחשב כלחי אחד, <strong>וצריך לחי אחר להתירו</strong>. <strong>ו</strong>אילו <strong>לרבנן דאמרי: לא אמרינן</strong> <small>[לחכמים שאומרים: אין אנו אומרים]</small> בכגון זה <strong>לבוד — לא צריך לחי אחר להתירו</strong>.
 ומקשים: <strong>ול</strong>שיטת <strong>רבן שמעון בן גמליאל</strong> לשם מה דרוש לחי נוסף כדי להכשירו, <strong>להוי</strong> <small>[שיהיה]</small> <strong>כ</strong>אילו היה הלחי <strong>נראה מבחוץ ושוה מבפנים</strong> שמותר בטלטול, שהרי מבחוץ רואים שלחי הוא זה ואינו חלק מן הבנין!
 ועונים: <strong>מידי</strong> <small>[</small>והרי <small>הדבר]</small> <strong>הוא טעמא</strong> <small>[הטעם]</small> <strong>אלא לר' יוחנן הא כי אתא</strong> <small>[הרי כאשר בא]</small> <strong>רבין</strong> מארץ ישראל <strong>אמר</strong> בשם <strong>ר' יוחנן</strong>: לחי ה<strong>נראה מבחוץ</strong> כבולט <strong>ושוה מבפנים — אינו נידון משום לחי.</strong>
 <big>א</big> <strong>איתמר</strong> <small>[נאמר]</small> שבבעיה <strong>זו דנו חכמים: נראה מבפנים</strong> שהוא לחי, שהוא בולט מעובי הכותל <strong>ושוה מבחוץ — נידון משום לחי</strong> לדעת הכל. אולם אם היה <strong>נראה מבחוץ</strong> שהוא לחי <strong>ושוה מבפנים</strong> נחלקו בכך <strong>ר' חייא ור' שמעון ברבי</strong> (בנו של רבי יהודה הנשיא), <strong>חד</strong> <small>[אחד]</small> מהם <strong>אמר: נידון משום לחי, וחד</strong> <small>[ואחד]</small> מהם <strong>אמר: אינו נידון משום לחי</strong>.
 וכיון שלא נמסר מי מן החכמים אמר דבר אחד ומיהו בעל הדעה האחרת, רוצים לברר: <strong>תסתיים</strong> <small>[תוגדר]</small> כי <strong>ר' חייא הוא</strong> ש<strong>אמר "נידון משום לחי", דתני</strong> <small>[ש</small>כן <small>שנה]</small> <strong>ר' חייא: כותל שצידו אחד כנוס מחבירו, בין שנראה</strong> השוני <strong>מבחוץ ושוה מבפנים, ובין שנראה</strong> השוני <strong>מבפנים ושוה מבחוץ — נידון משום לחי,</strong> ואם כן מצאנו שר' חייא הוא בעל דעה זו, ו<strong>תסתיים</strong> <small>[תוגדר]</small> בעייתנו בדבר זהותו של המתיר. 
 ומקשים: וכי ראיה היא זו? <strong>וכי ר' יוחנן</strong> האומר שאינו נדון כלחי <strong>מי לא שמיע ליה הא</strong> <small>[האם לא שמע</small> זאת, את ההלכה <small>הזו]?!</small> שהרי היתה התוספתא ידועה לרבים, <strong>אלא</strong> ודאי <strong>שמיע ליה</strong> <small>[שמע אותה]</small> <strong>ולא סבר לה</strong> <small>[אותה],</small> אם כן אולי <strong>ר' חייא נמי</strong> <small>[גם כן]</small> <strong>לא סבר לה</strong> <small>[אותה],</small> ואף שהיא במשנתו של ר' חייא שמא הוא עצמו לא סבר כן!
 את הקושיה הזו דוחים: <strong>האי מאי?!</strong> <small>[זה מהו]</small> כלומר; מה טיבה של קושיה זו?! <strong>בשלמא</strong> <small>[נניח]</small> <strong>ר' יוחנן לא סבר לה</strong> <small>[אותה] —</small> <strong>משום הכי</strong> <small>[כך]</small> <strong>לא תני לה</strong> <small>[שנה אותה]</small> ודעתו שאף שהיא מצויה כבר לפניו בתוספתא — אינה מחייבת להלכה, <strong>אלא ר' חייא — אי איתא דלא סבר לה, למה ליה למיתנא</strong> <small>[אם יש</small> אמת בכך <small>שלא סבר אותה, למה לו לשנותה]?</small> ואם סבר שאינה כהלכה לא היה לו להכניסה בקובץ שהוא עצמו ערך. ואם שנאה, פירושו של דבר שאכן כך סבר.
 <big>ב</big> <strong>אמר רבה בר רב הונא: נראה מבחוץ ושוה מבפנים — נידון משום לחי, אמר רבה: ומותבינן אשמעתין</strong> <small>[ומקשים אנו</small> עצמנו <small>על ההלכה שלנו]</small> שאמרו חכמים: <strong>חצר קטנה שנפרצה לגדולה — גדולה מותרת וקטנה אסורה, מפני שהיא כפתחה של גדולה.</strong> והרי בחצר הקטנה נפרץ צד אחד של הגדר בכל אורכה ואין ניכרת עוד כל מחיצה לחצר זו, ואילו מבחוץ מצד החצר הגדולה, כיון שנשארו שרידי הכותל בחצר הגדולה ניכר שיש כאן מחיצה. אולם <strong>ואם איתא</strong> <small>[ואם יש,</small> אם נקבל<small>]</small> את ההנחה שנראה מבחוץ נחשב כמחיצה, אם כן <strong>קטנה נמי תשתרי</strong> <small>[גם כן תותר]</small> על ידי היות המחיצה שלה <strong>נראה מבחוץ</strong> אף על פי ש<strong>שוה מבפנים.</strong>
 <strong>אמר ר' זירא</strong> שכאן מדובר במקרה מיוחד — <strong>בנכנסין כותלי קטנה לגדולה</strong> כלומר; מחיצות החצר הקטנה לא היו בקו אחד עם כל מחיצתה של הגדולה, אלא החצר הקטנה נכנסת לתוך הגדולה ואף כשמסתכלים מצד החצר הגדולה רואים שאין שרידי מחיצת החצר הגדולה המשך אחד לפירצת החצר הקטנה.
 ומקשים עוד: <strong>ולימא</strong> <small>[ושיאמר]</small> <strong>לבוד ותשתרי</strong> <small>[ותותר],</small> שמשום דין לבוד נחשוב כאילו נמתח כותל כלשהו בין הכתלים הבולטים מן החצר הקטנה אל מחיצות החצר הגדולה ויותרו משום לחי הנראה מבחוץ!
 <strong>וכי תימא דמפלגי טובא</strong> <small>[ואם תאמר שהם מופלגים,</small> רחוקים <small>ביותר]</small> שיש מרחק גדול בין מחיצות החצר ובין ראשי מחיצות החצר הקטנה יותר מכדי שאפשר לומר לבוד? <strong>והא תני</strong> <small>[והרי שנה]</small> <strong>רב אדא בי אבימי קמיה</strong> <small>[לפני]</small> <strong>ר' חנינא:</strong> חצר <strong>קטנה</strong> שאמרו, אפילו <strong>בעשר</strong> אמות. <strong>גדולה,</strong> משמעה אף <strong>באחת עשרה</strong> אמות! אם כן דין זה קיים גם כאשר ההבדל שבין החצרות הוא אמה אחת שהיא ששה טפחים בלבד, ואם נחלקים לשני צדי פירצת החצר הקטנה נמצא שיש רק שלשה טפחים עד למחיצה הגדולה, ובכגון זה ודאי קיים דין לבוד.
 <strong>אמר רבינא</strong> שיש לומר <strong>ב</strong>מקרה זה: שהיו <strong>מופלגין</strong> כותלי הקטנה <strong>מכותל זה בשנים</strong> (שני טפחים) <strong>ומכותל זה בארבעה</strong> טפחים ולכך אין כאן דין לבוד, ומקשים: ועדיין
 <strong>ולימא</strong> <small>[ושיאמר]</small> <strong>לבוד מרוח אחת</strong> (מצד אחד), <strong>ותשתרי</strong> <small>[ושתותר]</small> החצר. שאם מצד אחד המרחק פחות משלשה טפחים, נאמר בצד זה לבוד, ותעשה כעין לחי מבחוץ מצד אחד ותתיר את החצר.
## דף י.
 <strong>רבי היא</strong> ש<strong>אמר: בעינן</strong>: <small>[צריכים אנו]</small> כדי להתיר בטלטול את החצר שנפרצה <strong>שני פסין</strong> משני צידי הפירצה. <strong>דתניא</strong> <small>[שכן שנינו</small> בברייתא<small>]:</small> <strong>חצר</strong> שנפרצה לרשות הרבים, ואין ברוחב הפירצה עשר אמות, <strong>ניתרת</strong> אם נשאר <strong>פס אחד</strong> מאורך הכותל, <strong>רבי אומר: בשני פסין</strong>.
 את כל ההסבר הזה דוחים: <strong>האי מאי</strong> <small>[</small>תירוץ <small>זה מהו]?</small> <strong>אי אמרת בשלמא</strong> <small>[נניח אם אתה אומר]:</small> <strong>נראה מבחוץ ושוה מבפנים — אינו נידון משום לחי,</strong> ותאמר כי <strong>רבי סבר לה</strong> <small>[אותה</small> שיטה<small>]</small> <strong>כר' יוסי</strong> שהשיעור המינימלי של לחי או של פס בחצר צריך להיות לפחות שלושה טפחים, <strong>ודר' זירא ודרבינא ליתא</strong> <small>[אינם]</small> כלומר, אין אנו מקבלים את הסבריהם בפירוש המשנה — <strong>משום הכי</strong> <small>[כך]:</small> יש טעם לחדש ולומר כי החצר ה<strong>קטנה בעשר</strong> אמות, <strong>גדולה באחת עשרה, משום דרבי סבר לה כר' יוסי</strong> ולדעת ר' יוסי אין לחי מתירה בפחות משלושה טפחים, ולכן צריכים שני הפסים יחד להיות בני ששה טפחים, שהם אמה אחת, והיא ההפרש המינימלי בין החצרות.
 <strong>אלא אי אמרת</strong> <small>[אם אתה אומר]:</small> ש<strong>נראה מבחוץ ושוה מבפנים — נידון משום לחי, ו</strong>שיטת <strong>ר' זירא ורבינא איתא</strong> <small>[ישנה,</small> קיימת בהלכה<small>]</small> <strong>ורבי לא סבר לה</strong> <small>[אותה</small> שיטה<small>]</small> <strong>כר' יוסי</strong>, אם כן <strong>גדולה באחת עשרה למה לי</strong> להשמיענו שהיה זה שיעורה?
 הלא <strong>ממה נפשך</strong> <small>[איך שתרצה לומר]:</small> <strong>אי למשרייה לגדולה קאתי</strong> <small>[אם</small> לחדש <small>ולהתיר</small> את החצר <small>הגדולה בא]</small> הלא <strong>בעשר ושני טפחים סגיא</strong> <small>[מספיק].</small> שאם החצר הגדולה בת עשר אמות ושני טפחים, די בטפחים אלה להחשב כפסים המתירים את החצר. <strong>ואי למיסרה לקטנה קאתי</strong> <small>[ואם</small> לחדש לגבי רבי ו<small>לאסור</small> את החצר <small>הקטנה בא]</small> <strong>לאשמועינן דמפלגי טובא</strong> <small>[שישמיע לנו</small> אפילו כשהם <small>מופלגים הרבה]</small> ולאו דווקא הפרש של אמה אחת. ובוודאי אין מקום לפירוש זה.
 <strong>אלא לאו שמע מינה</strong> <small>[האם לא נלמד מכאן]</small> כי <strong>נראה מבחוץ ושוה מבפנים — אינו נידון משום לחי?</strong> ומסכמים: אכן <strong>שמע מינה</strong> <small>[למד מכאן].</small>
 <strong>אמר רב יוסף: לא שמיע לי הא שמעתתא</strong> <small>[לא שמעתי הלכה זו].</small> רב יוסף חלה ונשכח ממנו תלמודו ולא זכר הלכה זו שלחי הנראה מבחוץ נחשב כלחי.
 <strong>אמר ליה</strong> <small>[לו]</small> <strong>אביי</strong> תלמידו: אף <strong>את אמרת ניהלן, ואהא אמרת ניהלן</strong> <small>[אתה אמרת לנו</small> הלכה זו, <small>ועל</small> דבר <small>זה אמרת לנו]</small> ש<strong>אמר רמי בר אבא אמר רב הונא: לחי המושך עם דפנו של מבוי,</strong> שהלחי ממשיך באורך את כותל המבוי הלאה, ושוה מבפנים ונראה מבחוץ, שאין עוביו כעובי כותל המבוי, אם היה אותו לחי <strong>פחות מארבע אמות — נידון משום לחי, ומשתמש</strong> במבוי <strong>עם חודו הפנימי</strong>, של הלחי. היה הלחי עצמו מושך <strong>ארבע אמות — נידון משום מבוי, ואסור להשתמש בכולו</strong> בכל המבוי, שהרי אין לו לחי.
 <strong>ואת אמרת לן עלה</strong> <small>[ואתה אמרת לנו על כך]:</small> <strong>שמע מינה תלת</strong> <small>[למד ממנה</small> מאימרה זו <small>שלש</small> הלכות בדיני עירובין] <strong>שמע מינה</strong> <small>[למד מכאן]</small> <strong>בין לחיין אסור</strong> להשתמש, שכן משתמש רק עד חודו הפנימי. <strong>ושמע מינה</strong> <small>[ולמד מכאן]</small> כי <strong>משך</strong> (אורכו) של <strong>מבוי בארבע</strong> אמות, <strong>ושמע מינה: נראה מבחוץ ושוה מבפנים — נידון משום לחי.</strong>
 ומסכמים: <strong>והלכתא</strong> <small>[הלכה]</small> למעשה: <strong>נראה מבחוץ ושוה מבפנים — נידון משום לחי</strong>. ותוהים: <strong>תיובתא והלכתא</strong> <small>[קושיה ו</small>גם <small>הלכה]</small> שהרי קודם דחינו סברה זו בקושיה, וכיצד אפשר לפסוק הלכה כשיטה זו?
 ומשיבים: <strong>אין</strong> <small>[כן],</small> <strong>משום דתני</strong> <small>[ששנה]</small> <strong>ר' חייא כוותיה</strong> <small>[כמותו].</small> ואף שדייקנו מדברי תנאים שונים והגענו למסקנות אחרות, מכל מקום סומכים אנו על דבריו המפורשים של ר' חייא.
 <big>א</big> במשנה למדנו כי פתח <strong>הרחב מעשר</strong> אמות <strong>ימעט. אמר אביי: תנא</strong> <small>[שנה</small> החכם בתוספתא<small>]:</small> <strong>הרחב מעשר ימעט, ר' יהודה אומר: אינו צריך למעט</strong>. ונתעוררה השאלה: <strong>ועד כמה</strong> התיר ר' יהודה ברוחב פתח המבוי?
 <strong>סבר רב אחי קמיה</strong> <small>[לפני]</small> <strong>רב יוסף למימר</strong> <small>[לומר]:</small> <strong>עד שלש עשרה אמה ושליש</strong>. וכיצד למד שיעור זה? מ<strong>קל וחומר מפסי ביראות</strong>, שמבואר להלן שלשיטת ר' יהודה אפשר לעשות מסביב לבארות (ביראות) פסים רחוקים זה מזה שלש עשרה אמה ושליש ועל ידי הפסים מחשיבים את השטח שמסביב לבאר כרשות היחיד.
 וכך הוא דן: <strong>ומה פסי ביראות שהתרתה בהן</strong> את הטלטול אף שהם יוצרים מחיצה שבה ה<strong>פרוץ מרובה על העומד</strong> ובכל זאת — <strong>לא התרתה בהן יותר משלש עשרה אמה ושליש, מבוי שלא התרתה בו פרוץ מרובה על העומד — אינו דין שלא תתיר בו יותר משלש עשרה אמה ושליש?</strong>
 ואולם אפשר לדחות, <strong>והיא הנותנת</strong>, מאותו טעם עצמו אפשר להסיק מסקנה הפוכה: — <strong>פסי ביראות שהתרתה בהן פרוץ מרובה על העומד — לא</strong> תוסיף ו<strong>תתיר בהן יותר משלש עשרה אמה ושליש,</strong> ואילו <strong>מבוי שלא התרתה בו פרוץ מרובה על העומד</strong> — והחמרת עליו מצד זה, אם כן כשרובו עומד <strong>תתיר בו</strong> אף <strong>יותר משלש עשרה אמות ושליש!</strong>
 <strong>אי נמי לאידך גיסא</strong> <small>[או גם כן לצד אחר]</small> אפשר לטעון, שיש להחמיר במבוי, שכן <strong>פסי ביראות דאקילת בהו חד קולא</strong> <small>[שהקלת בהם הקלה אחת] —</small> <strong>אקיל בהו קולא אחרינא</strong> <small>[הקל בהם הקלה אחרת]</small> שעד שלש עשרה אמה ושליש נחשב עדיין כפתח, <strong>מבוי — כלל כלל לא</strong> תקל, ואין איפוא לדעת עד כמה מתיר ר' יהודה ברוחב פתח מבוי.
 <big>ב</big> <strong>תני</strong> <small>[שנה]</small> <strong>לוי</strong> בדיני מיעוט מבוי כדי להכשירו: <strong>מבוי שהוא רחב עשרים אמה, נועץ קנה באמצעיתו.</strong> ועל ידי כך מחלקו לשני מבואות שיש ברוחב כל אחד מהם רק עשר אמות, <strong>ודיו</strong> בתיקון זה. <strong>הוא תני לה</strong> <small>[שנה אותה,</small> את הברייתא הזאת<small>]</small> <strong>והוא אמר לה</strong>: ש<strong>אין הלכה כאותה משנה</strong>, ואין די בכך. <strong>איכא דאמרי</strong> <small>[יש שאומרים],</small> <strong>אמר שמואל משמיה</strong> <small>[משמו]</small> של <strong>לוי: אין הלכה כאותה משנה</strong>.
 ושואלים: <strong>אלא היכי עביד</strong> <small>[כיצד עושה]</small> כדי להכשירו? <strong>אמר שמואל</strong> בשם <strong>לוי</strong>:
## דף י:
 <strong>עושה פס גבוה עשרה</strong> טפחים באמצעיתו <strong>במשך</strong> (באורך) <strong>ארבע אמות, ומעמידו לארכו של מבוי.</strong> ועל ידי כך נוצרים בראש המבוי כעין שני מבואות קטנים שאין רוחב של אחד מהם יותר מעשר אמות.
 ו<strong>אי נמי</strong> <small>[או גם כן]</small> יעשה כדברי <strong>ר' יהודה</strong> ש<strong>אמר רב יהודה: מבוי שהוא רחב חמש עשרה אמה</strong> כיצד ממעטו? — <strong>מרחיק שתי אמות</strong> מהכותל <strong>ועושה פס</strong> שרוחבו <strong>שלש אמות</strong>. ונמצא שהמקום שנותר הוא עשר אמות בלבד.
 ושואלים: <strong>ואמאי</strong> <small>[ומדוע]</small> צריך לתיקון זה דווקא? <strong>יעשה פס אמה ומחצה, וירחיק שתי אמות, ויעשה פס</strong> נוסף של <strong>אמה ומחצה</strong> ואף אז ישאר רוחב המבוי עשר אמות. <strong>שמע מינה</strong> <small>[</small>האם לא <small>נלמד מכאן]</small> ממה שלא אמר רב יהודה לעשות בדרך זו כי <strong>עומד מרובה על הפרוץ משתי רוחות — לא הוי עומד!</strong> כלומר אף על פי שהעומד (שהוא יחד שלש אמות של פסים) מרובה כאן על הפרוץ (שתי אמות באמצע) כיון שהוא מצטרף משני לוחות, ובכל צד שיעורו של העומד פחות משיעורו של המקום הפרוץ ואין זה מועיל להחשב כעומד מרובה.
 ודוחים: <strong>לעולם אימא</strong> <small>[לעולם</small> ברגיל כעין זה <small>אומר]</small> <strong>לך הוי</strong> <small>[הריהו</small> חשוב<small>]</small> כ<strong>עומד</strong> מרובה, <strong>ושאני הכא, דאתי אוירא דהאי גיסא ואוירא דהאי גיסא, ומבטל ליה</strong> <small>[ושונה כאן, שבא אויר,</small> החלל <small>שמצד זה והאויר של</small> הפתח הגדול <small>שמצד זה, ומבטל אותו]</small> שהפס הבודד שלאחר החלל אינו מועיל משום שיש משני צידיו חלל פנוי.
 ושואלים: <strong>ויעשה פס אמה וירחיק אמה, ויעשה פס אמה וירחיק אמה, ויעשה</strong> שוב <strong>פס אמה,</strong> ואז אין החלל מרובה על העומד מכל צד של הפס. וכיון שלא נתן עצה זו, <strong>שמע מינה</strong> <small>[</small>האם לא <small>נלמד מכאן]</small> כי אם היה ה<strong>עומד כפרוץ</strong> ולא יתר מכן — <strong>אסור!</strong>
 ודוחים: <strong>לעולם אימא</strong> <small>[אומר]</small> <strong>לך</strong> — <strong>מותר, ושאני הכא דאתא אוירא דהאי גיסא ודהאי גיסא</strong> <small>[ושונה כאן שבא האויר שמצד זה ומצד זה]</small> <strong>ומבטל ליה</strong> <small>[אותו].</small>
 ומציעים: <strong>וירחיק אמה</strong> מן הכותל <strong>ויעשה פס אמה ומחצה, וירחיק</strong> עוד <strong>אמה ויעשה</strong> עוד <strong>פס אמה ומחצה</strong>, ועל ידי כך ימעט את רוחב המבוי עד לעשר אמות.
 ועונים: <strong>אין הכי נמי, וכולי האי לא אטרחוה רבנן</strong> <small>[כן, כך הוא גם כן, וכל כך לא הטריחוהו חכמים]</small> לעשות שני פסים כאשר יכול הוא לעשות פס אחד בלבד.
 ושואלים: <strong>וליחוש דלמא שביק פיתחא רבה, ועייל בפתחא זוטא</strong> <small>[ויחשוש שמא יניח את הפתח הגדול</small> שרוחבו עשר אמות <small>ויכנס בפתח הקטן]</small> שרוחבו שתי אמות! <strong>אמר רב אדא בר מתנה: חזקה</strong> היא <strong>אין אדם מניח פתח גדול ונכנס בפתח קטן</strong>.
 ומקשים: <strong>ומאי שנא</strong> <small>[במה שונה</small> הדבר<small>]</small> מהלכה זו <strong>דר' אמי ודר' אסי</strong> בענין מבוי שנפרץ מראשו, שאם הפירצה גדולה כדי שאפשר יהיה להיכנס בה — פוסלת היא את המבוי, הרי גם שם אפשר לומר שפירצה זו לא תיחשב, כיון שאין אנשים מניחים פתח גדול ונכנסים בפתח קטן!
 ועונים: <strong>התם קא ממעט בהילוכא</strong> <small>[שם הוא ממעט בהילוך].</small> שאם בא מצידו של המבוי ולא מראשו, יקצר את דרכו, ולשם כך נכנס אף בפתח קטן. אבל <strong>הכא — לא קא ממעט בהילוכא</strong> <small>[כאן הוא אינו ממעט בהילוך]</small> לפי ששני הפתחים מצויים באותו צד.
 <big>א</big> <strong>תנן התם</strong> <small>[שנינו שם]:</small> <strong>עור העסלא וחלל</strong> הנקב <strong>שלו — מצטרפין</strong> יחד לכדי שיעור <strong>טפח</strong> לענין אוהל המת. שאם האהילה העסלא עם החלל שבה על כזית מן המת, כל מה שמצוי מתחת לה נטמא.
 בתחילה שואלים: <strong>מאי</strong> <small>[מהו]</small> <strong>"עור העסלא"? אמר רבה בר בר חנה אמר ר' יוחנן: עור כיסוי של בית הכסא</strong>.
 ועתה שואלים: <strong>וכמה</strong>, מהו השיעור של החלל הסגור שבשלו יחשב כל העור על החלל שבו כסתום? <strong>כי אתא</strong> <small>[כאשר בא]</small> <strong>רב דימי</strong> מארץ ישראל לבבל <strong>אמר</strong> שהשיעור הוא <strong>אצבעיים מכאן ואצבעיים מכאן, ואצבעיים ריוח</strong> של החלל <strong>באמצע</strong>. ואילו <strong>כי אתא</strong> <small>[כאשר בא]</small> <strong>רבין אמר: אצבע ומחצה מכאן, ואצבע ומחצה מכאן, ואצבע ריוח באמצע</strong>.
 <strong>אמר ליה</strong> <small>[לו]:</small> <strong>אביי לרב דימי: מי פליגיתו?</strong> <small>[האם חלוקים אתם</small> אתה ורבין בעקרון<small>]?</small> <strong>אמר ליה</strong> <small>[לו]:</small> <strong>לא</strong>, אלא <strong>הא</strong> <small>[זה]</small> שאמר הוא — <strong>ברברבתא</strong> <small>[ב</small>אצבעות <small>גדולות],</small> <strong>הא</strong> <small>[זה]</small> שאמרתי — <strong>בזוטרתא</strong> <small>[ב</small>אצבעות <small>קטנות],</small> <strong>ולא פליגין</strong> <small>[ואיננו חולקים].</small> ושנינו מתכוונים לעסלא שרוחבה טפח, ואין בינינו אלא הבדל קביעת השיעור באצבעות אם קטנות או גדולות.
 <strong>אמר ליה</strong> <small>[לו]</small> אביי: <strong>לאיי</strong> <small>[לא כן],</small> אלא <strong>פליגיתו</strong> <small>[חלוקים אתם],</small> <strong>וב</strong>דין <strong>עומד מרובה על הפרוץ משתי רוחות פליגיתו</strong> <small>[חלוקים אתם];</small> <strong>לדידך</strong> <small>[לשיטתך]</small> <strong>הוי</strong> <small>[הריהו]</small> נחשב <strong>עומד</strong> אף אם הוא מצטרף <strong>משתי רוחות,</strong> ו<strong>לרבין</strong> אם העומד מרובה <strong>מרוח אחת</strong> — <strong>הוי</strong> <small>[הריהו]</small> נחשב <strong>עומד, משתי רוחות</strong> — <strong>לא הוי</strong> <small>[אינו]</small> נחשב <strong>עומד.</strong>
 <strong>דאי סלקא דעתך לא פליגיתו</strong> <small>[שאם עולה על דעתך</small> לומר ש<small>אין אתם חלוקים]</small> אלא רק קוראים לאותו שיעור שמות שונים, <strong>לרבין הכי איבעי ליה למימר</strong>: <small>[כך היה הוא צריך לומר]:</small> <strong>אצבע ושליש מכאן, ואצבע ושליש מכאן ואצבע ושליש ריוח באמצע</strong> ואם הקטין את שיעור החלל מן היחס הקבוע הזה משמע שהוא חולק על דברי רב דימי חילוק יסודי.
 אמר לו רב דימי: <strong>ואלא מאי</strong> <small>[מה]</small> רוצה אתה לומר— <strong>פליגינן</strong> <small>[חולקים אנו]</small> אם כן<strong>, לדידי</strong> <small>[לי]</small> לשיטתי שאתה מייחס לי <strong>הכי איבעי לי למימר</strong> <small>[כך הייתי צריך לומר]:</small> <strong>אצבע ושני שלישים מכאן, ואצבע ושני שלישים מכאן, ואצבעיים ושני שלישים ריוח באמצע</strong> כדי להביא דוגמה מודגשת יותר שאף על פי שהפרוץ מרובה בהרבה על העומד שמצד אחד, אולם כיון שמצטרפים שני הצדדים יחד הרי נעשה העומד מרובה על הפרוץ ונחשב כסתום.
 <strong>אלא אי איכא למימר דפלגינן</strong> <small>[אם יש</small> מקום <small>לומר שאנו חולקים] —</small> הרי אנו חולקים בפרט אחר, <strong>בפרוץ כעומד פלגינן</strong> <small>[חולקים אנו],</small> שהיה הפרוץ בדיוק כשיעור העומד, ובזה נחלקו שרבין אומר שדינו כפרוץ, ורב דימי אומר שדינו כעומד.
 <big>ב</big> במשנה שנינו ש<strong>אם יש לו צורת הפתח, אף על פי שרחב מעשר</strong> אמות <strong>אינו צריך למעט.</strong> ומעירים: <strong>אשכחן</strong> <small>[מוצאים אנו]</small> ב<strong>צורת הפתח דמהניא</strong> <small>[ש</small>היא <small>מועילה]</small> להיתרו של המבוי <strong>ברחבו, ואמלתרא דמהניא</strong> <small>[ש</small>היא <small>מועילה]</small> <strong>בגבהו.</strong> שעל ידי תיקונים אלה נעשה המבוי ראוי לטלטל בו, אף שהוא גדול מן השיעור שקבעו לו חכמים.
## דף יא.
 <strong>איפכא מאי</strong> <small>[ההיפך מהו]?</small> כלומר, האם מועילה צורת הפתח להתיר אף מבוי גבוה מעשרים אמה?
 ומשיבים: <strong>תא שמע</strong> <small>[בוא ושמע</small> תשובה<small>]</small> <strong>דתניא</strong> <small>[ש</small>כן <small>שנינו]</small> בברייתא: <strong>מבוי שהוא גבוה מעשרים אמה — ימעט</strong> גובהו, <strong>ואם יש לו צורת הפתח — אינו צריך למעט</strong>.
 ושואלים: <strong>אמלתרא ברחבו מאי</strong> <small>[מה],</small> האם מועילה היא? ורוצים לפתור את הבעיה, <strong>תא שמע</strong> <small>[בוא ושמע]</small> תשובה, <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>מבוי שהוא גבוה מעשרים אמה — ימעט, והרחב מעשר — ימעט, ואם יש לו צורת הפתח — אינו צריך למעט, ואם יש לו אמלתרא — אינו צריך למעט.</strong>
 <strong>מאי לאו אסיפא</strong> <small>[האם לא על הסוף]</small> כלומר, מה שנאמר בדבר אמלתרא מתייחס לענין מבוי הרחב מעשר. והרי ראיה שאמלתרא מועילה לתיקון רוחב המבוי ודוחים: <strong>לא, ארישא</strong> <small>[על ראש</small> הברייתא<small>]</small> שאמלתרא מועילה למבוי הגבוה מעשרים, אבל על הרחב מעשר לא שמענו.
 באותו ענין <strong>מתני ליה</strong> <small>[היה משנן לו</small> מלמדו<small>]</small> <strong>רב יהודה לחייא בר רב קמיה</strong> <small>[לפני]</small> <strong>רב:</strong> פתח הרחב מעשרה שעשה לו צורת הפתח <strong>אינו צריך למעט</strong>. <strong>אמר ליה</strong> <small>[לו]:</small> <strong>אתנייה</strong> <small>[השנה לו]:</small> <strong>צריך למעט</strong> וזו היא הגירסה בהלכה.
 <strong>אמר רב יוסף: מדברי רבינו</strong>, רב, שאמר שאף בצורת הפתח צריך למעט, <strong>נלמד: חצר שרובה</strong> כלומר רוב מחיצותיה <strong>פתחים וחלונות — אינה ניתרת בצורת הפתח.</strong> שאף שיש לפתחים שבה צורת פתח, אין היא מועילה להחשיב מקום שרובו פרוץ כאילו היה סגור.
 <strong>מאי טעמא</strong> <small>[מה טעם] —</small> <strong>הואיל ויותר מעשר אוסר במבוי, ו</strong>כן גם <strong>פרוץ מרובה על העומד אוסר בחצר. מה</strong> (כשם) ש<strong>יותר מעשר</strong> אמות <strong>האוסר במבוי — אינו ניתר בצורת הפתח</strong> לדעת רב; <strong>אף פרוץ מרובה על העומד, האוסר בחצר — אינו ניתר בצורת הפתח.</strong>
 את ההוכחה הזו מפריכים בטענה שאין מקום להשוואה, כי, <strong>מה ליותר מעשר האוסר במבוי — שכן</strong> פירצה בגודל כזה <strong>לא התרת בו</strong> אף <strong>אצל פסי ביראות ל</strong>שיטת <strong>ר' מאיר</strong> (להלן עירובין יז, ב), <strong>תאמר בפרוץ מרובה על העומד</strong> שאף שהוא <strong>אוסר בחצר</strong> אינו חמור כל כך, <strong>שכן התרת אצל פסי ביראות לדברי הכל</strong> בפרוץ מרובה על העומד, ואם כן אין להשוות יותר מעשר לפרוץ מרובה.
 ומציעים: <strong>לימא</strong> <small>[האם לומר]</small> ש<strong>מסייע ליה</strong> <small>[לו]</small> לשיטה זו שצורת הפתח אינה מועילה בפרוץ מרובה על העומד ממה ששנינו: <strong>דפנות הללו שרובן פתחים וחלונות — מותר, ובלבד שיהא עומד מרובה על הפרוץ</strong>.
 ומתחילה תוהים על לשון הברייתא: <strong>ש'רובן' סלקא דעתך</strong> <small>[עולה על דעתך]?</small> הרי אם רובן פתחים וחלונות — ממילא אין העומד מרובה על הפרוץ! <strong>אלא אימא</strong> <small>[אמור,</small> תקן<small>]:</small> <strong>שריבה בהם פתחים וחלונות, ובלבד שיהא עומד מרובה על הפרוץ</strong>. נמצא שפרוץ מרובה על העומד אינו ניתר אף על ידי צורת הפתח.
 <strong>אמר רב כהנא</strong>: אין זו ראיה גמורה, <strong>כי תניא ההיא</strong> <small>[כאשר שנינו זאת] —</small> <strong>בפיתחי שימאי</strong> <small>[בפתחים בלתי מתוקנים</small> שאין בהם צורת פתח<small>].</small>
 ושואלים: <strong>מאי פתחי שימאי</strong> <small>[מה הם פתחים בלתי מתוקנים</small> אלה<small>]?</small> <strong>פליגי</strong> <small>[נחלקו]</small> <strong>בה רב רחומי ורב יוסף; חד</strong> <small>[אחד]</small> <strong>אמר: דלית להו שקפי</strong> <small>[שאין להם מזוזות],</small> <strong>וחד</strong> <small>[ואחד]</small> <strong>אמר דלית להו</strong> <small>[שאין להם]</small> <strong>תיקרה</strong> מעל הפתח.
 <big>א</big> ומעירים: <strong>ואף ר' יוחנן סבר לה להא</strong> <small>[</small>להלכה <small>זו]</small> של <strong>רב</strong> שצורת הפתח אינה מתירה ברחב יותר מעשר אמות. ש<strong>אמר רבין בר רב אדא אמר ר' יצחק: מעשה באדם אחד מבקעת בית חורתן שנעץ ארבעה קונדיסין</strong> (מוטות) <strong>בארבע פינות השדה, ומתח זמורה עליהן</strong> ונוצרו איפוא ארבע צורות פתח, ורצה אותו אדם שייחשב המקום הזה כמקום סגור וגדור, ויהא מותר לו לנטוע כרם בסמוך להם ולא יעבור משום כלאי הכרם. <strong>ובא מעשה לפני חכמים, והתירו לו לענין כלאים,</strong>
 <strong>ואמר ריש לקיש: כדרך שהתירו לו לענין כלאים — כך התירו לו לענין שבת</strong> שמקום המוקף מחיצה מעין זו נחשב כסגור, ומותר בטלטול. <strong>ר' יוחנן אמר: לכלאים — התירו לו, לענין שבת — לא התירו לו</strong>.
 ובאים מעתה לברר: <strong>במאי עסקינן</strong> <small>[במה אנו עוסקים]?</small> <strong>אילימא</strong> <small>[אם תאמר]</small> שהניח את הזמורות על גבי הקונדסים <strong>מן הצד,</strong> ולא על ראשיהם, ויש לפקפק בצורת פתח זו, <strong>והאמר</strong> <small>[והרי</small> כבר <small>אמר]</small> <strong>רב חסדא</strong> לענין שבת: <strong>צורת הפתח שעשאה מן הצד — לא עשה ולא כלום.</strong>
 <strong>אלא</strong> ודאי שם את הזמורות <strong>על גבן</strong> של הכלונסאות. <strong>ובמאי</strong> <small>[ובמה,</small> באיזה מקרה<small>]</small> <strong>אילימא</strong> <small>[אם תאמר]</small> <strong>בעשר</strong> אמות מרחק בין מוט למוט — <strong>בהא לימא</strong> <small>[בזו יאמר]</small> <strong>ר' יוחנן בשבת לא?!</strong> והלא הכל מודים שמועילה צורת הפתח בפתח הרחב עשר אמות.
 <strong>אלא לאו</strong> <small>[האם לא]</small> מדובר כאן <small>—</small> <strong>ביתר מעשר,</strong> והרי זה כשיטת רב שביותר מעשר אין צורת הפתח מועילה.
 ודוחים: אין זו הוכחה גמורה. <strong>לא, לעולם</strong> תאמר שהיה זה <strong>בעשר</strong> אמות <strong>ו</strong>את הזמורות הוא שם <strong>מן הצד,</strong> ומה שאמרנו בשם רב חסדא שצורת הפתח מן הצד ודאי אינה ראויה, אינו מוסכם על הכל. <strong>וב</strong>שיטת <strong>רב חסדא קא מיפלגי</strong> <small>[נחלקו],</small> שלדעת ריש לקיש אף צורת הפתח מן הצד מועילה, ור' יוחנן סבור כרב חסדא שאינה מועילה.
 ומעירים: <strong>ורמי</strong> <small>[ומשליכים,</small> מראים סתירה<small>]</small> מדברי <strong>ר' יוחנן</strong> על דברי <strong>ר' יוחנן, ורמי</strong> <small>[ומשליכים,</small> מראים סתירה<small>]</small> מדברי <strong>ריש לקיש</strong> על דברי <strong>ריש לקיש,</strong> שכן <strong>אמר ריש לקיש משום ר' יהודה בר' חנינא</strong>:
## דף יא:
 <strong>פיאה</strong> כלומר גידור הכרם על ידי זמורות הקלועות ומונחות על כלונסאות <strong>מותרת</strong>, ונחשבת כמחיצה <strong>לענין כלאים, אבל לא ל</strong>ענין <strong>שבת. ור' יוחנן אמר: כמחיצות לשבת —</strong> ש<strong>לא,</strong> שאין פאה זו מתרת בהן, <strong>כך מחיצות לכלאים —</strong> ש<strong>לא</strong>. ונמצא שאין דבריהם כאן מתאימים לדבריהם האחרים באותו נושא,
 ואומרים: <strong>בשלמא</strong> <small>[נניח]</small> משיטת <strong>ריש לקיש</strong> על שיטת <strong>ריש לקיש לא קשיא</strong> <small>[אינו קשה]</small> כי אפשר לתרץ: <strong>הא</strong> <small>[זו]</small> שאמר שמועילה אף בשבת — <strong>דידיה</strong> <small>[</small>דעתו <small>שלו],</small> <strong>הא</strong> <small>[זו]</small> שמועילה רק לכלאים — <strong>דרביה</strong> <small>[</small>דעתו <small>של רבו],</small> ר' יהודה בר' חנינא. <strong>אלא</strong> מדברי <strong>ר' יוחנן</strong> על דברי <strong>ר' יוחנן קשיא</strong> <small>[קשה]!</small>
 <strong>אי אמרת בשלמא</strong> <small>[נניח אם אומר אתה]:</small> <strong>התם</strong> <small>[שם]</small> כשהתיר גם בשבת וגם בכלאים, היה זה כשהיו הזמורות <small>—</small> <strong>על גבן</strong> של הקנים. <strong>הכא</strong> <small>[כאן] —</small> <strong>מן הצד,</strong> וכשהוא מן הצד אינו מתיר אותו בכלאים, <strong>שפיר</strong> <small>[יפה]</small> ואפשר ליישב כך את הסתירה. <strong>אלא אי אמרת אידי ואידי מן הצד, מאי איכא למימר?</strong> <small>[אומר אתה זה וזה מן הצד, מה יש לומר]?</small>
 ומשיבים: <strong>לעולם, אידי ואידי</strong> <small>[זה וזה]</small> <strong>מן הצד</strong>. וכך יש להסביר: <strong>התם</strong> <small>[שם]</small> שהתיר — <strong>בשה</strong> יו הכלונסאות רחוקים זה מזה <strong>עשר</strong> אמות בלבד, <strong>הכא</strong> <small>[כאן]</small> שאסר — <strong>ביותר מעשר</strong> אמות.
 <strong>ומנא תימרא דשני לן</strong> <small>[ומניין תאמר —</small> <small>ששונה לנו</small> להלכה<small>]</small> <strong>בין עשר ליותר מעשר</strong> — ש<strong>אמר ליה</strong> <small>[לו]</small> <strong>ר' יוחנן לריש לקיש:</strong> וכי <strong>לא כך היה המעשה שהלך ר' יהושע אצל ר' יוחנן בן נורי ללמוד תורה, אף על פי שבקי</strong> היה ר' יהושע <strong>בהלכות כלאים, ומצאו שיושב בין האילנות ומתח זמורה מאילן לאילן</strong> לאורכו. <strong>ואמר לו: רבי, אי גפנים כאן</strong> בשטח שבין הזמורות <strong>מהו לזרוע כאן? אמר לו: בעשר — מותר, ביותר מעשר — אסור</strong>.
 ומבררים: <strong>במאי עסקינן</strong> <small>[במה עוסקים אנו]?</small> <strong>אילימא</strong> <small>[אם תאמר]</small> <strong>על גבן יותר מעשר אסור</strong> — <strong>והתניא</strong> <small>[והרי שנינו</small> בברייתא<small>]</small> לענין כלאים: <strong>היו שם קנין הדוקרנין</strong> (קנים העשויים כדקר הנעוץ באדמה)<strong>, ועשה להן פיאה מלמעלה, אפילו ביותר מעשר — מותר!</strong> שלענין כלאים צורת הפתח העשויה כראוי ודאי שהיא מועילה.
 <strong>אלא לאו</strong> <small>[האם לא]</small> הכוונה היא שעשאה <strong>מן הצד, וקאמר ליה</strong> <small>[ואמר לו]</small> שבמקרה זה <strong>בעשר — מותר, ביותר מעשר — אסור</strong>. ומסכמים: אכן, <strong>שמע מינה</strong> <small>[למד ממנה]</small> כפי שמיושבים הדברים שהועלו הן לגבי עיקר ההלכה, והן לגבי הבנת דברי ר' יוחנן.
 <big>א</big> <strong>גופא</strong> <small>[לגופו</small> של ענין<small>]</small> שהזכרנו מקודם <strong>אמר רב חסדא</strong> כמה הלכות בצורת הפתח: <strong>צורת הפתח שעשאה מן הצד,</strong> ולא שם קנה עליון מעל לקנים האחרים — <strong>לא עשה ולא כלום</strong>.
 <strong>ו</strong>עוד <strong>אמר רב חסדא: צורת הפתח שאמרו — צריכה שתהא בריאה</strong> (חזקה) <strong>כדי</strong> שאפשר יהיה <strong>להעמיד בה דלת</strong> ואף על פי כן דלת זו אינה חייבת להיות דלת רגילה, אלא <strong>אפילו</strong> מחזיקה צורת הפתח <strong>דלת של קש</strong> די בכך.
 <strong>אמר ריש לקיש משום ר' ינאי: צורת הפתח צריכה היכר ציר</strong>. ושאלו: <strong>מאי</strong> <small>[מהו]</small> <strong>היכר ציר? אמר רב אויא: אבקתא</strong> (חורים שציר הדלת מונח בהם) כדי שתהא ראויה לדלת.
 מסופר: <strong>אשכחינהו</strong> <small>[מצא אותם]</small> <strong>רב אחא בריה</strong> <small>[בנו]</small> של <strong>רב אויא לתלמידי דרב אשי, אמר להו</strong> <small>[להם]:</small> <strong>אמר מר</strong> <small>[חכם</small> רב אשי<small>]</small> <strong>מידי</strong> <small>[דבר]</small> <strong>בצורת הפתח? אמרו</strong> ליה <small>[לו]:</small> <strong>לא אמר ולא כלום,</strong> ומשמע שהוא סבור שאין צורך בהיכר זה.
 <big>ב</big> <strong>תנא</strong> <small>[שנינו]:</small> <strong>צורת הפתח שאמרו</strong> עיקרה <strong>קנה מכאן וקנה מכאן וקנה על גביהן</strong>, אולם שאלו: האם <strong>צריכין</strong> הקנים התחתונים <strong>ליגע</strong> בקנה העליון? <strong>או אין צריכין ליגע? רב נחמן אמר: אין צריכין ליגע. ורב ששת אמר: צריכין ליגע</strong>.
 מסופר: <strong>אזל</strong> <small>[הלך]</small> <strong>רב נחמן ועבד עובדא בי ריש גלותא כשמעתיה</strong> <small>[ועשה מעשה בבית ראש הגולה כשיטתו]</small> שהכשיר בצורת הפתח שאין הקנה העליון צמוד לקנים התחתונים. <strong>אמר</strong> ליה <small>[לו]</small> <strong>רב ששת לשמעיה</strong> <small>[לשמשו]</small> <strong>רב גדא: זיל</strong> <small>[לך],</small> <strong>שלוף</strong> הוצא את הקנים ו<strong>שדינהו</strong> <small>[זרוק אותם].</small> <strong>אזל</strong> <small>[הלך],</small> <strong>שלף</strong> את הקנים, ו<strong>שדינהו</strong> <small>[זרק אותם].</small> <strong>אשכחוהו דבי ריש גלותא</strong> <small>[מצאוהו בני בית ראש הגולה],</small> <strong>חבשוהו</strong> (אסרוהו) על שקלקל את היתר העירובין שלהם. <strong>אזל</strong> <small>[הלך]</small> <strong>רב ששת, קם אבבא</strong> <small>[עמד על פתח</small> ראש הגולה<small>],</small> <strong>אמר ליה</strong> <small>[לו]:</small> <strong>גדא, פוק תא</strong> <small>[צא</small> ו<small>בוא]!</small> והניחוהו אנשי ראש הגולה. <strong>נפק ואתא</strong> <small>[יצא ובא].</small>
 מסופר: <strong>אשכחיה</strong> <small>[מצאו]</small> <strong>רב ששת לרבה בר שמואל אמר ליה</strong> <small>[לו]:</small> <strong>תני מר מידי</strong> <small>[האם שנה אדוני דבר]</small> <strong>ב</strong>הלכות <strong>צורת הפתח? אמר ליה</strong> <small>[לו]:</small> <strong>אין</strong> <small>[כן],</small> <strong>תנינא</strong> <small>[שנינו]</small> שנחלקו חכמים בדומה לזה בדין <strong>כיפה,</strong> כלומר שער שתקרתו עשויה בעיגול ככיפה. <strong>ר' מאיר מחייב</strong> שער זה <strong>במזוזה, וחכמים פוטרין</strong>. <strong>ושוין, שאם יש ברגליה</strong> (בחלקים הניצבים של כיפה זו לפני העיגול) <strong>עשרה</strong> טפחים <strong>שהיא חייבת.</strong>
 <strong>אמר אביי</strong> לפרש מחלוקתם: <strong>הכל מודים אם גבוהה</strong> כל כיפה זו <strong>עשרה</strong> טפחים <strong>ואין ברגליה</strong> בצדה הזקוף <strong>שלשה</strong> טפחים, <strong>אי נמי</strong> <small>[או גם כן]:</small> אם <strong>יש ברגליה שלשה</strong> טפחים, אבל <strong>אין גבוהה עשרה</strong> טפחים — <strong>ולא כלום,</strong> אינה צריכה מזוזה כלל, שפתח הפחות מעשרה בצורה זו, ודאי אינו חייב במזוזה.
 <strong>כי פליגי</strong> <small>[כאשר נחלקו]</small> היה זה <strong>ב</strong>מקרה ש<strong>יש ברגליה שלשה</strong> טפחים <strong>וגבוהה עשרה</strong> טפחים, אבל בחלקה הקעור של הקשת <strong>אין רחבה ארבעה</strong> טפחים, <strong>ויש בה</strong> בכיפה חלק בנוי גדול למדי עד שאפשר למצוא מקום <strong>לחוק להשלימה לארבעה</strong>, שיהא בחלל הכיפה רוחב ארבעה טפחים בגובה עשרה.
 ובכך נחלקו; <strong>ר' מאיר סבר: חוקקין להשלים</strong> כלומר חושבים כאילו נעשתה כבר חקיקה זו, והושלם הפתח לצורתו הראויה. <strong>ורבנן סברי</strong> <small>[וחכמים סבורים:]</small> <strong>אין חוקקין להשלים</strong>, וכיון שכעת אין ברוחב הכיפה ארבעה טפחים, אין לקבוע בו מזוזה. ולעניננו למדים אנו שלכל השיטות אין צורך שיגע המשקוף במזוזות הפתח, שהרי אם היו הרגלים גבוהות עשרה טפחים ויש ברוחבה ארבעה טפחים, דינה כמשקוף, אף על פי שאין קצה הכיפה נוגע ברגליה. ואפשר ללמוד מכאן שאף לגבי צורת הפתח אין הקנה העליון צריך לנגוע בקנים התחתונים, ושלא כשיטת רב ששת.
 <strong>אמר ליה</strong> <small>[לו]</small> רב ששת לרבה בר שמואל: <strong>אי משכחת להו</strong> <small>[אם תמצא אותם] —</small> <strong>לא תימא להו לבי ריש גלותא ולא מידי מהא מתניתא דכיפה</strong> <small>[אל תאמר להם לבית ראש הגולה דבר מברייתא זו של כיפה]</small> שמוכיחה שלא כדברי רב ששת, וימצאו חיזוק לטענתם עליו.
 <big>ג משנה</big> נחלקו חכמים מחלוקת עקרונית בדין <strong>הכשר מבוי,</strong> לאמור: כיצד מכשירים את המבוי שיהא ראוי לטלטל בו. <strong>בית שמאי אומרים</strong>: יש צורך גם ב<strong>לחי</strong> בצידו וגם ב<strong>קורה</strong> מעליו. <strong>ובית הלל אומרים: או לחי או קורה. ר' אליעזר אומר: לחיין</strong>, כלומר אינו כשר אלא בשני לחיין, אחד מכל צד.
 <strong>משום ר' ישמעאל אמר תלמיד אחד לפני ר' עקיבא: לא נחלקו בית שמאי ובית הלל על מבוי שהוא פחות</strong> ברוחבו <strong>מארבע אמות, ש</strong>לדעת כולם <strong>הוא ניתר או בלחי או בקורה. על מה נחלקו — על</strong> מבוי ה<strong>רחב מארבע אמות ועד עשר, שבית שמאי אומרים</strong>: אינו ניתר אלא ב<strong>לחי וקורה, ובית הלל אומרים: או</strong> ב<strong>לחי או</strong> ב<strong>קורה. אמר</strong> לו <strong>ר' עקיבא</strong>: לא כן הוא, אלא <strong>על זה ועל זה נחלקו</strong>.
 <big>ד גמרא</big> ומבררים: <strong>כמאן</strong> <small>[כמי</small> היא משנה זו<small>]?</small> <strong>לא כ</strong>שיטת <strong>חנניה ולא כ</strong>שיטת <strong>תנא קמא.</strong> שנחלקו חנניה וחכמים (לעיל עירובין דף ו, א) במבוי מפולש אם כדי להתירו די בצורת הפתח מצד אחד ובלחי וקורה מהצד האחר, או שצריך דלתות ממש לפחות בצד אחד. על כל פנים, לחי וקורה בלבד לדעת כולם, אינם מועילים. וכיון שאנו מבינים לפי שעה כי המחלוקת במשנתנו בין בית שמאי ובית הלל היתה בכל מבוי בין סתום בין מפולש הרי שכאן מצויה שיטה שונה לגמרי.
 <strong>אמר ר' יהודה: הכי קאמר</strong> <small>[כך אמר,</small> כך יש להבין<small>]</small> שלא בכל מבוי דנו אלא <strong>הכשר מבוי סתום כיצד? בית שמאי אומרים</strong>: ב<strong>לחי וקורה, ובית הלל אומרים: או לחי או קורה</strong> ומעתה באים לדון ביסודן העקרוני של השיטות.
 <strong>בית שמאי אומרים: לחי וקורה, למימרא דקא סברי</strong> <small>[האם לומר</small> ש<small>סברו]</small> <strong>בית שמאי: ארבע מחיצות דאורייתא</strong> <small>[מן התורה],</small> כלומר אין מקום נעשה רשות היחיד, אלא אם כן היו לו ארבע מחיצות מסביב, שהרי הלחי נחשב כמחיצה. ואם אינם מתירים מבוי בלא לחי, נמצא שהם סבורים שיש צורך לרשות היחיד בארבע מחיצות.
 ודוחים: <strong>לא</strong> אין זו הוכחה. מדין תורה, כגון לענין <strong>לזרוק</strong> מרשות הרבים לתוכה <strong>מ</strong>חצר בת <strong>שלש</strong> מחיצות <strong>הוא דמחייב</strong> <small>[שמתחייב].</small> ואולם להתיר <strong>לטלטל</strong> גזרו איסור מדברי סופרים <strong>עד דאיכא</strong> <small>[שיש]</small> <strong>ארבע</strong> מחיצות.
 אף רוצים להסיק מדברי <strong>בית הלל</strong> ה<strong>אומרים או</strong> ב<strong>לחי או</strong> ב<strong>קורה לימא קא סברי</strong> <small>[האם לומר</small> ש<small>סברו]</small> <strong>בית הלל: שלש מחיצות</strong> לפחות <strong>דאורייתא</strong> <small>[מן התורה</small> הן<small>]</small> שבפחות מכאן אין זו רשות לעצמה?
 ודוחים: <strong>לא,</strong> אין להוכיח מכאן, שמא <strong>לזרוק — משתים הוא דמחייב</strong> <small>[שנתחייב]</small> מן התורה, ואולם להתיר <strong>לטלטל — עד דאיכא</strong> <small>[שיש]</small> <strong>שלש</strong> מחיצות. וקורה או לחי לא לשם מחיצה נעשו אלא להיכר, שלא יבוא לטלטל מחוץ למבוי.
 <big>ה</big> עוד שנינו במשנה: <strong>ר' אליעזר אומר לחיין. איבעיא להו</strong> <small>[נשאלה להם,</small> ללומדים<small>]</small> האם <strong>ר' אליעזר לחיין וקורה קאמר</strong> <small>[אמר,</small> התכוון<small>],</small> וכשאמר לחיים, בא להוסיף על דברי בית שמאי שלא די בקורה אחת ובלחי אחד אלא בקורה ושני לחיים. <strong>או דילמא</strong> <small>[שמא]</small> <strong>לחיין אפילו בלא קורה קאמר</strong> <small>[אמר,</small> התכוון<small>]?</small>
 <strong>תא שמע</strong> <small>[בוא ושמע]</small> ראיה מן המסופר בתוספתא: <strong>מעשה בר' אליעזר שהלך אצל ר' יוסי בן פרידא תלמידו</strong>
## דף יב.
 <strong>לעיירה אובלין ומצאו שיושב במבוי שאין לו אלא לחי אחד; אמר לו: בני, עשה לחי אחר. אמר לו: וכי לסותמו אני צריך!? אמר לו: יסתם, ומה בכך</strong>.
 באותה תוספתא שנינו <strong>אמר רבן שמעון בן גמליאל: לא נחלקו בית שמאי ובית הלל על מבוי שהוא פחות מארבע אמות — שאינו צריך כלום, על מה נחלקו — על רחב מארבע אמות ועד עשר. שבית שמאי אומרים: לחי וקורה, ובית הלל אומרים: או לחי או קורה.</strong>
 <strong>קתני מיהת</strong> <small>[שנינו מכל מקום]</small> <strong>"וכי לסותמו אני צריך", אי אמרת בשלמא</strong> <small>[נניח אם אומר אתה]</small> שהצריך ר' אליעזר <strong>לחיין וקורה — משום הכי</strong> <small>[כך]</small> <strong>אמר</strong> התלמיד: <strong>"וכי לסותמו אני צריך", אלא אי אמרת</strong> <small>[אם אמרת]</small> <strong>לחיין בלא קורה — מאי</strong> <small>[מה</small> פירוש<small>]</small> <strong>לסותמו?</strong> הלא מלמעלה פתוח הוא!
 ודוחים: אין מכאן ראייה, שמא <strong>הכי קאמר</strong> <small>[כך אמר]:</small> <strong>וכי לסותמו בלחיין אני צריך?</strong> ומכל מקום אין להסיק מסקנה גמורה מענין זה.
 <strong>אמר מר</strong> <small>[החכם]</small> <strong>אמר</strong> על דברי <strong>רבן שמעון בן גמליאל</strong> שהוזכרו קודם ש<strong>לא נחלקו בית שמאי ובית הלל על מבוי שפחות מארבע אמות שאינו צריך כלום. והא אנן תנן</strong>: <small>[והרי אנו שנינו]</small> <strong>משום ר' ישמעאל אמר תלמיד אחד לפני עקיבא: לא נחלקו בית שמאי ובית הלל על מבוי שהוא פחות מארבע אמות שהוא ניתר או בלחי או בקורה!</strong> וכיצד אומר רבן שמעון בן גמליאל בדעתם שאף תיקון זה אינו נחוץ?
 <strong>אמר רב אשי; הכי קאמר</strong> <small>[כך אמר]:</small> <strong>אינו צריך</strong> תיקון נוסף ב<strong>לחי וקורה כ</strong>שיטת <strong>בית שמאי, ולא לחיין כ</strong>שיטת <strong>ר' אליעזר, אלא: או לחי או קורה, כ</strong>שיטת <strong>בית הלל</strong> במבוי גדול. ו"כלום" שאמר, כלומר, יותר ממה שמחייבים בית הלל.
 ושאלו: <strong>וכמה</strong> יהא רחבו של מבוי שלכל הדעות אינו צריך כל תיקון אף בלחי? <strong>אמר רב אחלי: ואיתימא</strong> <small>[ויש אומרים]</small> <strong>רב יחיאל: עד ארבעה</strong> טפחים.
 <big>א</big> <strong>אמר רב ששת אמר רב ירמיה בר אבא אמר רב: מודים חכמים לר' אליעזר בפסי חצר</strong> כלומר מחלוקתם בדבר מספר הלחיים היתה רק במבוי, אבל חצר שנפרצה אין לה תקנה להחשיבה כסתומה אלא על ידי פסים, כעין לחי, משני צדדים. <strong>ו</strong>אילו <strong>רב נחמן אמר</strong> בשינוי: <strong>הלכה כר' אליעזר בפסי חצר.</strong>
 <strong>אמר רב נחמן בר יצחק: מאן</strong> <small>[מי]</small> אלה שאמר רב ירמיה עליהם ש<strong>מודים</strong> לר' אליעזר? — הכוונה ל<strong>רבי</strong>. כיון שאמר רב נחמן <strong>הלכה</strong> כר' אליעזר <strong>מכלל דפליגי</strong> <small>[מכאן שנחלקו]</small> אף בדבר זה, <strong>מאן פליג עליה</strong> <small>[מי נחלק עליו] —</small> <strong>רבנן [חכמים].</strong> וזה הוא <strong>דתניא</strong> <small>[ששנינו</small> בברייתא<small>]:</small> <strong>חצר ניתרת</strong>, אם היתה בה פירצה פחותה מעשר אמות, על ידי הנחת <strong>פס אחד</strong> בצידה. <strong>רבי אומר: בשני פסין.</strong>
 <strong>אמר ר' אסי אמר ר' יוחנן: חצר צריכה שני פסין</strong> כדברי רבי. <strong>אמר ליה</strong> <small>[לו]</small> <strong>ר' זירא לר' אסי: מי</strong> <small>[האם]</small> <strong>אמר ר' יוחנן הכי</strong> <small>[כך]?</small> <strong>והא את הוא דאמרת משמיה דר' יוחנן</strong> <small>[והרי אתה הוא שאמרת משמו של ר' יוחנן]:</small> <strong>פסי חצר צריכין שיהא בהן ארבעה</strong> טפחים; <strong>וכי תימא</strong> <small>[ואם תאמר]</small> שהצריך ר' יוחנן <strong>ארבעה מכאן וארבעה מכאן —</strong>
 <strong>והתני</strong> <small>[והרי שנה]</small> <strong>רב אדא בר אבימי קמיה</strong> <small>[לפני]</small> <strong>ר' חנינא, ואמרי לה קמיה</strong> <small>[ויש אומרים לפני]</small> <strong>ר' חנינא בר פפי</strong>, שמה שאמרו בדין חצר קטנה שנפרצה בכל אורכה לחצר גדולה שדיירי הגדולה משתמשים בחצרם אפילו היתה ה<strong>קטנה — בעשר</strong> אמות, <strong>וגדולה — באחת עשרה!</strong> ואם ההפרש בין אורך הקטנה לגדולה הוא רק אמה אחת (ששה טפחים), לא יתכן שיהיו פסים בני ארבעה טפחים מכל צד, שהרי יחד הם יותר מהפרש אמה.
 מספרים: <strong>כי סליק</strong> <small>[כאשר בא]</small> <strong>ר' זירא מימי</strong> <small>[מ</small>מסעותיו <small>הימיים]</small> <strong>פרשה</strong> הסביר סתירה זו שבדברי ר' יוחנן כך: אם היה הפס <strong>ברוח אחת</strong> בלבד צריך שיהא רחב <strong>ארבעה,</strong> אבל אם היו שני פסים <strong>משתי רוחות</strong> — דיו <strong>משהו לכאן ומשהו לכאן</strong>.
 <strong>והדתני</strong> <small>[ומה ששנה]</small> <strong>אדא בר אבימי</strong> בענין ההבדל בין החצרות. שלפי שיטת ר' זירא אפילו היתה חצר אחת גדולה רק בארבעה טפחים די בכך, אין דברי רב אדא בר אבימי מקובלים על הכל אלא — שיטת <strong>רבי היא</strong> המצריך שני פסים בחצר. ועוד, ש<strong>סבר לה רבי כר' יוסי</strong>, שאמר שרוחב הלחי שלשה טפחים, ואם מצרפים שלשה טפחים מכאן ושלשה מכאן הרי זו אמה. ומשום כך ההפרש הקטן ביותר בין חצר קטנה לגדולה הוא לפחות אמה אחת.
 <strong>אמר רב יוסף אמר רב יהודה אמר שמואל: חצר ניתרת בפס אחד. אמר ליה</strong> <small>[לו]</small> <strong>אביי לרב יוסף: מי</strong> <small>[האם]</small> <strong>אמר שמואל הכי</strong> <small>[כך]?</small> <strong>והא</strong> <small>[והלא]</small> <strong>אמר ליה</strong> <small>[לו]</small> <strong>שמואל לרב חנניה בר שילא: את לא תעביד עובדא</strong> <small>[אתה לא תעשה מעשה]</small> להתיר פירצת חצר <strong>אלא או ברוב דופן</strong> שנשארה שלמה <strong>או בשני פסין! —</strong>
 <strong>אמר ליה</strong> <small>[לו]:</small> <strong>ואנא לא ידענא, דעובדא הוה בדורא דרעותא</strong> <small>[ואני איני יודע</small> לתרץ לך את הסתירה, אלא <small>שמעשה היה בכפר של רועים],</small> <strong>לשון ים הנכנס לחצר הוה</strong> <small>[היתה]</small> שפרצה את מחיצת החצר מצד אחד, ורצו בני החצר להשתמש במימיה בשבת. <strong>ואתא לקמיה</strong> <small>[ובא</small> הדבר <small>לפני]</small> <strong>רב יהודה, ולא אצרכיה</strong> <small>[ולא הצריך אותו]</small> <strong>אלא פס אחד</strong> מצד אחד של לשון הים.
 <strong>אמר ליה</strong> <small>[לו]:</small> <strong>לשון ים קאמרת</strong> <small>[אמרת],</small> שונה היא לשון ים ואין ללמוד ממנה, כי <strong>קל</strong> (הקלה) <strong>הוא שהקלו חכמים במים</strong>. שיודעים אנו שהקלו חכמים שבמקום שיש מים לא הצריכו לעשות מחיצה גמורה כדינה, והסתפקו במחיצה קלושה שהרי המים מצויים שם.
 ומסופר <strong>כ</strong>עין זה <strong>דבעא מיניה</strong> <small>[ששאל ממנו]</small> <strong>ר' טבלא מרב: מחיצה תלויה, מהו שתתיר בחורבה?</strong> שייחשבו אותם חלקי הכתלים שנשארו תלויים בחורבה כמחיצות היורדות וסותמות עד למטה? <strong>אמר ליה</strong> <small>[לו]:</small> <strong>אין מחיצה תלויה</strong> בצורה זו <strong>מתרת אלא</strong> על גבי <strong>מים</strong>, כי <strong>קל הוא שהקלו חכמים במים</strong>,
 ושואלים: ו<strong>מכל מקום קשיא</strong> <small>[קשה]</small> שעדיין נשארה בלא תירוץ הסתירה בדברי שמואל לפי המסורות השונות.
 <strong>כי אתו</strong> <small>[כאשר באו]</small> <strong>רב פפא ורב הונא בריה</strong> <small>[בנו]</small> של <strong>רב יהושע מבי רב</strong> <small>[מבית רבם]</small> <strong>פירשוה</strong>: אם היה הפס <strong>מרוח אחת</strong> — הרי צריך להיות <strong>בארבעה</strong> טפחים, <strong>משתי רוחות — משהו לכאן ומשהו לכאן.</strong>
 <strong>אמר רב פפא: אי קשיא</strong> <small>[אם קשה]</small> <strong>לי</strong> משהו בדבר <small>—</small> <strong>הא קשיא</strong> <small>[זה קשה]</small> <strong>לי,</strong> ש<strong>אמר ליה</strong> <small>[לו]</small> <strong>שמואל לרב חנניה בר שילא: את לא תעביד עובדא</strong> <small>[אתה לא תעשה מעשה]</small> <strong>אלא או ברוב דופן או בשני פסין,</strong>
 <strong>למה לי רוב דופן? בפס ארבעה</strong> טפחים <strong>סגי</strong> <small>[די]!</small> <strong>וכי תימא מאי</strong> <small>[ואם תאמר מהו]</small> <strong>ברוב דופן</strong> שנאמר כאן שהוא רק <strong>ב</strong>מקרה מיוחד שהיה אורך <strong>דופן שבעה</strong> טפחים, ולכן <strong>בארבעה</strong> טפחים <strong>הוה ליה</strong> <small>[הרי הוא]</small> <strong>רוב דופן?</strong> ואולם כאשר אורך המחיצה הוא שבעה טפחים <strong>למה לי ארבעה</strong> טפחים לסתימה? <strong>בשלשה</strong> טפחים <strong>ומשהו סגי</strong> <small>[די]!</small> <strong>דהא</strong> <small>[שהרי]</small> <strong>אמר רב אחלי ואיתימא</strong> <small>[ויש אומרים]</small> <strong>רב יחיאל</strong> שכל מה שהצריכו בתיקון מבוי אינו אלא <strong>עד ארבעה</strong> טפחים, אבל מבוי הצר מארבעה טפחים אינו צריך כל תיקון, ואף כאן לאחר סתימת יותר משלשה נשאר חלל פחות מארבעה!
 ומשיבים: <strong>איבעית אימא</strong> <small>[אם תרצה אמור]:</small> <strong>כאן</strong> בדברי שמואל מדובר — <strong>בחצר,</strong> שאף פירצה פחותה מארבעה צריכה תיקון, <strong>כאן</strong> בדברי רב אחלי מדובר — <strong>במבוי, ואיבעית אימא</strong> <small>[ואם תרצה אמור]</small> זו שאמר <strong>רב אחלי גופיה תנאי היא</strong> <small>[היא עצמה</small> מחלוקת <small>תנאים]</small> ואין הכל מודים לו בכך.
 <big>ב</big> <strong>תנו רבנן</strong> <small>[שנו חכמים]:</small> <strong>לשון ים הנכנס לחצר</strong> שאחת ממחיצותיה פרוצה חלקית — <strong>אין ממלאין הימנו בשבת</strong> מים, שההים דינו ככרמלית ואסור לטלטל ממנו לרשות היחיד, <strong>אלא אם כן יש לו</strong> ללשון זו על גביו <strong>מחיצה גבוה עשרה טפחים</strong> ומשום מחיצה זו נעשתה אף לשון הים כחלק מן החצר. <strong>במה דברים אמורים — שפירצתו</strong> שנכנסת בה לשון ים <strong>ביותר מעשרה</strong> אמות, <strong>אבל עשרה — אין צריך כלום,</strong>
 ושואלים: <strong>ממלא הוא דלא ממלאינן, הא טלטולי מטלטלינן</strong> <small>[למלא הוא שאין אנו ממלאים</small> ממנו<small>, ואולם לטלטל</small> בחצר עצמה <small>אנו מטלטלים],</small> <strong>והא</strong> <small>[והרי]</small> <strong>נפרצה חצר במלואה</strong> כלומר במלוא אורך דופנה ביותר מעשר אמות <strong>למקום האסור לה!</strong> שכן לשון הים אסורה לה בטלטול ובהולכה, ולכן לא רק שאסור לטלטל ממנה אלא צריך אף לאסור את החצר עצמה בטלטול.
## דף יב:
 <strong>הכא במאי עסקינן דאית ליה גידודי</strong> <small>[כאן במה אנו עוסקים שיש לה</small> לחצר <small>שרידי</small> פסים<small>]</small> מכאן ומכאן ולא נפרצה במלואה. (ר"ח, רי"ף).
 <big>א</big> <strong>אמר רב יהודה: מבוי שלא נשתתפו בו</strong> אנשי המבוי בעירוב ואסור להם לטלטל בו בשבת, בכל זאת, אם <strong>הכשירו</strong> (תיקנו) <strong>בלחי</strong> שהניח בפתחו, <strong>הזורק לתוכו</strong> מרשות הרבים — <strong>חייב,</strong> שכן דינו כמחיצה ודין החצר כרשות היחיד גמורה, ואם <strong>הכשירו</strong> (תיקנו) <strong>בקורה — הזורק לתוכו פטור,</strong> שאין הקורה אלא משום היכר, ואינה יכולה להיחשב כמחיצה העושה את המבוי רשות היחיד.
 <strong>מתקיף לה</strong> <small>[מקשה עליה]</small> <strong>רב ששת: טעמא</strong> <small>[הטעם]</small> דוקא ש<strong>לא נשתתפו בו, הא</strong> <small>[הרי</small> אם<small>]</small> <strong>נשתתפו בו — אפילו הכשירו בקורה נמי</strong> <small>[גם כן]</small> <strong>חייב?!</strong> אולם דבר זה אינו מתקבל על הדעת, שהרי אפשר לשאול: <strong>וכי ככר זו</strong> שבה נשתתפו השכנים כשעשו את שיתוף המבוי בלא שינוי במחיצותיו <strong>עשה אותו רשות היחיד או רשות הרבים?</strong>
 <strong>והתניא</strong> <small>[והרי</small> במפורש <small>שנינו</small> בברייתא<small>]:</small> <strong>חצירות של רבים ומבואות שאינן מפולשין, בין עירבו ובין</strong> ש<strong>לא עירבו — הזורק לתוכן</strong> מתוך בתי החצר <strong>חייב</strong>, היפך דברי רב יהודה!
 <strong>אלא אי איתמר הכי איתמר</strong> <small>[אם נאמר כך נאמר</small> הדבר<small>]</small> <strong>אמר רב יהודה: מבוי שאינו ראוי לשיתוף</strong> כלומר מבוי מפולש, אם <strong>הכשירו בלחי הזורק לתוכו חייב</strong> שהלחי נחשב כמחיצה שלישית, וכיון שהמבוי סגור משלשה צדדים הריהו כרשות היחיד. אם <strong>הכשירו בקורה — הזורק לתוכו פטור.</strong>
 <strong>אלמא קסבר</strong> <small>[מכאן שסבר]</small>: <strong>לחי משום מחיצה וקורה משום היכר</strong>, אבל אינה חשובה כמחיצה. <strong>וכן אמר רבה: לחי משום מחיצה וקורה משום היכר. ורבא אמר: אחד זה ואחד זה משום היכר.</strong>
 <strong>איתיביה</strong> <small>[הקשה לו]</small> <strong>ר' יעקב בר אבא לרבא</strong> ממה ששנינו: <strong>הזורק</strong> מרשות הרבים <strong>למבוי, יש לו לחי — חייב, אין לו לחי — פטור</strong>, נמצא שהלחי נחשב מחיצה גמורה!
 ענה לו: <strong>הכי קאמר</strong> <small>[כך אמר,</small> התכוון<small>]</small> אם המבוי היה סתום כך ש<strong>אינו צריך אלא לחי</strong> להתירו כיון שיש לו כבר שלש מחיצות, ומדין התורה הרי הוא רשות היחיד גמורה, לכן <strong>הזורק לתוכו</strong> מרשות הרבים — <strong>חייב</strong>, אולם אם היה צריך תיקון ב<strong>לחי ודבר אחר</strong> שהיו בו רק שתי מחיצות — <strong>הזורק לתוכו פטור,</strong> שאינו נחשב כרשות היחיד.
 <strong>איתיביה</strong> <small>[הקשה לו]</small> <strong>יתר על כן אמר ר' יהודה: מי שיש לו שני בתים בשני צידי רשות הרבים</strong>. <strong>עושה</strong> לו <strong>לחי מכאן ולחי מכאן, או קורה מכאן וקורה מכאן ונושא ונותן באמצע</strong>. שעל ידי הלחיים נחשב כאילו עשה מחיצות ברשות הרבים ומעתה יש לו בין שני הבתים תחום של רשות היחיד.
 <strong>אמרו לו</strong> חכמים: <strong>אין מערבין רשות הרבים בכך!</strong> ומדברי ר' יהודה אפשר איפוא ללמוד שלחי דינו כמחיצה גמורה!
 ומשיבים: לא זה הוא הטעם, אלא <strong>התם קסבר</strong> <small>[שם</small> משום <small>שסבר]</small> <strong>ר' יהודה: שתי מחיצות</strong> עושות מ<strong>דאורייתא</strong> <small>[מן התורה]</small> שהשטח המצוי ביניהן נחשב כרשות היחיד, ולא הוצרך ר' יהודה ללחיים אלא לשם היכר וסימון בלבד. ואם כן אין להביא ראיה גמורה אף ממקור זה.
 <big>ב</big> <strong>אמר רב יהודה אמר רב: מבוי שארכו כרחבו אינו ניתר בלחי משהו</strong> כשאר מבוי, אלא בפס הרחב ארבעה טפחים, משום שלא זה המבוי שדברו בו חכמים. <strong>אמר רב חייא בר אשי אמר רב: מבוי שארכו כרחבו אינו ניתר בקורה טפח.</strong>
 <strong>אמר ר' זירא: כמה מכוונן שמעתא דסבי</strong> <small>[כמה מכוונות הלכותיהם של הזקנים,</small> זקני החכמים<small>]</small> ומסביר: <strong>כיון</strong> שמבוי זה <strong>ארכו כרחבו — הוה ליה</strong> <small>[הרי הוא]</small> כ<strong>חצר, וחצר אינה ניתרת בלחי וקורה אלא בפס ארבעה.</strong>
 <strong>אמר ר' זירא</strong>: אף על פי כן <strong>אי קשיא לי — הא קשיא לי</strong> <small>[אם קשה לי, הרי זה קשה לי]</small>: <strong>ליהוי האי</strong> <small>[שיהיה זה]</small> ה<strong>לחי כפס משהו ונשתרי</strong> <small>[ויתיר]</small> את המבוי, כפי שניתרת פירצת החצר על ידי פס!
 ומעירים ומסבירים שאין הדבר כן, כי <strong>אשתמיטתיה הא דאמר</strong> <small>[נשמט,</small> נעלם <small>ממנו זה שאמר]</small> <strong>ר' אסי אמר</strong> בשם <strong>ר' יוחנן: פסי חצר צריכין שיהא בהן ארבעה</strong> טפחים ואילו לחי דיו במשהו.
 <strong>אמר רב נחמן: נקטינן</strong> <small>[מחזיקים אנו</small> בכלל זה<small>],</small> <strong>איזהו מבוי שניתר בלחי וקורה — כל שארכו יתר על רחבו, ובתים וחצרות פתוחים לתוכו, ואיזו היא חצר שאינה ניתרת בלחי וקורה אלא בפס ארבעה — כל ש</strong>היא <strong>מרובעת</strong>.
 ותוהים: <strong>מרובעת — אין</strong> <small>[כן]</small> <strong>עגולה — לא</strong> אינה נחשבת כחצר?! ומתקנים: <strong>הכי קאמר</strong> <small>[כך אמר]</small>: <strong>אי</strong> <small>[אם]</small> <strong>ארכה יתר על רחבה — הוה ליה</strong> <small>[הרי היא]</small> כ<strong>מבוי, ומבוי בלחי וקורה סגיא</strong> <small>[דיה]</small> <strong>ואי</strong> <small>[ואם]</small> <strong>לא — הוה לה</strong> <small>[הרי היא]</small> <strong>חצר</strong>.
 ושואלים: <strong>וכמה</strong> צריך אורכה להיות יתר על רחבה כדי שיקרא מבוי? <strong>סבר שמואל למימר</strong> <small>[לומר]</small> <strong>עד דאיכא</strong> <small>[שיש]</small> באורכה <strong>פי שנים</strong> מ<strong>רחבה. אמר ליה</strong> <small>[לו]</small> <strong>רב: הכי</strong> <small>[כך]</small> <strong>אמר חביבי</strong> (דודי, ר' חייא): <strong>אפילו</strong> אורכה יתר על רוחבה ב<strong>משהו</strong> חלים עליה דיני מבוי.
 <big>א</big> מסופר במשנה שתלמיד אחד מסר הלכה לפני ר' עקיבא, ולא קיבל ר' עקיבא את דבריו.
## דף יג.
 ש<strong>ר' עקיבא אומר: על זה ועל זה נחלקו כו'.</strong>
 ומתחילה שואלים לעיקרה של השיטה: הלא <strong>ר' עקיבא היינו</strong> <small>[זהו]</small> <strong>תנא קמא</strong> שהרי אף הוא מסכים שאין הבדל במחלוקת בית שמאי ובית הלל מה רוחב המבוי. ומשיבים: <strong>איכא בינייהו</strong> <small>[יש ביניהם</small> הבדל למעשה<small>]</small> הקשור בהלכה שאמר <strong>רב אחלי, ואיתימא</strong> <small>[ואם תאמר</small> שאמר זאת<small>]</small> <strong>רב יחיאל</strong>, במבוי הצר מארבעה טפחים, שאחד מהם אומר שאינו צריך תיקון כלשהו. <strong>ולא מסיימי</strong> <small>[ואינם מוגדרים]</small> כלומר, לא ברור לנו מי הוא החכם המקבל שיטת רב אחלי ומי הוא הדוחה אותה אבל זו היא הנקודה שבה נבדלת שיטת ר' עקיבא מדברי התנא קמא.
 <strong>תניא</strong> <small>[שנינו</small> בברייתא<small>],</small> <strong>אמר ר' עקיבא: לא אמר ר' ישמעאל דבר זה</strong>, שאין נראה שחכם כר' ישמעאל יטעה בכך, <strong>אלא אותו תלמיד אמר דבר זה</strong> מדעתו<strong>, והלכה כאותו תלמיד.</strong>
 על כך מקשים: <strong>הא גופה קשיא</strong> <small>[זו עצמה קשה]</small>: <strong>אמרת "לא אמר ר' ישמעאל דבר זה" — אלמא לית הלכתא כוותיה</strong> <small>[מכאן שאין הלכה כמותו]</small> <strong>והדר אמרת</strong> <small>[וחזרת ואמרת]</small>: <strong>"הלכה כאותו תלמיד"!</strong>
 <strong>אמר רב יהודה אמר שמואל: לא אמרה ר' עקיבא אלא לחדד בה התלמידים</strong> שרצה לעודד את תלמידיו שאף הם יחדשו דברי הלכה. ולכן שבח אותו תלמיד בפניהם, ולא נתכוון לפסוק כמותו.
 <strong>ורב נחמן בר יצחק אמר</strong> הסבר אחר לסתירה זו: <strong>נראין איתמר</strong> <small>[נאמר],</small> שאמנם לא אמר ר' ישמעאל כך, אבל נראים דברי התלמיד.
 <strong>אמר ר' יהושע בן לוי: כל מקום שאתה מוצא "משום ר' ישמעאל אמר תלמיד אחד לפני ר' עקיבא" — אינו אלא ר' מאיר</strong> שהוא התלמיד <strong>ששימש את ר' ישמעאל ואת ר' עקיבא.</strong>
 <strong>דתניא</strong> <small>[ש</small>כן <small>שנינו</small> בברייתא<small>],</small> <strong>אמר ר' מאיר: כשהייתי אצל ר' ישמעאל הייתי מטיל קנקנתום</strong> (גפרת נחושת) <strong>לתוך הדיו</strong> שבה כתבתי ספרי קודש, <strong>ולא אמר לי דבר, כשבאתי אצל</strong> (לפני) <strong>ר' עקיבא אסרה עלי</strong>.
 ומקשים: <strong>איני</strong> <small>[וכי כן הוא]?!</small> והרי <strong>אמר רב יהודה אמר שמואל משום ר' מאיר: כשהייתי לומד אצל ר' עקיבא הייתי מטיל קנקנתום לתוך הדיו ולא אמר לי דבר. וכשבאתי אצל ר' ישמעאל אמר לי: בני, מה מלאכתך? אמרתי לו: לבלר אני</strong> הכותב ספרי קודש. <strong>אמר לי: בני, הוי זהיר במלאכתך שמלאכתך מלאכת שמים היא</strong> וזהירות נחוצה בה <strong>שמא אתה מחסר אות אחת או מייתר אות אחת</strong> שלא במקום — <strong>נמצאת מחריב את כל העולם כולו</strong> שייתור או חיסור אות עלול לעתים לשנות או להפוך את משמעות הענין לדברים שמשמעותם חורבן.
 <strong>אמרתי לו: דבר אחד יש לי וקנקנתום שמו, שאני מטיל לתוך הדיו</strong> ואיני חושש. <strong>אמר לי: וכי מטילים קנקנתום לתוך דיו? והלא אמרה תורה</strong> בדין הסוטה: <strong>"וכתב</strong> את האלות האלה הכהן בספר <strong>ומחה</strong> אל מי המרים" (במדבר ה, כג), ומשמעו <strong>"כתב" שיכול להמחות</strong>.
 ומתחילה שואלים: <strong>מאי קאמר ליה ומאי קא מהדר ליה</strong> <small>[מה אמר לו ומה השיב לו],</small> שהרי לכאורה נראה שתשובת ר' מאיר בענין קנקנתום אינה עונה להערתו של ר' ישמעאל בענין חסירות ויתירות.
 ומסבירים: <strong>הכי קאמר ליה</strong> <small>[כך אמר לו],</small> <strong>לא מבעיא</strong> <small>[איני צריך</small> לאמר<small>]</small> <strong>בחסירות וביתרות דלא טעינא, דבקי אנא</strong><small> [שאיני טועה, שבקי אני],</small> <strong>אלא אפילו מיחש</strong> <small>[לחשוש]</small> <strong>לזבוב נמי, דילמא אתי ויתיב אתגיה דדל"ת, ומחיק ליה, ומשוי ליה</strong> <small>[גם כן, שמא יבוא וישב על תגו של דל"ת וימחוק אותו ויעשה אותו]</small> <strong>רי"ש,</strong> ותשתנה המשמעות — איני חושש לכך. כי <strong>דבר אחד יש לי וקנקנתום שמו שאני מטיל לתוך הדיו</strong> ומשום כך אין הדיו נמחקת.
 ומכל מקום <strong>קשיא</strong> <small>[קשה]</small> <strong>שימוש</strong> על <strong>שימוש, קשיא</strong> <small>[קשה]</small> <strong>אסרה</strong> על <strong>אסרה.</strong> שבמקור אחד נאמר ששימש תחילה את ר' עקיבא, ובמקור אחר נאמר ששימש תחילה את ר' ישמעאל. וכן שממקור אחד נראה שר' עקיבא הוא שאסר עליו שימוש בקנקנתום, ובמקור אחר נראה שר' ישמעאל הוא שאסר.
 ומעירים: <strong>בשלמא</strong> <small>[נניח]</small> מ<strong>שימוש</strong> על <strong>שימוש לא קשיא</strong> <small>[לא קשה],</small> שאפשר להסביר זאת כך: <strong>מעיקרא אתא לקמיה</strong> <small>[מתחילה בא</small> ר' מאיר <small>לפני]</small> <strong>ר' עקיבא, ומדלא מצי למיקם אליביה</strong> <small>[ומכיון שלא היה יכול לעמוד על שיטתו]</small> <strong>— אתא לקמיה</strong> <small>[בא לפני]</small> <strong>ר' ישמעאל, וגמר גמרא, והדר אתא לקמיה</strong> <small>[ולמד מסורת, וחזר ובא לפני]</small> <strong>ר' עקיבא, וסבר סברא</strong> <small>[וסבר סברות].</small> שלאחר שלמד עיקרי שיטת הלימוד אצל ר' ישמעאל יכול היה כבר להבין את דבריו.
 <strong>אלא אסרה</strong> על <strong>אסרה</strong> ממה שנאמר במקור אחד שאסר ר' עקיבא ובמקום אחר שר' ישמעאל הוא שאסר <strong>קשיא</strong> <small>[קשה]!</small> ומעירים: אכן, <strong>קשיא</strong> <small>[קשה],</small> ולא נמצאה תשובה.
 <big>ב</big> <strong>תניא</strong> <small>[שנויה</small> בברייתא<small>]</small> <strong>ר' יהודה אומר, ר' מאיר היה אומר: לכל</strong> לצורך כתיבת כל ספרי קודש <strong>מטילין קנקנתום לתוך הדיו, חוץ מ</strong>לכתיבת <strong>פרשת סוטה</strong>, כי פרשת סוטה צריכה להיות ראויה להימחק לצורך הסוטה. <strong>ור' יעקב אומר משמו: חוץ מ</strong>לכתיבת <strong>פרשת סוטה שבמקדש</strong> העשויה לצורך הסוטה להימחק.
 ושואלים: <strong>מאי בינייהו</strong> <small>[מה</small> ההבדל <small>ביניהם,</small> לאמר: מה שורש המחלוקת ביניהם<small>]?</small> ומשיבים: <strong>אמר רב ירמיה: למחוק לה מן התורה איכא בינייהו</strong> <small>[יש ביניהם]</small> כלומר, שנחלקו אם אפשר למחוק לצורך הסוטה מפרשתה הכתובה בתורה. או שיש לכתוב פרשה זו במיוחד לצורך הסוטה.
 <strong>והני תנאי כי הני תנאי</strong> <small>[ותנאים אלה</small> נחלקו <small>כתנאים אחרים]</small> <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>אין מגילתה</strong> של סוטה זו שנכתבה עבורה ולא נמחקה <strong>כשירה להשקות בה סוטה אחרת</strong>. ואילו <strong>ר' אחי בר יאשיה אמר: מגילתה כשירה להשקות בה סוטה אחרת.</strong> וכמו כן בספר תורה שהרי אינו נכתב לשם סוטה.
 <strong>אמר רב פפא: דילמא</strong> <small>[שמא]</small> <strong>לא היא,</strong> ואין הדברים זהים. כי <strong>עד כאן לא קאמר תנא קמא התם</strong> <small>[לא אמר התנא הראשון שם]</small> שאין מגילתה כשירה — <strong>אלא כיון דאינתיק לשום</strong> <small>[שנותקה</small> ויועדה <small>לשמה של]</small> <strong>רחל, תו לא הדרא מינתקא לשום</strong> <small>[שוב אינה חוזרת ומנותקת,</small> ומיועדת <small>לשמה של</small> אחרת<small>]</small> <strong>לאה, אבל גבי</strong> <small>[אצל]</small> <strong>תורה דסתמא מיכתבא, הכי נמי דמחקינן</strong> <small>[ש</small>כתובה <small>סתם, כך גם כן שאנו מוחקים]</small> ואין אנו אומרים שאין מוחקים כיון שנכתבה שלא לשמה.
 ועוד <strong>אמר רב נחמן בר יצחק</strong> ליישב את הדברים בדרך אחרת: <strong>דילמא</strong> <small>[שמא]</small> <strong>לא היא,</strong> שיש הבדל אחר בין המקרים, והוא: <strong>עד כאן לא קאמר</strong> <small>[אמר]</small> <strong>ר' אחי בר יאשיה</strong> שם שאפשר להשתמש במגילתה של סוטה אחרת — <strong>אלא דאיכתיב מיהת</strong> <small>[שנכתב בכל אופן]</small> <strong>לשום סוטה בעולם,</strong> שהרי נועדה המגילה עבור סוטה כלשהי, <strong>אבל גבי</strong> <small>[אצל]</small> <strong>תורה,</strong> ש<strong>להתלמד כתיבא</strong> <small>[כתובה] —</small> <strong>הכי נמי דלא מחקינן</strong> <small>[כך גם כן</small> נאמר <small>שאיננו מוחקים]</small>
 ושואלים: <strong>ולית ליה</strong> <small>[וכי אין לו,</small> אין הוא סבור<small>]</small> <strong>לר' אחי בר יאשיה הא דתנן</strong> <small>[זו ששנינו</small> במשנה<small>]:</small> <strong>כתב גט לגרש את אשתו</strong>
## דף יג:
 <strong>ונמלך</strong> והתחרט ולא גרש <strong>ומצאו בן עירו ואמר: שמך כשמי ושם אשתך כשם אשתי</strong> וכיון שאנו אף מאותה עיר תן לי את הגט ואגרש אני בו את אשתי <strong>— פסול</strong> גט זה <strong>לגרש בו!</strong> נמצא שאין אדם יכול לגרש אשה בגט שנכתב לאחרת, ואף לגבי סוטה כן.
 ודוחים: <strong>הכי השתא</strong> <small>[כיצד אתה משווה]?</small> <strong>התם</strong> <small>[שם,</small> בגט<small>]</small> <strong>"וכתב לה"</strong> נאמר (דברים כד, א), ולכן <strong>בעינן</strong> <small>[צריכים אנו]</small> <strong>כתיבה לשמה</strong> של אותה אשה, <strong>הכא</strong> <small>[כאן]</small> בסוטה <strong>"ועשה לה</strong> נאמר ולכן <strong>בעינן</strong> <small>[צריכים אנו]</small> <strong>עשיה לשמה, ועשייה דידה</strong> <small>[שלה,</small> של הסוטה<small>]</small> <strong>מחיקה היא,</strong> אבל הכתיבה אינה צריכה שתהא לשמה.
 <big>א</big> כיון שדובר קודם על ר' מאיר ולימודו מביאים מאמר אחר בנושא זה. <strong>אמר ר' אחא בר חנינא: גלוי וידוע לפני מי שאמר והיה העולם שאין בדורו של ר' מאיר</strong> חכם גדול <strong>כמותו, ומפני מה לא קבעו הלכה כמותו —</strong> משום <strong>שלא יכלו חביריו לעמוד על סוף דעתו,</strong> שכן היה חריף עד כדי כך שהיה יכול לתת טעמים טובים לכל דבר, אף שאינו כהלכה. <strong>שהוא</strong> היה <strong>אומר על טמא טהור ומראה לו פנים,</strong> כלומר צדדים — להוכיח שכן הוא. וכן <strong>על טהור טמא ומראה לו פנים</strong>. ולא ידעו חכמים באלו דברים יש לסמוך על נימוקיו, ובאלו יש לדחותם.
 <strong>תנא</strong> <small>[שנוי]</small>: <strong>לא ר' מאיר שמו</strong> האמיתי <strong>אלא ר' נהוראי שמו, ולמה נקרא שמו ר' מאיר?</strong> כינוי הוא זה, ללמד <strong>שהוא מאיר עיני חכמים בהלכה, ולא נהוראי שמו</strong> של התנא ר' נהוראי <strong>אלא ר' נחמיה שמו</strong> האמיתי. <strong>ואמרי לה</strong> <small>[ויש אומרים]</small> <strong>ר' אלעזר בן ערך שמו, ולמה נקרא שמו נהוראי</strong> — <strong>שמנהיר</strong> <small>[מאיר]</small> <strong>עיני חכמים בהלכה</strong>.
 ועוד בשבחו של ר' מאיר <strong>אמר רבי: האי דמחדדנא מחבראי — דחזיתיה לר' מאיר מאחוריה,</strong> <small>[זה שמחודד אני</small> וחריף יותר <strong>מחברי —</strong> משום <small>שראיתי את ר' מאיר מאחוריו]</small> כלומר ישבתי מאחוריו בזמן שהיינו לומדים. <strong>ואילו חזיתיה מקמיה — הוה מחדדנא טפי</strong> <small>[הייתי רואה אותו מלפניו —</small> <small>הייתי מחודד יותר]</small>, <strong>דכתיב</strong> <small>[ש</small>כן <small>נאמר]</small> <strong>"והיו עיניך ראות את מוריך"</strong> (ישעיה ל, כ), וראיית פני רב מועילה להבנה ולחידוד.
 ועוד אמרו, <strong>אמר ר' אבהו אמר ר' יוחנן: תלמיד היה לו לר' מאיר וסומכוס שמו, שהיה אומר על כל דבר ודבר של טומאה ארבעים ושמונה טעמי טומאה, ועל כל דבר ודבר של טהרה ארבעים ושמונה טעמי טהרה</strong>.
 ובדומה לזה <strong>תנא</strong> <small>[שנינו]:</small> <strong>תלמיד ותיק היה ביבנה</strong> שבכוח חריפותו <strong>היה מטהר את השרץ</strong> — שכתוב בתורה במפורש שהוא טמא — <strong>במאה וחמשים טעמים.</strong>
 <strong>אמר רבינא: אני אדון ואטהרנו</strong> על ידי שאמצא טעם לטהרו. ובאופן זה: <strong>ומה נחש שממית</strong> אדם ובהמה <strong>ומרבה טומאה</strong>, שהרי מת מטמא אחרים במגע ובמשא ובאוהל — <strong>טהור</strong> מלטמא, שהרי אינו ממנין שמונה שרצים המטמאים הכתובים בתורה. <strong>שרץ שאין ממית ו</strong>כן אינו <strong>מרבה טומאה — לא כל שכן</strong> שהוא טהור!
 ודוחים: <strong>ולא היא</strong> — אין זה קל וחומר של ממש, כי אפשר לפרוך אותו בטענה שהנחש <strong>מעשה קוץ בעלמא קעביד</strong> <small>[בלבד הוא שעושה].</small> וקוץ, אם כי נזוקים בו, ואף אפשר למות על ידו, בכל זאת אינו טמא. ואף הנחש כן. ולכן נדחה קל וחומר זה.
 <big>ב</big> <strong>אמר ר' אבא אמר שמואל: שלש שנים נחלקו בית שמאי ובית הלל, הללו אומרים: הלכה כמותנו והללו אומרים: הלכה כמותנו</strong>. לבסוף <strong>יצאה בת קול ואמרה: אלו ואלו דברי אלהים חיים הן, והלכה כבית הלל</strong>.
 ושואלים: <strong>וכי מאחר שאלו ואלו דברי אלהים חיים</strong> הם <strong>מפני מה זכו בית הלל לקבוע הלכה כמותן — מפני שנוחין</strong> לבריות, <strong>ועלובין</strong> (מניחים עצמם להיפגע, וסובלים עלבונם) <strong>היו,</strong> וכשהיו שונין במשנה היו <strong>שונין דבריהן ודברי בית שמאי, ולא עוד אלא שמקדימין</strong> בניסוח הדברים בדרך כבוד את <strong>דברי בית שמאי לדבריהן.</strong>
 <strong>כאותה</strong> משנה <strong>ששנינו: מי שהיה ראשו ורובו בסוכה ושלחנו בתוך הבית</strong>, נחלקו בכך חכמים: <strong>בית שמאי פוסלין</strong> סוכה זו <strong>ובית הלל מכשירין. אמרו בית הלל לבית שמאי: לא כך היה מעשה, שהלכו זקני בית שמאי וזקני בית הלל לבקר את ר' יוחנן בן החורנית ומצאוהו יושב ראשו ורובו בסוכה ושלחנו בתוך הבית. אמרו להן בית שמאי: משם ראיה? אף הן</strong> אותם המבקרים <strong>אמרו לו: אם כך היית נוהג, לא קיימת מצות סוכה מימיך</strong>. ומכל מקום, מכלל סגנון המשנה למדים אנו שחכמי בית הלל ספרו שהלכו "זקני בית שמאי ובית הלל" והקדימו בסיפור את זקני בית שמאי לזקניהם.
 <strong>ללמדך שכל המשפיל עצמו — הקדוש ברוך הוא מגביהו, וכל המגביה עצמו — הקדוש ברוך הוא משפילו. כל המחזר על הגדולה — גדולה בורחת ממנו</strong>, <strong>ו</strong>להיפך: <strong>כל הבורח מן הגדולה — גדולה מחזרת אחריו. וכל הדוחק את השעה, שמתייגע לעשות דבר ולהצליח בו בדיוק בזמן שהוא חפץ בכך — שעה דוחקתו,</strong> ואינו מצליח. <strong>ו</strong>להיפך, <strong>כל הנדחה מפני שעה</strong> ואינו נדחק — סופו ש<strong>שעה עומדת לו</strong> ומצליח לבסוף.
 ועוד הביאו בענין זה <strong>תנו רבנן</strong> <small>[שנו חכמים]:</small> <strong>שתי שנים ומחצה נחלקו בית שמאי ובית הלל: הללו אומרים: נוח לו לאדם שלא נברא יותר משנברא, והללו אומרים: נוח לו לאדם שנברא יותר משלא נברא</strong>. ואולם לבסוף <strong>נמנו וגמרו: נוח לו לאדם שלא נברא יותר משנברא, עכשיו ש</strong>כבר <strong>נברא — יפשפש במעשיו</strong> וישתדל לתקנם. <strong>ואמרי לה</strong> <small>[ויש אומרים]:</small> <strong>ימשמש במעשיו</strong> כלומר, יבדוק במעשים הבאים לידו אם ואיך לעשותם, כדי שלא יכשל בהם.
 <big>ג משנה</big> <strong>הקורה שאמרו</strong> חכמים בתיקון מבוי צריך שתהא <strong>רחבה כדי לקבל אריח</strong> (מין לבנה לבנין). <strong>ואריח</strong> זה שאמרו, שיעורו <strong>חצי לבנה של שלשה טפחים</strong> כלומר טפח ומחצה. ו<strong>דייה לקורה שתהא רחבה טפח</strong> ולא טפח ומחצה <strong>כדי לקבל אריח לרחבו</strong>.
 וצריכה הקורה להיות <strong>רחבה כדי לקבל אריח</strong> וגם <strong>בריאה</strong> (חזקה) <strong>כדי לקבל אריח</strong> שאפשר יהא להניחו עליה ולא תתמוטט. <strong>ר' יהודה אומר: רחבה אף על פי שאין בריאה</strong> כדי לקבל עליה אריח ממש, ולכן גם אם <strong>היתה של קש ושל קנים — רואין אותה כאילו היא של מתכת.</strong>
 היתה הקורה <strong>עקומה</strong> ואין אריח יכול להיות מונח עליה — <strong>רואין אותה כאילו היא פשוטה</strong> (ישרה), היתה <strong>עגולה — רואין אותה כאילו היא מרובעת</strong> וכלל אמרו לגבי רוחבה של קורה עגולה: <strong>כל שיש בהיקפו שלשה טפחים יש בו רוחב טפח</strong>.
## דף יד.
 <big>א גמרא</big> על מה שאמרו חכמים במשנה שרוחב הקורה די שיהא <strong>טפח,</strong> תוהים: הלא <strong>טפח ומחצה בעי</strong> <small>[צריך]!</small> שהרי האריח, שהוא חצי לבנה בת שלשה טפחים רחב טפח ומחצה!
 ועונים: <strong>כיון</strong> ש<strong>רחב לקבל טפח, אידך חצי טפח מלבין ליה בטינא, משהו מהאי גיסא ומשהו מהאי גיסא, וקיימא</strong> <small>[את חצי הטפח האחר מדביק אותו בטיט, משהו מצד זה ומשהו מצד זה, ועומד</small> האריח במקומו<small>]</small>.
 <strong>אמר רבה בר רב הונא: קורה שאמרו — צריכה שתהא בריאה כדי לקבל אריח</strong>, אולם <strong>מעמידי קורה</strong> שהקורה נשענת עליהם, הם עצמם <strong>אינן צריכין שיהיו בריאין כדי לקבל קורה ואריח</strong> שעל גביה, שלא נתנו כל שיעור במעמידי הקורה אלא בה עצמה, שרק היא עצמה עשויה להכשיר מבוי. <strong>ורב חסדא אמר אחד זה ואחד זה צריכין שיהיו בריאין כדי לקבל קורה ואריח.</strong>
 <strong>אמר רב ששת: הניח קורה על גבי מבוי, ופרס עליה מחצלת</strong> המשתלשלת למטה <strong>והגביה</strong> שולי המחצלת <strong>מן הקרקע</strong> במבוי <strong>שלשה</strong> טפחים, הרי <strong>קורה אין כאן מחיצה אין כאן. קורה אין כאן</strong> שאינה ראויה להכשיר <strong> דהא מיכסיא</strong> כיון שהיא מכוסה ואינה ניכרת, ואף <strong>מחיצה אין כאן: דהויא לה</strong> <small>[שהרי היא]</small> <strong>מחיצה שהגדיים בוקעין</strong> (יכולים לעבור) <strong>בה</strong>, שהרי היא גבוהה מהקרקע שלשה טפחים ולכן אין בה דין מחיצה.
 <big>ב</big> <strong>תנו רבנן</strong> <small>[שנו חכמים</small> בתוספתא<small>]:</small> <strong>קורה היוצאה מכותל זה ואינה נוגעת בכותל זה</strong> שכנגדו, <strong>וכן שתי קורות אחת יוצאה מכותל זה ואחת יוצאה מכותל זה ואינן נוגעות זו בזו,</strong> אם היו <strong>פחות משלשה</strong> טפחים זו לזו או לכותל — <strong>אין צריך להביא קורה אחרת</strong> להתיר את המבוי, שמשום דין "לבוד" הרי הן כצמודות. אבל אם היו <strong>שלשה</strong> טפחים — <strong>צריך להביא קורה אחרת.</strong>
 <strong>רבן שמעון בן גמליאל אומר: פחות מארבעה</strong> טפחים <strong>אין צריך להביא קורה אחרת, ארבעה — צריך להביא קורה אחרת</strong> שלדעתו דין לבוד עד ארבעה טפחים.
 <strong>וכן שתי קורות המתאימות</strong> שהיו מקבילות זו לזו אולם היו דקות ביותר, <strong>לא בזו כדי לקבל אריח ולא בזו כדי לקבל אריח, אם מקבלת</strong> יחידה זו המאוחדת משתי קורות יחד <strong>אריח לרחבו</strong> שהוא <strong>טפח — אין צריך להביא קורה אחרת</strong> להתיר, <strong>ואם לאו — צריך להביא קורה אחרת.</strong>
 <strong>רבן שמעון בן גמליאל אומר: אם מקבלות</strong> שתיהן <strong>אריח לארכו</strong> שהוא <strong>שלשה</strong> טפחים — <strong>אין צריך להביא קורה אחרת, ואם לאו — צריך להביא קורה אחרת.</strong>
 <strong>היו</strong> שתי קורות דקות אלה <strong>אחת למעלה ואחת למטה, ר' יוסי בר' יהודה אומר: רואין את העליונה כאילו היא למטה, ואת התחתונה כאילו היא למעלה</strong> והן קרובות זו לזו, ואם היו שתיהן יחד ראויות לקבל אריח הרי הן מתירות, אף שבפועל אינן סמוכות, <strong>ובלבד שלא תהא עליונה</strong> שבהן <strong>למעלה מעשרים אמה ותחתונה למטה מעשרה</strong> טפחים, שמתחילה אינן מצויות בתוך תחום היתר מבוי.
 <strong>אמר אביי: ר' יוסי בר' יהודה סבר לה כאבוה בחדא, ופליג עליה בחדא</strong> <small>[סבר כאביו ב</small>דבר <small>אחד וחלק עליו באחד]</small> ומבאר: <strong>סבר לה כאבוה בחדא</strong> <small>[סבר כאביו ב</small>דבר <small>אחד] —</small> <strong>דאית ליה</strong> <small>[שיש לו]</small> <strong>רואין,</strong> שמחזיק בעקרון כשם שר' יהודה אביו סבר במשנה שרואים את הקורה כאילו היא בריאה, אף על פי שאינה כזו, כך גם אמר הבן, ר' יוסי, שרואים את שתי הקורות כאילו היו צמודות זו לזו.
 ואולם ר' יוסי גם <strong>פליג עליה בחדא</strong> <small>[חלק עליו ב</small>דבר <small>אחד]</small> ש<strong>אילו ר' יהודה סבר</strong> שהקורה שבדיוננו מתירה את המבוי אף כשהיא <strong>למעלה מעשרים</strong> אמה, <strong>ור' יוסי בר' יהודה סבר: בתוך עשרים — אין</strong> <small>[כן]</small>, מתירה. <strong>למעלה מעשרים — לא</strong>.
 <strong>ג</strong> במשנה נאמר: <strong>"ר' יהודה אומר: רחבה אף על פי שאינה בריאה". מתני ליה</strong> <small>[היה מלמדו</small> משנה<small>]</small> <strong>רב יהודה לחייא בר רב קמיה</strong> <small>[לפני]</small> <strong>רב</strong> בנוסח זה: קורה שאמרו — <strong>רחבה אף על פי שאינה בריאה. אמר ליה</strong> <small>[לו]:</small> <strong>אתנייה</strong> <small>[השנה לו,</small> למדהו<small>]</small> <strong>רחבה ובריאה</strong>.
 ומקשים: <strong>והאמר</strong> <small>[והרי אמר]</small> <strong>ר' אילעאי</strong> בשם <strong>רב:</strong> קורה <strong>רחבה ארבעה</strong> טפחים, <strong>אף על פי שאינה בריאה</strong> מכשירה את המבוי! ועונים: <strong>רחבה ארבעה שאני</strong> <small>[שונה]</small> שכן ברוחב ארבעה נחשבת הקורה כמקום חשוב ומחיצותיה נחשבות כסותמות, כמחיצה ממש, ולא משום היכר בלבד.
 <big>ד</big> נאמר עוד במשנה: <strong>"היתה של קש</strong> ושל קנים — מותרת". ושואלים: <strong>מאי קא משמע לן</strong> <small>[מה משמיע לנו</small> בזה<small>]</small> <strong>דאמרינן</strong> <small>[שאומרים אנו]</small> <strong>רואין</strong> את הקורה כאילו היא ראויה לשאת עליה אריח — הלא <strong>היינו הך</strong> <small>[זהו זה]!</small> כלומר, הרי אותם הדברים כבר נאמרו קודם לכן במשנה ("רחבה אף על פי שאינה בריאה")!
 ומשיבים שיש בכך מקצת חידוש — <strong>מהו דתימא</strong> <small>[שתאמר]</small> <strong>במינה</strong> באותו מין שקורה העשויה ממנו ראויה בדרך כלל לקבל אריח <strong>אמרינן</strong> <small>[אומרים אנו]</small> אפילו בקורה דקה ביותר, אולם <strong>שלא במינה</strong> כגון בקש, שאינו ראוי כלל להחזקת אריח — <strong>לא אמרינן</strong> <small>[אין אנו אומרים]</small> רואים כאילו זה קורה ראויה לשאת אריח, לכן השמיע לנו שאין הבדל.
 <big>ה</big> נאמר במשנתנו שקורה <strong>"עקומה רואין אותה כאילו היא פשוטה"</strong> ומקשים: <strong>פשיטא</strong> <small>[פשוט,</small> ברור<small>]!</small> ומשיבים <strong>קא משמע לן</strong> <small>[שהשמיע לנו בכך]</small> <strong>כד</strong>בריו של <strong>ר' זירא</strong> ש<strong>אמר ר' זירא</strong>: היתה <strong>היא</strong> הקורה <strong>בתוך המבוי ועקמומיתה חוץ למבוי, היא</strong> הקורה <strong>בתוך עשרים</strong> אמה <strong>ועקמומיתה למעלה מעשרים</strong> אמה, או <strong>היא למעלה מעשרה ועקמומיתה למטה מעשרה</strong>, שהחלק העקום מצוי במקום שאין קורה מתירה בו כלל, <strong>רואין, כל שאילו ינטל</strong> חלק <strong>עקמומיתה</strong> המצוי מחוץ לתחום היתר הקורה ועדיין <strong>אין בין זה לזה,</strong> בין חלקיה הראויים של הקורה, <strong>שלשה</strong> טפחים — <strong>אין צריך להביא קורה אחרת, ואם לאו</strong>, שיש מרחק גדול מזה — <strong>צריך להביא קורה אחרת</strong>.
 ושואלים: <strong>הא נמי פשיטא</strong> <small>[זו גם כן פשוטה]</small> שהרי חלק הקורה העקום עלינו לראותו כאילו הוא ישר! ומשיבים: <strong>היא בתוך מבוי, ועקמומיתה חוץ למבוי איצטריכא ליה</strong> <small>[נצרכה לו</small> לומר<small>]</small> <strong>מהו דתימא: ליחוש דילמא אתי לאמשוכי בתרה</strong> <small>[שתאמר לחשוש שמא יבוא להימשך אחריה]</small> שאם בולטת הקורה מחוץ למבוי, שמא יבואו בני אדם להשתמש מחוץ למבוי תחת בליטת הקורה, על כן השמיע לנו שאין לחשוש לדבר זה.
 <big>ו</big> אמרנו במשנה שקורה <strong>"עגולה רואין אותה כאילו היא מרובעת"</strong>. ושואלים: <strong>הא תו</strong> <small>[זו עוד]</small> <strong>למה לי,</strong> הרי לכאורה כבר שנינו כיוצא בזה ומה צורך להוסיף כאן? ומשיבים: <strong>סיפא איצטריכא ליה</strong> <small>[סופו</small> של הדבר <small>אני צריך לו]</small>: אותו כלל ש<strong>כל שיש בהיקפו שלשה טפחים יש בו רוחב טפח</strong>.
 ושואלים: <strong>מנא הני מילי</strong> <small>[מנין דברים אלה]</small> שכך הוא השיעור? <strong>אמר ר' יוחנן, אמר קרא</strong> <small>[אמר המקרא]</small> שנאמר בשלמה <strong>"ויעש את הים מוצק עשר באמה משפתו עד שפתו עגל סביב וחמש באמה קומתו וקו שלשים באמה יסב אתו סביב"</strong> (מלכים א, ז, כג)
 ומקשים: <strong>והא איכא שפתו</strong> <small>[והרי יש שפתו]?!</small> כלומר הלא נמדד הים מבפנים, ואם מודדים את היקפו מבחוץ שוב אין יחס זה מדויק.
 <strong>אמר רב פפא: שפתו שפת פרח שושן כתיב ביה</strong> <small>[נאמר בו],</small> כלומר שהיתה שפתו דקה מאד, שכן נאמר: <strong>"ועביו טפח ושפתו כמעשה שפת כוס פרח שושן אלפים בת יכיל"</strong> (מלכים א, ז, כו).
 ושואלים: <strong>והאיכא משהו</strong> <small>[והרי</small> בכל זאת <small>יש משהו]</small> של עובי השפה! ועונים: <strong>כי קא חשיב</strong> <small>[כאשר הוא חושב] —</small> גם את ההיקף <strong>מגואי, קא חשיב</strong> <small>[מבפנים, הוא חושב].</small>
 <strong>תניא</strong> <small>[שנינו</small> בברייתא<small>],</small> <strong>ר' חייא</strong> אומר: <strong>ים שעשה שלמה היה מחזיק</strong> בנפחו <strong>מאה וחמשים מקוה טהרה</strong>. ומקשים: <strong>מכדי, מקוה כמה הוי</strong> <small>[הינו</small> מה שיעורו<small>]</small> — <strong>ארבעים סאה</strong> כמו ששנינו <strong>"ורחץ את בשרו</strong>
## דף יד:
 <strong>במים"</strong> משמעו במים המחוברים יחדיו, ואלו הם <strong>במי מקוה</strong> בלבד. <strong>"כל בשרו"</strong> משמע <strong>מים שכל גופו עולה בהן. וכמה הן — אמה על אמה ברום שלש אמות. ושיערו חכמים,</strong> שהנפח של <strong>מי מקוה ארבעים סאה</strong>.
 ואם כן <strong>כמה הוו להו</strong> <small>[הריהם]</small> שיעורי מקוה? נפח הים <strong>חמש מאה גרמידי</strong> <small>[אמות]</small> מעוקבות, שחושבים אורכו עשר אמות, רוחבו עשר אמות וגובהו חמש אמות; ואם נערוך חשבון, הרי <strong>לתלת מאה</strong> <small>[לשלוש מאות]</small> אמות מעוקבות — <strong>מאה</strong> שיעורי מקוה, <strong>למאה וחמשין</strong> <small>[וחמישים]</small> אמות <small>—</small> <strong>חמשין</strong> <small>[חמישים]</small> שיעורי מקוה<small>,</small> ואם כן לחשבון זה, הרי למאה וחמישים שעורי מקוה טהרה <strong>בארבע מאה וחמשין סגיא</strong> <small>[וחמישים</small> אמות מעוקבות <small>מספיק],</small> והיה הים גדול יותר בנפחו!
 ועונים, כי היתה טעות בחישוב: <strong>הני מילי</strong> <small>[דברים אלה]</small> בחישוב נפחו של הים אמורים <strong>בריבועא</strong> <small>[בריבוע]</small> — אילו היו כל השיעורים בקוביה, ואולם <strong>ים שעשה שלמה עגול היה</strong> ונפחו קטן יותר.
 ועדיין שואלים: <strong>מכדי</strong> <small>[הרי]</small> <strong>כמה מרובע יתר על העגול — רביע,</strong> ואם כן אין בנפח הים אלא ארבע מאות אמה. ואם כן, לחשבון זה הרי <strong>לארבע מאה</strong> אמות הרי הן <strong>מאה</strong> מקוואות לשלש מאות אמות מתוכם, ו<strong>למאה</strong> הנותרים הרי הם — <strong>עשרים וחמשה.</strong> ונמצא כי <strong>הני</strong> <small>[</small>הרי <small>אלו]</small> <strong>מאה ועשרים וחמשה</strong> שיעורי מקוה בלבד <strong>הוו להו</strong> <small>[הריהם],</small> ולא מאה וחמישים כפי שאמרנו.
 <strong>תני</strong> <small>[שנה</small> לתרץ<small>]</small> <strong>רמי בר יחזקאל: ים שעשה שלמה שלש אמות תחתונות מרובעות ושתים עליונות עגולות</strong>, ולפיכך אין לחשב את שיעורו בדיוק כעיגול אלא חלקו כקוביה.
 ומעירים: <strong>נהי דאיפכא לא מצית אמרת</strong> <small>[אמנם ההיפך אינך יכול לומר]</small> שחלקו העגול היה למטה שכן <strong>שפתו עגול כתיב אלא אימא חדא</strong> <small>[אמור</small> רק אמה <small>אחת]</small> היתה עגולה!
 ודוחים: <strong>לא סלקא דעתך</strong> <small>[לא יעלה על דעתך]</small> <strong>דכתיב</strong> <small>[ש</small>כן <small>נאמר]</small> בים זה "ועביו טפח ושפתו כמעשה שפת כוס פרח שושן <strong>אלפים בת יכיל"</strong> (מלכים א' ז, כו) <strong>בת כמה הויא</strong> <small>[</small>מדת <small>"בת" כמה היא]</small> <strong>שלש סאין</strong> שכן נאמר "וחק השמן הבת השמן <strong>מעשר הבת מן הכר</strong> עשרת הבתים חמר כי עשרת הבתים חמר" (יחזקאל מה, יד), הרי שהבת היא עשירית הכור המכיל שלושים סאים, נמצא <strong>דהוה להו שיתא אלפי גריוי</strong> <small>[שהיו</small> בים <small>ששת אלפי סאה]</small> שהם בדיוק מאה וחמשים שיעורי מקוה (שהוא ארבעים סאה).
 ומקשים: <strong>והא כתיב</strong> <small>[והרי נאמר]</small> על הים: <strong>"מחזיק בתים שלשת אלפים</strong> יכיל<strong>"</strong> (דברי הימים ב, ד, ה) ומשיבים: <strong>ההוא לגודשא</strong> <small>[זה הוא לגודש]</small> שאם היו שמים לתוכו דברים יבשים יכולים אנו לגדוש ולהוסיף עד שלשת אלפים בתים.
 <strong>אמר אביי, שמע מינה: האי גודשא, תלתא הוי</strong> <small>[שמע ממנה,</small> למד מכאן כי <small>גודש זה —</small> <small>שליש הוא]</small> מן השיעור שמחזיק כלי. <strong>ותנן נמי</strong> <small>[ו</small>כן <small>שנינו</small> במשנה<small>]:</small> <strong>שידה</strong> (מרכבה) <strong>תיבה ומגדל</strong> (ארון), <strong>כוורת</strong> הדבורים העשויה <strong>קש, וכוורת</strong> העשויה <strong>קנים</strong> וכלי המשמש ל<strong>בור</strong> מי שתיה בתוך <strong>ספינה אלכסנדרית</strong> המפליגה למרחוק, <strong>אף על פי שיש להן שולים</strong> (בסיס) <strong>והן מחזיקות ארבעים סאה בלח, שהן כוריים ביבש — טהורין</strong> שכלי הגדול כשיעור זה אינו נחשב כלי, וכיון שאינו מיטלטל אינו מקבל טומאה. ולפי דרכנו למדנו שהכלי המחזיק ארבעים סאה בלח מחזיק כוריים (ששים סאה) ביבש, כלומר שאפשר לגדוש על הכלי עוד שליש.
 <big>א משנה</big> <strong>לחיין שאמרו</strong> בתיקון המבוי — <strong>גובהן עשרה טפחים</strong> לפחות, <strong>ורחבן ועוביין כל שהוא. ר' יוסי אומר: רחבן שלשה טפחים.</strong>
 <big>ב גמרא</big> במשנה נאמר <strong>"לחיין שאמרו כו'"</strong> שואלים: <strong>לימא תנן סתמא</strong> <small>[האם</small> לומר <small>ששנינו סתם</small> משנה<small>]</small> <strong>כ</strong>שיטת <strong>ר' אליעזר</strong> ש<strong>אמר</strong> שלהתיר מבוי שני <strong>לחיין בעינן</strong> <small>[צריכים אנו]?</small>
 ודוחים: <strong>לא</strong>, <strong>מאי</strong> <small>[מה]</small> הוא הריבוי <strong>לחיין — לחיין דעלמא</strong> <small>[בכלל]</small> לאו דוקא במבוי אחד. ומקשים: <strong>אי הכי</strong> <small>[אם כך],</small> במקום <strong>קורה נמי</strong> <small>[גם כן],</small> <strong>ניתני</strong> <small>[שישנה]</small> <strong>קורות, ו</strong>נאמר: <strong>מאי</strong> <small>[מהן]</small> <strong>קורות — קורות דעלמא</strong> <small>[בכלל]!</small>
 <strong>הכי קאמר</strong> <small>[כך אמר,</small> התכוון<small>]:</small> <strong>אותן לחיין שנחלקו בהן ר' אליעזר וחכמים — גובהן עשרה טפחים, ורוחבן ועוביין כל שהוא. וכמה כל שהוא</strong>, <strong>תני</strong> <small>[שנה]</small> <strong>ר' חייא: אפילו כחוט</strong> שקושרים בו <strong>הסרבל</strong> (מעיל).
 <big>ג</big> <strong>תנא</strong> <small>[</small><strong>בתוספתא</strong> <small>שנינו]:</small> <strong>עשה לחי</strong> והעמידו בעומק כדי <strong>חצי מבוי — אין לו</strong> היתר לטלטל <strong>אלא</strong> לאורך <strong>חצי מבוי</strong> בלבד. ומקשים: <strong>פשיטא</strong> <small>[פשוט,</small> ברור<small>]!</small> <strong>אלא אימא</strong> <small>[אמור]:</small> <strong>יש לו חצי מבוי,</strong> אף על פי שאין לחי קבועה בפתחו, ובכך החידוש. ומקשים: <strong>הא נמי פשיטא</strong> <small>[זה גם כן פשוט]!</small> ומסבירים: כי בכל זאת יש בכך חידוש <strong>מהו דתימא</strong> <small>[שתאמר]:</small> <strong>ליחוש דילמא אתי לאשתמושי בכוליה, קא משמע לן</strong> <small>[שיחשוש שמא יבוא להשתמש ב</small>כל המבוי <small>כולו,</small> על כן <small>משמיע לנו]</small> שבחציו מותר להשתמש.
 <strong>אמר רבא: עשה לחי למבוי והגביהו מן הקרקע שלשה</strong> טפחים, <strong>או שהפליגו</strong> <small>[הרחיקו]</small> <strong>מן הכותל שלשה — לא עשה ולא כלום</strong> שאין זה לחי ראוי. ו<strong>אפילו</strong> לדעת <strong>רבן שמעון בן גמליאל</strong> ש<strong>אמר: אמרינן</strong> <small>[אומרים אנו]</small> <strong>לבוד</strong> עד ארבעה טפחים — <strong>הני מילי</strong> <small>[דברים אלה</small> אמורים<small>]</small> <strong>למעלה,</strong> וכגון בקורה הרחוקה מכותל המבוי; <strong>אבל למטה, כיון דהויא</strong> <small>[שהיא]</small> <strong>מחיצה שהגדיין בוקעין בה</strong> שיכול הגדי לעבור בפתח שגובהו שלשה טפחים אף הוא <strong>לא קאמר</strong> <small>[אמר]</small> שיחול כאן דין לבוד.
 <big>ד</big> שנינו במשנה ש<strong>ר' יוסי אומר</strong> שרוחב הלחיין צריך להיות <strong>שלשה טפחים. אמר רב יוסף אמר רב יהודה אמר שמואל: אין הלכה כר' יוסי לא בהילמי</strong> (בעשיית ציר מלח בשבת) <strong>ולא בלחיין.</strong>
 <strong>אמר ליה</strong> <small>[לו]</small> <strong>רב הונא בר חיננא: בהילמי אמרת לן</strong> <small>[לנו],</small> <strong>בלחיין לא אמרת לן</strong> <small>[לנו],</small> ושמא נשתכח מלבך? ומעירים: <strong>מאי שנא</strong> <small>[במה שונה]</small> <strong>ב</strong>ענין <strong>הילמי</strong> — <strong>דפליגי רבנן עליה</strong> <small>[שחלוקים חכמים עליו]</small> ב<strong>לחיין נמי פליגי רבנן עליה</strong> <small>[גם כן חלוקים חכמים עליו],</small> ואם כן מסתבר לומר שאין הלכה כמותו בשני המקרים. <strong>אמר ליה</strong> <small>[לו],</small> יש מקום לחלק: <strong>שאני</strong> <small>[שונים]</small> <strong>לחיין, משום דקאי</strong> <small>[שעומד]</small> <strong>רבי כוותיה</strong> <small>[בשיטתו],</small> ושמא נפסוק הלכה כשיטתם המשותפת.
 דיון זה כולו היה לפי גרסה אחת ואילו <strong>רב רחומי מתני הכי</strong> <small>[היה שונה כך,</small> בגרסה שונה<small>]:</small> <strong>אמר רב יהודה בריה</strong> <small>[בנו]</small> של <strong>רב שמואל בר שילת משמיה</strong> [משמו] של <strong>רב: אין הלכה כר' יוסי לא בהילמי ולא בלחיין. אמרו ליה</strong> <small>[לו]:</small> <strong>אמרת?</strong> כלומר לאחר זמן שאלו אותו אם אמנם מסר הלכה זו, <strong>אמר להו</strong> <small>[להם]:</small> <strong>לא</strong> אמרתי. <strong>אמר רבא</strong> וחיזק דבריו בשבועה: <strong>האלהים! אמרה, וגמירנא לה מיניה</strong> <small>[אמר אותה,</small> את ההלכה הזאת, <small>ואני למדתיה ממנו],</small> ואולם חזר בו אחר כך מפסק זה. <strong>ומאי טעמא קא הדר ביה</strong> <small>[ומה טעם חזר בו]?</small> <strong>משום</strong> הכלל הידוע ש<strong>ר' יוסי נימוקו עמו</strong>, ויש לפסוק הלכה כמותו אפילו כנגד רבים.
 <strong>אמר ליה</strong> <small>[לו]</small> שאל <strong>רבא בר רב חנן</strong> את <strong>אביי: הילכתא מאי</strong> <small>[מה ההלכה]</small> בענין רוחב הלחיים? <strong>אמר ליה</strong> <small>[לו]:</small> <strong>פוק חזי מאי עמא דבר</strong> <small>[צא</small> ו<small>ראה מה נוהג העם]</small> וכבר נהג העם בלחי משהו.
 <strong>איכא דמתני לה אהא</strong> <small>[יש ששונה</small> תשובה <small>זו על</small> נושא <small>זה]:</small> <strong>השותה מים לצמאו, אומר</strong> לפני השתיה ברכה: <strong>"שהכל נהיה בדברו". ר' טרפון אומר</strong> לפני השתיה מברך: <strong>"בורא נפשות רבות וחסרונן על כל מה שבראת". אמר ליה</strong> <small>[לו]</small> <strong>רב חנן לאביי: הלכתא מאי</strong> <small>[מה ההלכה]?</small> <strong>אמר ליה</strong> <small>[לו]:</small> <strong>פוק חזי מאי עמא דבר</strong> <small>[צא</small> ו<small>ראה מה נוהג העם].</small> ונהגו לברך "שהכל נהיה בדברו".
## דף טו.
 <big>א</big> <strong>איתמר</strong> <small>[נאמר]</small> שנחלקו אמוראים בדבר <strong>לחי העומד מאליו</strong>, כלומר לחי המצוי במבוי ולא העמידוהו במיוחד לצורך הכשר מבוי אלא לדבר אחר במקום שיוכל לשמש כלחי. <strong>אביי אמר: הוי</strong> <small>[הרי זה]</small> <strong>לחי, רבא אמר: לא הוי</strong> <small>[אינו]</small> <strong>לחי</strong>.
 ומתחילה מצמצמים את תחום המחלוקת: <strong>היכא דלא סמכינן עליה</strong> <small>[במקום שאין אנו סומכים עליו]</small> <strong>מאתמול,</strong> מערב שבת, <strong>כולי עלמא לא פליגי</strong> <small>[הכל אינם חולקים]</small> <strong>דלא הוי</strong> <small>[שאינו]</small> <strong>לחי. כי פליגי היכא דסמכינן עליה</strong> <small>[כאשר נחלקו הרי זה במקום שסמכנו עליו]</small> <strong>מאתמול. אביי אמר: הוי</strong> <small>[הריהו]</small> <strong>לחי, דהא סמכינן עליה</strong> <small>[שהרי סמכנו עליו]</small> <strong>מאתמול. רבא אמר</strong>: <strong>לא הוי</strong> <small>[אינו]</small> <strong>לחי, כיון דמעיקרא לאו אדעתיה דהכי עבידי, לא הוי</strong> <small>[שמתחילה לא על דעת כן נעשה, אינו נחשב]</small> <strong>לחי.</strong>
 ומעירים: <strong>קא סלקא דעתך כי היכי דפליגי</strong> <small>[עלה על דעתנו כי כשם שהם נחלקים]</small> <strong>בלחי פליגי נמי</strong> <small>[נחלקו גם כן]</small> <strong>במחיצה</strong> אם יש לסמוך על מחיצה שלא הועמדה בידי אדם לצורך זה.
 <strong>תא שמע</strong> <small>[בוא ושמע]</small> הוכחה לדבר ממה ששנינו במשנה: <strong>העושה סוכתו בין האילנות ואילנות דפנות לה כשירה</strong>. כלומר, כיון שהאילנות משמשים כמחיצה (דפנות): משמע שמחיצה אף שלא נעשתה לצורך זה — שמה מחיצה. ודוחים: <strong>הכא במאי עסקינן</strong> <small>[כאן במה אנו עוסקים]</small> <strong>שנטען מתחילה לכך</strong> כדי שישמשו דפנות לסוכה. ומקשים: <strong>אי הכי פשיטא</strong> <small>[אם כך פשוט</small> הוא<small>]</small> וברור שאם נטעם בכוונה לכך כשרים הם לדפנות! ועונים: <strong>מהו דתימא</strong> <small>[שתאמר]:</small> <strong>ליגזור דילמא אתי לאשתמושי</strong> <small>[שיגזרו</small> לאסור <small>שמא יבוא להשתמש]</small> <strong>באילן</strong> בחג, ובתוך כך יתלוש עליו, על כן <strong>קא משמע לן</strong> <small>[השמיע לנו]</small> שמותרת סוכה זו ואין אנו גוזרים בה לאסור.
 ועוד מנסים להוכיח: <strong>תא שמע</strong> <small>[בוא ושמע]</small> הוכחה לדבר ממה ששנינו: <strong>היה שם אילן או גדר או חיצת הקנים</strong> (קנים הנטועים באופן שמחוברים זה לזה) <strong>נידון משום דיומד</strong> כלומר נחשבים אלה כאחת המחיצות הראויות להקיף את באר הרבים כפי שיבואר. ואם כן משמע שמחיצה שלא נעשתה לכך נחשבת בכל זאת למחיצה!
 ודוחים: <strong>הכא נמי במאי עסקינן</strong> <small>[כאן גם כן במה אנו עוסקים]</small> <strong>שעשאן מתחילה לכך</strong>. ושואלים: <strong>אי הכי מאי קא משמע לן</strong> <small>[אם כך מה השמיע לנו]?</small> ומשיבים: <strong>קא משמע לן</strong> <small>[השמיע לנו]</small> חידוש בפרט אחד, בענין <strong>חיצת הקנים</strong> העשויה <strong>קנה קנה פחות משלשה טפחים, כדבעא מיניה</strong> <small>[כמו ששאל ממנו]</small> <strong>אביי מרבה</strong> — מה דינה, והלכה זו למדנו מכאן, והיא היא החידוש בדבר.
 ועוד רוצים להביא ראיה, <strong>תא שמע</strong> <small>[בוא ושמע]</small> ממה ששנינו: <strong>אילן המיסיך על הארץ</strong> וענפיו פרושים ומשתפלים בגובה עשרה טפחים ויורדים מסביב עד סמוך לקרקע. <strong>אם אין נופו גבוה מן הארץ שלשה טפחים — מטלטלין תחתיו</strong> משום שהנוף יוצר כעין מחיצה סביב, ומותר לטלטל בתוך מחיצה זו. ודוחים: <strong>הכא נמי במאי עסקינן</strong> <small>[כאן גם כן במה אנו עוסקים]</small> <strong>שנטעו מתחילה לכך</strong>.
 ומקשים: <strong>אי הכי ליטלטל בכולו</strong> <small>[אם כך נטלטל בכולו]</small> <strong>אלמה</strong> <small>[משום מה]</small> <strong>אמר רב הונא בריה</strong> <small>[בנו]</small> של <strong>רב יהושע: אין מטלטלין בו אלא</strong> אם כן היה כשיעור <strong>בית סאתים</strong> או פחות אבל ביותר מכשיעור זה — אין מטלטלים משום שאין דינו כחצר, ואם כן משמע שאין מחיצות אלה נדונות כמחיצות לכל דבר.
 ודוחים: <strong>משום דהוי</strong> <small>[שהריהו]</small> <strong>דירה שתשמישה לאויר</strong> ולצל, שהשימוש בה אינו בא מכוח מחיצותיה אלא ממקומה וחללה בלבד, <strong>וכל דירה שתשמישה לאויר</strong> ולא נעשתה לגור בה תמיד, <strong>אין מטלטלין בה אלא בית סאתים</strong>.
 ועוד רוצים להביא ראיה, <strong>תא שמע</strong> <small>[בוא ושמע]</small> ממה ששנינו: <strong>שבת</strong> אדם <strong>בתל שהוא גבוה עשרה</strong> טפחים מסביבתו <strong>ו</strong>שטחו <strong>הוא</strong> רחב <strong>מארבע אמות ועד בית סאתים, וכן</strong> מי ששבת <strong>בנקע</strong> (עמק) <strong>שהוא עמוק עשרה</strong> טפחים מסביבתו, <strong>והוא</strong> רחב <strong>מארבע אמות ועד בית סאתים</strong>, וכן אם היה בתוך מקום שהיתה בו <strong>קמה קצורה ו</strong>שורת <strong>שיבולות</strong> שאינן קצורות <strong>מקיפות אותה</strong> ואותן שיבולים גבוהות עשרה טפחים והרי הן משמשות כעין מחיצה למקום הקצור, הרי בכל אלה דינו כמו ששבת בביתו, ו<strong>מהלך את כולה וחוצה לה אלפים אמה</strong>.
 <strong>וכי תימא הכא נמי</strong> <small>[ואם תאמר כאן גם כן]</small> מדובר <strong>שעשה מתחילה לכך, בשלמא</strong> <small>[נניח]</small> <strong>קמה — לחיי</strong> <small>[בסדר],</small> <strong>אלא תל ונקע מאי איכא למימר</strong> <small>[מה יש לומר]</small> ודאי מימות עולם הם כך. ואם כן מוכח מכאן שמחיצות אינן צריכות להיות עשויות לשמן.
 <strong>אלא</strong> עלינו לדחות כל שנאמר עד כה, ולהסביר: <strong>במחיצות כולי עלמא לא פליגי דהויא</strong> <small>[הכל אינם חולקים שהריהי]</small> <strong>מחיצה, כי פליגי</strong> <small>[כאשר נחלקו] —</small> <strong>בלחי. אביי לטעמיה</strong> <small>[לטעמו,</small> לשיטתו<small>]</small> ש<strong>אמר</strong> כי <strong>לחי משום מחיצה, ומחיצה העשויה מאליה הויא</strong> <small>[הריהי]</small> <strong>מחיצה,</strong> כמו שאמרנו. <strong>ורבא</strong> לשיטתו ש<strong>אמר: לחי משום היכר,</strong> ולכן <strong>אי עבידא</strong> <small>[אם עשויה]</small> <strong>בידים — הויא</strong> <small>[הריהו]</small> <strong>היכר, ואי</strong> <small>[ואם]</small> <strong>לא — לא הוי</strong> <small>[אינו]</small> <strong>היכר.</strong>
 ומעתה מנסים להביא הוכחות להכריע במחלוקת בניסוחה זה, <strong>תא שמע</strong> <small>[בוא ושמע]</small> ממה ששנינו בתוספתא: <strong>אבני גדר היוצאות מן הגדר</strong> ו<strong>מובדלות זו מזו פחות משלשה</strong> טפחים, <strong>אין צריך לחי אחר</strong> להתיר את המבוי, מפני שהאבנים הללו מצטרפות ונעשות כעין לחי. היו מובדלות <strong>שלשה</strong> טפחים — <strong>צריך לחי אחר</strong>. ואם כן נמצא שלחי העומד מאליו דינו כלחי.
 ודוחים: <strong>הכא נמי</strong> <small>[כאן גם כן]</small> <strong>שבנאן מתחילה לכך</strong> — לשם לחי. ושואלים: <strong>אי הכי פשיטא</strong> <small>[אם כך, פשוט</small> הוא<small>]</small> ומשיבים: <strong>מהו דתימא למיסר בניינא הוא דעבידא</strong> <small>[</small>היית <small>אומר</small> שדבר זה עשוי <small>לקשר את הבנין</small> עם בנין אחר כמלאכת הבנאים ורק לצורך זה <small>נעשו</small> האבנים<small>]</small> על כן <strong>קא משמע לן</strong> <small>[השמיע לנו]</small> שאין אנו חוששים שיאמרו הבריות כן, כיון שנעשו מתחילה לשם לחי.
 ועוד מנסים להוכיח, <strong>תא שמע</strong> <small>[בוא ושמע]</small> ממה ששנינו בתוספתא: ששנה <strong>ר' חייא כותל שצידו אחד כנוס מחברו בין שנראה מבחוץ</strong> שהוא כנוס, אבל <strong>שוה מבפנים, ובין שנראה מבפנים ושוה מבחוץ, נדון</strong> חלק בולט זה <strong>משום לחי</strong>. ואם כן נראה שלחי אינו צריך להיעשות לצורך זה.
 ומשיבים: <strong>הכא נמי</strong> <small>[כאן גם כן]</small> <strong>שעשאו</strong> גם <strong>מתחילה</strong> לכך. ושואלים: <strong>אי הכי מאי קא משמע לן</strong> <small>[אם כך מה השמיע לנו]?</small> ומשיבים: <strong>הא קא משמע לן</strong> <small>[</small>דבר <small>זה השמיע לנו]:</small> <strong>נראה מבחוץ ושוה מבפנים — נדון משום לחי</strong>, אף על פי שאין הלכה זו מקובלת על הכל.
 ועוד מנסים להוכיח: <strong>תא שמע</strong> <small>[בוא ושמע</small> פתרון:<small>]</small> <strong>דרב הוה יתיב בההוא מבואה, הוה יתיב</strong> <small>[היה יושב במבוי אחד, והיה יושב]</small> <strong>רב הונא קמיה</strong> <small>[לפניו]</small> <strong>אמר ליה לשמעיה</strong> <small>[לו לשמש]:</small> <strong>זיל אייתי</strong> <small>[לך, הבא]</small> <strong>לי כוזא דמיא</strong> <small>[מעט מים].</small> <strong>עד דאתא</strong> <small>[שבא],</small> <strong>נפל לחי</strong> באותו מבוי. <strong>אחוי ליה בידיה קם אדוכתיה</strong> <small>[הראה לו בידו</small> שיעמוד<small>,</small> ו<small>עמד במקומו].</small> <strong>אמר ליה</strong> <small>[לו]</small> <strong>רב הונא: לא סבר לה מר</strong> <small>[האם אין אדוני סבור]</small> שאפשר <strong>לסמוך אדיקלא</strong> <small>[על הדקל]</small> העומד בפתח מבוי זה ויתיר משום לחי? <strong>אמר</strong> רב: <strong>דמי האי מרבנן כמאן דלא פרשי אינשי שמעתא</strong> <small>[דומה תלמיד חכם זה,</small> רב הונא, <strong>כמי שאינו יודע שמועתם</strong> של חכמים<small>]</small> כי <strong>מי סמכינן עליה</strong> <small>[האם סמכנו עליו]</small> <strong>מאתמול?</strong> ולכן אי אפשר להתיר על ידו.
 ומדייקים: <strong>טעמא</strong> <small>[הטעם]</small> דוקא <small>—</small> <strong>דלא סמכינן</strong> <small>[שלא סמכנו]</small> מאתמול, <strong>הא סמכינן</strong> <small>[אבל</small> אם <small>היינו סומכים] —</small> <strong>הוי</strong> <small>[היה זה]</small> <strong>לחי.</strong> משמע שלחי העומד מאליו לחי הוא!
 ומנסים להציע: <strong>לימא</strong> <small>[שמא נאמר]</small> ש<strong>אביי ורבא בדלא סמכינן עליה פליגי, הא סמכינן עליה</strong> <small>[בשלא סמכו עליו נחלקו,</small> אולם במקרה <small>שסמכו עליו] —</small> <strong>הוה</strong> <small>[הריהו]</small> <strong>לחי</strong> לכל הדעות. ועונים: <strong>לא סלקא דעתך</strong> <small>[יעלה על דעתך]</small> כי <strong>ההוא ברקא דהוה בי</strong> <small>[אותו יציע שהיה בבית]</small> <strong>בר חבו דהוו פליגי בה</strong> <small>[שנחלקו בו]</small> <strong>אביי ורבא כולי שנייהו</strong> <small>[כל שנותיהם]</small> אם העמוד שעליו נסמך היציע יכול לשמש כלחי למבוי שבצידו שהרי ודאי סמכו בעלי המבוי עליו כלחי למבוי זה, אלא מן ההכרח לומר שנחלקו גם בלחי שכבר סמכו עליו מבעוד יום.
 <big>ב משנה</big> <strong>בכל</strong> החומרים <strong>עושין לחיין אפילו בדבר שיש בו רוח חיים</strong> אם היה מוצמד לפתח המבוי. <strong>ור' מאיר אוסר</strong>. ומוסיפים הלכה אחרת, שאף כל דבר שיש בו רוח חיים <strong>מטמא משום גולל</strong> (כיסוי הקבר) אם השתמשו בו לצורך זה.
## דף טו:
 <strong>ור' מאיר מטהר</strong>. וכן <strong>כותבין עליו</strong> — על כל דבר, אף שיש בו רוח חיים, <strong>גיטי נשים. ור' יוסי הגלילי פוסל.</strong>
 <big>א גמרא</big> <strong>תניא</strong> <small>[שנינו</small> בברייתא<small>],</small> <strong>ר' מאיר אומר: כל דבר שיש בו רוח חיים אין עושין אותו לא דופן לסוכה ולא לחי למבוי, לא פסין ל</strong>הקיף בהם את ה<strong>ביראות</strong> <small>[בארות]</small> <strong>ולא גולל לקבר,</strong> ואם עשו, אינו מטמא. <strong>משום</strong> (בשם) <strong>ר' יוסי הגלילי אמרו: אף אין כותבין עליו גיטי נשים</strong>.
 ושואלים: <strong>מאי טעמא</strong> <small>[מה טעמו]</small> <strong>דר' יוסי הגלילי</strong>, <strong>דתניא</strong> <small>[ש</small>כן <small>שנינו</small> בברייתא<small>]</small> על הפסוק "כי יקח איש אשה ובעלה והיה אם לא תמצא חן בעיניו כי מצא בה ערות דבר וכתב לה ספר כריתות ונתן בידה ושילחה מביתו" (דברים כד, א): <strong>"ספר", אין לי אלא ספר</strong>, כלומר: כתוב על גבי קלף כספר תורה. <strong>מנין לרבות כל דבר</strong> שכשר לכתוב עליו גט? <strong>תלמוד לומר "וכתב לה" — מכל מקום</strong>, כלומר: בכל דבר שניתן להיכתב עליו. <strong>אם כן מה תלמוד לומר "ספר"? לומר לך: מה ספר — דבר שאין בו רוח חיים ואינו אוכל</strong> (מאכל), <strong>אף כל דבר שאין בו רוח חיים ואינו אוכל</strong>. ומטעם זה סבר ר' יוסי שאין לכתוב גט על דבר שיש בו רוח חיים.
 ושואלים: <strong>ורבנן</strong> <small>[וחכמים]</small> החולקים וסוברים שאפשר לכתוב גט אף על בעלי חיים, כיצד מבינים הם את הכתוב? והם מסבירים: <strong>מי כתיב</strong> <small>[האם נאמר]</small> <strong>"</strong>וכתב <strong>בספר"?</strong> והרי <strong>"ספר" כתיב</strong> <small>[נאמר],</small> והכוונה <strong>לספירות</strong> (סיפור) <strong>דברים בעלמא</strong> <small>[בלבד]</small> <strong>הוא דאתא</strong> <small>[שבא].</small> כלומר, "ספר" אין משמעו סוג ידוע של החומר שהגט נכתב עליו, אלא משמעו תוכן הגט שיהא זה דבר כתוב המוסר תוכן מסוים.
 ועוד שואלים: <strong>ורבנן</strong> <small>[וחכמים]</small>, <strong>האי</strong> <small>[אלו]</small> המלים <strong>"וכתב לה" מאי דרשי ביה</strong> <small>[מה דורשים הם בו]?</small> ועונים: <strong>ההוא מבעי ליה</strong> <small>[</small>דבר <small>זה נצרך לו]</small> כדי ללמד כי <strong>בכתיבה מתגרשת</strong> האשה, <strong>ואינה מתגרשת בכסף. סלקא דעתך אמינא הואיל ואיתקש</strong> <small>[יעלה על דעתך לומר: הואיל והוקשה,</small> הושוותה<small>]</small> <strong>יציאה</strong> (גירושין) <strong>להויה</strong> (קידושין), נאמר: <strong>מה הויה בכסף, אף יציאה בכסף. קא משמע לן</strong> <small>[השמיע לנו]</small> והדגיש לומר "וכתב" ללמדנו שאין הדבר כן.
 ושואלים: <strong>ור' יוסי הגלילי, האי סברא מנא ליה</strong> <small>[סברה זו</small> שאינה מתגרשת בכסף <small>מנין לו]?</small> ומשיבים: <strong>נפקא ליה</strong> <small>[יוצא לו,</small> נלמד הדבר<small>]</small> מן הכתוב <strong>"ספר כריתת"</strong> שמשמעו: <strong>ספר כורתה, ואין דבר אחר כורתה</strong>.
 ואומרים: <strong>ורבנן</strong> <small>[וחכמים]</small>, <strong>האי</strong> <small>[אלו]</small> המלים <strong>"ספר כריתת" מיבעי ליה</strong> <small>[נחוץ לו]</small> ללמד שחייב הגט להיות בתוכנו <strong>דבר הכורת</strong> כל קשר <strong>בינו לבינה. לכדתניא</strong> <small>[לכמו ששנינו</small> בברייתא<small>],</small> האומר לאשה: <strong>הרי זה גיטך על מנת שלא תשתי יין</strong> לעולם, <strong>על מנת שלא תלכי לבית אביך לעולם — אין זה כריתות,</strong> ואינו גט. שכל גט המעמיד לאשה תנאי הקושר אותה לצמיתות, משמעו שלא נכרת לגמרי הקשר עם הבעל, ואינו "כריתות". אבל אם אומר: שיהא תנאי ידוע קיים <strong>כל שלשים יום</strong> או תאריך מסוים אחר — <strong>הרי זה כריתות</strong>, שהרי גט זה יש בו כריתות גמורה בתום הזמן, אף שיש בו תנאי והגבלה לזמן מסוים.
 <strong>ור' יוסי הגלילי</strong> הלומד מ"כריתות" הלכה אחרת, <strong>נפקא ליה</strong> <small>[יוצא לו]</small> לימוד זה מן הריבוי <strong>'כרת' 'כריתת'</strong> — שהרי די היה לכתוב "ספר כרת", ונאמר "כריתות" ללמד שני דברים: הן שגירושין נעשים על ידי ספר, והן שבגט צריכה להיות כריתות גמורה.
 וחכמים; <strong>'כרת' 'כריתת' לא דרשי</strong> <small>[דורשים]</small> — אינם סבורים שיש הבדל בעל משמעות בין הדברים, ואין ללמוד כלל משינוי לשון זה.
 <big>ב משנה</big> <strong>שיירא שחנתה בבקעה</strong> (במישור) <strong>והקיפוה</strong> בני השיירה <strong>כלי בהמה</strong> ויצרו מחיצה — <strong>מטלטלין בתוכה</strong> בתוך ההיקף. <strong>ובלבד שיהא גדר</strong> שנעשה מן הכלים <strong>גבוה עשרה טפחים ולא יהו פירצות</strong> שבין הכלים <strong>יתרות על הבנין</strong> (החלק הבנוי, הגדור).
 ו<strong>כל פירצה שהיא כעשר אמות מותרת</strong> ואינה פוסלת את המחיצה <strong>מפני שהיא כפתח</strong>. היתה הפירצה <strong>יתר מכאן — אסור</strong> לטלטל בכל ההיקף.
 <big>ג גמרא</big> <strong>איתמר</strong> <small>[נאמר]</small> שנחלקו אמוראים בבעיה של <strong>פרוץ כעומד</strong>, לאמור, דבר שחלקו הפרוץ שוה בדיוק לחלקו העומד, הקיים, האם מותר לטלטל בו או אסור? <strong>רב פפא אמר: מותר. רב הונא בריה</strong> <small>[בנו]</small> של <strong>רב יהושע אמר: אסור.</strong>
 ומסבירים, <strong>רב פפא אמר: מותר.</strong> וכך נבין: <strong>הכי אגמריה רחמנא</strong> <small>[כך לימדו הקדוש ברוך הוא]</small> <strong>למשה, לא תפרוץ רובה.</strong> וכל עוד שהרוב אינו פרוץ — הרי זו מחיצה. ואילו <strong>רב הונא בריה</strong> <small>[בנו]</small> של <strong>רב יהושע אמר: אסור, הכי אגמריה רחמנא</strong> <small>[כך לימדו הקדוש ברוך הוא]</small> <strong>למשה: גדור רובה.</strong>
 <strong>תנן</strong> <small>[שנינו</small> במשנה<small>]:</small> <strong>ולא יהו פירצות יתרות על הבנין</strong>. ונדייק: <strong>הא</strong> <small>[הרי]</small> היו <strong>כבנין</strong> — <strong>מותר?!</strong> וקשה לרב הונא בנו של רב יהושע!
 ודוחים: <strong>לא תימא</strong> <small>[תאמר]</small> ותדייק <strong>הא</strong> <small>[הרי]</small> <strong>כבנין מותר, אלא אימא</strong> <small>[</small>כך <small>תאמר</small> ותדייק<small>]:</small> <strong>אם בנין יתר על הפירצה — מותר</strong>.
 וממשיכים להקשות: ולפי הסבר זה — <strong>אבל</strong> אם היו הפירצות <strong>כבנין, מאי</strong> <small>[מה]</small> יהיה הדין — <strong>אסור? אי הכי ליתני</strong> <small>[אם כך, שישנה]</small> <strong>לא יהו פירצות כבנין</strong>. וממילא יובן שאם פרוץ יותר מכבנין הרי ודאי אסור. ומעירים: אכן, <strong>קשיא</strong> <small>[קשה]</small> לשיטה זו.
 ועוד מנסים להוכיח, <strong>תא שמע</strong> <small>[בוא ושמע]</small> ממה ששנינו בדיני סוכה: <strong>המקרה</strong> (עושה תקרה) <strong>סוכתו בשפודין</strong> של מתכת, הפסולים לסכך כיון שמקבלים טומאה, <strong>או בארוכות המטה</strong> (במוטות הארוכים של המטה) שאף הם אינם כשרים לסכך מאותו הטעם, <strong>אם יש ריוח ביניהן כמותן — כשירה</strong>, אם יהא באותו רווח סכך כשר. ומכאן ניתן להסיק שאם הכשר (העומד) שוה בשיעורו לפסול — הרי זה כאילו היה רובו כשר, וקשה לרב הונא בנו של רב יהושע!
 ודוחים: <strong>הכא במאי עסקינן</strong> <small>[כאן במה אנו עוסקים]</small> <strong>כשנכנס ויוצא,</strong> כלומר שיש עוד רווח נוסף בצד השפודים המאפשר להכניסם ולהוציאם, ומשום כך לבסוף נמצא שמקום הסכך יתר על השפודים.
 ושואלים: <strong>והא</strong> <small>[והרי]</small> <strong>אפשר לצמצם</strong> ולדייק, ויהא הרווח שוה בדיוק למקום השפודים, ובכל זאת אפשר יהיה להוציאם ולהכניסם, ולכן אין תירוץ זה שאמרנו מועיל.
 <strong>אמר ר' אמי</strong> שיש לבאר הלכה זו דוקא <strong>במעדיף</strong> (במוסיף) שיהא שיעור החלק המסוכך כהילכתו יתר על שיעור השפודים.
 <strong>רבא אמר</strong> לבאר תירוץ זה שאינו אלא <strong>אם היו נתונין</strong> שפודים <strong>ערב</strong> לסוכה <strong>נותנו</strong> את הסכך הכשר <strong>שתי</strong> ובכך הוא מוסיף עליו הרבה, היו נתונים <strong>שתי נותנו ערב</strong>.
 ועוד מנסים להוכיח, <strong>תא שמע</strong> <small>[בוא ושמע]</small> ממה ששנינו בברייתא: <strong>שיירא שחנתה בבקעה והקיפוה בגמלין</strong> שהרביצום, או <strong>באוכפות</strong> של הגמלים
## דף טז.
 <strong>בעביטין</strong> (כרי הגמל) <strong>בשליפין</strong> (עומרי חיטה), <strong>בקנים, בקולחות</strong> (קלחי ירקות) <strong>— מטלטלין בתוכה, ובלבד שלא יהא בין גמל לגמל</strong> רווח <strong>כמלא גמל, ובין אוכף לאוכף כמלא אוכף, ובין עביט לעביט כמלא עביט</strong>. נמצא שפרוץ כעומד אינו מחיצה!
 ודוחים: <strong>הכא נמי</strong> <small>[כאן גם כן]</small> <strong>כשנכנס ויוצא</strong>, שהרווח מרובה קצת מן העומד.
 <big>א</big> ומנסים להביא ראיה אחרת. <strong>תא שמע</strong> <small>[בא ושמע]</small> מה ששנינו בתוספתא במסכת כלאים: <strong>נמצאת אתה אומר, שלש מדות במחיצות</strong> החוצצות בכלאים: <strong>כל שהוא פחות משלשה</strong> שהמחיצה עצמה עשויה קנים שרוחב כל אחד מהם פחות משלושה טפחים, כדי להתיר <strong>צריך שלא יהא בין זה לזה</strong> — בין קנה לקנה, <strong>שלשה</strong> טפחים <strong>כדי שלא יזדקר</strong> <small>[יקפוץ]</small> <strong>הגדי בבת ראש</strong> (בבת אחת) שביותר משלושה טפחים יכול הגדי לעבור, ושוב אין זה לבוד, ואינה נחשבת מחיצה.
 <strong>כל שהוא שלשה,</strong> שהמחיצה מורכבת מקנים שרוחב כל אחד מהם שלשה טפחים. <strong>ו</strong>אם היה רוחב הקנים <strong>משלשה עד ארבעה</strong> טפחים, אף על פי שהרווח בין הקנים הוא למעלה משלשה טפחים, בכל אופן כדי להתיר <strong>צריך שלא יהא בין זה לזה כמלואו</strong> כגודל רוחבו של החלק העומד, <strong>כדי שלא יהא הפרוץ כעומד</strong> וכשר. <strong>ואם היה פרוץ מרובה על העומד — אף כנגד העומד אסור</strong> לזרוע ממין אחר, שפירצות אלה מבטלות את המחיצה כולה.
 <strong>כל ש</strong>רוחב הקנים <strong>הוא ארבעה</strong> טפחים, <strong>ומארבעה</strong> טפחים <strong>עד עשר אמות — צריך שלא יהא בין זה לזה</strong> בין חלק אחד של המחיצה לחברו <strong>כמלואו, שלא יהא פרוץ כעומד. ואם היה פרוץ כעומד</strong> הרי <strong>כנגד העומד — מותר</strong> לזרוע, שבמקום זה יש מחיצה, <strong>כנגד הפרוץ — אסור. ואם היה</strong> בכל המקרים הללו <strong>עומד מרובה על הפרוץ, אף כנגד הפרוץ — מותר</strong>.
 ואם <strong>נפרצה</strong> הגדר <strong>ביותר מעשר</strong> אמות — <strong>אסור</strong>, ששוב בטלה כל אותה מחיצה, <strong>היו שם קנים הדוקרנים</strong> (יתידות הנעוצות בקרקע) <strong>ועושה להן פיאה</strong> (מקלעת קש) <strong>מלמעלה</strong> כצורת הפתח, <strong>אפילו ביותר מעשר — מותר</strong> שצורת הפתח מתירה אף ביותר מעשר אמות.
 <strong>קתני מיהת רישא</strong> <small>[למדנו מכל מקום בתחילה]</small> <strong>משלשה עד ארבעה, ובלבד שלא יהא בין זה לזה כמלואו,</strong> והרי זו <strong>תיובתא [קושיה חמורה]</strong> ל<strong>רב פפא</strong> המתיר בפרוץ כעומד!
 <strong>אמר לך רב פפא: מאי</strong> <small>[מה</small> משמע<small>]</small> <strong>מלואו</strong> — לא מלואו ממש, אלא ב<strong>נכנס ויוצא</strong> שהוא מעט יותר מכן.
 ומעירים: <strong>הכי נמי מסתברא</strong> <small>[כך גם כן מסתבר]</small> <strong>מדקתני</strong> <small>[מ</small>מה <small>ששנינו]:</small> <strong>אם היה פרוץ מרובה על העומד אף כנגד העומד — אסור</strong>. ודייק מלשון זה: <strong>הא</strong> <small>[הרי]</small> אם היה בדיוק <strong>כעומד — מותר</strong>. ומסכמים: אכן, <strong>שמע מינה</strong> <small>[למד ממנה].</small>
 ושואלים: <strong>לימא תיהוי תיובתיה</strong> <small>[האם נאמר שתהא זו,</small> דיוק זה, <small>קושיה חמורה]</small> על שיטת <strong>רב הונא בריה</strong> <small>[בנו]</small> של <strong>רב יהושע?</strong> ודוחים: <strong>אמר לך: וליטעמיך, אימא סיפא</strong> <small>[יאמר לך: לשיטתך, אמור את הסוף]:</small> <strong>אם היה עומד מרובה על הפרוץ, אף כנגד הפרוץ מותר</strong>, ונדייק: <strong>הא</strong> <small>[הרי]</small> <strong>כפרוץ — אסור</strong>,
 ואם כן <strong>סיפא קשיא</strong> <small>[</small>הדיוק מן <small>הסוף קשה]</small> <strong>ל</strong>שיטת <strong>רב פפא, רישא קשיא</strong> <small>[</small>הדיוק מן <small>ההתחלה קשה]</small> <strong>ל</strong>שיטת <strong>רב הונא בריה</strong> <small>[בנו]</small> של <strong>רב יהושע.</strong>
 ומתרצים: <strong>סיפא</strong> <small>[הסוף]</small> <strong>לרב פפא לא קשיא, איידי דתנא רישא</strong> <small>[לא קשה, אגב ששנה בראש]</small> לשון זו של <strong>"פרוץ מרובה על העומד", תנא סיפא</strong> <small>[שנה בסוף]</small> <strong>"עומד מרובה על הפרוץ",</strong> אבל אין זו לשון מדויקת.
 וכן אפשר לתרץ כי <strong>רישא</strong> <small>[התחלה]</small> <strong>לרב הונא בריה</strong> <small>[בנו]</small> של <strong>רב יהושע לא קשיא, איידי דבעי למיתני סיפא</strong> <small>[אינו קשה, אגב</small> מתוך <small>שרצה לשנות בסוף]</small> <strong>"עומד מרובה על הפרוץ" תנא רישא</strong> <small>[שנה בראש]</small> <strong>"פרוץ מרובה על העומד"</strong> בלא לדייק בלשון.
 ומוסיפים לשאול: <strong>בשלמא</strong> <small>[נניח]</small> <strong>ל</strong>שיטת <strong>רב פפא</strong> המתיר בפרוץ כעומד <strong>משום הכי</strong> <small>[כך]</small> <strong>לא עריב להו ותני להו</strong> <small>[עירב אותם ושנה אותם</small> כאחת<small>]</small> בין פחות משלשה ובין שלשה טפחים שאסור שיהיה ביניהם חלל שלושה טפחים, כי לשיטתו שפרוץ כעומד דינו כעומד נמצא שבקנים של שלשה טפחים אין המחיצה נפסלת אלא בחלל יותר משלשה.
 ואינו דומה לקנים של פחות משלושה שאיסורם הוא רק בחלל שלושה טפחים אבל בפחות מכך, אף אם הוא יותר מהעומד, כשר <strong>אלא ל</strong>שיטת <strong>רב הונא בריה</strong> <small>[בנו]</small> של <strong>רב יהושע</strong> האוסר בפרוץ כעומד <strong>ליערבינהו וליתננהו</strong> <small>[שיערבם וישנם</small> יחד<small>],</small> וכך ישנה: <strong>כל שהוא פחות משלשה</strong>, <strong>ו</strong>כן גם <strong>שלשה — צריך שלא יהא בין זה לזה שלשה</strong>, שהרי לשיטתו אף בקנה שלשה אסור שיהא חלל שלשה טפחים אלא פחות מעט!
 ומשיבים: <strong>משום דלא דמי פסולא דרישא לפסולא דסיפא</strong> <small>[שאינו דומה הפסול שבהתחלה לפסול שבסוף]</small> <strong>פסולא דרישא</strong> <small>[הפסול שבהתחלה</small> טעמו<small>]</small> — <strong>כדי שלא יזדקר הגדי בבת אחת, פסולא דסיפא</strong> <small>[הפסול שבסוף]</small> — כדי <strong>שלא יהא פרוץ כעומד</strong>. ולכן אף שלמעשה גם בקנה של שלשה צריך החלל להיות פחות משלשה, בדומה לחלק הראשון של התוספתא, הרי מבחינת הנימוק והטעם יש לצרף מקרה זה רק לחלקה השני. ואם כן אין להוכיח מכאן אף לאחד מן החולקים.
 וכיון שהובאה תוספתא זו דנים בה מעט לגופה כיון שנקבע שם השיעור של חלל ה<strong>פחות משלשה</strong> אם כן תוספתא זו <strong>מני</strong> <small>[</small>של <small>מי היא] —</small> כשיטת <strong>רבנן</strong> <small>[חכמים],</small> <strong>דאמרי</strong> <small>[ש</small>הם <small>אומרים]:</small> <strong>פחות משלשה אמרינן</strong> <small>[אומרים אנו]:</small> הרי זה <strong>לבוד</strong>, אבל <strong>שלשה לא אמרינן</strong> <small>[אין אנו אומרים]</small> דין <strong>לבוד</strong>.
 אולם <strong>אימא סיפא</strong> <small>[אמור את הסוף]:</small> <strong>כל שהוא שלשה ומשלשה ועד ארבעה</strong>
## דף טז:
 <strong>אתאן</strong> <small>[הגענו]</small> <strong>ל</strong>שיטת <strong>רבן שמעון בן גמליאל</strong> ש<strong>אמר:</strong> כל רווח שהוא <strong>פחות מארבעה</strong> טפחים יש בו דין <strong>לבוד. דאי רבנן</strong> <small>[שאם</small> תאמר כשיטת <small>חכמים]:</small> <strong>משלשה ועד ארבעה</strong> — מה משמעו של חילוק זה? <strong>שלשה וארבעה חד</strong> <small>[אחד]</small> <strong>הוא,</strong> שהרי החל משלושה אין בו דין לבוד.
 <strong>אמר אביי: מדרישא רבנן, סיפא נמי רבנן, ומודו רבנן דכל למישרא כנגדו, אי איכא</strong> <small>[מכיון שהראשית</small> כשיטת <small>חכמים, הסוף גם כן</small> כשיטת <small>חכמים, ומודים חכמים שהכל</small> כדי <small>להתיר כנגדו, אם יש]</small> <strong>מקום ארבעה — חשיב</strong> <small>[חשוב]</small> הוא, <strong>ואי</strong> <small>[ואם]</small> <strong>לא — לא חשיב</strong> <small>[אינו חשוב].</small> ולכן יש הבדל בין גדר שלושה ובין גדר ארבעה, שאף חכמים מודים שגדר ארבעה טפחים חשובה יותר, 
 ואילו <strong>רבא אמר מדסיפא</strong> <small>[מכיון שהסוף]</small> כשיטת <strong>רבן שמעון בן גמליאל רישא נמי</strong> <small>[הראשית גם כן]</small> כשיטת <strong>רבן שמעון בן גמליאל</strong>. <strong>וכי</strong> <small>[ואולם כאשר]</small> <strong>אמר רבן שמעון בן גמליאל</strong> שאומרים אנו <strong>לבוד</strong> בכגון זה — <strong>הני מילי</strong> <small>[דברים אלו</small> אמורים<small>]</small> <strong>למעלה</strong> — בגובה, ולענין הכשר קורה הרחוקה מהמחיצה. <strong>אבל למטה</strong> — בסמוך לקרקע — <strong>הוה ליה</strong> <small>[הרי היא]</small> <strong>כמחיצה שהגדיים בוקעין בה</strong> ואף הוא מודה ש<strong>לא אמרינן</strong> <small>[אין אנו אומרים]:</small> <strong>לבוד</strong> בתיקון זה.
 <big>א</big> ומעתה חוזרים לבעית פרוץ כעומד ומנסים להביא ראיה, <strong>תא שמע</strong> <small>[בוא ושמע]</small> ממה ששנינו: <strong>דפנות הללו שרובן פתחים וחלונות — מותר, ובלבד שיהא עומד מרובה על הפרוץ</strong>.
 ומתחילה מבררים את לשון הברייתא: <strong>"שרובן", סלקא דעתך</strong> <small>[עולה על דעתך]?!</small> והרי אם רובן פתחים וחלונות, ודאי שאין העומד מרובה על הפרוץ. <strong>אלא</strong> יש לתקן את הלשון: <strong>שריבה בהן פתחים וחלונות — מותר, ובלבד שיהא עומד מרובה על הפרוץ</strong>.
 ונדייק: <strong>הא</strong> <small>[הרי</small> אם היה<small>]</small> <strong>כפרוץ — אסור,</strong> והרי זו <strong>תיובתא</strong> <small>[קושיה חמורה]</small> ל<strong>רב פפא.</strong> ומסכמים: <strong>תיובתא</strong> <small>[</small>אכן <small>קושיה חמורה</small> היא<small>],</small> ואולם בכל זאת מסכמים: <strong>והילכתא כוותיה</strong> <small>[והלכה כמותו</small> כשיטתו<small>]</small> של <strong>רב פפא.</strong>
 על כך תוהים: <strong>תיובתא והילכתא</strong> <small>[</small>גם <small>קושיה חמורה ו</small>גם <small>הלכה</small> כמותו<small>]?!</small> ועונים: <strong>אין</strong> <small>[כן],</small> <strong>משום דדייקא מתניתין כוותיה</strong> <small>[שמדוייקת משנתנו כמותו]</small> <strong>דתנן</strong> <small>[ש</small>כן <small>שנינו</small> במשנה<small>]:</small> <strong>לא יהיו פרצות יתירות על הבנין</strong> והמשמעות הברורה שאפשר להוציא מכאן היא: שאם היו <strong>כבנין — מותר</strong>, וכדברי רב פפא.
 <big>ב משנה</big> שיירה החונה בבקעה, ורוצים לבנות מחיצה לענין שבת, <strong>מקיפין</strong> סביב למקום השיירה <strong>שלשה חבלים זה למעלה מזה, וזה למעלה מזה, ובלבד שלא יהו בין חבל לחבירו שלשה טפחים,</strong>
 <strong>שיעור</strong> ה<strong>חבלים ועוביין יתר על טפח, כדי שיהא הכל</strong> — החלל הפנוי והחבלים <strong>עשרה טפחים</strong>, ועל ידי כך נעשית איפוא מחיצה שגובהה עשרה טפחים.
 וכן <strong>מקיפין</strong> את השיירה <strong>בקנים</strong> הנעוצים בקרקע זקופים. <strong>ובלבד שלא יהא בין קנה לחבירו — שלשה טפחים.</strong>
 <strong>בשיירא דברו דברי ר' יהודה</strong> שלדעתו לא הותרה מחיצה כזו שכולה רק שתי או רק ערב אלא בשיירה, שיש בכך שעת הדחק אבל כרגיל אין די בהיתר זה. <strong>וחכמים אומרים: לא דברו בשיירא</strong> דוקא, <strong>אלא בהווה</strong>, כלומר — כרגיל במקום קבע עושים מחיצות טובות יותר, ולא הוזכרה שיירה אלא משום שמן הסתם אינם יכולים בנקל לעשות מחיצות גמורות ושלמות אבל מעיקר הדין מועילות מחיצות כגון אלה בכל מקום.
 ויתר על כן נחלקו: <strong>כל מחיצה שאינה של שתי ושל ערב</strong> יחד — <strong>אינה מחיצה, דברי ר' יוסי בר' יהודה</strong> שלשיטתו אף בשיירה לא התירו. <strong>וחכמים אומרים: אחד משני דברים —</strong> או שתי או ערב.
 <big>ג גמרא</big> <strong>אמר רב המנונא אמר רב, הרי אמרו</strong> חכמים (כפי המסקנה מן המשנה הקודמת): <strong>עומד מרובה על הפרוץ בשתי — הוי</strong> <small>[הריהו]</small> כ<strong>עומד,</strong> שכן כלי בהמה מונחים על הקרקע בעמידה כדרך השתי. ואולם <strong>בעי</strong> <small>[שאל]</small> <strong>רב המנונא: בערב מאי</strong> <small>[מהו]?</small> האם גם שם מועיל בעומד מרובה על הפרוץ, או לא?
 <strong>אמר אביי: תא שמע</strong> <small>[בוא ושמע</small> פתרון ממשנתנו<small>]:</small> <strong>שיעור חבלים ועוביין יתר על טפח, שיהו הכל עשרה טפחים. ואי איתא</strong> <small>[ואם יש]</small> — שאנו מקבלים שעומד מרובה על הפרוץ דינו כעומד, <strong>למה לי יתר על טפח?</strong>
 הרי אפשר לעשות בדרך אחרת — <strong>ליעביד</strong> <small>[שיעשה]</small> <strong>פחות</strong> מחלל <strong>שלשה, וחבל משהו,</strong> ושוב <strong>פחות</strong> מחלל <strong>שלשה וחבל משהו</strong>, וחלל <strong>פחות מארבעה, וחבל משהו</strong>, ומשום דין לבוד (שיש בין שני החבלים פחות משלושה טפחים) יהא עומד מרובה על הפרוץ (הפחות מארבעה) ויהא מותר אף בצורה זו.
 ומקשים: <strong>ותיסברא</strong> <small>[ו</small>כי יכול <small>אתה להיות סבור</small> כן<small>]?</small> <strong>האי</strong> <small>[אותו</small> חלל<small>]</small> <strong>פחות מארבעה</strong> טפחים <strong>היכא מוקים ליה</strong> <small>[היכן יעמיד אותו]?</small> <strong>אי מוקים ליה תתאי</strong> <small>[אם יעמיד אותו</small> בחלק <small>התחתון]</small> <strong>הוה ליה</strong> <small>[הרי הוא]</small> <strong>כמחיצה שהגדיים בוקעין בה</strong>, ובטלה משום כך.
 <strong>אי מוקים ליה עילאי, אתי אוירא דהאי גיסא ודהאי גיסא ומבטל לה</strong> <small>[אם ישים אותו למעלה, יבוא האויר,</small> החלל, <small>מצד זה ומצד זה ויבטל אותו],</small> שהרי החבל אינו כלבוד לחבל מתחתיו, וחלל ארבעה מצד זה וחלל האויר מלמעלה מבטלים כוחו של החבל העליון, וכאילו אינו קיים.
 ו<strong>אי מוקים ליה במיצעי</strong> <small>[אם יעמיד אותו באמצע]</small> <strong>הוה ליה</strong> <small>[הרי זה]</small> <strong>עומד מרובה על הפרוץ משתי רוחות</strong> בצרופן יחד, אבל אם נתייחס לכל צד בפני עצמו הרי הפרוץ מרובה על העומד. ואם נאמר שדבר זה מועיל, <strong>שמעת מינה</strong> <small>[ממנה]</small> כי <strong>עומד מרובה על הפרוץ משתי רוחות הוי עומד</strong>, אולם דבר זה כבר נדון ונשאר בגדר ספק בלבד!
 <strong>אלא רב המנונא הכי קא מיבעיא ליה</strong> <small>[כך נשאלה לו</small> השאלה<small>]</small> <strong>כגון דאייתי</strong> <small>[שהביא]</small> <strong>מחצלת דהוי</strong> <small>[שהיא]</small> <strong>שבעה</strong> טפחים <strong>ומשהו, וחקק בה</strong> חור שרוחבו <strong>שלשה</strong> טפחים, <strong>ושבק</strong> <small>[והניח]</small> <strong>בה ארבעה ומשהו, ואוקמיה</strong> <small>[והעמידה]</small> <strong>בפחות משלשה</strong> טפחים מהקרקע.
 <strong>רב אשי אמר: מחיצה תלויה</strong> בת עשרה טפחים <strong>איבעיא ליה</strong> <small>[נשאלה לו]</small> מה הדין במחיצה תלויה, כלומר: מחיצה שיש בה כשיעור אך אינה מגיעה עד לקרקע, האם נאמר שכוח חציצתה נמשך עד למטה ומכשירה, או לא <strong>כדבעא מיניה</strong> <small>[כמו ששאל ממנו]</small> <strong>ר' טבלא מרב: מחיצה תלויה מהו שתתיר בחורבה</strong> כמחיצה ממש? <strong>אמר ליה</strong> <small>[לו]:</small> <strong>אין מחיצה תלויה מתרת אלא</strong> על גבי <strong>מים — קל הוא שהקלו חכמים במים.</strong>
 <big>ד</big> שנינו במשנה: <strong>מקיפין</strong> את השיירה <strong>בקנים</strong> ור' יהודה אמר שהיתר זה במחיצה שכולה רק שתי או רק ערב נאמר בשיירה בלבד. ושואלים: <strong>בשיירא אין</strong> <small>[כן]</small><strong>, ביחיד לא? והתניא</strong> <small>[והרי שנינו</small> בברייתא<small>]</small>, <strong>ר' יהודה אומר: כל מחיצות</strong> הרעועות, וכגון שעשויות משתי או מערב לבד, שב<strong>שבת לא התירו ליחיד</strong> לטלטל בחללן אם הוא <strong>יותר מבית סאתים</strong> משמע בית סאתים מתיר ר' יהודה אפילו ליחיד.
 ומשיבים שיש להבין את דברי ר' יהודה במשנה כפי ש<strong>אמר רב נחמן ואיתימא</strong> <small>[ויש אומרים]</small> <strong>רב ביבי בר אביי: לא נצרכא</strong> הלכה זו <strong>אלא ליתן להן כל צרכן, הכא נמי</strong> <small>[כאן גם כן]</small> <strong>ליתן להן כל צרכן.</strong> כלומר, לא חלק ר' יהודה על עצם ההתרה של מחיצה כזו אף ליחיד, ולא אמר אלא שרק לאנשי שיירה התירו לסמוך על מחיצות כגון אלה בכל שטח שיצטרכו לו, מה שאין כן ביחיד שהתירו לו רק כבית סאתים.
 ומעירים: <strong>היכא איתמר</strong> <small>[</small>ו<small>היכן נאמר]</small> דבר זה של <strong>רב נחמן ואיתימא</strong> <small>[ויש אומרים]</small> של <strong>רב ביבי בר אביי — אהא</strong> <small>[על זה]</small> ששנינו בסוף המשנה: <strong>כל מחיצה שאינה של שתי וערב אינה מחיצה,</strong> ל<strong>דברי ר' יוסי בר' יהודה</strong>.
 ושאלו <strong>ומי</strong> <small>[והאם]</small> <strong>אמר ר' יוסי בר' יהודה הכי</strong> <small>[כך]?</small> <strong>והתניא</strong> <small>[והרי שנינו</small> בברייתא<small>]:</small> <strong>אחד יחיד ואחד שיירא</strong> שוים לענין היתרם במחיצת <strong>חבלים. ומה בין יחיד לשיירא? יחיד נותנין לו</strong> במחיצה כזו <strong>בית סאתים</strong> בלבד לשימושו, <strong>שנים</strong> אף הם אין <strong>נותנין להם</strong> אלא <strong>בית סאתים</strong> בלבד, <strong>שלשה נעשו שיירא; ונותנין להן</strong> לכל אחד ואחד בית סאתים כלומר <strong>בית שש</strong> סאים. אלו <strong>דברי ר' יוסי בר' יהודה.</strong>
 <strong>וחכמים אומרים: אחד יחיד ואחד שיירא נותנין להן כל צרכן</strong> וכללו של דבר <strong>ובלבד שלא יהא בית סאתים פנוי</strong> שלא יעשו היקף הגדול מצרכם יותר משטח בית סאתים. הרי שר' יוסי בר' יהודה סומך על היתר החבלים ואפילו ליחיד!
 <strong>אמר רב נחמן ואיתימא</strong> <small>[ויש אומרים]</small> <strong>רב ביבי בר אביי: לא נצרכא</strong> מחלוקתו של ר' יוסי בר' יהודה, <strong>אלא</strong> לומר שבמחיצה כתיקונה נותנים <strong>להן כל צרכם</strong>, ואילו מחיצה כגון זו מתירים בה לשיירה רק כבית שש סאים.
 <big>ה</big> <strong>דרש רב נחמן משום רבינו שמואל: יחיד — נותנין לו בית סאתים, שנים — נותנין להם בית סאתים, שלשה — נעשו שיירא, ונותנין להן בית שש</strong> סאים.
 ותמהו עליו: <strong>שבקת רבנן ועבדת</strong> <small>[עזבת</small> שיטת <small>חכמים ועשית]</small> <strong>כר' יוסי בר' יהודה,</strong> כיחיד נגד רבים!?
 <strong>הדר אוקים</strong> <small>[חזר</small> ו<small>העמיד]</small> <strong>רב נחמן אמורא עליה</strong> <small>[עליו,</small> לפניו<small>]</small> <strong>ודרש: דברים שאמרתי לפניכם טעות הן בידי. ברם</strong> באמת <strong>כך אמרו: יחיד — נותנין לו בית סאתים, שנים — נותנין להן בית סאתים, שלשה — נעשו שיירא ונותנין להן כל צרכן</strong>.
## דף יז.
 ושואלים: <strong>רישא</strong> <small>[תחילתה]</small> כשיטת <strong>ר' יוסי בר' יהודה וסיפא רבנן</strong> <small>[וסופה</small> כשיטת <small>חכמים]?!</small>
 ומשיבים: <strong>אין, משום דקאי אבוה בשיטתיה</strong> <small>[כן, משום שמחזיק</small> גם <small>אביו,</small> ר' יהודה<small>, בשיטתו]</small> לענין הקף יחיד, ודעתם אם כן בענין זה היא דעת רבים.
 <big>א</big> <strong>אמר רב גידל אמר רב:</strong> פעמים <strong>שלשה</strong> אנשים אף <strong>ב</strong>בית <strong>חמש</strong> סאים — <strong>אסורין,</strong> ולפעמים אפילו <strong>ב</strong>בית <strong>שבע</strong> סאים — <strong>מותרים</strong>. דברים אלה נראו בלתי מובנים. <strong>אמרו ליה</strong> <small>[לו]:</small> האם <strong>אמר רב הכי</strong> <small>[כך]?</small> <strong>אמר להו</strong> <small>[להם],</small> וחיזק דבריו בשבועה: <strong>אורייתא נביאי וכתובי, דאמר רב הכי</strong> <small>[תורה נביאים וכתובים, שאמר רב כך]!</small>
 <strong>אמר רב אשי: מאי קשיא</strong> <small>[מה הקושי</small> בדבר<small>]?</small> <strong>דילמא הכי קאמר</strong> <small>[שמא כך,</small> במקרה כגון זה<small>, אמר]:</small> <strong>הוצרכו</strong> להשתמש ב<strong>שש</strong> סאין <strong>והקיפו בשבע — אפילו בשבע מותרין</strong> שבית סאה ריק — אינו אוסר, <strong>לא הוצרכו אלא לחמש והקיפו בשבע — אפילו בחמש אסורין</strong> שיש בית סאתים בלא שימוש.
 ושואלים: <strong>ואלא הא דקתני</strong> <small>[זו ששנינו]</small> <strong>"ובלבד שלא יהא בית סאתים פנוי", מאי לאו</strong> <small>[האם לא</small> הכוונה<small>]</small> <strong>פנוי מאדם?</strong> כלומר שיהא בחשבון הכולל בית סאתים עודפים על חשבון בית סאתים לכל אדם? ודוחים: <strong>לא,</strong> הכוונה היא <strong>פנוי מכלים,</strong> אף על פי שאין לכל אחד מהאנשים בית סאתים, כיון שאינם משתמשים בבית סאתים זה לטלטל שם, בטלו המחיצות.
 <big>ב</big> <strong>איתמר</strong> <small>[דנו</small> חכמים<small>]:</small> היו <strong>שלשה</strong> אנשים בשיירא <strong>ומת אחד מהן</strong> ביום השבת, או היו <strong>שנים ונתוספו עליהן</strong> בשבת, נחלקו בכך <strong>רב הונא ור' יצחק, חד</strong> <small>[אחד</small> מהם<small>]</small> <strong>אמר: שבת גורמת,</strong> והכל נדון לפי מצב הדברים בשעת כניסת השבת. <strong>וחד</strong> <small>[ואחד</small> מהם<small>]</small> <strong>אמר: דיורין</strong> <small>[הדיירים]</small> <strong>גורמין,</strong> ודנים לפי מספר האנשים המצויים בפועל בכל שעה.
 ומעירים: <strong>תסתיים</strong> <small>[תוגדר]</small> ש<strong>רב הונא הוא</strong> ש<strong>אמר שבת גורמת</strong>. שכן <strong>אמר רבה: בעאי</strong> <small>[שאלתי]</small> <strong>מרב הונא, ובעאי</strong> <small>[ושאלתי]</small> <strong>מרב יהודה:</strong> אדם ש<strong>עירב</strong> מחצר לחצר <strong>דרך הפתח, ונסתם הפתח</strong> בשבת, או שעירב <strong>דרך החלון ונסתם החלון, מהו?</strong> האפשר עדיין לסמוך על עירוב זה להתיר לטלטל דרך פתחים אחרים? <strong>ואמר לי: שבת הואיל והותרה</strong> מתחילה — <strong>הותרה</strong>. ומסכמים: אכן <strong>תסתיים</strong> <small>[תוגדר]</small> שמסתבר כי רב הונא הוא הסובר ששבת גורמת ולא הדיירים.
 ומציעים: <strong>לימא</strong> <small>[האם לומר]</small> כי <strong>רב הונא ור' יצחק בפלוגתא</strong> <small>[במחלוקת]</small> של התנאים <strong>ר' יוסי ור' יהודה קמיפלגי</strong> <small>[נחלקו]?</small> <strong>דתנן</strong> <small>[ש</small>כן <small>שנינו</small> במשנה<small>]:</small> <strong>חצר שנפרצה משתי רוחותיה, וכן בית שנפרץ משתי רוחותיו, וכן מבוי שניטלו קורותיו או לחייו</strong> אם ארעו דברים אלה בשבת — <strong>מותרין</strong> הדיירים בטלטול <strong>לאותה שבת ואסורין לעתיד לבא,</strong> אלה <strong>דברי ר' יהודה.</strong>
 <strong>ר' יוסי אומר: אם מותרין לאותה שבת</strong> צריכים להיות <strong>מותרין</strong> גם <strong>לעתיד לבא, ואם אסורין לעתיד לבא אסורין</strong> גם <strong>לאותה שבת.</strong> ומכיון שאכן אסורים לעתיד לבוא, אם כן אסורים גם כן לאותה שבת, ואין אומרים כיון שהותרה הותרה.
 <strong>לימא</strong> <small>[האם נאמר]</small> כי <strong>רב הונא</strong> ש<strong>אמר כר' יהודה</strong> שקבע לפי כניסת השבת <strong>ור' יצחק</strong> ש<strong>אמר כר' יוסי?</strong>
 ודוחים: <strong>אמר לך</strong> <small>[יכול לומר לך]</small> <strong>רב הונא: אנא דאמרי</strong> <small>[אני שאמרתי]</small> דברי הרי הם מבוססים <strong>אפילו ל</strong>שיטת <strong>ר' יוסי</strong>. כי, <strong>עד כאן לא קאמר</strong> <small>[לא</small> שמענו <small>שאמר]</small> <strong>ר' יוסי התם</strong> <small>[שם] —</small> <strong>אלא</strong> במקרה <strong>דליתנהו</strong> <small>[שאין</small> קיימות <small>להן]</small> <strong>למחיצות</strong> המתירות. <strong>הכא איתנהו</strong> <small>[כאן יש</small> קיימות <small>להן]</small> <strong>למחיצות.</strong> והכל נדון לפי המחיצות, ואף לדעתו יהיה מותר בטלטול.
 <strong>ור' יצחק אמר</strong> (יכול לומר): <strong>אנא דאמרי</strong> <small>[אני שאמרתי]</small> דברי, יכולתי לבססם <strong>אפילו ל</strong>שיטת <strong>ר' יהודה</strong> כי <strong>עד כאן לא קאמר</strong> <small>[לא</small> שמענו <small>שאמר]</small> <strong>ר' יהודה התם</strong> <small>[שם]</small> <strong>אלא דאיתנהו לדיורין</strong> <small>[שישנם הדיורים] —</small> <strong>הכא ליתנהו לדיורין</strong> <small>[כאן אין הדיורים</small> מצויים עוד<small>],</small> ואף לדעתו יהיה אסור בטלטול.
 <big>ג</big> במשנה הובאו דברי <strong>חכמים</strong> ה<strong>אומרים אחד משני דברים</strong>: או שתי או ערב מתיר. ושואלים: <strong>היינו תנא קמא</strong> <small>[הרי זה</small> בדיוק דברי <small>התנא הראשון]</small> ומה חידשו החכמים האחרונים בכך?
 ומשיבים: <strong>איכא בינייהו</strong> <small>[יש ביניהם]</small> הבדל מעשי ביחס ל<strong>יחיד</strong> במקום <strong>ישוב</strong>; שהתנא הראשון לא התיר לכתחילה לסמוך על דרך זו של עשיית מחיצה וחכמים אחרונים התירו בכל מקרה.
 <big>ד משנה</big> <strong>ארבעה דברים פטרו במחנה</strong> של אנשי צבא היוצאים למלחמה: <strong>מביאין עצים</strong> להסקה <strong>מכל מקום</strong> ואין חוששים משום גזל העצים מבעליהם. <strong>ופטורין מרחיצת ידים</strong> לאוכל, ופטורין מלעשר תבואת <strong>דמאי,</strong> תבואה שנלקחה מעם הארץ ואין ידוע אם היא מעושרת, שכרגיל חוזרים ומפרישים ממנה מעשר מספק, ופטורים <strong>מלערב</strong> עירובי חצירות.
 <big>ה גמרא</big> <strong>תנו רבנן</strong> <small>[שנו חכמים</small> בתוספתא<small>]:</small> <strong>מחנה היוצאת למלחמת הרשות מותרין בגזל עצים</strong> לחים וכן <strong>יבשים. ר' יהודה בן תימא אומר: אף חונין בכל מקום</strong> אפילו אם גורמים הם נזק לשדה שחונים בו. <strong>ובמקום שנהרגו שם נקברין</strong> שאין כבודם בטלטול ממקום למקום ואין בעל המקום יכול לעכב.
 ודנים בפרטי הדברים; לכאורה מהו החידוש ש<strong>"מותרין בגזל עצים יבשים"?</strong> הרי <strong>האי תקנתא דיהושע הוה</strong> <small>[זו תקנה של יהושע היתה]</small> שכן <strong>אמר מר</strong> <small>[החכם]:</small> מסורת בידינו <strong>עשרה תנאים התנה יהושע</strong> עם בני ישראל כשנכנסו לארץ וביניהם <strong>שיהו</strong> בעלי בהמות <strong>מרעין</strong> (שולחין למרעה) את צאנם <strong>בחורשין</strong> (יערות) של אחרים ולא יקפידו עליהם. ושיהיו <strong>מלקטין עצים</strong> לשימושם <strong>משדותיהן</strong> של אחרים!
 ומשיבים: <strong>התם</strong> <small>[שם]</small> בתנאי יהושע, מדובר רק <strong>בהיזמי והיגי</strong> <small>[מיני קוצים]</small> שאין מקפידים עליהם, <strong>הכא</strong> <small>[כאן]</small> במחנה מלחמה — התירו אפילו <strong>בשאר עצים.</strong>
 <strong>אי נמי</strong> <small>[או גם כן],</small> <strong>התם</strong> <small>[שם]</small> מדובר <strong>ב</strong>זמן שהיו הקוצים <strong>מחוברין.</strong> ונמצא שמועילים המלקטים לבעל השדה שהם מנכשים את הקוצים משדותיו. <strong>הכא</strong> <small>[כאן],</small> אפילו <strong>בתלושין.</strong>
 <strong>אי נמי</strong> <small>[או גם כן]:</small> <strong>התם</strong> <small>[שם]</small> מדובר רק בקוצים <strong>לחין</strong> שאינם ראויים מיד לשימוש להסקה ואין מקפידים עליהם, <strong>הכא</strong> <small>[כאן],</small> אפילו <strong>ביבשים</strong>.
 הובאו קודם דברי <strong>ר' יהודה בן תימא</strong> ה<strong>אומר</strong> שאף <strong>חונין בכל מקום ו</strong>כן שחיילים <strong>במקום שנהרגים שם נקברים,</strong> ומקשים: <strong>פשיטא</strong> <small>[פשוט,</small> ברור<small>]</small> הלא חייל כזה <strong>מת מצוה הוא</strong> וכלל בידינו: <strong>מת מצוה קונה מקומו</strong> ואין בעל שדה יכול למנוע מלקבור מת מצוה במקום הימצאו!
 ומשיבים: <strong>לא צריכא</strong> <small>[לא נצרכה</small> הלכה זו<small>]</small> אלא <strong>אף על גב</strong>
## דף יז:
 <strong>דאית ליה</strong> <small>[שיש לו]</small> <strong>קוברין, דתניא</strong> <small>[ש</small>כן <small>שנינו</small> בברייתא<small>]:</small> <strong>איזהו מת מצוה כל שאין לו קוברין,</strong> אבל מי שיש לו קרובי משפחה שיטפלו בקבורתו אינו קרוי מת מצוה. וכן אם היה מצוי במקום ש<strong>קורא ואחרים עונין אותו — אין זה מת מצוה</strong>. ועל כן חידוש הוא באיש הצבא, שגם שאין בו תנאי מת מצוה קוברין אותו במקומו.
 ולעצם ההלכה שואלים: <strong>ו</strong>האם <strong>מת מצוה קנה מקומו? והא תניא</strong> <small>[והרי שנינו</small> בברייתא<small>]:</small> <strong>המוצא מת מוטל בסרטיא</strong> (בדרך סלולה) — <strong>מפניהו וקוברו לימין אסרטיא או לשמאל אסרטיא</strong> ואין קוברים אותו ברחוב.
 היה יכול לפנותו ל<strong>שדה בור</strong> (בלתי מעובד) או ל<strong>שדה ניר</strong> (חרוש) — <strong>מפניהו לשדה בור,</strong> היו לפניו <strong>שדה ניר ושדה זרע — מפניהו לשדה ניר, היו שתיהן,</strong> השדות, <strong>נירות</strong> או <strong>שתיהן זרועות</strong> או <strong>שתיהן בורות — מפניהו לכל רוח שירצה!</strong> נמצא שאין קוברין מת מצווה בכל מקום, אלא מפנים אותו מהמקום שמת בו!
 <strong>אמר רב ביבי: הכא</strong> <small>[כאן]</small> <strong>במת מוטל על המיצר</strong> (גדר) וחוצה את דרך הרבים עד למיצר שכנגדו <strong>עסקינן</strong> <small>[עוסקים אנו],</small> ש<strong>מתוך שניתנה רשות לפנותו מן המיצר</strong> שכן אסור יהיה לכהנים לעבור שם — <strong>מפניהו</strong> כבר <strong>לכל רוח שירצה</strong>. אבל נמצא בשדה, אין רשות לפנותו משם.
 <big>א</big> נאמר במשנה שאנשי המחנה <strong>פטורין מרחיצת ידים. אמר אביי: לא שנו אלא</strong> שפטורין מ<strong>מים ראשונים</strong> של נטילת ידים שלפני האוכל, <strong>אבל מים אחרונים — חובה.</strong>
 <strong>אמר רב חייא בר אשי: מפני מה אמרו מים אחרונים חובה — מפני שמלח סדומית</strong> (הבא מסדום) <strong>יש, שמסמא את העינים</strong> אף כשכמות קטנה ממנה נכנסת לעין, ולכן יש לרחוץ את הידים שמא דבק בהן מלח סדומי בשעת האכילה, וגם אנשי הצבא חייבים להיזהר בשמירת בריאותם.
 <strong>אמר אביי: ומשתכחא כקורטא בכורא</strong> <small>[ונמצא</small> מלח זה <small>כקורט</small> קטן <small>ב</small>תוך <small>כור]</small> שלם של מלח. <strong>אמר ליה</strong> <small>[לו]</small> <strong>רב אחא בריה</strong> <small>[בנו]</small> של <strong>רבא לרב אשי: כייל מילחא</strong> <small>[</small>אם <small>מדד מלח]</small> שלא בשעת אכילה, <strong>מאי</strong> <small>[מהו]?</small> האם גם הוא מחוייב בנטילת ידים לאחר מכן? <strong>אמר ליה</strong> <small>[לו]:</small> <strong>הא לא מיבעיא</strong> <small>[זו לא נצרכה</small> לומר<small>]</small> שבוודאי חייב.
 <big>ב</big> במשנה נאמר שאנשי הצבא פטורים מלהפריש <strong>דמאי</strong>. <strong>דתנן</strong> <small>[ו</small>כן <small>שנינו</small> במשנה<small>]:</small> <strong>מאכילין את העניים דמאי ואת אכסניא</strong> <small>[צבא המלך]</small> <strong>דמאי. אמר רב הונא: תנא</strong> <small>[שנינו],</small> <strong>בית שמאי אומרים: אין מאכילין את העניים דמאי ואת אכסניא דמאי, ובית הלל אומרים: מאכילין את העניים דמאי ואת אכסניא דמאי.</strong>
 <big>ג</big> במשנה נאמר שאנשי הצבא פטורים <strong>מלערב. אמרי דבי</strong> <small>[אמרו בני בית</small> מדרשו<small>]</small> <strong>ר' ינאי: לא שנו אלא</strong> שפטורין מלערב <strong>עירובי חצירות, אבל עירובי תחומין — חייבין</strong>.
 <strong>דתני</strong> <small>[ש</small>כן <small>שנה]</small> <strong>ר' חייא: לוקין על</strong> יציאה מן התחום בלא <strong>עירובי תחומין — דבר תורה</strong>, וראיה לענין תחומין ממה שנאמר בתורה "אל יצא איש ממקומו ביום השביעי" (שמות טז, כט) וכיון שדבר תורה הוא אין להתירו בשעה שאינה של סכנת נפשות.
 <strong>מתקיף לה</strong> <small>[מקשה על כך]</small> <strong>ר' יונתן: וכי לוקין על לאו</strong> שבתורה שנאמר רק בלשון <strong>"אל"?</strong> על שאלה זו <strong>מתקיף רב אחא בר יעקב: אלא מעתה</strong> מה שנאמר <strong>"אל תפנו אל האבת ואל הידענים"</strong> (ויקרא יט, לא) <strong>הכי נמי דלא לקי</strong> <small>[כך גם כן</small> תאמר <small>שאינו לוקה]?!</small>
 אלא יש לתקן <strong>ר' יונתן הכי קשיא ליה</strong> <small>[כך היה קשה לו]:</small> הלא איסור זה על תחומין הוא <strong>לאו שניתן לאזהרת מיתת בית דין</strong> שכן מאותו פסוק למדים איסור להוציא לרשות הרבים, והעובר על איסור זה נדון למיתת בית דין, וכלל בידינו: <strong>כל לאו שניתן</strong> (שיש בו צד מסוים) <strong>לאזהרת מיתת בית דין — אין לוקין עליו</strong> אפילו כאשר בפרט זה או במקרה זה אין צד של מיתת בית דין.
 <strong>אמר רב אשי: מי כתיב</strong> <small>[האם נאמר]</small> בכתוב <strong>"אל יוציא",</strong> שעיקרו לאיסור הוצאה בשבת? הרי לשון <strong>"אל יצא" כתיב</strong> <small>[נאמר],</small> שפשוטו של מקרא זה שמדבר רק בדין יציאה מחוץ לתחום שבת ולא בהוצאה, ואין בכך — לכל הדעות — צד מיתת בית דין כלל.
 
 <big>ד משנה</big> <strong>עושין פסין לביראות</strong> <small>[בארות]</small> שברשות הרבים, שכן הבאר עצמה כרגיל רחבה ארבעה טפחים ועמוקה עשרה ועל כן היא נחשבת כרשות היחיד ולכן אסור לשאוב ממנה בשבת, מפני שהוא מוציא מרשות היחיד לרשות הרבים. ולכן תיקנו חכמים שיעשו פסין כעין מחיצה סביב הבאר, ולהעלות מים בכלים ולהעבירם, ויעשה כל אותו שטח כרשות היחיד, ועל ידי כן מותר לשאוב מן הבאר ולהעביר את מימיו אל השטח המוקף מחיצה.
 ועושין <strong>ארבעה דיומדין</strong> (עמודים כפולים) <strong>נראין כשמונה</strong> שמעמידים בכל פינה עמוד בעל שתי זרועות, ודיומדין אלה נחשבים כמחיצה גמורה, אלה <strong>דברי ר' יהודה. ר' מאיר אומר</strong>: יש להעמיד <strong>שמונה</strong> עמודים ה<strong>נראין כשנים עשר,</strong> כיצד? עושה <strong>ארבעה דיומדין</strong> וביניהם <strong>ארבעה</strong> עמודים <strong>פשוטין.</strong>
 <strong>גובהן</strong> של הדיומדין <strong>עשרה טפחים</strong> לפחות, <strong>ורוחבן ששה ועוביים כל שהוא</strong>. <strong>וביניהן,</strong> בין הדיומדין או העמודין יכול להיות רווח <strong>כמלא שתי רבקות</strong> (צמדים) <strong>של שלש שלש בקר, דברי ר' מאיר.</strong>
 <strong>ר' יהודה אומר:</strong> רווח גדול קצת יותר <strong>של ארבע</strong> פרות. ומשערים רווח זה של עשר אמות באמות מרווחות ולא מצומצמות, כאשר הפרות <strong>קשורות</strong> זו לזו <strong>ולא מותרות</strong> כאשר רבקה <strong>אחת נכנסת ואחת יוצאת</strong> ויש רווח משהו ביניהן.
 <strong>מותר להקריב</strong> את הפסין <strong>לבאר, ובלבד</strong> שיהא השטח הפנימי רחב מספיק כדי <strong>שתהא פרה</strong> עומדת <strong>ראשה ורובה בפנים</strong>, בתחום מחיצת הדיומדין, <strong>ושותה.</strong>
 <strong>מותר</strong>
## דף יח.
 <strong>להרחיק</strong> את הפסים ולהגדיל את ההיקף <strong>כל שהוא</strong> כלומר כמה שירצה <strong>ובלבד שירבה בפסין</strong> בין הדיומדים. <strong>ר' יהודה אומר</strong>: עושים היקף זה <strong>עד</strong> שטח של <strong>בית סאתים</strong> (חמשת אלפים אמות מרובעות).
 <strong>אמרו לו: לא אמרו</strong> שיעור <strong>בית סאתים אלא לגנה ולקרפף</strong> (חצר גדולה לשים בה עצים וגרוטאות), <strong>אבל אם היה דיר או סהר</strong> (מקום לבהמות) <strong>או מוקצה</strong> (החצר שמאחורי הבית) <strong>או חצר</strong> שלפני הבית — <strong>אפילו בית חמשת כורין אפילו בית עשרה כורין — מותר. ומותר להרחיק כל שהוא, ובלבד שירבה בפסין</strong>.
 <big>א גמרא</big> מציעים: <strong>לימא מתניתין דלא</strong> <small>[האם לומר</small> ש<small>משנתינו אינה]</small> <strong>כ</strong>שיטת <strong>חנניא, דתניא</strong> <small>[ש</small>כן <small>שנינו</small> בברייתא<small>]:</small> <strong>עושין פסין</strong> מסביב <strong>לבור וחבלין</strong> סביב <strong>לשיירא. וחנניא אומר: חבלין לבור, אבל לא פסין</strong>.
 ודוחים: <strong>אפילו תימא</strong> <small>[תאמר]</small> כ<strong>חנניא — בור</strong> של מים מכונסים יש לו דין <strong>לחוד</strong> ו<strong>באר</strong> מים נובעים <strong>לחוד.</strong>
 <strong>איכא דאמרי</strong> <small>[יש שאומרים]</small> קושיה זו בלשון אחרת: <strong>מדלא קתני</strong> <small>[מ</small>מה <small>שלא שנינו]</small> <strong>חנניא אומר: עושין חבלין לבור ופסין לבאר. מכלל</strong> הדברים אתה שומע שלשיטת <strong>חנניא: לא שנא</strong> <small>[אינו שונה]</small> <strong>בור ולא שנא</strong> <small>[אינו שונה]</small> <strong>באר,</strong> שבשניהם <strong>חבלים — אין</strong> <small>[כן],</small> מתירים, <strong>פסין — לא. לימא מתניתין</strong> <small>[האם לומר שמשנתנו]</small> היא ש<strong>לא כחנניא?</strong>
 ודוחים: <strong>אפילו תימא</strong> <small>[תאמר]</small> שהיא כשיטת <strong>חנניא, למאי דקאמר תנא קמא קא מהדר ליה</strong> <small>[למה שאמר התנא הראשון הרי הוא משיב לו]</small> ולא בא לברר את שיטתו שלו ולהבדיל בין בור לבאר.
 ומציעים עוד: <strong>לימא</strong> <small>[האם נאמר]</small> שמשנתינו ש<strong>לא כ</strong>שיטת <strong>ר' עקיבא? דתנן</strong> <small>[ש</small>כן <small>שנינו</small> במשנה<small>]:</small> <strong>אחד באר הרבים ובור הרבים ובאר היחיד עושין להן פסין, אבל בור היחיד עושין לו מחיצה</strong> גמורה <strong>גבוה עשרה טפחים, דברי ר' עקיבא.</strong>
 <strong>ואילו הכא קתני</strong> <small>[כאן שנה]:</small> עושים פסים <strong>לביראות,</strong> ונדייק: <strong>לביראות</strong> (בארות) — <strong>אין</strong> <small>[כן],</small> ואילו <strong>לבורות — לא,</strong> והרי אמר ר' עקיבא שאף לבור הרבים עושים פסים.
 ודוחים: <strong>אפילו תימא</strong> <small>[אפילו תאמר]</small> שמשנתנו כשיטת <strong>ר' עקיבא,</strong> אלא <strong>באר מים חיים דפסיקא ליה</strong> <small>[שברור לו]</small> ואינו צריך לחלק בכך; <strong>לא שנא</strong> <small>[אינו שונה]</small> אם היא של <strong>רבים ולא שנא</strong> <small>[ואינו שונה]</small> של <strong>יחיד</strong> שתמיד <small>מותר,</small> <strong>קתני</strong> <small>[שנה]</small> אולם <strong>בור</strong> שיש לו רק מים <strong>מכונסין דלא פסיקא ליה</strong> <small>[שלא ברור לו] —</small> <strong>לא קתני</strong> <small>[שנה].</small> אבל אין להוכיח מכאן שהוא חולק על ר' עקיבא.
 ועוד מציעים: <strong>לימא מתניתין</strong> <small>[האם לומר שמשנתנו</small> אינה <strong>כ</strong>שיטת <strong>ר' יהודה בן בבא, דתנן</strong> <small>[ש</small>כן <small>שנינו</small> במשנה<small>]:</small> <strong>ר' יהודה בן בבא אומר: אין עושין פסין אלא לבאר הרבים בלבד, ואילו הכא קתני לביראות</strong> <small>[כאן שנה לבארות],</small> <strong>לא שנא</strong> <small>[אינו שונה]</small> אם היא של <strong>רבים ולא שנא</strong> <small>[ואינו שונה]</small> של <strong>יחיד!</strong>
 ודוחים: <strong>אפילו תימא</strong> <small>[תאמר]</small> שמשנתנו כ<strong>ר' יהודה בן בבא, מאי ביראות</strong> <small>[מה הן בארות]</small> שהוזכרו — <strong>ביראות דעלמא</strong> <small>[בארות בכלל],</small> כלומר שהזכיר בארות בלשון רבים אבל כוונתו רק לסוג אחד של בארות, והוא בארות הרבים.
 <big>ב </big>במשנה הוזכרו דיומדין, ושאלו: <strong>מאי</strong> <small>[מה הן]</small> <strong>דיומדין? אמר ר' ירמיה בן אלעזר: דיו</strong> <small>[שנים</small> ביוונית<small>]</small> <strong>עמודין</strong>. שעושים עמוד אחד כפול. 
 <big>ג</big> ומכיון שהזכירו פירוש זה של הקידומת "דיו" מביאים עוד מלים בהן היא מופיעה. <strong>ד"יו למ"נודה שב"ח זונ"ית נתק"לקל במיד"ה שלש"ה סימ"ן.</strong>
 <strong>תנן התם</strong> <small>[שנינו שם</small> במשנה<small>],</small> <strong>ר' יהודה אומר: כל השיתין</strong> (תאנים לא משובחות) <strong>פטורין</strong> מלעשר, ואף על פי שהם דמאי, שכן וודאי עישר אותן כבר המוכר, אף שהוא עם הארץ, כיון שאינו מקפיד על הפסד זה, <strong>חוץ מן הדיופרא</strong>. ושאלו: מהו <strong>דיופרא? אמר עולא: אילן העושה דיו</strong> <small>[שני]</small> מחזורים של <strong>פירות בשנה</strong>.
 ובדומה לזה <strong>אמר ר' ירמיה בן אלעזר: דיו</strong> <small>[שני]</small> <strong>פרצוף פנים היה לו לאדם הראשון</strong>: מלפנים ומאחור, שכן <strong>נאמר: "אחור וקדם צרתני</strong> ותשת עליו כפכה" (תהילים קלט, ה), וכן <strong>כתיב</strong> <small>[נאמר]:</small> <strong>"ויבן ה' אלהים את הצלע</strong> אשר לקח מן האדם לאשה, ויבאה אל האדם" (בראשית ב, כב) ונחלקו בדבר זה <strong>רב ושמואל: חד</strong> <small>[אחד</small> מהם<small>]</small> <strong>אמר</strong> ש<strong>פרצוף</strong> אחד היה כצורת נקבה וממנו יצר את חוה. <strong>וחד</strong> <small>[ואחד</small> מהם<small>]</small> <strong>אמר:</strong> שהיה לו <strong>זנב</strong> ונטלו וממנו יצרה.
 ושואלים: <strong>בשלמא למאן דאמר</strong> <small>[נניח</small> לשיטת <small>מי שאומר]</small> <strong>פרצוף</strong> <small>—</small> <strong>היינו דכתיב</strong> <small>[זהו שנאמר]</small> <strong>"אחור וקדם צרתני"</strong> שהיו לאדם שתי פרצופים. <strong>אלא למאן דאמר</strong> <small>[ל</small>שיטת <small>מי שאומר]</small> <strong>זנב</strong> — <strong>מאי</strong> <small>[מה</small> <strong>משמעו</strong><small>]</small> <strong>של "אחור וקדם צרתני"?</strong>
 ומשיבים שיש לפרש זאת במובן מוסרי, וכדברי <strong>ר' אמי,</strong> ש<strong>אמר ר' אמי</strong>: האדם נברא <strong>אחור</strong> (אחרון) <strong>למעשה בראשית, וקדם לפורענות</strong>.
 ושואלים: <strong>בשלמא</strong> <small>[נניח]</small> <strong>אחור למעשה בראשית דלא איברי עד מעלי שבתא</strong> <small>[שלא נברא עד ערב שבת],</small> <strong>אלא וקדם</strong> (ראשון) <strong>לפורענות מאי היא</strong> <small>[מה הוא]?</small> <strong>אילימא</strong> <small>[אם תאמר]</small> <strong>משום קללה</strong> של חטא עץ הדעת — <strong>הא</strong> <small>[הרי]</small> <strong>בתחילה נתקלל נחש, ולבסוף נתקללה חוה, ולבסוף נתקלל אדם!</strong>
 <strong>אלא</strong> הכוונה היא <strong>ל</strong>פורענות ה<strong>מבול, דכתיב</strong> <small>[שנאמר]:</small> <strong>"וימח את כל היקום אשר על פני האדמה מאדם עד בהמה</strong> עד רמש ועד עוף השמים<strong>"</strong> (בראשית ז, כג) שמתו בני האדם תחילה. 
 ועוד שואלים: <strong>בשלמא למאן דאמר</strong> <small>[נניח</small> לשיטת <small>מי שאומר]</small> <strong>פרצוף, היינו דכתיב</strong> <small>[זהו שנאמר]</small> <strong>"וייצר</strong> את האדם" <strong>תרין</strong> <small>[שני]</small> <strong>יודין;</strong> אחד לאדם ואחד לחוה. <strong>אלא למאן דאמר</strong> <small>[ל</small>שיטת <small>מי שאומר]</small> <strong>זנב</strong> — <strong>מאי</strong> <small>[מה</small> <strong>טעם</strong><small>]</small> <strong>נאמר בבריאת האדם "וייצר"?</strong>
 ומשיבים שטעם הדבר <strong>כ</strong>דברי <strong>ר' שמעון בן פזי</strong>, ש<strong>אמר ר' שמעון בן פזי:</strong> "וייצר" זה, כך יש לדורשו: "וי יצר", כלומר <strong>אוי</strong> <small>[ווי]</small> <strong>לי מיצרי</strong> הרע אם אעשה רצון יוצרי ו<strong>אוי לי מיוצרי</strong> (ה') אם אעשה רצון יצרי.
 ועוד שואלים: <strong>בשלמא למאן דאמר</strong> <small>[נניח</small> לשיטת <small>מי שאומר]</small> <strong>פרצוף</strong> — <strong>היינו דכתיב</strong> <small>[זהו שנאמר]</small> <strong>"זכר ונקבה בראם</strong> ויברך אותם ויקרא את שמם אדם ביום הבראם" (בראשית ה, ב) שמתחילת הבריאה יצר שני פרצופים אחד לזכר ואחד לנקבה <strong>אלא למאן דאמר</strong> <small>[ל</small>שיטת <small>מי שאומר]</small> <strong>זנב</strong> — <strong>מאי</strong> <small>[מה</small> <strong>פירוש</strong><small>]</small> <strong>"זכר ונקבה בראם"?</strong>
 ומשיבים שהוא <strong>כ</strong>דברי <strong>ר' אבהו</strong>, שכן <strong>ר' אבהו רמי</strong> <small>[השליך,</small> הראה סתירה<small>],</small> <strong>כתיב</strong> <small>[נאמר]:</small> <strong>"זכר ונקבה בראם" וכתיב</strong> <small>[ו</small>גם <small>נאמר]</small> <strong>"</strong>ויברא האלהים את האדם בצלמו <strong>בצלם אלהים ברא אתו"</strong> (בראשית א, כז) בלשון יחיד, אלא <strong>בתחלה עלתה במחשבה לבראות שנים, ולבסוף</strong> למעשה <strong>לא נברא אלא אחד</strong>.
 ועוד מקשים: <strong>בשלמא למאן דאמר</strong> <small>[נניח</small> לשיטת <small>מי שאומר]</small> <strong>פרצוף, היינו דכתיב</strong> <small>[זהו שנאמר]:</small> <strong>"</strong>ויקח אחת מצלעותיו <strong>ויסגור בשר תחתנה"</strong> (בראשית ב, כא) <strong>אלא למאן דאמר</strong> <small>[ל</small>שיטת <small>מי שאומר]</small> <strong>זנב</strong> — <strong>מאי</strong> <small>[</small><strong>מהו] "ויסגור בשר תחתנה"?</strong>
 <strong>אמר רב זביד ואיתימא</strong> <small>[ויש אומרים]</small> <strong>ר' ירמיה, ואיתימא</strong> <small>[ויש אומרים]</small> <strong>רב נחמן בר יצחק: לא נצרכה</strong> סגירת הבשר <strong>אלא למקום חתך</strong> בלבד שצריך היה לסגרו.
 ומקשים שוב: <strong>בשלמא למאן דאמר זנב</strong> <small>[נניח</small> לשיטת <small>האומר זנב]</small> — <strong>היינו דכתיב</strong> <small>[זהו שנאמר]:</small> "<strong>ויבן</strong> ה' אלוהים את הצלע <strong>"</strong>, שהיה צורך לבנותה לדמות שלמה, <strong>אלא, למאן דאמר</strong> <small>[ל</small>שיטת <small>מי שאומר]</small> <strong>פרצוף</strong> — <strong>מאי</strong> <small>[</small><strong>מהו] "ויבן"?</strong>
 ומשיבים שהוא <strong>כ</strong>דברי <strong>ר' שמעון בן מנסיא, דדריש</strong> <small>[שדרש]</small> <strong>ר' שמעון בן מנסיא: "ויבן ה' אלהים את הצלע" — מלמד שקילעה הקדוש ברוך הוא לחוה</strong> שקלע לה את שערות ראשה <strong>ו</strong>אחר כך <strong>הביאה לאדם הראשון, שכן בכרכי הים קורין לקלעיתא בנייתא</strong> <small>[קוראים לקליעת</small> שער <small>בנייה]</small> —
 <strong>דבר אחר: "ויבן ה' אלהים" אמר רב חסדא ואמרי לה במתניתא תנא</strong> <small>[ויש אומרים שבברייתא היא שנויה]</small> <strong>מלמד שבנאה הקדוש ברוך הוא לחוה כבנין</strong>
## דף יח:
 <strong>אוצר, מה אוצר זה רחב מלמטה וקצר</strong> (צר) <strong>מלמעלה כדי לקבל את הפירות</strong> בלי להתמוטט — <strong>אף האשה רחבה מלמטה וקצרה מלמעלה כדי לקבל את הולד</strong>. וכיון שהוזכר כתוב זה מביאים דרשה נוספת עליו.
 <strong>"ויביאה אל האדם" — מלמד שעשה הקדוש ברוך הוא שושבינות לאדם הראשון</strong> שטיפל ודאג לצורך נישואיו, והביא אליו את אשתו, <strong>מכאן ל</strong>אדם <strong>גדול שיעשה שושבינות לקטן ואל ירע לו,</strong> אל יראה בכך פגיעה בכבודו.
 ושואלים: <strong>למאן דאמר</strong> <small>[ל</small>דעת <small>מי שאומר]</small> שהיתה <strong>פרצוף, הי מינייהו סגי ברישא</strong> <small>[איזה מהם הלך בראש]?</small> <strong>אמר רב נחמן בר יצחק: מסתברא דזכר סגי ברישא</strong> <small>[מסתבר שהזכר הלך בראש],</small> שכך היא דרך ארץ. <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>לא יהלך אדם אחורי אשה בדרך, ואפילו היא אשתו. נזדמנה על הגשר — יסלקנה לצדדין</strong> שימהר בהליכתו עד שיהא מצידה ולא אחריה. <strong>וכל העובר אחורי אשה בנהר</strong> שצריכה להרים בגדיה כדי לעבור — <strong>אין לו חלק לעולם הבא</strong>.
 <big>א</big> <strong>תנו רבנן</strong> <small>[שנו חכמים]:</small> <strong>המרצה</strong> (סופר) <strong>מעות לאשה מידו לידה או מידה לידו בשביל שיסתכל בה, אפילו דומה</strong> בשאר דברים <strong>למשה רבינו שקיבל תורה מהר סיני — לא ינקה מדינה של גיהנם. ועליו הכתוב אומר "יד ליד לא ינקה רע"</strong> (משלי יא, כא) — <strong>לא ינקה מדינה של גיהנם.</strong>
 <strong>אמר רב נחמן: מנוח עם הארץ היה, שנאמר: "ויקם וילך מנוח אחרי אשתו"</strong> (שופטים יג, יא), שלא ידע דברי חכמים שאין ללכת אחרי אשה.
 <strong>מתקיף לה</strong> <small>[הקשה על כך]</small> <strong>רב נחמן בר יצחק: אלא מעתה, גבי אלקנה</strong> ד<strong>כתיב</strong> <small>[שנאמר]</small> בו: <strong>"וילך אלקנה אחרי אשתו" הכי נמי</strong> <small>[כך גם כן]</small> נאמר שאלקנה עם הארץ היה? <strong>וגבי אלישע</strong> ד<strong>כתיב</strong> <small>[שנאמר]</small> בו: <strong>"</strong>ותאמר אם הנער חי ה' וחי נפשך אם אעזבך <strong>ויקם וילך אחריה"</strong> (מלכים ב' ד, ל) <strong>הכי נמי</strong> <small>[כך גם כן]</small> תאמר שאלישע עם הארץ היה?
 <strong>אלא</strong>: ודאי תפרש במקרים אלה שאין כוונת הפסוק שהלך אחריה ממש, אלא הלך <strong>אחרי דבריה ועצתה,</strong> אם כן <strong>הכא נמי</strong> <small>[כאן</small> במנוח <small>גם כן]</small> הלך <strong>אחרי דבריה ועצתה.</strong>
 <strong>אמר רב אשי: ולמאי דאמר</strong> <small>[ולפי מה שאמר]</small> <strong>רב נחמן</strong> ש<strong>מנוח עם הארץ היה, אפילו בי</strong> <small>[בבית]</small> <strong>רב נמי</strong> <small>[גם כן]</small> <strong>לא קרא</strong> אף מקרא, ולא רק דברי חכמים. ד<strong>כתיב</strong> <small>[שנאמר]</small> במקרא <strong>"ותקם רבקה ונערתיה ותרכבנה על הגמלים ותלכנה אחרי האיש"</strong> (בראשית כד, סא) ונדייק מלשון הכתוב: אחרי האיש <strong>ולא לפני האיש.</strong>
 <strong>אמר ר' יוחנן</strong>: מוטב לו לאדם שיהלך <strong>אחרי ארי ולא אחרי אשה. אחרי אשה ולא אחרי עבודה זרה</strong> כשתהלוכה שלה עוברת ברחוב, ונראה כמצטרף אליה. <strong>אחורי עבודה זרה ולא</strong> לעבור <strong>אחורי בית הכנסת בשעה שמתפללין,</strong> שנראה ככופר במי שהציבור מתפללים לו.
 <big>ב</big> כיון שהובאו דברי אגדה של ר' ירמיה בן אלעזר מביאים עוד מדבריו. ש<strong>אמר ר' ירמיה בן אלעזר: כל אותן השנים שהיה אדם הראשון בנידוי</strong> על חטא עץ הדעת <strong>הוליד רוחין ושידין ולילין שנאמר "ויחי אדם שלשים ומאת שנה ויולד בדמותו כצלמו</strong> ויקרא את שמו שת" (בראשית ה, ג) <strong>מכלל דעד האידנא לאו כצלמו אוליד</strong> <small>[מכאן שעד עכשיו לא בצלמו הוליד]</small> אלא ברואים אחרים.
 <strong>מיתיבי</strong> <small>[מקשים],</small> <strong>היה ר' מאיר אומר: אדם הראשון חסיד גדול היה, כיון שראה שנקנסה מיתה</strong> לעולם <strong>על ידו, ישב בתענית מאה ושלשים שנה, ופירש מן האשה מאה ושלשים שנה, והעלה זרזי</strong> (חגורות) <strong>תאנים על בשרו</strong> כלבוש יחידי <strong>מאה ושלשים שנה.</strong> ואם כן כיצד הוליד את השדים לעולם?
 ומשיבים: <strong>כי קאמרינן</strong> <small>כאשר אומרים]</small> את הדבר <strong>ההוא,</strong> הרי זה שנוצרו המזיקים <strong>בשכבת זרע דחזא לאונסיה</strong> <small>[שראה לאונסו],</small> וממנה עצמה נוצרו המזיקים.
 <strong>ו</strong>עוד <strong>אמר ר' ירמיה בן אלעזר: מקצת שבחו של אדם אומרים בפניו, וכולו שלא בפניו. מקצת שבחו בפניו</strong> ד<strong>כתיב</strong> <small>[שנאמר]:</small> <strong>"</strong>ויאמר ה' לנח בא אתה וכל ביתך אל התיבה <strong>כי אתך ראיתי צדיק לפני בדור הזה"</strong> (בראשית ז, א)
 ו<strong>כולו שלא בפניו</strong> — ד<strong>כתיב</strong> <small>[שנאמר]:</small> "אלה תולדות נח <strong>נח איש צדיק תמים היה בדרתיו</strong> את האלהים התהלך נח" (בראשית ו, ט) שלא בפניו קראו ה' — צדיק תמים.
 <strong>ו</strong>עוד <strong>אמר ר' ירמיה בן אלעזר: מאי</strong> ד<strong>כתיב</strong> <small>[מהו שנאמר]:</small> "ותבוא אליו היונה לעת ערב <strong>והנה עלה זית טרף בפיה</strong> וידע נח כי קלו המים מעל הארץ" (בראשית ח, יא) — <strong>אמרה יונה לפני הקדוש ברוך הוא: רבונו של עולם, יהיו מזונותי מרורין כזית ומסורין בידך, ואל יהיו מתוקין כדבש ותלוין ביד בשר ודם</strong>. וכדי להסביר משמעות הדבר: <strong>כתיב הכא</strong> <small>[נאמר כאן]</small> <strong>"טרף" וכתיב התם</strong> <small>[ונאמר שם]</small> <strong>"הטריפני לחם חקי"</strong> (משלי ל, ח).
 <strong>ו</strong>עוד <strong>אמר ר' ירמיה בן אלעזר: כל בית שנשמעין בו דברי תורה בלילה, שוב אינו נחרב, שנאמר "ולא אמר איה אלוה עשי נתן זמירות בלילה"</strong> (איוב לה, י) שהנותן בביתו זימרה של תורה לא יצטרך לקונן על חורבן ביתו.
 <strong>ו</strong>עוד <strong>אמר ר' ירמיה בן אלעזר: מיום שחרב בית המקדש דיו לעולם שישתמש</strong> לשבח את השם, או לברך איש את רעהו בשם, <strong>בשתי אותיות</strong> בלבד מן השם המפורש, <strong>שנאמר "כל הנשמה תהלל יה הללויה"</strong> (תהילים קנ, ו), ואין כל השם כולו (בארבע אותיות) נזכר.
 <strong>ו</strong>עוד <strong>אמר ר' ירמיה בן אלעזר</strong>: כש<strong>נתקללה בבל — נתקללו שכיניה</strong> עמה. כש<strong>נתקללה שומרון — נתברכו שכיניה</strong>. ומפרש: <strong>נתקללה בבל נתקללו שכיניה</strong> — ד<strong>כתיב</strong> <small>[שנאמר]:</small> <strong>"ושמתיה למורש קפד ואגמי מים"</strong> (ישעיה יד, כג), שהחיות הרעות באות ומזיקות גם לשוכנים מסביב. <strong>נתקללה שומרון נתברכו שכיניה</strong> — ד<strong>כתיב</strong> <small>[שנאמר]:</small> <strong>"ושמתי שמרון לעי השדה</strong>
## דף יט.
 <strong>למטעי כרם"</strong> (מיכה א, ו) שכל בני הסביבה נהנים מהם.
 <big>א</big> <strong>ו</strong>עוד <strong>אמר ר' ירמיה בן אלעזר: בא וראה שלא כמדת הקדוש ברוך הוא מדת בשר ודם; מדת בשר ודם מתחייב אדם הריגה למלכות, מטילין לו חכה</strong> (מכשיר ברזל או עץ להחזיק את הפה) <strong>לתוך פיו, כדי שלא יקלל את המלך</strong> כשמוציאים אותו להורג.
 ואילו <strong>מדת הקדוש ברוך הוא, אדם מתחייב הריגה למקום —</strong> הרי הוא <strong>שותק</strong> מרצונו, <strong>שנאמר: "לך דמיה תהלה</strong> אלהים בציון ולך ישולם נדר<strong>"</strong> (תהילים סה, ב). <strong>ולא עוד אלא שמשבח</strong> את ה' על יסוריו, <strong>שנאמר "תהלה". ולא עוד אלא שדומה לו כאילו מקריב קרבן</strong> לכפר על חטאיו, <strong>שנאמר "ולך ישלם נדר".</strong>
 <strong>היינו</strong> <small>[זה הוא]</small> ש<strong>אמר ר' יהושע בן לוי: מאי דכתיב</strong> <small>[מהו שנאמר]</small> <strong>"עברי בעמק הבכא מעין ישיתוהו גם ברכות יעטה מורה"</strong> (תהילים פד, ז).
 <strong>"עברי" — אלו בני אדם שעוברין על רצונו של הקדוש ברוך הוא. "עמק"</strong> — עונשם הוא <strong>שמעמיקין להם גיהנם. "הבכא" — שבוכין ומורידין דמעות כמעיין של שיתין,</strong> כלומר כמעיין שיורד ומגיע עד יסודות הארץ ("מעין ישיתוהו"). <strong>"גם ברכות יעטה מורה"</strong> — <strong>שמצדיקין עליהם את הדין, ואומרים לפניו: רבונו של עולם, יפה דנת, יפה זכית, יפה חייבת, ויפה תקנת גיהנם לרשעים וגן עדן לצדיקים</strong>.
 ומקשים: <strong>איני</strong> <small>[וכי כן הוא]?!</small> <strong>והא</strong> <small>[והרי]</small> <strong>אמר ר' שמעון בן לקיש: רשעים אפילו על פתחו של גיהנם אינם חוזרין בתשובה, שנאמר: "ויצאו וראו בפגרי האנשים הפשעים בי</strong> כי תולעתם לא תמות ואשם לא תכבה והיו דראון לכל בשר" (ישעיה סו, כד) "<strong>שפשעו" לא נאמר, אלא "הפשעים"</strong> בלשון הווה — <strong>שפושעים והולכין לעולם!</strong>
 ומתרצים: <strong>לא קשיא</strong> <small>[אינו קשה]</small> <strong>הא</strong> <small>[זה]</small> שאמרנו שמצדיקים את הדין — מדבר <strong>בפושעי ישראל, הא</strong> <small>[זה]</small> שאינם חוזרים בהם — <strong>בפושעי אומות העולם.</strong>
 <strong>הכי נמי מסתברא</strong> <small>[כך גם כן מסתבר</small> לומר<small>],</small> ש<strong>אם</strong> לא תאמר <strong>כן, קשיא</strong> <small>[קשה]</small> מדברי <strong>ריש לקיש אדריש לקיש</strong> <small>[על</small> דברי <small>ריש לקיש]</small> ש<strong>אמר ריש לקיש: פושעי ישראל אין אור</strong> (אש) <strong>גיהנם שולטת בהן, קל וחומר ממזבח הזהב.</strong>
 <strong>מה מזבח הזהב</strong> במקדש, <strong>שאין עליו אלא כעובי דינר זהב, עמד כמה שנים ולא שלטה בו האור,</strong> שלא נמס זהבו. <strong>פושעי ישראל, שמליאין מצו‍ת כרמון, שנאמר: "כפלח הרמון רקתך"</strong> (שיר השירים ו, ז) <strong>ואמר ר' שמעון בן לקיש: אל תיקרי "רקתך" אלא ריקתיך, שאפילו ריקנין שבך מליאין מצו‍ת כרמון — על אחת כמה וכמה</strong> שאין אור הגיהנום שולט בהם.
 <strong>אלא הא דכתיב</strong> <small>[זה שנאמר]</small> <strong>"עברי בעמק הבכא",</strong> שמובן מכאן שבכל זאת יורדים הם לגיהנום — יש להסביר: <strong>"ההוא דמחייבי ההיא שעתא בגיהנם</strong> <small>[ההוא</small> מדובר שהם <small>מתחייבים אותה שעה לגיהנום],</small> <strong>ו</strong>אולם <strong>אתי</strong> <small>[ובא]</small> <strong>אברהם אבינו ומסיק להו ומקבל להו</strong> <small>[ומעלה אותם ומקבל אותם].</small> שאינו מניח לפניו את הנימולים להיכנס לגיהנום. <strong>בר</strong> <small>[חוץ]</small> <strong>מישראל</strong> יהודי <strong>שבא על בת גוי, דמשכה</strong> <small>[שנמשכת]</small> כעונש <strong>ערלתו ולא מבשקר ליה</strong> <small>[מכיר בו]</small> אברהם אבינו שהוא מזרעו.
 על עיקר הדבר <strong>מתקיף לה</strong> <small>[מקשה עליו]</small> <strong>רב כהנא: השתא</strong> <small>[עכשיו]</small> ש<strong>אמרת "הפשעים"</strong> משמעו: <strong>דפשעי ואזלי</strong> <small>[שפושעים והולכים],</small> <strong>אלא מעתה</strong> אותם מקראות <strong>דכתיב</strong> <small>[שנאמר]</small> בהם <strong>"המוציא" ו"המעלה"</strong> את ישראל ממצרים, האם משמע לשונות אלה: <strong>דמסיק ודמפיק</strong> <small>[שמעלה ושמוציא]</small> <strong>הוא</strong> עכשיו?! <strong>אלא</strong> עליך להבין שהכוונה <strong>דאסיק ודאפיק</strong> <small>[שהעלה והוציא]</small> כבר, <strong>הכי נמי</strong> <small>[כך גם כן] —</small> "הפושעים" משמעו <strong>דפשעי הוא</strong> <small>[שפשעו כבר].</small>
 <big>ב</big> <strong>ו</strong>עוד <strong>אמר ר' ירמיה בר אלעזר: שלשה פתחים יש לגיהנם, אחד במדבר ואחד בים ואחד בירושלים</strong>. פתח <strong>במדבר,</strong> ד<strong>כתיב</strong> <small>[שנאמר]</small> בקורח ועדתו: <strong>"וירדו הם וכל אשר להם חיים שאלה</strong> ותכס עליהם הארץ ויאבדו מתוך הקהל<strong>"</strong> (במדבר טז, לג); 
 <strong>בים</strong> יש פתח לגיהנם, ד<strong>כתיב</strong> <small>[שנאמר]:</small> ביונה בהיותו במעי הדג: <strong>"מבטן שאול שועתי שמעת קולי"</strong> (יונה ב, ג);
 ו<strong>בירושלים</strong> יש פתח לגיהנם, ד<strong>כתיב</strong> <small>[שנאמר]:</small> <strong>"נאם ה' אשר אור לו בציון ותנור לו בירושלים"</strong> (ישעיה לא, ט). <strong>ותנא דבי</strong> <small>[ושנה</small> החכם <small>בבית</small> מדרשו<small>]</small> של <strong>ר' ישמעאל: "אשר אור לו בציון" — זו גיהנם, "ותנור לו בירושלים" — זו פתחה של גיהנם</strong>.
 ושואלים: <strong>ותו ליכא</strong> <small>[ויותר</small> פתחים <small>אין]?</small> <strong>והאמר ר' מריון אמר ר' יהושע בן לוי, ואמרי לה</strong> <small>[ויש אומרים]</small> <strong>תנא</strong> <small>[שנה]</small> <strong>רבה בר מריון בדבי</strong> <small>[ב</small>שם <small>בני בית</small> מדרשו<small>]</small> של <strong>ר' יוחנן בן זכאי: שתי תמרות יש בגי בן הנום ועולה עשן מביניהן,</strong> ועל תמרות אלו שהן שונות משאר דקלים <strong>זו היא ששנינו: ציני</strong> <small>[דקלי]</small> <strong>הר הברזל כשירות</strong> למצוות לולב, <strong>וזו היא פתחה של גיהנם</strong>. ומשיבים שאין זו קושיה — <strong>דילמא היינו דירושלים</strong> <small>[שמא זה הוא</small> הפתח <small>שבירושלים]</small>
 <strong>אמר ר' יהושע בן לוי: שבעה שמות יש לגיהנם, ואלו הן: שאול, ואבדון, ובאר שחת, ובור שאון, וטיט הי ון, וצלמות, וארץ התחתית.</strong>
 <strong>שאול,</strong> ד<strong>כתיב</strong> <small>[שנאמר]:</small> <strong>"מבטן שאול שועתי שמעת קולי"</strong> (יונה ב, ג). <strong>אבדון,</strong> ד<strong>כתיב</strong> <small>[שנאמר]:</small> <strong>"היספר בקבר חסדך אמונתך באבדון"</strong> (תהילים פח, יב). <strong>באר שחת,</strong> ד<strong>כתיב</strong> <small>[שנאמר]:</small> <strong>"כי לא תעזב נפשי לשאול לא תתן חסידך לראות שחת"</strong> (תהילים טז, י). וב<strong>ור שאון וטיט הי ון,</strong> ד<strong>כתיב</strong> <small>[שנאמר]:</small> <strong>"ויעלני מבור שאון מטיט היון"</strong> (תהילים מ, ג). <strong>וצלמות,</strong> ד<strong>כתיב</strong> <small>[שנאמר]:</small> <strong>"ישבי חשך וצלמות אסירי עני וברזל" (תהילים קז, י). וארץ התחתית — גמרא</strong> <small>[מסורת לימוד]</small> היא שכך שמו.
 ושואלים: <strong>ותו ליכא</strong> <small>[ויותר</small> שמות <small>אין]?</small> <strong>והאיכא</strong> <small>[והרי יש]</small> <strong>גיהנם!</strong> ועונים שזה אינו שם כי אם כינוי — <strong>גיא שעמוקה כגיהנם,</strong> או <strong>שהכל יורד לה על עסקי הנם,</strong> ומפרש "הנם" כמו: חנם, לשווא.
 ומקשים: והרי יש שם <strong>תפתה,</strong> ד<strong>כתיב</strong> <small>[שנאמר]:</small> <strong>"כי ערוך מאתמול תפתה"</strong> (ישעיה ל, לג) ועונים <strong>ההוא</strong> שגם זה כינוי הוא והכוונה <strong>שכל המתפתה ביצרו יפול שם</strong>.
 <big>ג</big> כיון שדובר בגיהנם מזכירים גם עניינו של פתח <strong>גן עדן. אמר ריש לקיש: אם בארץ ישראל הוא — בית שאן פתחו, ואם בערביא — בית גרם פתחו, ואם בין הנהרות</strong> בבבל <strong>הוא — דומסקנין פתחו.</strong> שבמקומות אלה יש שפע גדול של צמחים וארץ פוריה. ומספרים כי <strong>אביי</strong> היה <strong>משתבח בפירי דמעבר ימינא</strong> <small>[בפירות שמעברו הימני]</small> של נהר הפרת, ו<strong>רבא</strong> היה <strong>משתבח בפירי</strong> <small>[בפירות]</small> <strong>הרפניא</strong>.
 <big>ד</big> נאמר במשנה: <strong>וביניהן בין הפסים כמלוא שתי</strong> צמדי פרות קשורות ולא מותרות. ושואלים: <strong>פשיטא</strong> <small>[ברור,</small> מובן<small>]</small> <strong>כיון דתנא ליה</strong> <small>[ששנה לו]</small> ש<strong>קשורות הוו</strong> <small>[הן],</small> <strong>אנן ידעינן דלא הוו</strong> <small>[אנו יודעים שאין הן]</small> <strong>מותרות!</strong>
 ומשיבים: <strong>מהו דתימא</strong>: <small>[שתאמר]</small> <strong>קשורות</strong> משמעו <strong>כעין קשורות</strong> שקרובות הן זו לזו <strong>אבל ממש לא</strong> — על כן <strong>קא משמע לן</strong> <small>[משמיע לנו]</small> שלא די שהן סמוכות אלא קשורות ממש.
 <big>ה</big> נאמר במשנה <strong>"אחת נכנסת ואחת יוצאת" תנא</strong> <small>[שנינו</small> בתוספתא<small>]</small> להבהיר: <strong>רבקה</strong> <small>[צמד]</small> <strong>נכנסת ורבקה יוצאת</strong>. <strong>תנו רבנן</strong> <small>[שנו חכמים</small> בברייתא<small>]:</small> <strong>כמה ראשה ורובה של פרה — שתי אמות. וכמה עוביה של פרה — אמה ושני שלישי אמה</strong>.
## דף יט:
 <strong>שהן כעשר</strong> אמות, אלו <strong>דברי ר' מאיר. ר' יהודה אומר</strong> לשיטתו: <strong>כשלש עשרה אמה וכארבע עשרה אמה.</strong>
 ומתחילה תוהים: מדוע אמר <strong>"כעשר"</strong>, שמשמעו בערך עשר? <strong>הא</strong> <small>[הלא]</small> <strong>עשר</strong> בדיוק <strong>הויין</strong> <small>[הן]!</small> ומשיבים: <strong>משום דבעי למיתנא סיפא</strong> <small>[שרצה לשנות בסוף]</small> <strong>"כשלש עשרה",</strong> שנה אף בתחילה "כעשר".
 ושואלים: כיצד אמר <strong>"כשלש עשרה"</strong> הלא <strong>טפי הויין</strong> <small>[יותר הן]!?</small> ומשיבים: <strong>משום דבעי למתני</strong> <small>[שרצה לשנות]</small> <strong>"כארבע עשרה".</strong> ושואלים: <strong>וכארבע עשרה הא לא הויין</strong> <small>[הלא אינו].</small> <strong>אמר רב פפא: יתירות על שלש עשרה</strong> שליש אמה, <strong>ואינן מגיעות לארבע עשרה.</strong>
 <strong>אמר רב פפא: בבור</strong> שרוחבו כשלעצמו <strong>שמונה</strong> אמות <strong>דכולי עלמא לא פליגי דלא בעינן</strong> <small>[הכל אינם חולקים שאין צורך]</small> להעמיד פסים <strong>פשוטין</strong> בין הדיומדין. שכן רוחב הבור בתוספת הרווח הדרוש לעמידת הפרה מסביב לבור, שהוא כשתי אמות לכל צד, מגיע לשתים עשרה אמות. ונמצא שהרווח שבין הדיומדין, לאחר ניכוי מקומם שהוא שתי אמות לכל צד, עשר אמות. ובכך ר' מאיר מתיר ואומר שאין צורך להוסיף.
 <strong>בבור</strong> שרחבו <strong>שתים עשרה</strong> אמה — <strong>דכולי עלמא לא פליגי דבעינן פשוטין</strong> <small>[הכל אינם חולקים שצריכים אנו פשוטים]</small> שאז גם אם מוסיף רק שתי אמות לכל צד בשביל הפרות נמצא השטח שש עשרה אמה והרווח המינימאלי בין הדיומדין ארבע עשרה אמה, שגם לשיטת ר' יהודה צריך סתימה.
 <strong>כי פליגי</strong> <small>[כאשר נחלקו] —</small> היה זה <strong>משמונה עד שתים עשרה</strong> אמות. שלשיטת <strong>ר' מאיר בעינן</strong> <small>[צריכים אנו]</small> להוסיף <strong>פשוטין</strong>. ולשיטת <strong>ר' יהודה לא בעינן</strong> <small>[אין אנו צריכים]</small> <strong>פשוטין</strong>.
 ושואלים: <strong>ורב פפא מאי קא משמע לן</strong> <small>[מה השמיע לנו]?</small> הלא כבר <strong>תנינא</strong> <small>[שנינו]</small> שלדעת ר' מאיר הרווח הוא כעשר אמות בלבד, ולדעת ר' יהודה הוא קצת יותר משלש עשרה אמות?!
 ומשיבים: אכן, עבורנו אין בכך חידוש אולם <strong>רב פפא</strong> ה<strong>ברייתא לא שמיע ליה, וקא משמע לן</strong> <small>[לא היתה ידועה לו והשמיע לנו]</small> מעצמו <strong>כ</strong>דברי הב <strong>רייתא</strong> הזאת.
 <big>א</big> <strong>ארי"ך יות"ר בת"ל חיצ"ת חצ"ר שיבש"ה</strong> הרי זה <strong>סימן</strong> לעניינים שיובאו במהלך הדברים הבאים. <strong>בעא מיניה</strong> <small>[שאל ממנו]</small> <strong>אביי מרבה: האריך בדיומדין</strong> שהוסיף על כל זרוע שלהם <strong>כשיעור פשוטין</strong> עוד אמה אחת, ואין הרווח עומד עכשיו על יותר מעשר אמות, לשיטת <strong>ר' מאיר מהו,</strong> האם נאמר שדי בכך ושוב אינו צריך להעמיד פסים פשוטים, או שמא יש צורך דווקא בהעמדת פסים בחלל?
 <strong>אמר ליה</strong> <small>[לו]:</small> כבר <strong>תניתוה</strong> <small>[שניתם אותה]</small> שכן למדנו: <strong>"ובלבד שירבה בפסין" מאי לאו</strong> <small>[האם לא]</small> הכוונה ש<strong>מאריך בדיומדין?</strong> ודוחים: <strong>לא,</strong> הכוונה היא <strong>דמפיש ועביד</strong> <small>[שמרבה ועושה]</small> פסים <strong>פשוטין.</strong>
 אמר לו: <strong>אי הכי</strong> <small>[אם כך]</small> <strong>האי</strong> <small>[</small>לשון <small>זו]</small> <strong>"ובלבד שירבה בפסין"</strong> אינה מדוייקת, שמשמעה שמוסיף בפסים עצמם, ובמקום זה <strong>"עד שירבה פסין" מיבעי ליה</strong> <small>[צריך</small> היה <small>לו</small> לומר<small>]!</small> ענה לו: אין להקפיד בכך, <strong>תני</strong> <small>[שנה,</small> למד<small>]</small> <strong>"עד שירבה פסין"</strong>.
 אותו ענין נאמר גם בגירסה אחרת: <strong>איכא דאמרי</strong> <small>[יש שאומרים]</small> <strong>אמר ליה</strong> <small>[לו]:</small> <strong>תניתוה</strong> <small>[</small>כבר <small>שניתם אותה]</small> <strong>"ובלבד שירבה בפסין". מאי לאו</strong> <small>[האם לא]</small> הכוונה <strong>דמפיש ועביד</strong> <small>[שמרבה ועושה]</small> <strong>פשוטין?</strong> ודחה: <strong>לא,</strong> אולי הכוונה ש<strong>מאריך בדיומדין.</strong>
 ומעירים: <strong>הכי נמי מסתברא</strong> <small>[כך גם כן מסתבר],</small> <strong>מדקתני</strong> <small>[מ</small>מה <small>ששנינו]</small> <strong>"ובלבד שירבה בפסין"</strong> משמע יאריך את הפסים עצמם. ומסכמים: אכן <strong>שמע מינה</strong> <small>[למד ממנה].</small>
 <big>ב</big> <strong>בעא מיניה</strong> <small>[שאל ממנו]</small> <strong>אביי מרבה: יותר משלש עשרה אמה ושליש ל</strong>שיטת <strong>ר' יהודה מהו? פשוטין עביד</strong> <small>[עושה]</small> <strong>או בדיומדין מאריך?</strong>
 <strong>אמר ליה</strong> <small>[לו]:</small> <strong>תניתוה</strong> <small>[</small>כבר <small>שניתם אותה]</small> כעין זה: <strong>כמה הן</strong> הדיומדים צריכים להיות <strong>מקורבין ל</strong>בור — <strong>כדי ראשה ורובה של פרה. וכמה מרוחקין</strong> — אם ירצה <strong>אפילו</strong> שטח בית <strong>כור ואפילו כוריים,</strong> ובלבד שירבה בפסים כדי למעט הפרצות.
 <strong>ר' יהודה אומר: בית סאתים — מותר</strong> להקיף כך, <strong>יותר מבית סאתים — אסור. אמרו לו לר' יהודה</strong>: וכי <strong>אי</strong> (אין) <strong>אתה מודה בדיר וסהר ומוקצה וחצר, אפילו בת חמשת כורים ואפילו בת עשרה כורים שמותר</strong> להשתמש בה?
 <strong>אמר להן</strong>: יש הבדל גדול, כי <strong>זו</strong> מסביב לדיר וסהר <strong>מחיצה</strong> גמורה היא, <strong>ואלו פסין</strong> בלבד.
 ומעתה בשאלתנו: <strong>ואם איתא</strong> <small>[יש,</small> נכון<small>]</small> שמאריכים בדיומדין, הרי משמעו של דבר שעשה סביב לבאר מחיצה גמורה של דיומדין המתארכים והולכים, וכמוה כמחיצת דיר וסהר, ולכן <strong>זו מחיצה וזו היא מחיצה מיבעי ליה</strong> <small>[היה צריך לו</small> לומר<small>]!</small>
 ומשיבים: אין להביא מכאן ראיה, כי <strong>הכי קאמר</strong> <small>[כך אמר]:</small> <strong>זו</strong> הדיומדים שסביב לחצר <strong>תורת מחיצה עליה, ופרצותיה בעשר, ואלו</strong> המקיפים את הבאר ומצמצמים את רוחב הפרצות, <strong>תורת פסין עליהן — ופרצותיהן</strong> הפרצות שביניהם אינן עולות על <strong>שלש עשרה אמה ושליש,</strong> שאם תאמר שהוא מאריך את הדיומדים, אינו אלא כמחיצה ממש, ולכן אין להוכיח מכאן.
 <big>ג</big> ועוד <strong>בעא מיניה</strong> <small>[שאל ממנו]</small> <strong>אביי מרבה: תל</strong> המתרומם ו<strong>מתלקט</strong> לגובה זקוף של <strong>עשרה</strong> טפחים <strong>מתוך</strong> שיפוע של <strong>ארבע</strong> אמות, האם <strong>נידון משום דיומד או אינו נידון משום דיומד?</strong>
 <strong>אמר ליה</strong> <small>[לו]:</small> <strong>תניתוה</strong> <small>[</small>כבר <small>שניתם אותה</small> בברייתא<small>].</small> שכן שנינו, <strong>ר' שמעון בן אלעזר אומר: היתה שם אבן מרובעת רואין, כל</strong> שהיתה האבן גדולה <strong>שאילו תחלק ויש בה אמה לכאן ואמה לכאן — נידון משום דיומד, ואם לאו — אינו נידון משום דיומד.</strong>
 <strong>ר' ישמעאל בנו של ר' יוחנן בן ברוקה אומר: היתה שם אבן עגולה</strong> בפינת הבאר, <strong>רואין כל</strong> שהיתה האבן גדולה <strong>שאילו תחקק ותחלק</strong> שיעשה ממנה אבן מרובעת <strong>ויש בה</strong> שיעור <strong>אמה לכאן ואמה לכאן — נידון משום דיומד ואם לאו אינו נידון משום דיומד.</strong> מכל מקום, מדברי שניהם למדנו שאפשר להשתמש בכל דבר בתורת דיומד אם יש בו כשיעור.
 לגוף הברייתא שואלים: <strong>במאי קא מפלגי</strong> <small>[במה נחלקו</small> שני תנאים אלה<small>]?</small> ומשיבים: <strong>מר</strong> <small>[חכם זה,</small> ר' שמעון בן אלעזר<small>]</small> <strong>סבר: חד</strong> <small>[</small>פעם <small>אחת]</small> <strong>רואין אמרינן</strong> <small>[אומרים אנו],</small> <strong>תרי</strong> <small>[שתי]</small> פעמים <strong>רואין — לא אמרינן</strong> <small>[איננו אומרים]</small> כלומר; דיינו שאנו אומרים שרואים את האבן כאילו נחלקה, אבל אין אומרים פעם נוספת "רואין שנחקקה", ו<strong>מר</strong> <small>[וחכם זה,</small> ר' ישמעאל בנו של ר' יוחנן בן ברוקה<small>]</small> <strong>סבר: אפילו תרי</strong> <small>[שתי]</small> פעמים <strong>רואין נמי אמרינן</strong> <small>[גם כן אומרים אנו].</small> ואם כן הוא הדין לתל הדומה לאבן עגולה, שנידון אף הוא משום דיומד.
 <big>ד</big> ועוד <strong>בעא מיניה</strong> <small>[שאל ממנו]</small> <strong>אביי מרבה: חיצת הקנים</strong> (מחיצת קנים העומדת כעין דיומד) והיו בה <strong>קנה קנה פחות משלשה</strong> טפחים זה מזה, שדינם כלבוד, האם <strong>נידון משום דיומד או לא?</strong>
 <strong>אמר ליה</strong> <small>[לו]:</small> <strong>תניתוה</strong> <small>[</small>כבר <small>שניתם אותה</small> בברייתא<small>].</small> שכן שנינו: <strong>היה שם אילן או גדר או חיצת הקנים — נידון משום דיומד. מאי לאו</strong> <small>[האם לא]</small> הכוונה שהיו בחיצת הקנים <strong>קנה קנה פחות משלשה?</strong>
 ודוחים: <strong>לא,</strong> מדובר כאן <strong>בגודריתא דקני</strong> <small>[בסבך של קנים]</small> הצמודים זה לזה ויוצרים כעין עמוד. ומקשים: <strong>אי הכי — היינו</strong> <small>[אם כך הרי זה]</small> <strong>אילן,</strong> ובודאי לא חזר התנא על אותו דבר פעמיים.
 טענה זו נדחית: <strong>אלא מאי</strong> <small>[מה</small> תאמר<small>]</small> שחיצת הקנים היא <strong>קנה קנה פחות משלשה,</strong> אם כן לדעתך <strong>היינו</strong> <small>[הרי זה]</small> <strong>גדר! אלא מאי אית לך למימר</strong> <small>[מה יש לך לומר]</small> ולהסביר ששנה <strong>תרי גווני</strong> <small>[שני מיני]</small> <strong>גדר! הכא נמי</strong> <small>[כאן גם כן]</small> שנה <strong>תרי גווני</strong> <small>[שני מיני]</small> <strong>אילן,</strong> ואין איפוא להוכיח מכאן לענייננו.
 <strong>איכא דאמרי</strong> <small>[יש שאומרים]</small> שלא כך היתה השאלה, אלא <strong>גודריתא דקני קא מיבעיא ליה</strong> <small>[סבך של קנים</small> צפוף <small>הוא שנשאלה לו],</small> <strong>גודריתא דקני מאי</strong> האם נחשבת היא כדיומד. <strong>אמר ליה</strong> <small>[לו]:</small> <strong>תניתוה</strong> <small>[</small>כבר <small>שניתם אותה</small> בברייתא<small>].</small> שכן שנינו: <strong>היה שם גדר או אילן או חיצת הקנים — נידון משום דיומד. מאי לאו, גודריתא דקני</strong> <small>[האם לא</small> מדובר שם ב<small>סבך של קנים]</small>
 ודוחים: <strong>לא,</strong> מדובר ב<strong>קנה קנה פחות משלשה</strong> שאז הוא כשר לכתחילה. ומקשים: <strong>אי הכי, היינו</strong> <small>[אם כך, הרי זה]</small> בדיוק <strong>גדר!</strong>
 ודוחים קושיה זו: <strong>אלא מאי</strong> <small>[מה]</small> היא חיצת הקנים, הלא לדעתך היא <strong>גודריתא דקני</strong> <small>[סבך של קנים] —</small> <strong>היינו</strong> <small>[הרי זה]</small> <strong>אילן! אלא מאי אית לך למימר</strong> <small>[מה יש לך לומר]</small>
## דף כ.
 <strong>תרי גווני</strong> <small>[שיני מיני]</small> <strong>אילן. הכא נמי, תרי גווני</strong> <small>[כאן גם כן, שני מיני]</small> <strong>גדר</strong>.
 <big>א</big> ועוד <strong>בעא מיניה</strong> <small>[שאל ממנו]</small> <strong>אביי מרבה: חצר שראשה נכנס לבין הפסין</strong> המקיפים את הבאר <strong>מהו לטלטל מתוכה לבין הפסין, ומבין הפסין לתוכה? אמר ליה</strong> <small>[לו]:</small> <strong>מותר.</strong>
 ואם היו החצירות <strong>שתים, מאי</strong> <small>[מה</small> <strong>הדין</strong><small>]</small>? האם מותר לטלטל מתוכן לבין הפסים ולהיפך <strong>אמר ליה</strong> <small>[לו]</small> רבה בתשובה: <strong>אסור.</strong> שכן אסרו חכמים לטלטל מרשות יחיד אחת לחברתה.
 <strong>אמר רב הונא:</strong> אם היו <strong>שתים אסורין, ואפילו עירבו</strong> אותן חצירות בפתח שביניהן ואינן אוסרות האחת את חברתה. וטעם הדבר, משום <strong>גזירה שמא יאמרו</strong> אלו שאינם יודעים שיש פתח ושיתוף בין החצרות <strong>"עירוב מועיל לבין הפסין".</strong> ואילו <strong>רבא אמר:</strong> אם <strong>עירבו — מותר,</strong> כיון שעל ידי העירוב נדונות הן כחצר אחת.
 <strong>אמר ליה</strong> <small>[לו]</small> <strong>אביי לרבא: תניא</strong> <small>[שנויה</small> ברייתא<small>]</small> ש<strong>מסייע לך,</strong> שכן שנינו: <strong>חצר שראשה אחד נכנס לבין הפסין — מותר לטלטל מתוכה לבין הפסין ומבין הפסין לתוכה, אבל שתים — אסור. במה דברים אמורים — שלא עירבו, אבל עירבו — מותרין</strong>.
 ומעירים: <strong>לימא תיהוי תיובתא</strong> <small>[האם נאמר</small> ש<small>תהא זו קושיה חמורה]</small> על <strong>רב הונא,</strong> שהרי הברייתא סותרת דבריו?! ודוחים: <strong>אמר לך</strong> <small>[</small>יכול היה <small>לומר לך]</small> <strong>רב הונא: התם דהדרן וערבן</strong> <small>[שם</small> בברייתא מדובר כ<small>שחזרו ונתערבו]</small> אותן שתי החצרות על ידי פירצה, והדבר גלוי לכל שחצר אחת היא ואין חשש שמא יאמרו שהעירוב מועיל לבין הפסים.
 ועוד <strong>בעא מיניה</strong> <small>[שאל ממנו]</small> <strong>אביי מרבה: יבשו מים</strong> מן הבאר <strong>בשבת מהו? אמר ליה</strong> <small>[לו]:</small> <strong>כלום נעשית מחיצה</strong> זו <strong>אלא בשביל מים,</strong> וכיון ש<strong>מים אין כאן —</strong> אף <strong>מחיצה אין כאן,</strong> ואין לה עוד חשיבות.
 <strong>בעי</strong> <small>[שאל]</small> <strong>רבין: יבשו מים בשבת</strong> וחזרו <strong>ובאו</strong> גשמים <strong>בשבת</strong> זו <strong>מהו</strong> האם חזרו הפסים להיתרם הראשון? <strong>אמר ליה</strong> <small>[לו]</small> <strong>אביי: יבשו בשבת לא תיבעי [תישאל,</strong> אינה צריכה להישאל] <strong>לך, דבעי מיניה דמר ופשיט לי דאסיר</strong> <small>[ששאלתי ממנו מאדוני,</small> רבה, <small>ופתר לי שאסור].</small>
 כש<strong>באו</strong> המים שוב, <strong>נמי</strong> <small>[גם כן]</small> <strong>לא תיבעי</strong> <small>[</small>צריכה <small>להישאל]</small> <strong>לך</strong> — <strong>דהוה ליה</strong> <small>[שהרי היא]</small> <strong>מחיצה העשויה בשבת. ותניא</strong> <small>[ו</small>כבר <small>שנינו</small> בברייתא<small>]:</small> <strong>כל מחיצה העשויה בשבת, בין בשוגג בין במזיד בין באונס בין ברצון — שמה מחיצה.</strong> ואין אומרים שכיון שהיה איסור בעשייתה לא תועיל.
 והקשה רבין: <strong>ולאו איתמר עלה</strong> <small>[וכי לא נאמר עליה,</small> על הלכה זו<small>]</small> <strong>אמר רב נחמן: לא שנו</strong> שמחיצה כזו שמה מחיצה <strong>אלא</strong> לחומרה שיש איסור מן התורה <strong>לזרוק</strong> ממנה לרשות הרבים ולהיפך<strong>, אבל לטלטל</strong> בתוכה — <strong>לא</strong> התירו חכמים.
 ודוחים: <strong>כי איתמר</strong> <small>[כאשר נאמרו]</small> דבריו של <strong>רב נחמן</strong> בעושה מחיצה — <strong>אמזיד איתמר</strong> <small>[על מזיד נאמרו],</small> שקנסו חכמים ואסרוה. אבל מחיצה שנעשתה מעצמה או בשוגג, לא קנסו בה ומותרת לכל דבר.
 <strong>אמר ר' אלעזר: הזורק</strong> חפץ מרשות הרבים <strong>לבין פסי הביראות — חייב.</strong> ותוהים, <strong>אמר ליה</strong> <small>[לו]:</small> <strong>פשיטא</strong> <small>[פשוט,</small> מובן מאליו<small>]</small> <strong>אי לאו</strong> <small>[אם לא]</small> <strong>מחיצה היא — היכי משתרי ליה</strong> <small>[איך מותר לו]</small> <strong>למלאות?!</strong> משמע שרשות היחיד היא לכל דבר.
 ומשיבים: <strong>לא צריכא, דעבד</strong> <small>[לא נצרכה</small> אלא במקרה <small>שעשה]</small> מבנה <strong>כעין פסי ביראות ברשות הרבים</strong> במקום שאין באר, <strong>וזרק לתוכה — חייב.</strong>
 ומקשים: <strong>הא נמי פשיטא</strong> <small>[זו גם כן פשוטה]!</small> <strong>אי לאו דבעלמא</strong> <small>[אם לא שבכלל]</small> <strong>מחיצה היא — גבי</strong> <small>[אצל]</small> <strong>בור היכי משתרי ליה לטלטלי</strong> <small>[היאך מותר לו לטלטל]?</small> ומסבירים: <strong>לא צריכא, אף על גב דקא בקעי</strong> <small>[לא נצרכה</small> אלא <small>אף על פי שעוברים]</small> <strong>בה רבים,</strong> שאף שאין מחיצה זו חוסמת בפניהם, בכל זאת נדונה היא כמחיצה לענין שבת.
 ושואלים: <strong>ומאי קא משמע לן</strong> <small>[ומה השמיע לנו]</small> בכך — <strong>דלא אתו</strong> <small>[שלא באים]</small> <strong>רבים</strong> העוברים במקום <strong>ומבטלי מחיצתא</strong> <small>[ומבטלים</small> דין <small>המחיצה],</small> <strong>הא</strong> <small>[הרי]</small> <strong>אמר ר' אלעזר חדא זימנא</strong> <small>[פעם אחת]</small> סברה זאת!
 <strong>דתנן</strong> <small>[ש</small>כן <small>שנינו</small> במשנה<small>],</small> <strong>ר' יהודה אומר</strong> בדין פסי ביראות: <strong>אם היתה דרך רשות הרבים מפסקתן</strong> את הפסים <strong>— יסלקנה לצדדין</strong> ואינם מועילים כמחיצה<strong>, וחכמים אומרים: אינו צריך,</strong> שאף אם עוברים שם הרבים עדיין יפה כוח המחיצות. <strong>ר' יוחנן ור' אלעזר דאמרי תרווייהו</strong> <small>[שאמרו שניהם]</small> <strong>כאן הודיעך כחן של מחיצות.</strong> הרי שכבר גילו חכמים דעתם שמחיצה אינה מתבטלת בבקיעת הרבים!
 ומתרצים: <strong>אי מהתם, הוה אמינא</strong> <small>[אם משם</small> בלבד, <small>הייתי אומר]</small> שכוונתו <strong>'כאן'</strong> הודיעך התנא הלכה זו <strong>ו</strong>ר' אלעזר עצמו <strong>לא סבירא ליה</strong> <small>[אינו סבור כן]</small>. <strong>קא משמע לן</strong> <small>[משמיע לנו]</small> ש<strong>'כאן'</strong> שאמר משמעו: <strong>וסבירא ליה</strong> <small>[והוא</small> אף <small>סבור</small> כן<small>]</small> <small></small>
 ושואלים:<strong>ולימא הא ולא בעי הך</strong> <small>[ושיאמר זו,</small> בפסי ביראות ברשות הרבים, <small>ולא יצטרך לההיא]!</small> ומשיבים, שאכן לא אמר ר' אלעזר שתי פעמים אלא <strong>חדא</strong> <small>[אחת]</small> <strong>מכלל חבירתה איתמר</strong> <small>[נאמרה].</small> ואמר רק הלכה אחת, ואת האחרת מסרו תלמידיו בשמו כמסקנה מדבריו.
 <big>ג</big> אמרו חכמים במשנה ש<strong>מותר להקריב</strong> את פסי הביראות <strong>לבאר.</strong> ובלבד שיהא מקום לפרה שתעמוד ראשה ורובה ברשות היחיד כשהיא שותה מהבאר. וכעין זה <strong>תנן התם</strong> <small>[שנינו שם</small> במשנה<small>]:</small> <strong>לא יעמוד אדם ברשות הרבים וישתה ברשות היחיד,</strong> וכן לא יעמוד <strong>ברשות היחיד וישתה ברשות הרבים, אלא אם כן מכניס ראשו ורובו למקום שהוא שותה.</strong>
## דף כ:
 <strong>וכן בגת</strong> לענין מעשר. כל עוד נמצא אדם ראשו ורובו בגת יכול הוא לשתות ממנה בלא לעשר, כיון ששתייה שם — שתייה ארעית היא, הפטורה ממעשר.
 ומעתה באים לברר כמה הלכות בנושא זה; <strong>גבי</strong> <small>[אצל]</small> <strong>אדם — הא</strong> <small>[הרי]</small> <strong>אמר</strong> בהלכות אלה <strong>דבעי</strong> <small>[שצריך]</small> שיהא <strong>ראשו ורובו</strong> בתוך התחום. <strong>גבי</strong> <small>[אצל]</small> <strong>פרה</strong> העומדת ברשות הרבים ושותה מתוך רשות היחיד <strong>מי בעינן לה</strong> <small>[האם צריכים אנו אותה]</small> שיהא <strong>ראשה ורובה</strong> בתחום רשות היחיד <strong>או לא?</strong>
 ומבררים: <strong>כל היכא דקא נקיט מנא ולא נקיט לה</strong> <small>[בכל מקום שהוא מחזיק את הכלי ואינו מחזיק אותה] —</small> <strong>לא תיבעי</strong> <small>[תסתפק]</small> <strong>לך דבעי</strong> <small>[שצריך]</small> שיהא <strong>ראשה ורובה מלגיו</strong> <small>[בפנים]</small> שמא תזוז הפרה לאחוריה ותמשוך עימה את הכלי, ויבוא הוא לטלטלו. <strong>כי תבעי</strong> <small>[כאשר תישאל]</small> <strong>לך</strong> השאלה — <strong>היכא דנקיט מנא ונקיט לה, מאי</strong> <small>[כאשר מחזיק את הכלי ומחזיק אותה, מה</small> דינו<small>]?</small>
 <strong>אמר ליה</strong> <small>[אמר לו]:</small> <strong>תניתוה</strong> <small>[</small>כבר <small>שניתם אותה]</small> את התשובה לשאלה זו: <strong>ובלבד שתהא הפרה ראשה ורובה מבפנים ושותה. מאי לאו דנקיט לה ונקיט מנא</strong> <small>[האם לא</small> מדובר גם <small>כשמחזיק אותה ומחזיק את הכלי]?</small> ודוחים: <strong>לא,</strong> מדובר כאן במקרה <strong>דנקיט מנא ולא נקיט לה</strong> <small>[שמחזיק את הכלי ואינו מחזיק אותה]</small> 
 ומקשים: <strong>וכי נקיט מנא ולא נקיט לה, מי שרי</strong> <small>[וכאשר מחזיק</small> הוא <small>את הכלי ולא מחזיק אותה, האם מותר</small> בכלל<small>]</small> להשקות את בהמתו בצורה זו? <strong>והתניא</strong> <small>[והרי שנינו</small> בברייתא<small>]:</small> <strong>לא ימלא אדם מים</strong> מן הבור שברשות הרבים לתוך כלי ויאחוז את הכלי <strong>ויתן בשבת לפני בהמתו. אבל ממלא הוא ושופך, והיא שותה מאיליה</strong> משמע שאסור לאדם לתת את המים בכלי לפני הבהמה בדרך זו!
 ודוחים: <strong>הא איתמר עלה</strong> <small>[הרי</small> כבר <small>נאמר עליה]</small> על בעיה זו ש<strong>אמר אביי: הכא</strong> <small>[כאן]</small> מדובר כשהפרה עומדת בתוך בית שחלונותיו פתוחים לרשות הרבים ואוכלת מתוך <strong>אבוס</strong> (או שוקת) <strong>העומד ברשות הרבים</strong> והוא עצמו <strong>גבוה עשרה טפחים ורוחב ארבעה</strong> טפחים. ואם כן איבוס זה רשות היחיד הוא, <strong>וראשו אחד</strong> של איבוס זה <strong>נכנס לבין הפסין.</strong>
 ואסרו לדלות מים מן הבור שבין הפסים ולהניח את הכלי לפני הבהמה, <strong>גזירה דילמא חזי ליה לאבוס דמקלקל ואתי לתקוניה, ודרא ליה לדוולא בהדיה</strong> <small>[שמא יראה אותו, את האיבוס, שהוא מקולקל</small> בצידו הפונה לרשות הרבים <small>ויבוא לתקנו, וימשוך את הדלי עמו],</small> <strong>וקא מפיק</strong> <small>[והרי הוא מוציא]</small> <strong>מרשות היחיד לרשות הרבים</strong> אלא שופך את המים על האיבוס ומגיעים לבהמה מאיליהן.
 ומקשים: ואף אם אמנם יניח את הדלי עצמו על גבי האבוס, <strong>וכי האי גוונא מי מיחייב</strong> <small>[ובכגון זה האם מתחייב]?</small> <strong>והאמר</strong> <small>[והרי אמר]</small> <strong>רב ספרא אמר ר' אמי אמר ר' יוחנן: המפנה חפציו מזוית לזוית</strong> בתוך הבית, <strong>ונמלך עליהן</strong> בשעת פינוי <strong>והוציאן</strong> לרשות הרבים — <strong>פטור</strong> משום מוציא, כיון <strong>שלא היתה עקירה משעה ראשונה לכך</strong> לצורך הוצאה לרשות אחרת, שהרי כשעקר את החפץ ממקומו נתכוון רק להזיזו ברשות המותרת. אף כאן כיון שלא עקר את הדלי מתחילה על מנת להוציאו לרשות הרבים — אינו מתחייב ואין מקום לגזור גזירה בשל כך.
 <strong>אלא</strong> יש לומר שהגזירה היא משום חשש אחר: <strong>זמנין דמתקן ליה והדר מעייל ליה, וקא מעייל</strong> <small>[פעמים שמתקן לו</small> לאיבוס, <small>וחוזר ומכניסו</small> את הדלי אל האיבוס, <small>והריהו מכניס]</small> <strong>מרשות הרבים לרשות היחיד,</strong> ועקירתו זו הרי נעשתה כבר מתוך כוונה להכניס את הדלי מרשות הרבים לרשות היחיד.
 <big>א</big> אותה סוגיה עצמה נאמרה גם בלשון אחרת: <strong>איכא דאמרי</strong> <small>[יש שאומרים]</small> <strong>גבי</strong> <small>[אצל]</small> <strong>אדם — הא קאמרינן דסגי ליה</strong> <small>[הרי אמרנו שדי לו]</small> <strong>בראשו ורובו</strong> ברשות שהוא שותה בה. <strong>גבי</strong> <small>[אצל]</small> <strong>פרה מי סגי</strong> <small>[האם די]</small> <strong>לה בראשה ורובה, או לא?</strong> ושמא צריך להכניסה כולה לאותה רשות?
 ומפרטים: <strong>היכא דנקיט מנא ונקיט לה</strong> <small>[במקום שמחזיק את הכלי ומחזיק אותה] —</small> <strong>לא תיבעי</strong> <small>[תיסתפק]</small> <strong>לך דסגי</strong> <small>[ש</small>ודאי <small>די]</small> <strong>לה בראשה ורובה, אלא כי תיבעי</strong> <small>[כאשר תיסתפק]</small> <strong>לך</strong> הרי זה <strong>דנקיט מנא ולא נקיט לה, מאי?</strong> <small>[כשמחזיק את הכלי ואינו מחזיק אותה, מה</small> דינו<small>]</small>?
 <strong>אמר ליה</strong> <small>[לו]:</small> <strong>תניתוה</strong> <small>[שניתם אותה]</small> <strong>ובלבד שתהא פרה ראשה ורובה מבפנים ושותה. מאי לאו דנקיט מנא ולא נקיט לה</strong> <small>[האם לא</small> מדובר כאן אף במקרה <small>שמחזיק את הכלי ולא מחזיק אותה]</small> ודוחים: <strong>לא,</strong> אפשר לומר <strong>דנקיט מנא ונקיט לה</strong> <small>[שמחזיק את הכלי ומחזיק אותה]</small> 
 ומעירים: <strong>והכי נמי מסתברא</strong> <small>[וכך גם כן מסתבר]</small> <strong>דאי נקיט מנא ולא נקיט לה, מי שרי</strong> <small>[שאם מחזיק את הכלי ואינו מחזיק אותה, האם מותר]?</small> <strong>והתניא</strong> <small>[והרי שנינו</small> בברייתא<small>]:</small> <strong>לא ימלא אדם מים ויתן לפני בהמתו, אבל ממלא ושופך והיא שותה מאיליה!</strong>
 ודוחים מיד את הראיה הזו: <strong>הא איתמר עלה</strong> <small>[הרי כבר נאמר עליה]</small> ש<strong>אמר אביי: הכא</strong> <small>[כאן]</small> מדובר <strong>באבוס העומד ברשות הרבים גבוה עשרה טפחים ורוחב ארבעה, וראשו נכנס לבין הפסין, דזמנין דחזי ליה לאבוס דמקלקל ואתי לתקוניה, ודרי ליה לדוולא בהדיה, וקא מפיק</strong> <small>[שפעמים רואה את האבוס שהוא מקולקל ובא לתקנו, ומושך את הדלי עמו, והרי הוא מוציא]</small> <strong>מרשות היחיד לרשות הרבים.</strong>
 ומקשים: <strong>וכי האי גוונא מי מיחייב</strong> <small>[וכלום בכגון זה האם מתחייב]?</small> <strong>והאמר</strong> <small>[והרי</small> כבר <small>אמר]</small> <strong>רב ספרא אמר ר' אמי אמר ר' יוחנן: המפנה חפציו מזוית לזוית ונמלך עליהן והוציאן — פטור, שלא היתה עקירה משעה ראשונה לכך!</strong>
 <strong>אלא,</strong> כך יש לומר: <strong>זימנין דמתקן ליה והדר מעייל ליה, וקא מעייל ליה</strong> <small>[פעמים שמתקן אותו וחוזר ומכניס אותו, והרי הוא מכניס אותו]</small> <strong>מרשות הרבים לרשות היחיד.</strong> ומכל מקום אין להביא ראיה ממקור זה. על כן מנסים להביא ראיה אחרת.
 <strong>תא שמע</strong> <small>[בוא ושמע]</small> מה ששנינו: <strong>גמל שראשו ורובו מבפנים — אובסין אותו</strong> (מאכילים אותו בעל כורחו כמות גדולה) <strong>מבפנים, והא איבוס כמאן דנקיט מנא ונקיט לה דמיא</strong> <small>[והרי האבסה שכמי שמחזיק כלי ומחזיק אותו נחשב],</small> שהרי אינו יכול להאביס את הבהמה בעל כורחה בלא להחזיק בצוארה, <strong>ו</strong>בכל זאת <strong>קא בעינן</strong> <small>[</small>ובכל זאת <small>אנו צריכים,</small> די לנו<small>]</small> שיהא <strong>ראשה ורובה</strong> בפנים!
 <strong>אמר רב אחא בר רב הונא אמר רב ששת: שאני</strong> <small>[שונה]</small> <strong>גמל, הואיל וצוארו ארוך</strong> חייבים שיהא ראשו ורובו בפנים, שאם לא כן יוכל להוציא ראשו מעבר לתחום הפסים עד רשות הרבים, אבל אין צורך להקפיד על כך בשאר בהמות, על כן רוצים להביא ראיה.
 <strong>תא שמע</strong> <small>[בוא ושמע]</small> ממה ששנינו בברייתא אחרת: <strong>בהמה שראשה ורובה בפנים — אובסין אותה מבפנים. והא אבוס כמאן דנקיט מנא ונקיט לה</strong> <small>[והרי איבוס שכמי שמחזיק כלי ומחזיק אותה]</small> נחשב, <strong>וקא בעינן</strong> <small>[</small>ובכל זאת <small>אנו צריכים,</small> די לנו<small>]</small> <strong>ראשו ורובו!</strong> ודוחים: <strong>מאי</strong> <small>[מהי]</small> <strong>"בהמה" נמי דקתני</strong> <small>[גם כן</small> זו <small>ששנינו] —</small> <strong>גמל.</strong>
 ותוהים: <strong>והתניא</strong> <small>[והרי שנינו</small> בברייתא אחת<small>]</small> <strong>'בהמה' והתניא</strong> <small>[והרי שנינו</small> בברייתא אחרת<small>]</small> <strong>'גמל'!</strong> ומשמע שהלכה זו היא לא רק בגמל אלא גם בשאר בהמות!
 ומשיבים: <strong>מידי גבי הדדי תניא</strong> <small>[וכי זו אצל זו שנויות</small> אלו שתי הברייתות<small>]?!</small> שאילו הברייתות היו שנויות כאחת, ראוי היה לומר שאינו חוזר על אותו נושא במלים שונות, ואולם הרי שתי ברייתות אלה ממקורות שונים באו, ושמא קרא אחד התנאים לגמל בהמה סתם ואין להוכיח מכאן. וכעין זה <strong>תניא נמי הכי</strong> <small>[שנינו גם כן</small> בברייתא<small>]:</small> <strong>ר' אליעזר אוסר בגמל, הואיל וצוארו ארוך.</strong>
 <big>ב</big> <strong>אמר ר' יצחק בר אדא: לא הותרו פסי ביראות אלא לעולי רגלים בלבד.</strong> ומקשים: <strong>והתניא</strong> <small>[והרי שנינו</small> בברייתא<small>]:</small> <strong>לא הותרו פסי ביראות אלא לגבי בהמה בלבד,</strong> ולכאורה משמע — כל בהמה! ומשיבים: <strong>מאי</strong> <small>[מהי]</small> <strong>בהמה</strong> זו שנזכרה — הכוונה <strong>בהמת עולי רגלים. אבל אדם</strong>
## דף כא.
 <strong>מטפס ועולה מטפס ויורד</strong> לתוך הבור, ושותה שם,
 ומקשים: <strong>איני</strong> <small>[וכי כן הוא]</small> שהיתר הפסים הוא לצורך בהמה בלבד? <strong>והאמר</strong> <small>[והרי אמר]</small> <strong>רב יצחק אמר ר' יהודה אמר שמואל: לא הותרו פסי ביראות אלא</strong> כאשר יש בביראות <strong>מים חיים בלבד. ואי</strong> <small>[ואם]</small> <strong>ל</strong>צורך <strong>בהמה</strong> המים, <strong>מה לי חיים מה לי מכונסין?</strong> הלא גם מים מכונסים, אף שאינם טובים כל כך ראויים עדיין לשתיית בהמה! ומשיבים: <strong>בעינן מידי דחזי</strong> <small>[צריכים אנו דבר שראוי]</small> <strong>לאדם נמי</strong> <small>[גם כן].</small>
 <strong>גופא</strong> <small>[ולגוף</small> הדבר<small>]</small> דנים: <strong>לא הותרו פסי ביראות אלא לבהמה בלבד אבל אדם מטפס ועולה מטפס ויורד</strong> לתוך הבור ושותה, <strong>ואם היו</strong> הבורות <strong>רחבין</strong> שאינו יכול לטפס, <strong>אפילו לאדם נמי</strong> <small>[גם כן]</small> התירו לשאוב ממנו כדי לשתות. <strong>ולא ימלא אדם מים ויתן לפני בהמתו, אבל ממלא הוא ושופך לפני בהמה ושותה</strong> מהן <strong>מאיליה,</strong> אבל אסור לו להחזיקה.
 <strong>מתקיף לה</strong> <small>[מקשה על כך]</small> <strong>רב ענן: אם כן, מה הועילו פסי ביראות?</strong> ומייד תמהים על דבריו כיצד אפשר לשאול <strong>מה הועילו?!</strong> הרי הועילו <strong>למלאות מהן,</strong> שלולא זה אסור היה לשאוב מן הבאר שבתוכן!
 <strong>אלא</strong> כך יש לפרש את שאלתו: <strong>מה הועיל</strong> שעושים מחיצה כדי <strong>ראשה ורובה של פרה</strong> — אם בין כה וכה אין לתת את הדלי בו הוא שאב לפני הפרה?
 <strong>אמר אביי:</strong> אין הדבר כן, ובין הפסים מותר להשקות את הבהמה בכל דרך. <strong>הכא במאי עסקינן</strong> <small>[כאן במה עוסקים אנו]</small> — במקרה מיוחד, <strong>באיבוס</strong> (או שוקת) <strong>העומד ברשות הרבים, גבוה עשרה</strong> טפחים <strong>ורוחב</strong> טפחים <strong>ארבעה וראשו נכנס לבין הפסין וכו'.</strong> וחששו שמא יתקלקל האיבוס והוא עלול לטלטל את הדלי שבידו בתחום רשות הרבים, ומשום כך גזרו גזירה זו.
 <big>א</big> <strong>אמר רב ירמיה בר אבא אמר רב: אין</strong> דין <strong>בורגנין</strong> (סוכות שומרים קטנות הסמוכות לעיר) <strong>בבבל,</strong> ואין הם נחשבים כחלק מתחום העיר, <strong>ולא פסי ביראות</strong> מתירים <strong>בחוץ לארץ.</strong>
 ומסביר: <strong>בורגנין בבבל לא — דשכיחי בידקי</strong> <small>[שמצויים שטפונות]</small> הגורפים את הבורגנים, ולכן אין הם חשובים כמקום ישוב, אף <strong>פסי ביראות בחוץ לארץ לא — דלא שכיחי מתיבתא</strong> <small>[שאין מצויות</small> שם <small>ישיבות]</small> שדרך האנשים ללכת אליהן, והיתר זה של פסי ביראות נעשה רק להולכים לדבר מצוה. <strong>אבל איפכא עבדינן</strong> <small>[אבל להיפך אנו עושים]</small> — סומכין על בורגנין בחוץ לארץ, ועל פסי ביראות בבבל.
 <strong>איכא דאמרי</strong> <small>[יש שאומרים]</small> גירסה שונה: <strong>אמר רב ירמיה בר אבא אמר</strong> בשם <strong>רב: אין בורגנין ופסי ביראות, לא בבבל ולא בחוץ לארץ.</strong> ומסביר: <strong>בורגנין בבבל לא — דשכיחי בידקי</strong> <small>[שמצויים שטפונות],</small> <strong>בחוץ לארץ נמי לא — דשכיחי גנבי</strong> <small>[שמצויים גנבים]</small> הגונבים מתוך הבורגן ואין הבריות מחשיבים אותם כמקום ישוב.
 <strong>פסי ביראות בבבל לא — דשכיחי מיא</strong> <small>[שמצויים מים]</small> בבבל בנהרות ובתעלות הרבות, ואין צורך חיוני בבארות. <strong>בחוץ לארץ נמי</strong> <small>[גם כן]</small> <strong>לא — דלא שכיחי מתיבתא</strong> <small>[שאין מצויות ישיבות].</small>
 <strong>אמר ליה</strong> <small>[לו]</small> <strong>רב חסדא למרי בריה</strong> <small>[בנו]</small> של <strong>רב הונא בריה</strong> <small>[בנו]</small> של <strong>רב ירמיה בר אבא: אמרי אתיתו מברנש לבי כנישתא דדניאל דהוה תלתא פרסי בשבתא</strong> <small>[אומרים</small> ש<small>באתם מ</small>העיר <small>ברניש לבית הכנסת של דניאל שהוא</small> במרחק של <small>שלוש פרסות בשבת]</small> <strong>אמאי סמכיתו, אבורגנין</strong> <small>[על מה סומכים אתם, על הבורגנין]</small> שבין שני המקומות, הממשיכים את תחום <strong>העיר לעבר בית הכנסת? הא אמר אבוה דאבוה משמיה דרב</strong> <small>[הרי אמר אבי אביך משם רב]:</small> <strong>אין בורגנין בבבל!</strong>
 <strong>נפק ואחוי ליה הנהו מתוותא, דמבלען</strong> <small>[יצא והראה לו אותן עיירות</small> חרבות, <small>שהיו מובלעות]</small> <strong>ב</strong>מרחק של <strong>שבעים אמה ושיריים</strong> זו מזו, ועל ידן מותר ללכת כל אותו מרחק, ולא על ידי הבורגנים.
 <big>ב</big> <strong>אמר רב חסדא, דריש</strong> <small>[דרש]</small> <strong>מרי בר מר: מאי דכתיב</strong> <small>[מהו שנאמר]</small> <strong>"לכל תכלה ראיתי קץ רחבה מצותך מאד"</strong> (תהילים קיט, צו) <strong>דבר זה אמרו דוד ולא פירשו</strong> כדיוקו, <strong>אמרו איוב ולא פירשו, אמרו יחזקאל ולא פירשו, עד שבא זכריה בן עדו ופירשו.</strong>
 <strong>אמרו דוד ולא פירשו — דכתיב</strong> <small>[שנאמר]</small> ככתוב כאן <strong>"לכל תכלה ראיתי קץ רחבה מצותך מאד"</strong>, שלא פירש עד כמה גדולות ומרובות הן מצוות התורה, וכן <strong>אמרו איוב ולא פירשו, דכתיב</strong> <small>[שנאמר]</small> <strong>"ארכה מארץ מדה, ורחבה מני ים"</strong> (איוב יא, ט).
 וכן <strong>אמרו יחזקאל ולא פירשו — דכתיב</strong> <small>[שנאמר]</small> <strong>"ויפרש אותה</strong> (את מגילת הספר) <strong>לפני והיא כתובה פנים ואחור וכתוב אליה קינים והגה והי"</strong> (יחזקאל ב, י).
 ומסבירים: <strong>"קינים" — זו פורענותן של צדיקים בעולם הזה, ו</strong>זו ראיה לכך שהיא לשון פורענות, ש<strong>כן הוא אומר "קינה היא וקוננוה"</strong> (יחזקאל לב, טז). <strong>"והגה" — זו מתן שכרן של צדיקים לעתיד לבא, ו</strong>זו ראיה לכך שהיא לשון שמחה, ש<strong>כן הוא אומר "</strong>עלי עשור ועלי נבל <strong>עלי הגיון בכנור"</strong> (תהילים צב, ד). <strong>"והי" — זו היא פורענותן של רשעים לעתיד לבא, וכן הוא אומר "הוה על הוה תבוא"</strong> (יחזקאל ז, כו).
 ואף על פי כן לא פירש גודל היקפה <strong>עד שבא זכריה בן עדו ופירשו, דכתיב</strong> <small>[שנאמר]</small> <strong>"ויאמר אלי מה אתה ראה ואמר אני ראה מגלה עפה ארכה עשרים באמה ורחבה עשר באמה"</strong> (זכריה ה, ב). כיון שהיתה עפה משמע שיש לה שני אגפים שווים בגודלם, <strong>וכי פשטת לה, הויא לה עשרין בעשרין</strong> <small>[וכאשר פותח אתה אותה, הרי היא עשרים בעשרים</small> אמה<small>].</small> <strong>וכתיב</strong> <small>[ונאמר]</small> <strong>"היא כתובה פנים ואחור", וכי קלפת לה</strong> <small>[וכאשר אתה קולף אותה]</small> ומשאיר כל צד לעצמו, <strong>כמה הויא לה</strong> <small>[הריהו]</small> כל שטחה — <strong>ארבעין בעשרין</strong> <small>[ארבעים על עשרים]</small> אמה.
 <strong>וכתיב</strong> <small>[ונאמר]</small> <strong>"מי מדד בשעלו מים, ושמים בזרת תכן</strong> וכל בשליש עפר הארץ<strong>"</strong> (ישעיה מ, יב). ואם העולם כולו שיעורו זרת מרובעת אחת, שהיא רבע האמה המרובעת, <strong>נמצא</strong> לפי חשבון זה <strong>כל העולם כולו, אחד משלשת אלפים ומאתים בתורה.</strong>
 <big>ג</big> <strong>ו</strong>עוד <strong>אמר רב חסדא, דריש</strong> <small>[דרש]</small> <strong>מרי בר מר: מאי דכתיב</strong> <small>[מהו שנאמר]</small> <strong>"והנה שני דודאי תאנים מועדים לפני היכל ה'</strong> אחרי הגלות נבוכדראצר מלך בבל את יכניהו בן יהויקים מלך יהודה ואת שרי יהודה ואת החרש ואת המסגר מירושלם ויבאם בבל. <strong>הדוד אחד תאנים טבות מאד כתאני</strong>
## דף כא:
 <strong>הבכרות והדוד אחד תאנים רעות מאד אשר לא תאכלנה מרע"</strong> (ירמיה כד, א— ג)
 ודורשים: <strong>תאנים הטובות — אלו צדיקים גמורים, תאנים הרעות — אלו רשעים גמורים. ושמא תאמר אבד סברם</strong> (תקוותם) <strong>ובטל סיכוים</strong> של הרשעים? <strong>תלמוד לומר: "הדודאים נתנו ריח"</strong> (שיר השירים ז, יד) כלומר: <strong>אלו ואלו עתידין שיתנו ריח.</strong>
 כיון שהובא פסוק זה מביאים מה ש<strong>דרש רבא</strong> על הכתוב "הדודאים נתנו ריח ועל פתחינו כל מגדים חדשים גם ישנים דודי צפנתי לך": <strong>מאי דכתיב "הדודאים נתנו ריח" — אלו בחורי ישראל שלא טעמו טעם חטא.</strong>
 <strong>"ועל פתחינו כל מגדים" — אלו בנות ישראל שמגידות פתחיהן לבעליהן.</strong> כלומר, אומרות להם מתי הן נדות. <strong>לישנא אחרינא</strong> <small>[לשון אחר]:</small> <strong>שאוגדות</strong> (קושרות, שומרות) <strong>פתחיהן לבעליהן</strong> ואינן נבעלות לאחרים.
 <strong>"חדשים גם ישנים דודי צפנתי לך" — אמרה כנסת ישראל לפני הקדוש ברוך הוא: רבונו של עולם, הרבה גזירות גזרתי על עצמי</strong> בתקנות חכמים וסייגיהם <strong>יותר ממה שגזרת עלי</strong> בתורה, <strong>וקיימתים,</strong> ואלה הם החדשים הנוספים על הישנים האמורים בתורה.
 מסופר: <strong>אמר ליה</strong> <small>[לו]</small> <strong>רב חסדא לההוא מדרבנן דהוה קא מסדר אגדתא קמיה</strong> <small>[לאחד החכמים שהיה מסדר</small> מסורות <small>אגדה לפניו]</small> <strong>מי שמיע לך</strong> <small>[האם שמעת]</small> <strong>"חדשים גם ישנים" מהו? אמר ליה</strong> <small>[לו]:</small> <strong>אלו מצו‍ת קלות ואלו מצו‍ת חמורות.</strong>
 <strong>אמר ליה</strong> <small>[לו]</small> רב חסדא: אינו כן, <strong>וכי תורה פעמים פעמים ניתנה —</strong> ומצוות קלות שבה ניתנו בנפרד ממצוות חמורות? <strong>אלא</strong> ישנים — <strong>הללו</strong> ציוויים <strong>מדברי תורה, ו</strong>חדשים <strong>הללו — מדברי סופרים.</strong>
 ועוד <strong>דרש רבא</strong> בדומה לכך: <strong>מאי דכתיב</strong> <small>[מהו שנאמר]</small> <strong>"ויתר מהמה בני הזהר עשות ספרים הרבה</strong> אין קץ ולהג הרבה יגיעת בשר<strong>"</strong> (קהלת יב, יב) — <strong>בני הזהר</strong> לקיים <strong>דברי סופרים יותר מדברי תורה. שדברי תורה יש בהן</strong> מצוות <strong>עשה ולא תעשה,</strong> ואף באלה יש מהן שעונש העובר עליהם הוא מלקות בלבד. <strong>ו</strong>אילו <strong>דברי סופרים — כל העובר על דברי סופרים חייב מיתה שנאמר "ופורץ גדר ישכנו נחש" (קהלת י, ח).</strong>
 <strong>שמא תאמר: אם יש בהן ממש</strong> וחשיבות כה רבה בדברי סופרים <strong>מפני מה לא נכתבו?!</strong> על כן <strong>אמר קרא</strong> <small>[המקרא]:</small> <strong>"עשות ספרים הרבה אין קץ"</strong> שאי אפשר לתורה שבעל פה שתיכתב, שאין קץ להקיפה.
 מהו <strong>"ולהג הרבה יגיעת בשר"? אמר רב פפא בריה</strong> <small>[בנו]</small> של <strong>רב אחא בר אדא משמיה</strong> <small>[משמו]</small> של <strong>רב אחא בר עולא: מלמד שכל המלעיג על דברי חכמים, נידון בצואה רותחת</strong> שהיא התוצאה של יגיעת בשר האדם.
 <strong>מתקיף לה</strong> <small>[מקשה על כך]</small> <strong>רבא: מי כתיב</strong> <small>[האם כתוב]</small> <strong>לעג? "להג" כתיב</strong> <small>[כתוב]!</small> <strong>אלא</strong> להיפך: <strong>כל ההוגה בה טועם</strong> ונהנה כ<strong>טעם בשר.</strong>
 <big>א</big> ובענין חומרת דברי חכמים מסופר. <strong>תנו רבנן</strong> <small>[שנו חכמים]:</small> <strong>מעשה בר' עקיבא שהיה חבוש בבית האסורין, והיה ר' יהושע הגרסי משרתו. בכל יום ויום היו מכניסין לו</strong> תלמידיו <strong>מים במדה</strong> הראויה לשתות. <strong>יום אחד מצאו שומר בית האסורין</strong> לר' יהושע הגרסי<strong>, אמר לו: היום מימך מרובין, שמא לחתור בית אסורין אתה צריך</strong> להשתמש במים אלה כדי לרכך את הטיט שבכתלי הבית? <strong>שפך חציין ונתן לו חציין</strong> בלבד.
 <strong>כשבא</strong> ר' יהושע <strong>אצל ר' עקיבא,</strong> וראה ר' עקיבא כמה מעטים המים, <strong>אמר לו: יהושע, אין אתה יודע שזקן אני וחיי תלויין בחייך?</strong> שאין אדם אחר מביא לי מים, ואם אתה מביא פחות מכשיעור, מסתכן אני בחיי.
 <strong>סח לו כל אותו המאורע.</strong> לאחר מכן <strong>אמר לו</strong> ר' עקיבא: <strong>תן לי מים שאטול ידי, אמר לו</strong> ר' יהושע: הלא <strong>לשתות אין מגיעין</strong> (מספיקים), <strong>ליטול ידיך מגיעין?! אמר לו: מה אעשה שחייבים עליהן,</strong> על אכילה בלא נטילת ידים לפניה, <strong>מיתה,</strong> כעובר על דברי חכמים? ואם כן, <strong>מוטב אמות מיתת עצמי</strong> בצמא, <strong>ולא אעבור על דעת חבירי!</strong>
 <strong>אמרו: לא טעם כלום עד שהביא לו מים ונטל ידיו</strong>, ו<strong>כששמעו חכמים בדבר אמרו: מה בזקנותו</strong> ובחולשתו <strong>כך</strong> היה מדקדק במצוות — <strong>בילדותו על אחת כמה וכמה. ומה בבית האסורין כך, שלא בבית האסורין על אחת כמה וכמה.</strong>
 <big>ב</big> <strong>אמר רב יהודה אמר שמואל: בשעה שתיקן שלמה</strong> המלך <strong>עירובין</strong> (עירובי חצירות) <strong>ונטילת ידים</strong> שהם סייגים נוספים על דברי תורה <strong>יצתה בת קול ואמרה: "בני אם חכם לבך ישמח לבי גם אני"</strong> (משלי כג, טו). <strong>ו</strong>כן <strong>אומר</strong> הכתוב עליו: <strong>"חכם בני ושמח לבי ואשיבה חרפי דבר"</strong> (משלי כז, יא).
 ועוד מביאים ממה ש<strong>דרש רבא: מאי דכתיב</strong> <small>[מהו שנאמר]</small> <strong>"לכה דודי נצא השדה נלינה בכפרים נשכימה לכרמים נראה אם פרחה הגפן פתח הסמדר הנצו הרמונים שם אתן את דודי לך"</strong> (שיר השירים ז, יב-יג).
 <strong>אמרה כנסת ישראל לפני הקדוש ברוך הוא: רבונו של עולם, אל תדינני כיושבי כרכים שיש בהן גזל ועריות ושבועת שוא ושבועת שקר,</strong> אלא <strong>"נצא השדה" — בא ואראך תלמידי חכמים ש</strong>עובדי אדמה הם, ובכל זאת <strong>עוסקין בתורה מתוך הדחק</strong> וביושר.
 <strong>"נלינה בכפרים" — אל תקרי</strong> <small>[תקרא]</small> <strong>"בכפרים" אלא בכופרים,</strong> כלומר: <strong>בא ואראך אותם</strong> אומות העולם <strong>שהשפעת להן טובה והן כפרו בך.</strong>
 <strong>"נשכימה לכרמים" — אלו בתי כנסיות ובתי מדרשות. "נראה אם פרחה הגפן" — אלו בעלי מקרא</strong> שהם הלומדים בתחילת הלימוד. <strong>"פתח הסמדר" — אלו בעלי משנה. "הנצו הרמונים" — אלו בעלי גמרא. "שם אתן את דודי לך" — אראך כבודי וגודלי שבח בני ובנותי</strong> כמה דבוקים הם בקדושה. ועוד דרשו על שלמה המלך.
 <strong>אמר רב המנונא: מאי דכתיב</strong> <small>[מהו שנאמר]</small> <strong>"וידבר שלשת אלפים משל ויהי שירו חמשה ואלף".</strong> (מלכים א' ה, יב) — <strong>מלמד שאמר שלמה על כל דבר ודבר של תורה, שלשת אלפים משל. על כל דבר ודבר של סופרים, חמשה ואלף טעמים.</strong>
 עוד <strong>דרש רבא: מאי דכתיב</strong> <small>[מהו שנאמר]</small> <strong>"ויתר שהיה קהלת חכם עוד לימד דעת את העם ואזן וחקר תיקן משלים הרבה"</strong> (קהלת י, ט). והוא מבאר: "<strong>לימד דעת את העם" — דאגמריה בסימני טעמים ואסברה במאי דדמי ליה</strong> <small>[שלמדו בסימני הטעמים</small> בתורה <small>והסביר</small> דבר <small>על ידי הדומה לו].</small>
 "<strong>ואזן וחקר תקן משלים הרבה" — אמר עולא אמר ר' אליעזר: בתחילה היתה תורה דומה לכפיפה</strong> (סל) <strong>שאין לה אזנים</strong> (ידיות) <strong>עד שבא שלמה ועשה לה אזנים,</strong> שעל ידי הסבריו ומשליו ניתן לכל אדם להחזיק בה ולהבינה, לקיים מצוותיה ולהתרחק מדבר עבירה.
 <big>ג</big> על הכתוב "ראשו כתם פז <strong>קוצותיו תלתלים</strong> שחורות כעורב" (שיר השירים ה, יא) <strong>אמר רב חסדא אמר מר עוקבא:</strong> "קווצותיו" <strong>מלמד שיש לדרוש על כל קוץ וקוץ</strong> שבתורה <strong>תילי תילים של הלכות.</strong>
 <strong>"שחרות כעורב"</strong> משמעו: <strong>במי אתה מוצאן</strong> את דברי התורה — <strong>במי</strong>
## דף כב.
 <strong>שמשכים</strong> בשחר (שחורות) <strong>ומעריב</strong> (עורב) <strong>עליהן לבית המדרש. רבה אמר: במי שמשחיר פניו עליהן כעורב</strong>, לאמור; שמתענה ומסתגף תוך לימוד התורה.
 <strong>רבא אמר: במי שמשים עצמו אכזרי על בניו ועל בני ביתו כעורב, כי הא</strong> <small>[כמו זה]</small> ש<strong>רב אדא בר מתנא הוה קאזיל לבי רב</strong> <small>[היה הולך לבית הרב]</small> ללמוד תורה. <strong>אמרה ליה דביתהו</strong> <small>[לו אשתו]:</small> <strong>ינוקי דידך מאי אעביד להו</strong> <small>[התינוקות שלך מה אעשה להם]</small> לפרנסם כשאתה אינך מפרנסם? <strong>אמר לה: מי שלימו קורמי באגמא</strong> <small>[האם נגמרו</small> כבר <small>הקנים באגם]?</small> ואם אין מאכל אחר, שיאכלו את קני הסוף.
 על פסוק אחר אמרו: <strong>"ומשלם לשנאיו אל פניו להאבידו</strong> לא יאחר לשונאו אל פניו ישלם לו<strong>"</strong> (דברים ז, י). <strong>אמר ר' יהושע בן לוי: אילמלא מקרא כתוב, אי אפשר</strong> היה <strong>לאומרו</strong> מפני כבוד שמים, שכן הוא עלול להתפרש <strong>כביכול כאדם שנושא משוי על פניו, ומבקש להשליכו ממנו.</strong> והוא שנאמר שאין ה' כביכול מסוגל לשאת את הדבר, אלא מעניש אלא בעולם הבא את הרשע.
 על קטע הפסוק <strong>"לא יאחר לשנאו" אמר ר' אילא: לשנאיו הוא</strong> ש<strong>לא יאחר</strong> מתן שכרם אם קיימו דבריו <strong>אבל יאחר — לצדיקים גמורים</strong> שמתן שכרם של צדיקים אינו בא מיד אלא לעולם הבא.
 <strong>והיינו</strong> <small>[וזהו]</small> ש<strong>אמר ר' יהושע בן לוי: מאי דכתיב</strong> <small>[מהו שנאמר]</small> <strong>"</strong>ושמרת את המצוה ואת החוקים ואת המשפטים <strong>אשר אנכי מצוך היום לעשותם"</strong> (דברים ז, יא) כוונתו <strong>"היום לעשותם"</strong> — בעולם הזה, <strong>ולא למחר לעשותם —</strong> שאין בעולם הבא חובה ואפשרות לקיים מצוות. ועוד זאת: <strong>היום — לעשותם,</strong> ואילו רק <strong>למחר</strong> לעתיד לבוא — <strong>לקבל שכרם.</strong>
 ובענין זה <strong>אמר ר' חגי: ואיתימא</strong> <small>[ויש אומרים]</small> <strong>ר' שמואל בר נחמני, מאי דכתיב</strong> <small>[מהו שנאמר]</small> "ויעבור ה' על פניו ויקרא ה' ה' אל רחום וחנון <strong>ארך אפים</strong> ורב חסד ואמת" (שמות לד, ו). ויש לדייק בכתוב: "ארך אפיים", <strong>"ארך אף" מבעי ליה</strong> <small>[צריך</small> היה <small>לו</small> לומר<small>]</small> ומדוע אמר "ארך אפיים" בלשון רבים?
 כוונתו שיש שני מיני הארכת אף: <strong>ארך אפים לצדיקים —</strong> שהוא ממתין בתשלום שכרם לעולם הבא, <strong>ארך אפים לרשעים —</strong> שאין פורענותם באה עליהם מיד, אלא אף היא אינה באה אלא לעולם הבא.
 <big>א</big> במשנה נאמר ש<strong>ר' יהודה אומר</strong> כי את הפסים עושים <strong>עד בית סאתים וכו'. איבעיא להו</strong> <small>[נשאלה להם,</small> לחכמים בבירור הענין<small>]</small> האם הכוונה היא <strong>בור ופסין קאמר</strong> <small>[הוא אמר],</small> ששטח הבור עצמו על מחיצותיו והרחקו צריך להיות בית סאתים בלבד. <strong>או דילמא</strong> <small>[שמא]</small> <strong>בור</strong> עצמו אינו אלא בית סאתים וב<strong>לא</strong> שטח ה<strong>פסין</strong> והרחקתם <strong>קאמר</strong> <small>[הוא אמר],</small>
 ועיקר בסיסה של השאלה: האם <strong>אדם נותן עיניו בבורו</strong> ויודע שעושים מחיצה זו משום הבור, <strong>ו</strong>לכן כיון ששטח הבור אינו יותר מבית סאתיים <strong>לא גזרינן דילמא אתי לטלטולי</strong> <small>[אין אנו גוזרים שמא יבוא</small> לדמות מקום אחר אליו ו<small>יטלטל]</small> <strong>יותר מבית סאתים בקרפף,</strong>
 <strong>או דילמא</strong> <small>[שמא]</small> <strong>אדם נותן עיניו במחיצתו,</strong> ואינו שם לב לשטח הבור אלא לכל ההיקף שהוא גדול יותר מבית סאתיים, <strong>וגזרינן דילמא אתי לאיחלופי</strong> <small>[וגוזרים אנו שמא יבוא להחליף]</small> <strong>יותר מבית סאתים בקרפף</strong> משום הדמיון לפסים. 
 כדי לפתור מביאים ראיה. <strong>תא שמע</strong> <small>[בוא ושמע]</small> מה ששנינו בברייתא: <strong>כמה הן מקורבין</strong> הפסים של הבור — <strong>כדי ראשה ורובה של פרה, וכמה הם מרוחקין — אפילו כור אפילו כוריים. ר' יהודה אומר: בית סאתים</strong> בלבד — <strong>מותר, יתר מבית סאתים — אסור,</strong>
 <strong>אמרו לר' יהודה: אי</strong> <small>[אין]</small> <strong>אתה מודה בדיר וסהר מוקצה, וחצר</strong> ש<strong>אפילו</strong> היו <strong>בית חמשת כורים ובית עשרת כורים שמותר</strong> לטלטל בהם.
 <strong>אמר להם</strong> יש לחלק בדברים: <strong>זו</strong> באותם המקרים בדיר וסהר וכיוצא בהם, <strong>מחיצה</strong> גמורה יש להם, ומשום כך מותרים הם בטלטול אף ביותר מכבית סאתיים. <strong>ואלו</strong> שמסביב לבור <strong>פסין</strong> בלבד, והתירום בטלטול רק אם אין שטחם יותר מכבית סאתיים.
 ו<strong>ר' שמעון בן אלעזר אומר: בור בית סאתים אבית סאתים — מותר, ולא אמרו להרחיק</strong> את הפסים מן הבור <strong>אלא כדי ראשה ורובה של פרה.</strong>
 ומדייקים: <strong>הא מדקאמר</strong> <small>[הרי מזה שאמר]</small> <strong>ר' שמעון בן אלעזר בור ולא</strong> הזכיר <strong>פסין</strong> אלא בור בלבד. <strong>מכלל</strong> הדברים נסיק ש<strong>ר' יהודה בור ופסין קאמר</strong> <small>[הוא שאמר,</small> התכוון<small>].</small> ודוחים: <strong>ולא היא, ר' יהודה</strong> כשאמר שאין השטח המותר בטלטול אלא בית סאתיים הרי של <strong>בור בלא פסין קאמר</strong> <small>[הוא שאמר].</small>
 ושואלים: <strong>אי הכי</strong> <small>[אם כך]</small> <strong>היינו</strong> <small>[הרי זהו]</small> בדיוק מה שאמר <strong>ר' שמעון בן אלעזר.</strong> ומשיבים: <strong>איכא בינייהו</strong> <small>[יש ביניהם]</small> הבדל למעשה כשהיה ההיקף <strong>אריך וקטין</strong> <small>[ארוך וצר]</small> שר' יהודה מתיר בה, ור' שמעון בן אלעזר מתיר רק אם היתה בית סאתיים רבועה.
 ומוסיפים: <strong>כלל אמר ר' שמעון בן אלעזר: כל אויר</strong> (חלל מוקף מחיצה, ואפילו אינו מקורה) <strong>שתשמישו לדירה כגון דיר וסהר מוקצה וחצר, אפילו בית חמשת כורים ובית עשרת כורים — מותר</strong> בטלטול.
 <strong>וכל דירה שתשמישה לאויר</strong> ולא נעשתה מחיצתה לדור בה אלא לצורך החלל והחצר <strong>כגון בורגנין שבשדות,</strong> אם היתה <strong>בית סאתים — מותר</strong> לטלטל בה, <strong>יתר מבית סאתים — אסור.</strong>
 <big>ב משנה</big> <strong>ר' יהודה אומר: אם היה דרך רשות הרבים מפסקתן</strong> שהיתה דרך הרבים עוברת בין הפסים — <strong>יסלקנה לצדדין</strong> שיעברו הרבים סביב הפסים, שהרי לא יתכן שיהו רבים עוברים שם שעדיין דינו כרשות יחיד גמורה. <strong>וחכמים אומרים: אינו צריך,</strong> ואין הפסים נפגמים על ידי הדרך העוברת ביניהם.
 <big>ג גמרא</big> <strong>ר' יוחנן ור' אלעזר דאמרי תרווייהו</strong> <small>[שאמרו שניהם]:</small> <strong>כאן</strong> בדברי חכמים <strong>הודיעך כוחן של מחיצות,</strong> שאף שדרך הרבים עוברת בין המחיצות — עדיין יפה כוח המחיצות להתיר בטלטול, אף שלכאורה אינן מועילות למעשה.
 על עצם שיטתו של ר' יוחנן תוהים: האם כוונת דבריו היא ש<strong>כאן</strong> הביעו חכמים סברה זו, <strong>וסבירא ליה</strong> <small>[וסבור הוא עצמו</small> גם כך<small>]</small> שדרך הרבים אינה מבטלת מחיצות? <strong>והאמר</strong> <small>[והרי אמר]</small> <strong>רבה בר בר חנה אמר ר' יוחנן: ירושלים אילמלא</strong> היו <strong>דלתותיה ננעלות בלילה, חייבין עליה משום רשות הרבים,</strong> נמצא שאף על פי שיש לעיר חומות אם לא היו דלתותיה ננעלות היתה העיר נחשבת כרשות הרבים, וזאת משום דרך הרבים העוברת בתוכה. הרי שאין כוח המחיצה מספיק לבטל בקיעת רבים.
 <strong>אלא</strong> יש לפרש: <strong>כאן</strong> אמרו חכמים דבר זה <strong>ולא סבירא ליה</strong> <small>[ו</small>הוא עצמו <small>אינו סבור]</small> כך להלכה.
 ומעירים: <strong>ורמי</strong> <small>[והשלך</small>, מצא סתירה<small>]</small> בין דברי <strong>ר' יהודה</strong> כאן לדברי <strong>ר' יהודה</strong> במקום אחר. <strong>ורמי</strong> <small>[והשלך</small>, מצא סתירה<small>]</small> בין דברי <strong>רבנן</strong> <small>[חכמים]</small> לדברי <strong>רבנן</strong> <small>[חכמים]</small> במקום אחר.
 <strong>דתניא</strong> <small>[ש</small>כן <small>שנינו</small> בתוספתא<small>]:</small> <strong>יתר על כן אמר ר' יהודה: מי שהיו לו שני בתים משני צידי רשות הרבים, עושה לחי מכאן ולחי מכאן</strong> בצד הפונה החוצה, <strong>או קורה מכאן וקורה מכאן, ונושא ונותן באמצע.</strong> שהשטח שבאמצע נעשה כרשות היחיד בשל שתי המחיצות. <strong>אמרו לו: אין מערבין רשות הרבים בכך</strong> על ידי לחי בלבד, בעוד הרבים ממשיכים להלך ברחוב העיר שבאמצע.
 ואם כן <strong>קשיא</strong> <small>[קשה]</small> מדברי <strong>ר' יהודה</strong> על דברי <strong>ר' יהודה,</strong> ו<strong>קשיא</strong> <small>[קשה]</small> מדברי <strong>רבנן</strong> <small>[חכמים]</small> על דברי <strong>רבנן</strong> <small>[חכמים]</small>.
 ומתרצים שיש להבחין בין המקרים: מדברי <strong>ר' יהודה</strong> על דברי <strong>ר' יהודה, לא קשיא</strong> <small>[קשה]</small> שיש לחלק: <strong>התם</strong> <small>[שם]</small> בבתים — <strong>דאיכא</strong> <small>[שיש]</small> <strong>שתי מחיצות מעלייתא</strong> <small>[מעולות].</small> שהרי הבתים מחיצות של ממש הם, ודי בשתי מחיצות כדי לתחום רשות לעצמה. ואילו <strong>הכא</strong> <small>[כאן]</small> בפסים — <strong>ליכא</strong> <small>[אין]</small> <strong>שתי מחיצות מעלייתא</strong> <small>[מעולות],</small> שהרי הפסים אינם מחיצות גמורות,
 אף מדברי <strong>רבנן</strong> <small>[חכמים]</small> על דברי <strong>רבנן</strong> <small>[חכמים]</small> <strong>נמי</strong> <small>[גם כן]</small> <strong>לא קשיא</strong> <small>[קשה]</small>, כי <strong>הכא</strong> <small>[כאן</small> בפסים<small>] —</small> <strong>איכא</strong> <small>[יש]</small> לפחות <strong>שם ארבע מחיצות</strong> שהרי הבור מוקף והוא קרוי מוקף בארבע מחיצות, <strong>התם</strong> <small>[שם</small> בבתים<small>] —</small> <strong>ליכא</strong> [<small>אין]</small> אפילו <strong>שם ארבע מחיצות.</strong>
 <big>ד</big> <strong>אמר ר' יצחק בר יוסף אמר ר' יוחנן: ארץ ישראל אין חייבין עליה משום רשות הרבים, יתיב</strong> <small>[ישב]</small> <strong>רב דימי וקאמר ליה להא שמעתא</strong> <small>[ואמר את ההלכה הזאת].</small> <strong>אמר ליה</strong> <small>[לו]</small> <strong>אביי לרב דימי: מאי טעמא</strong> <small>[מה הטעם]</small> על מה מתבססים דברים אלה?
## דף כב:
 <strong>אילימא</strong> <small>[אם תאמר]</small> <strong>משום</strong> ש<strong>מקיף לה</strong> <small>[אותה]</small> <strong>סולמא</strong> <small>[סולמה]</small> של <strong>צור מהך גיסא</strong> <small>[מצד זה],</small> <strong>ומחתנא דגדר מהך גיסא</strong> <small>[ומורד גדר</small> עמוק עשרה טפחים ורחב ארבעה טפחים <small>מצד זה]</small> <strong>בבל נמי</strong> <small>[גם כן]</small> <strong>מקיף לה</strong> נהר <strong>פרת מהך גיסא</strong> <small>[מצד זה],</small> <strong>ו</strong>נהר <strong>דיגלת מהאי גיסא</strong> <small>[מצד זה]</small> ואף היא לא תיחשב כרשות הרבים. וכן <strong>דכולא עלמא נמי</strong> <small>[</small>ואת <small>כל העולם גם כן]</small> <strong>מקיף אוקיינוס.</strong> ונמצא שאין רשות הרבים כלל בעולם, אלא <strong>דילמא</strong> <small>[שמא]</small> <strong>מעלות ומורדות</strong> שבארץ ישראל <strong>קאמרת</strong> <small>[אמרת]</small> שאינם נוחים להילוך ולכן אין עליהם דין רשות הרבים?
 <strong>אמר ליה</strong> <small>[לו]</small> רב דימי: <strong>קרקפנא</strong> <small>[בעל הגולגולת,</small> אדם גדול<small>],</small> <strong>חזיתיה לרישך בי עמודי כי</strong> <small>[ראיתי את ראשך בין העמודים</small> של בית המדרש <small>כאשר]</small> <strong>אמרה ר' יוחנן להא שמעתא</strong> <small>[את זאת השמועה,</small> ההלכה<small>]</small> כלומר, הרי אתה מכוון למשמעות הדברים כאילו היית בין עמודי בית המדרש, ושמעת את הדברים מר' יוחנן עצמו.
 <strong>איתמר נמי</strong> <small>[נאמר גם כן]</small> <strong>כי אתא</strong> <small>[כאשר בא]</small> <strong>רבין</strong> מארץ ישראל <strong>אמר ר' יוחנן, ואמרי לה</strong> <small>[ויש אומרים]</small> <strong>אמר ר' אבהו אמר ר' יוחנן: מעלות ומורדות שבארץ ישראל אין חייבין עליהן משום רשות הרבים לפי שאינן כדגלי מדבר</strong> שאין רשות הרבים אלא בדומה למקום שהלכו בו שבטי (דגלי) בני ישראל ביציאת מצרים, שהיה מקום ישר ונוח להילוך הרבים.
 <big>א</big> <strong>בעא מיניה</strong> <small>[שאל אותו]</small> <strong>רחבה מרבא: תל המתלקט עשרה מתוך ארבע,</strong> כלומר, שמגיע גובהו לעשרה טפחים בתוך אורך שיפוע של ארבע אמות ויש בו איפוא התנאים היוצרים רשות היחיד, <strong>ו</strong>אולם <strong>רבים בוקעים</strong> (מהלכים) <strong>בו, חייבין עליו משום רשות הרבים או אין חייבין עליו?</strong>
 ומפרשים את הדברים: <strong>אליבא דרבנן לא תיבעי לך</strong> <small>[על פי שיטת חכמים לא תישאל לך</small> השאלה כלל <small>]</small> <strong>השתא ומה התם דניחא תשמישתיה אמרי רבנן לא אתו רבים ומבטלי לה מחיצתא</strong> <small>[עכשיו, ומה שם</small> בפסים <small>שנוח תשמישה</small> של רשות הרבים <small>אמרו חכמים שאין הרבים באים ומבטלים את המחיצה],</small> <strong>הכא, דלא ניחא תשמישתיה — לא כל שכן</strong> <small>[כאן שלא נוח תשמישו,</small> במדרון — <small>לא כל שכן]</small> שיחשב התל כמחיצה היוצרת רשות היחיד ואין דריסת הרבים מבטלתה.
 <strong>כי תיבעי לך אליבא</strong> <small>[כי תישאל לך</small> השאלה, הרי זה <small>לשיטת]</small> <strong>ר' יהודה מאי</strong> <small>[מהו],</small> <strong>התם הוא דניחא תשמישתיה, הכא הוא דלא ניחא תשמישתיה; לא אתו רבים ומבטלי מחיצתא</strong> <small>[שם הוא שנוח שימושה</small> של רשות הרבים, <small>כאן שלא נוח שימושה, אין הרבים באים ומבטלים מחיצה]</small> <strong>או דילמא לא שנא</strong> <small>[או שמא אינו שונה]?</small> <strong>אמר ליה</strong> <small>[לו]:</small> <strong>חייבין</strong> משום רשות הרבים.
 שאלו רחבה: והאם תאמר הלכה זו <strong>ואפילו</strong> מדרון זה משופע עד כדי כך שכדי לטפס עליו <strong>עולין לו בחבל</strong> שיש להיעזר בחבל כדי לטפס בו. אמר לו: <strong>אין</strong> <small>[כן]</small> שאלו: <strong>ואפילו ב</strong>מקום ששמו <strong>מעלות בית מרון,</strong> שהן תלולות ביותר<strong>?! אמר ליה</strong> <small>[לו]:</small> <strong>אין</strong> <small>[כן].</small>
 <strong>איתיביה</strong> <small>[הקשה לו]</small> רחבה מן התוספתא: <strong>חצר</strong> המגודרת מסביב <strong>שהרבים נכנסין לה</strong> בכניסה <strong>זו ויוצאין בזו;</strong> הרי היא נחשבת כ<strong>רשות הרבים</strong> לענין <strong>טומאה,</strong> וכל ספק טומאה בתוכה הוא טהור, ואולם עדיין <strong>רשות היחיד</strong> היא לענין <strong>שבת.</strong>
 ומעתה נברר <strong>מני</strong> <small>[של מי היא]</small> הלכה זו; <strong>אילימא רבנן</strong> <small>[אם תאמר חכמים]</small> <strong>השתא</strong> <small>[עכשיו]</small> <strong>ומה התם דניחא תשמישתיה אמרי רבנן לא אתי רבים ומבטלי מחיצתא</strong> <small>[ומה שם</small> בפסים <small>שנוח תשמישה</small> של דרך הרבים <small>אמרו חכמים אין הרבים באים ומבטלים מחיצה],</small> <strong>הכא דלא ניחא תשמישתיה</strong> <small>[כאן,</small> בחצר, <small>שאין נוח תשמישה</small> למעבר רבים<small>]</small> <strong>לא כל שכן</strong> שאין הרבים יכולים לבטל מחיצה, ולא היה מקום לפרט הלכה זו במיוחד.
 <strong>אלא לאו</strong> <small>[האם לא]</small> כשיטת <strong>ר' יהודה היא?</strong> ונמצא שאף ר' יהודה מחלק בין דרך לדרך.
 ענה לו: <strong>לא, לעולם</strong> תפרש שהלכה זו כשיטת <strong>רבנן</strong> <small>[חכמים]</small> היא, ומה ששאלת מה חידוש בדבר לשיטתם <strong>ו</strong>הרי <strong>רשות הרבים לטומאה איצטריכא ליה</strong> <small>[הוצרכה לו</small> להשמיענו]. שאף על פי שחצר זו רשות היחיד לשבת מכל מקום חידש שרשות הרבים היא לענין טומאה. שוב מנסה רחבה להביא ראייה מן המשנה.
 <strong>תא שמע</strong> <small>[בא ושמע]</small> מה ששנינו: <strong>מבואות המפולשות בבורות, בשיחין ובמערות,</strong> הרי הן <strong>רשות היחיד לשבת, ורשות הרבים לטומאה.</strong>
 ומתחילה מבררים את לשון המשנה: <strong>"בבורות" סלקא דעתך</strong> <small>[עולה על דעתך],</small> וכי אפשר לדבר על מבואות מפולשים בתוך בורות? <strong>אלא</strong> יש לתקן כך: מבואות המפולשות <strong>לבורות</strong> הרי הם <strong>רשות היחיד לשבת, ורשות הרבים לטומאה.</strong>
 ומעתה נברר <strong>מני</strong> <small>[של מי היא</small> משנה זו], <strong>אילימא רבנן</strong> <small>[אם תאמר חכמים]</small> <strong>השתא</strong> <small>[עכשיו]</small> <strong>ומה התם</strong> <small>[שם,</small> בפסים<small>] —</small> <strong>דניחא תשמישתיה, אמרי: לא אתו רבים ומבטלי לה</strong> <small>[שנוח תשמישה</small> של דרך הרבים<small>, אמרו</small> חכמים <small>: אין הרבים באים ומבטלים אותה,</small> את המחיצה<small>].</small> <strong>הכא</strong> <small>[כאן,</small> בחצר<small>] —</small> <strong>דלא ניחא תשמישתיה</strong> <small>[שלא נוח תשמישה</small> למעבר רבים<small>],</small> <strong>לא כל שכן. אלא לאו</strong> <small>[האם לא]</small> כשיטת <strong>ר' יהודה היא!</strong>
 ודחה רבא: <strong>לא, לעולם</strong> תפרש שהלכה זו כשיטת <strong>רבנן</strong> <small>[חכמים]</small> היא, ואם תשאל מה חידוש יש בדבר? החידוש הוא שדין <strong>רשות הרבים לטומאה</strong> היא <strong>איצטריכא ליה</strong> <small>[הוצרכה לו</small> להשמיענו<small>]</small> שאף על פי שאין נוח להלך בהם, כיון שבכל זאת הרבים מצויים שם הרי זו רשות הרבים לענין טומאה.
 שוב רוצה רחבה להביא ראיה מן המשנה. <strong>תא שמע</strong> <small>[בא ושמע]</small> מה ששנינו: <strong>שבילי בית גילגול</strong> (שבילים הקשים להילוך) <strong>וכיוצא בהן</strong>, הרי דינם כ<strong>רשות היחיד לשבת ורשות הרבים לטומאה,</strong>
 <strong>ואיזהו שבילי בית גילגול? אמרי דבי</strong> <small>[אומרים</small> בני <small>בית</small> מדרשו<small>]</small> של <strong>ר' ינאי: כל שאין העבד יכול ליטול</strong> על גופו <strong>סאה של חיטין וירוץ לפני סרדיוט</strong> <small>[חייל],</small> שאף מפני אימתו את איש הצבא אינו יכול לרוץ,
 ונברר <strong>מני</strong> <small>[של מי היא</small> משנה זו<small>]</small> <strong>אילימא רבנן, השתא ומה התם דניחא תשמישתא, אמרי רבנן: לא אתו רבים ומבטלי לה מחיצתא. הכא, דלא ניחא תשמישתא</strong> <small>[עכשיו, ומה שם</small> בפסי בור <small>שנוח תשמישה</small> לרבים <small>אמרו חכמים: אין הרבים באים ומבטלים את המחיצה. כאן, שלא נוח תשמישה],</small> <strong>לא כל שכן! אלא לאו</strong> <small>[האם לא]</small> <strong>ר' יהודה?</strong>
 <strong>אמר ליה</strong> <small>[לו]</small> <strong>שבילי בית גילגול קאמרת, יהושע</strong> שכבש את הארץ וחילקה <strong>אוהב ישראל היה, עמד ותיקן להם דרכים וסרטיא</strong> (דרך המלך), <strong>כל היכא דניחא תשמישתא</strong> <small>[כל מקום שנוח שימושו]</small> <strong>מסרה לרבים,</strong> ו<strong>כל היכא דלא ניחא תשמישתא</strong> <small>[וכל מקום שלא נוח שימושו]</small> <strong>מסרה ליחיד.</strong> ודבר זה נאמר רק בארץ ישראל בלבד אבל אין לקבוע כלל שכל מקום אחר שקשה להלך בו אינו נידון כרשות הרבים.
 <big>ב משנה</big> <strong>אחד בור</strong> מקום כינוס מים, אבל שאין מימיו נובעים, השייך ל<strong>רבים. ובאר</strong> שמימיה נובעים, והיא של <strong>הרבים,</strong> ואפילו <strong>באר היחיד; עושין להן פסין</strong> להתירם כפי שאמרנו.
 <strong>אבל לבור היחיד</strong>, שיש בו שני חסרונות: שהוא של יחיד ושאין מימיו נובעים — אין אפשרות להתיר לשאוב ממנו בשבת על ידי פסים אלא אם כן <strong>עושין לו מחיצה גבוהה</strong> גמורה בת <strong>עשרה טפחים,</strong> אלו <strong>דברי ר' עקיבא.</strong>
 <strong>ר' יהודה בן בבא אומר: אין עושין פסין אלא לבאר הרבים בלבד, ולשאר,</strong> כגון: בור הרבים, או באר היחיד — <strong>עושין חגורה</strong> (היקף חבלים) <strong>גבוה עשרה טפחים</strong> שהרי מכח דין לבוד דינה כמחיצה מעולה.
## דף כג.
 <big>א גמרא</big> <strong>אמר רב יוסף אמר רב יהודה אמר שמואל: הלכה כר' יהודה בן בבא. ואמר רב יוסף אמר רב יהודה אמר שמואל: לא הותרו פסי ביראות</strong> ותקנתם <strong>אלא לבאר מים חיים בלבד.</strong>
 ומעירים: <strong>וצריכא</strong> <small>[וצריך]</small> להשמיענו שתי הלכות אלה אף שלכאורה תוכנן זהה. שכן <strong>אי אשמעינן</strong> <small>[אילו היה משמיע לנו]</small> רק <strong>הלכה כר' יהודה בן בבא</strong> במשנתנו שאמר שאין עושים פסים אלא לבאר בלבד, <strong>הוה אמינא</strong> <small>[הייתי אומר]</small> של <strong>רבים, ואפילו</strong> אינם מים חיים אלא אף <strong>מכונסין,</strong>
 <strong>והאי דקתני</strong> <small>[וזו ששנינו]</small> <strong>באר הרבים — לאפוקי</strong> <small>[להוציא]</small> <strong>מ</strong>דברי <strong>ר' עקיבא,</strong> אבל אין לדייק במלה באר שהוא דווקא מים חיים, אלא הכוונה גם לבור שמימיו נקווים ואינם נובעים. על כן <strong>קא משמע לן</strong> <small>[משמיע לנו]</small> ש<strong>לא הותרו פסי ביראות אלא לבאר מים חיים</strong> נובעים.
 <strong>ו</strong>להיפך, <strong>אי אשמעינן</strong> <small>[ואילו היה משמיע לנו]</small> שעושים פסים רק ל<strong>באר מים חיים הוה אמינא</strong> <small>[הייתי אומר]:</small> <strong>לא שנא</strong> <small>[שונה]</small> של <strong>רבים ולא שנא</strong> <small>[שונה]</small> של <strong>יחיד,</strong> על כן <strong>קא משמע לן</strong> <small>[משמיע לנו]</small> שמואל: <strong>הלכה כר' יהודה בן בבא,</strong> משמע — באר הרבים ולא של יחיד.
 <big>ב משנה</big> <strong>ועוד אמר ר' יהודה בן בבא: הגינה והקרפף</strong> (חצר מגודרת) <strong>שהן שבעים אמה ושיריים</strong> (ועוד משהו כאשר יבואר להלן), <strong>על שבעים אמה ושיריים, המוקפות גדר גבוה עשרה טפחים — מטלטלין בתוכה</strong> שהריהי רשות יחיד גמורה, <strong>ובלבד שיהא בה שומירה</strong> (סוכת שומרים) <strong>או בית דירה או שתהא</strong> חצר או גינה, או קרפף זה, <strong>סמוכה לעיר</strong> ומחמת סמיכותה דעתו להשתמש בה ונחשבת כחצר שבעיר.
 <strong>ר' יהודה אומר:</strong> אין צורך בתנאי זה דוקא אלא <strong>אפילו אין בה</strong> באותה גינה <strong>אלא בור ושיח</strong> (בור שפתחו מארך) <strong>ומערה</strong> (בור מקורה שיש בו מים) <strong>מטלטלין בתוכה,</strong> שמשום מקוה המים שבתוכה הריהי כבית דירה. <strong>ר' עקיבא אומר: אפילו אין בה אחת מכל אלו — מטלטלין בתוכה, ובלבד שיהא בה שבעים אמה ושיריים על שבעים אמה ושיריים.</strong>
 <strong>ר' אליעזר אומר: אם היתה ארכה יתר על רחבה, אפילו אמה אחת אין מטלטלין בתוכה,</strong> ואף על פי שאין שטחה עולה על בית סאתיים, שלא הותר טלטול בחצר שאינה עשויה לדירה אלא אם כן היתה רבועה, שאורכה כרוחבה. <strong>ר' יוסי אומר: אפילו ארכה פי שנים ברחבה — מטלטלין בתוכה,</strong> ואין להקפיד על הריבוע.
 <strong>אמר ר' אלעאי: שמעתי מר' אלעזר, ואפילו</strong> גינה זו <strong>היא</strong> גדולה <strong>כבית כור,</strong> כלומר: פי שלושים יותר מהמידות שהוזכרו קודם לכן.
 ואגב כך הזכיר: <strong>וכן שמעתי ממנו</strong> הלכה אחרת. <strong>אנשי חצר ששכח אחד מהן ולא עירב,</strong> ואילו שאר אנשי החצר עירבו עירוב חצרות — <strong>אסור מלהכניס ולהוציא</strong> מן הבית לחצר <strong>לו —</strong> לזה ששכח לערב, <strong>אבל להם מותר</strong> להכניס חפצים מן החצר לביתו. ואין אנו אומרים שבשל הדייר שלא עירב בטלה תורת עירוב מכל החצר כולה.
 <strong>וכן שמעתי ממנו</strong> עוד הלכה: <strong>שיוצאין בערקבלין</strong> (מין ירק מר) משום מרור <strong>בפסח.</strong> ובכל שלושת הלכות אלו <strong>חזרתי על כל תלמידיו</strong> של ר' אלעזר <strong>וביקשתי לי חבר</strong> שגם הוא שמע דברים אלו מפיו <strong>ולא מצאתי.</strong>
 <big>ג גמרא</big> מתחילה מבררים את לשונה של משנה זו: <strong>מאי</strong> <small>[מהי]</small> לשונו המיוחדת של ה<strong>תנא דקתני</strong> <small>[ש</small>התחיל <small>שונה]</small> משנה זו ב"<strong>ועוד</strong> אמר ר' יהודה בן בבא" שמשמעה המשך לשיטתו במשנה הקודמת.
 <strong>אילימא</strong> <small>[אם תאמר]</small> <strong>משום דתנא ליה חדא לחומרא וקתני אחריתי</strong> <small>[ששנה לו</small> הלכה <small>אחת לחומרה</small> בענין פסי באר <small>ושנה אחרת],</small> <strong>משום הכי</strong> <small>[כך]</small> <strong>קתני</strong> <small>[שנה]</small> מלת <strong>"ועוד" — והא</strong> <small>[והרי]</small> <strong>ר' יהודה</strong> בר אלעאי במשנתנו, <strong>דתנא ליה חדא לחומרא וקתני אחריתי, ולא קתני</strong> <small>[ששנה</small> שיטה <small>אחת לחומרה ושנה אחרת, ואינו שונה]</small> "<strong>ועוד</strong> אמר ר' יהודה"!
 ומשיבים: יש להבדיל בין הדברים: <strong>התם אפסקוה רבנן</strong> <small>[שם הפסיקוהו חכמים]</small> בין דבר ודבר כדי לחלוק עליו, ומשום כך אין לומר "ועוד אמר ר' יהודה". <strong>הכא לא אפסקוה רבנן</strong> <small>[כאן לא הפסיקוהו חכמים]</small> שדבריו של ר' יהודה בן בבא סמוכים זה לזה.
 ומקשים: <strong>וכל היכא דאפסקוה רבנן לא קתני</strong> <small>[ו</small>כי <small>בכל מקום שהפסיקוהו חכמים</small> החולקים עליו <small>אינו שונה]</small> <strong>"ועוד"? והא</strong> <small>[והרי]</small> <strong>ר' אליעזר</strong> במשנה במסכת <strong>סוכה</strong> (כז, א) <strong>דאפסקוה רבנן</strong> <small>[שהפסיקוהו חכמים],</small> <strong>ו</strong>בכל זאת <strong>קתני</strong> <small>[שנה]</small> <strong>"ועוד"!?</strong>
 ומשיבים: אינו דומה; <strong>התם במילתיה הוא דאפסקוה</strong> <small>[שם בענינו הוא</small> <small>שהפסיקוהו]</small> שנחלקו בפרט ובאותו נושא עצמו. <strong>הכא במילתא אחריתי אפסקוה</strong> <small>[כאן בדבר אחר הפסיקוהו]</small> ומשום כך כבר נשכח ענין ראשון ואין זה מסגנון המשנה לצרף דברים כאשר הקשר הרצוף ביניהם כבר נותק.
 מביאים מן המשנה את דברי <strong>ר' עקיבא</strong> ה<strong>אומר,</strong> ש<strong>אפילו</strong> אם <strong>אין בה</strong> בחצר <strong>אחד מכל אלו</strong> התנאים שאמרו בה חכמים אחרים <strong>מטלטלין בתוכה,</strong> ובלבד שיהיו בה שבעים אמה ושיריים על שבעים אמה ושיריים.
## דף כג:
 <strong>ר' עקיבא היינו תנא קמא</strong> <small>[זהו התנא הראשון]</small> כלומר חכמים שאמרו במשנה לעיל (עירובין יח, א) שלא אמרו שבית סאתיים מותר בטלטול אלא בגינה שאינה מוקפת לדירה, אבל אם היתה מוקפת לדירה, מותר לטלטל בה כפי צרכה, אף על פי ששטחה גדול מאוד. ומשמע מדבריו שבגינה וכדומה, אף שאינה מוקפת לדירה, מותר לטלטל בה מכל מקום אם אין היקפה עולה על בית סאתיים. וזוהי בדיוק שיטת ר' עקיבא כאן.
 ומשיבים: <strong>איכא בינייהו</strong> <small>[יש ביניהם</small> הבדל למעשה<small>]</small> ב<strong>דבר מועט.</strong> ומהו דבר מועט זה? <strong>דתניא</strong> <small>[ששנינו</small> בברייתא<small>],</small> <strong>ר' יהודה אומר: דבר מועט יש על שבעים אמה ושיריים, ולא נתנו חכמים בו שיעור</strong> שהוא שטח חצר רבועה ששיטחה בית סאתיים ולא נתנו בו שיעור מפני קוטנו ומפני שאין להגיע לדיוק מוחלט בענין זה.
 <strong>וכמה שיעור</strong> בית <strong>סאתים? כחצר המשכן</strong> שהוא חמישים על מאה אמה. ובדבר זה נחלקו חכמים ור' עקיבא, שחכמים אומרים שצריך להיות שיעור החצר מדויק כריבוע המגיע לבית סאתים ור' עקיבא אומר שאין להקפיד בהבדל מועט זה, ודי בחשבון שבעים אמה ושיריים ששיערו אף שהוא פחות.
 ושואלים: <strong>מנא הני מילי</strong> <small>[מנין דברים אלו]</small> שיש לרבע את חצר המשכן כדי לשער בשכמותה לענין שבת?
 ומשיבים: <strong>אמר רב יהודה</strong> שכן <strong>אמר קרא</strong> <small>[הכתוב]:</small> <strong>"ארך החצר מאה באמה ורחב חמשים בחמשים</strong> וקמה חמש אמות שש משזר ואדניהם נחושת<strong>"</strong> (שמות כז, יח) <strong>אמרה תורה: טול חמשים</strong> אמה שאורכו עודף על רוחבו, <strong>וסבב</strong> את אותם <strong>חמשים</strong> אמה הנותרים, וחלקם באופן שווה להוסיפם על החמישים שנשארו, עד שיגיעו לצורת ריבוע ששיעורו בית סאתיים.
 ושואלים: <strong>פשטיה דקרא במאי כתיב</strong> <small>[פשוטו של מקרא במה נאמר]?!</small> שהרי פשוטו של מקרא לא בא ללמדנו דיני עירובין? <strong>אמר אביי</strong>: משמעו <strong>העמד משכן על שפת חמשים</strong> אמה, <strong>כדי שיהא</strong> שטח של <strong>חמשים אמה לפניו, ועשרים אמה לכל רוח ורוח</strong> בצידיו ומאחריו.
 <big>ב</big> שנינו במשנה ש<strong>ר' אליעזר אומר: אם היתה ארכה</strong> יתר על רחבה אף אמה אחת הרי היא אסורה בטלטול. ומקשים: <strong>והתניא</strong> <small>[הרי שנינו</small> בברייתא<small>]</small> <strong>ר' אליעזר אומר: אם היתה ארכה יתר על פי שנים ברחבה אפילו אמה אחת אין מטלטלין בתוכה!</strong>
 <strong>אמר רב ביבי בר אביי: כי תנן נמי מתניתין</strong> <small>[כאשר שנינו גם כן במשנתנו]</small> משמעות הדברים היא <strong>יתר על פי שנים ברחבה תנן</strong> <small>[שנינו]</small>. <strong>ומקשים: אי הכי, היינו</strong> <small>[אם כך</small> הלא <small>זוהי]</small> שיטת <strong>ר' יוסי</strong> האמורה במשנה, שאף הוא מתיר בשאורכה כפול מרוחבה?!
 ומשיבים: <strong>איכא בינייהו ריבועא דריבעוה רבנן</strong> <small>[יש ביניהם</small> הבדל <small>בריבוע שריבעו אותה חכמים]</small> שלשיטת ר' אליעזר אם היה אורכו יותר מכפול על רוחבו, אפילו באמה, כך שאם יימדד אלכסונו יהיה אורכו יותר מפי שניים מרוחבו, ואסור. ולשיטת ר' יוסי — מותר (ר"ח).
 <big>ג</big> שנינו במשנה ש<strong>ר' יוסי אומר</strong>: אם היתה יתרה על פי שנים ברוחבה כשרה. <strong>איתמר</strong> <small>[נאמר]</small> על ידי אמוראים, <strong>אמר רב יוסף אמר רב יהודה אמר שמואל: הלכה כר' יוסי. ורב ביבי אמר רב יהודה אמר שמואל: הלכה כר' עקיבא</strong>.
 ומסבירים כי <strong>תרוייהו לקולא</strong> <small>[שניהם</small> נתכוונו <small>להקל]</small> עד כמה שאפשר. <strong>וצריכא</strong> <small>[וצריך,</small> נחוץ<small>]</small> להשמיענו את שני הדברים. <strong>דאי אשמעינן</strong> <small>[שאילו היה משמיע לנו]</small> רק <strong>הלכה כר' יוסי הוה אמינא</strong> <small>[הייתי אומר]</small> <strong>עד דאיכא</strong> <small>[שיש]</small> במקום <strong>שומירה או בית דירה,</strong> שהרי לא פירש ר' יוסי בדבריו שאין צורך בכך. על כן <strong>קא משמע לן</strong> <small>[משמיע לנו]</small> ש<strong>הלכה כר' עקיבא</strong> שאינו מקפיד אלא בשטחה של החצר.
 <strong>ו</strong>מן הצד השני, <strong>אי אשמעינן</strong> <small>[אילו היה משמיענו]</small> רק <strong>הלכה כר' עקיבא, הוה אמינא</strong> <small>[הייתי אומר]</small> אם הוא <strong>אריך וקטין</strong> <small>[ארוך וצר] —</small> <strong>לא.</strong> לכן <strong>קא משמע לן</strong> <small>[משמיע לנו]</small> ש<strong>הלכה כר' יוסי</strong> אפילו לא היתה החצר בריבוע.
 <big>ד</big> אמרו חכמים: <strong>קרפף שהוא יותר מבית סאתים</strong> אבל <strong>שהוקף</strong> מתחילה <strong>לדירה</strong>, שבקרפף כזה מותר לטלטל בכל שיעור שיש בו, ואחר כך <strong>נזרע רובו — הרי הוא</strong> נעשה <strong>כגינה</strong> שאינה מקום לדירה, <strong>ואסור</strong> לטלטל בו.
 ואולם, אם <strong>נטע</strong> אילנות ב<strong>רובו — הרי הוא כחצר, ומותר</strong>. וטעמו של דבר שאילנות נוטעים גם בחצר בית דירה ומציאות אילנות בחצר אינה מבטלת אותה מתורת מקום דיור לבני אדם. אולם אין זורעים אלא בגינה מרוחקת מבית דירה שמציאות זרעים בגינה מבטלת אותה מתורת דירה.
 <strong>נזרע רובו — אמר רב הונא בריה</strong> <small>[בנו]</small> של <strong>רב יהושע: לא אמרן</strong> <small>[לא אמרנו]</small> שיש איסור טלטול בגינה זרועה <strong>אלא</strong> כשהיה המקום הזרוע <strong>יותר מבית סאתים. אבל בית סאתים</strong> בדיוק — <strong>מותר</strong>.
 ומעירים: <strong>כמאן</strong> <small>[כ</small>שיטת <small>מי</small> דבר זה<small>?]</small> <strong>כר' שמעון</strong> דת <strong>נן</strong> <small>[ש</small>כן <small>שנינו</small> במשנה<small>],</small> <strong>ר' שמעון אומר: אחד גגות ואחד חצירות ואחד קרפיפות — רשות אחת הן לכלים ששבתו בתוכן</strong> אפילו כשהכלים שייכים לבעלים שונים, כיון שאינם בית דירה גמור אין צורך לערב בהן ומותר לטלטל ביניהם ממקום למקום, אבל טלטול כזה <strong>לא</strong> הותר אם אותם <strong>כלים</strong> הוצאו לחצר לאחר <strong>ששבתו בתוך הבית</strong> ורוצה להעבירם. ונמצא שחלק הקרפף שאינו זרוע והחלק הזרוע, שדינו כגינה, הלא רשות אחת הן ומותר לטלטל כלים באותו מקום, ואין חלק הגינה אוסר על חלק הקרפף.
 ודוחים: <strong>לר' שמעון נמי</strong> <small>[גם כן]</small> <strong>כיון</strong> ש<strong>נזרע רובו</strong> של אותו קרפף <strong>הוי ההוא מיעוטא</strong> <small>[הרי אותו מיעוט]</small>
## דף כד.
 <strong>בטיל ליה לגבי</strong> <small>[בטל לו אצל]</small> <strong>רובה</strong> של הגינה והרי זה כאילו נזרעה כולה. <strong>והוה ליה</strong> <small>[הריהו נעשה]</small> כדין <strong>קרפף יותר מבית סאתים — ואסור</strong> בטלטול כל עיקר.
 <strong>אלא אי איתמר</strong> <small>[אם נאמר]</small> דבר בשם רב הונא בן רב יהושע <strong>הכי איתמר</strong> <small>[כך נאמר]</small> ונדייק: <strong>הא</strong> <small>[הרי]</small> אם נזרע <strong>מיעוטא</strong> <small>[מיעוט]</small> של הקרפף — <strong>שרי</strong> <small>[מותר]</small> בטלטול. <strong>אמר רב הונא בריה</strong> <small>[בנו]</small> של <strong>רב יהושע: לא אמרן</strong> <small>[אמרנו]</small> <strong>אלא דלא הוי</strong> <small>[שאין הוא]</small> שיעור המקום הזרוע <strong>בית סאתים, אבל</strong> אם היה <strong>בית סאתים</strong> או יותר — <strong>אסור</strong> הטלטול בכל שטח הקרפף אף על פי שרובו אינו זרוע.
 <strong>כמאן</strong> <small>[כ</small>שיטת <small>מי]?</small> <strong>כרבנן</strong> <small>[כ</small>שיטת <small>חכמים]</small> החולקים על ר' שמעון וסוברים שקרפף וחצר אסורים בטלטול מזה לזה.
 <strong>ורב ירמיה מדיפתי מתני לקולא</strong> <small>[היה שונה</small> דבר זה <small>להקל],</small> וכך היה מדייק: דברנו בקרפף שנזרע רובו, <strong>הא מיעוטא</strong> <small>[הרי</small> אם זרע <small>מיעוטו] —</small> <strong>שרי</strong> <small>[מותר],</small> <strong>אמר רב הונא בריה [בנו]</strong> של <strong>רב יהושע: לא אמרן</strong> <small>[אמרנו]</small> <strong>אלא בית סאתים, אבל יותר מבית סאתים — אסור.</strong> ו<strong>כמאן</strong> <small>[כ</small>שיטת <small>מי]?</small> <strong>כר' שמעון</strong>.
 אמרנו מקודם שאם <strong>נטע</strong> אילנות ב<strong>רובו</strong> של הקרפף — <strong>הרי הוא כחצר, ומותר</strong>. <strong>אמר רב יהודה אמר אבימי: והוא שעשויין אצטבלאות</strong> (שורות) שכך נהוג לנטוע עצים לנוי בחצר. אבל אם היו מסודרים בדרך אחרת הריהם כפרדס שאינו עשוי לדירה, ואסור. <strong>ורב נחמן אמר: אף על פי שאין עשויין אצטבלאות</strong> דרך לנטוע עצים בכל צורה בחצר הבית.
 <strong>מר יהודה אקלע לבי</strong> <small>[הזדמן לבית]</small> <strong>רב הונא בר יהודה חזנהו להנהו דלא עבידי אצטבלאות, וקא מטלטלי בגוייהו</strong> <small>[ראה את אלו</small> העצים <small>שאינם עשויים שורות, ומטלטלים בתוכם].</small> <strong>אמר ליה</strong> <small>[לו]:</small> האם <strong>לא סבר לה מר להא דאבימי</strong> <small>[אדוני לאותה</small> הלכה <small>זו של אבימי]?</small> <strong>אמר ליה</strong> <small>[לו]:</small> <strong>אנא</strong> <small>[אני]</small> <strong>כרב נחמן סבירא לי</strong> <small>[אני סבור],</small> שאף כשאין עשויים שורות מותר.
 <big>א</big> <strong>אמר רב נחמן אמר שמואל: קרפף</strong> ששטחו <strong>יותר מבית סאתים שלא הוקף</strong> מלכתחילה <strong>לדירה</strong> ורוצה לעשות בו תיקון שיהא מותר לטלטל בכולו, <strong>כיצד הוא עושה? פורץ בו פירצה יותר מעשר</strong> אמות, ועל ידי כך נעשה כאילו פירצה גדולה זו מבטלת את המחיצה. <strong>וגודרו</strong> (את הקרפף), <strong>ומעמידו על</strong> פירצה של <strong>עשר</strong> אמות בלבד. <strong>ו</strong>היקף מחודש זה גורם שיהא <strong>מותר</strong> לטלטל בו.
 <strong>איבעיא להו</strong> <small>[נשאלה להם</small> ללומדים<small>]</small> שאלה זו: מה הדין אם לא עשה פירצה זו בבת אחת, אלא <strong>פרץ אמה וגדר</strong> מחדש את אותה <strong>אמה, ופרץ אמה וגדרה, עד שהשלימו</strong>, את שיעור ההיקף מחודש, <strong>ליותר מעשר</strong> אמות. <strong>מהו?</strong>
 <strong>אמר ליה</strong> <small>[לו]:</small> <strong>לאו היינו דתנן</strong> <small>[האם לא זה ששנינו</small> במשנה<small>]:</small> <strong>כל כלי</strong> עץ של <strong>בעלי בתים</strong> שנטמאו, <strong>שיעורן</strong> שתיבטל מהם תורת כלי וייטהרו, ככל כלים שבורים אם יש בהם נקבים, <strong>כ</strong>גודל <strong>רמונים.</strong>
 <strong>ובעי</strong> <small>[ושאל]</small> <strong>חזקיה:</strong> מה יהא הדין אם <strong>ניקב</strong> רק נקב <strong>כמוציא זית</strong> (שזית יכול לצאת בו<small>)</small> <strong>וסתמו, וחזר וניקב</strong> הכלי <strong>כמוציא זית</strong> סמוך לנקב ההוא וחזר <strong>וסתמו, עד שהשלימו</strong> בחשבון כל הנקבים והסתימות לשיעור <strong>כמוציא רמון מהו</strong> הדין? האם נאמר שהנקבים הללו מצטרפים לנקב אחד, או שמא כיון שלא היו כל הנקבים בשעה אחת אינם מצטרפים?
 <strong>ואמר ליה</strong> <small>[לו]</small> <strong>ר' יוחנן: רבי, שניתה לנו</strong> מענין זה: <strong>סנדל</strong> שהוא טמא מדרס <strong>שנפסקה</strong> (נחתכה) <strong>אחת מאזניו ותיקנה —</strong> עדיין הריהו <strong>טמא מדרס.</strong> וטעמו של דבר — שהסנדל אינו בטל מתורת כלי על ידי פסיקת אוזן אחת.
 <strong>נפסקה שניה ותיקנה — טהור מן המדרס,</strong> שבטל ממנו תשמישו. <strong>אבל טמא מגע מדרס</strong> כאילו היה רק נוגע בדבר שטמא טומאת מדרס.
 <strong>ואמרת עלה</strong> <small>[עליה],</small> על הלכה זו: <strong>מאי שנא</strong> <small>[במה שונה]</small> פסיקת אוזן <strong>ראשונה</strong> שאין הכלי ניתר בגללה — <strong>דהא קיימא</strong> <small>[שהרי קיימת]</small> האוזן ה<strong>שניה,</strong> כשנקרעה ה<strong>שניה נמי, הא קיימא</strong> <small>[גם כן, הרי קיימת]</small> ה<strong>ראשונה,</strong> וכיצד בטל הסנדל מתורת כלי כל עוד יש לו אוזן אחת שלמה?!
 <strong>ואמרת לן עלה</strong> <small>[לנו עליה],</small> <strong>כתשובה: פנים חדשות באו לכאן</strong> כלומר כיון שתוקנו שתי אוזניו של הסנדל, שוב אין זה הסנדל הישן שנטמא אלא נתחדש והריהו כסנדל אחר, שלא נטמא כלל. <strong>הכא נמי</strong> <small>[כאן גם כן]</small> בענין כלי שניקב כמוציא רימון נאמר אף אנו <strong>פנים חדשות באו לכאן,</strong> וכל אותו מקום הנקב חדש הוא לגמרי, וכיון שניקב הכלי בסך הכל כמוציא רימון הריהו טהור.
 התפעל חזקיה ו<strong>קרי עליה</strong> <small>[קרא עליו</small> על ר' יוחנן<small>]:</small> <strong>לית דין בר אינש</strong> <small>[אין זה בן אדם</small> אלא מלאך<small>]</small> שיכול לפתור בעיה שאני מתקשה בה מדבר שאני עצמי לימדתיו. <strong>איכא דאמרי</strong> <small>[יש שאומרים]</small> שכך אמר: <strong>כגון דין ברנש</strong> <small>[זה</small> הריהו <small>בן אדם],</small> ומכאן נלמד אף לעניננו שאם גדר ופרץ, גדר ופרץ, עד שהשלים לכשיעור הראוי — הרי זה מועיל, ואין צורך שיפרוץ בבת אחת.
 <big>ב</big> <strong>אמר רב כהנא: רחבה שאחורי הבתים</strong> שאין הבית פתוח אליה ונוהגים להניח בה חפצים שונים, והמיועדת לדברים שאינם מחייבים שימוש קבוע, אף אם היתה גדורה — אין דינה כחצר ממש ואינה כרשות היחיד גמורה שמותר לטלטל בתוכה, אם שטחה גדול מכבית סאתיים, <strong>אין מטלטלין בו אלא בארבע אמות</strong> בלבד.
 <strong>ואמר רב נחמן: אם פתח לו פתח</strong> מצד הבית — <strong>מותר לטלטל בכולו,</strong> שכן <strong>פתח מתירו</strong> ועושה אותו כחלק מן הבית. <strong>ולא אמרן</strong> <small>[אמרנו]</small> היתר זה <strong>אלא שפתח ולבסוף הוקף</strong> בגדר, <strong>אבל הוקף ולבסוף פתח — לא.</strong>
 ומקשים: <strong>פתח ולבסוף הוקף פשיטא</strong> <small>[פשוט,</small> מובן מאליו<small>]</small> שהרי בודאי היקף רחבה זו לצורך הפתח נעשתה, ומשיבים: <strong>לא צריכא דאית ביה בי דרי</strong> <small>[לא נצרכה</small> אלא כגון <small>שיש בה גורן],</small> <strong>מהו דתימא</strong> <small>[שתאמר]:</small> פתח זה <strong>אדעתא דבי דרי עבדיה</strong> <small>[על דעת הגורן עשאו],</small> ולא לשם הרחבה כולה, על כן השמיע לנו שהפתח מתיר את הרחבה בכל מקרה.
 <big>ג</big> <strong>קרפף יותר מבית סאתים שהוקף לדירה, ו</strong>אולם <strong>נתמלא מים</strong> בשיטפון או בדרך אחרת, <strong>סבור רבנן למימר</strong> <small>[סברו חכמים לומר]</small> שהמים <strong>כזרעים דמו</strong> <small>[הם נחשבים] —</small> <strong>ואסיר</strong> <small>[ואסור]</small> הקרפף בטלטול. שביטלוהו המים מדירה, כי אין זה רגיל לדור במקום המלא מים.
 <strong>אמר להו</strong> <small>[להם]</small> <strong>רב אבא אבוה</strong> <small>[אביו]</small> של <strong>רב בריה</strong> <small>[בנו]</small> של <strong>רב משרשיא: הכי אמרינן משמיה דרבא</strong> <small>[כך אומרים אנו משמו של רבא]:</small> <strong>מים כנטעים דמו</strong> <small>[הם נחשבים],</small> <strong>ושרי</strong> <small>[ומותרים].</small> שחצר שיש בה מים, ראויה לדירה, שהמים מועילים לדרי החצר.
## דף כד:
 <strong>אמר אמימר: והוא דחזיין לתשמישתא</strong> <small>[שראויים</small> המים <small>לשימוש</small> שלהם, כלומר לשתייה<small>],</small> שמשום כך הריהם מוסיפים לצורכי הדירה, <strong>אבל</strong> אם הם <strong>לא חזיין לתשמישתא</strong> <small>[ראויים לשימוש</small> שלהם<small>] —</small> <strong>לא,</strong> שאינם נחשבים כנטיעה ומבטלים את הקרפף מהיותו כמוקף לדירה ואסור בטלטול.
 <strong>אמר רב אשי: ודחזיין לתשמישתא נמי לא אמרן</strong> <small>[ו</small>כאשר <small>ראויים</small> המים <small>לשימוש גם כן לא אמרנו]</small> <strong>אלא שאין בעומקו יותר מבית סאתים, אבל אם יש בעומקו</strong> במקום שהמים מגיעים בו לעומק של עשרה טפחים <strong>יותר</strong> משטח של <strong>בית סאתים — אסור</strong>. שעל ידי כך בטלה החצר מהיותה מוקפת לדירה.
 ומעירים: <strong>ולאו מילתא היא</strong> <small>[ואין זה דבר</small> נכון<small>],</small> <strong>מידי דהוה אכריא דפירי</strong> <small>[כשם שהוא</small> ביחס <small>לכרי של פירות]</small> שאף אם כרי הפירות גדול ורחב ביותר אינו מבטל את החצר.
 <big>א</big> מסופר: <strong>ההיא</strong> <small>[אותה]</small> <strong>רחבה, דהואי</strong> <small>[שהיתה]</small> <strong>ב</strong>עיר <strong>פום נהרא, דחד גיסא הוה פתיח למתא, וחד גיסא הוה פתיח</strong> <small>[שצידה האחד היה פתוח לעיר, וצידה האחד היה פתוח]</small> <strong>לשביל של כרמים</strong> שהיו דרים בו. <strong>ו</strong>אותו <strong>שביל של כרמים הוה סליק לגודא דנהרא</strong> <small>[היה מגיע לחוף הנהר].</small>
 <strong>אמר אביי: היכי נעביד</strong> <small>[כיצד נעשה]</small> לתקן שיהא מותר לטלטל ברחבה זו בלא לפרוץ בה פירצה הרחבה מעשר אמות ולגודרה מחדש? אם <strong>לעביד ליה</strong> <small>[נעשה לה]</small> <strong>מחיצה אגודא דנהרא</strong> <small>[על שפת הנהר]</small> ועל ידי כך יהא שביל הכרמים מוקף במחיצות מכל צד. ואולם הלא <strong>אין עושין מחיצה על גבי מחיצה,</strong> וחוף הנהר הריהו כמחיצה לגבי הנהר.
 <strong>ו</strong>אם <strong>לעביד ליה</strong> <small>[נעשה לה]</small> <strong>צורת הפתח אפומא</strong> <small>[על פי]</small> <strong>שביל של כרמים,</strong> גם זה לא יוכל להועיל במקרה שלנו, כי <strong>אתו גמלי שדיין ליה</strong> <small>[באים הגמלים</small> המהלכים דרך רחבה זו כדי לשתות מים מן הנהר <small>ומפילים אותו]</small> את צורת הפתח.
 <strong>אלא אמר אביי</strong> שיש להשתמש בתקנה זו: <strong>לעביד</strong> <small>[שיעשו]</small> <strong>לחי אפיתחא</strong> <small>[על פתח]</small> <strong>שביל של כרמים, דמגו דמהניא</strong> <small>[שמתוך שמועיל]</small> <strong>לשביל של כרמים</strong> לטלטל בו, שעתה שוב אינו פרוץ לכרמלית, <strong>מהני נמי</strong> <small>[מועיל גם כן]</small> <strong>לרחבה,</strong> ויחשב הלחי כמחיצה נוספת המתירה את הרחבה.
 <strong>אמר ליה</strong> <small>[לו]:</small> <strong>רבא:</strong> אם כך, <strong>יאמרו לחי מועיל</strong> להתיר <strong>לשביל של כרמים דעלמא</strong> <small>[</small>בכלל, <small>סתם]</small> ונביא את הרבים להיכשל בדבר זה. שהרי בדרך כלל הינו מפולש ואינו פתוח לנהר וכדומה.
 <strong>אלא אמר רבא: עבדינן ליה</strong> <small>[עושים אנו]</small> <strong>לחי לפיתחא דמתא</strong> <small>[לפתח העיר],</small> <strong>דמגו דמהני ליה</strong> <small>[שמתוך שמועיל לה]</small> ה<strong>לחי למתא</strong> <small>[לעיר]</small> להיחשב כמחיצה<small>,</small> <strong>מהני נמי</strong> <small>[מועיל גם כן]</small> <strong>לרחבה</strong> להתירה בטלטול.
 <strong>הלכך</strong> נוכל לסכם; <strong>טלטולי במתא גופה</strong> <small>[טלטול בעיר עצמה] —</small> <strong>שרי</strong> <small>[מותר],</small> <strong>טלטולי ברחבה גופה</strong> <small>[טלטול ברחבה עצמה] —</small> <strong>שרי</strong> <small>[מותר]</small> אולם; <strong>ממתא</strong> <small>[מן העיר]</small> <strong>לרחבה ומרחבה למתא</strong> <small>[לעיר]</small> <strong>פליגי</strong> <small>[נחלקו]</small> <strong>בה רב אחא ורבינא; חד</strong> <small>[אחד]</small> <strong>אסר וחד</strong> <small>[ואחד]</small> <strong>שרי</strong> <small>[התיר].</small>
## דף כה.
 <strong>מאן דשרי</strong> <small>[מי שמתיר]</small> טעמו הוא — <strong>דהא ליכא</strong> <small>[שהרי אין]</small> <strong>דיורין</strong> ברחבה, ובמקום שאין בו דיורים אינו יכול לאסור על רשות אחרת הסמוכה לו. <strong>ומאן דאסר</strong> <small>[ומי שאוסר]</small> טעמו הוא — <strong>זימנין דהוי</strong> <small>[פעמים שיש]</small> <strong>בה דיורין</strong> היכולים לאסור על בני רשות אחרת <strong>ואתי לטלטולי</strong> <small>[ויבוא לטלטל]</small> באיסור מרחבה לעיר.
 <big>א</big> <strong>קרפף</strong> ששטחו <strong>יותר מבית סאתים שלא הוקף</strong> מתחילה <strong>לדירה ובא למעטו</strong> משטח זה, <strong>מיעטו באילנות</strong> שנטע בו — <strong>לא הוי</strong> <small>[אינו]</small> <strong>מיעוט</strong> משום שרגיל שיהיו אילנות בקרפף העשוי לדירה ואינם נחשבים כדבר שונה הממעט משטחו.
 ואולם, <strong>בנה בו עמוד גבוה עשרה ורחב ארבעה</strong> טפחים — <strong>הוי</strong> <small>[הריהו]</small> <strong>מיעוט</strong> שאם נעשה על ידי כך שטח הקרפף עד כבית סאתיים, מותר לטלטל בו. אולם אם היה העמוד רחב <strong>פחות משלשה</strong> טפחים — <strong>לא הוי</strong> <small>[אינו]</small> <strong>מיעוט</strong>. <strong>משלשה ועד ארבעה</strong> טפחים — נחלקו בדבר. <strong>רבה אמר: הוי</strong> <small>[הריהו]</small> <strong>מיעוט, ורבא אמר: לא הוי</strong> <small>[אינו]</small> <strong>מיעוט.</strong>
 ומסבירים את השיטות. <strong>רבה אמר: הוי</strong> <small>[הריהו]</small> <strong>מיעוט — דהא נפיק ליה</strong> <small>[שהרי יצא לו]</small> כבר בגודלו <strong>מתורת לבוד</strong> שהוא בשלשה טפחים, וכיון ששטח כזה אינו נדון כצמוד למקום אחר הרי שטח חשוב הוא, ואם כן יפה כוחו אף למעט. <strong>רבא אמר</strong>: <strong>לא הוי</strong> <small>[אינו]</small> <strong>מיעוט, כיון דלא הוי</strong> <small>[שאין הוא]</small> <strong>מקום</strong> של <strong>ארבעה</strong> טפחים <small>—</small> <strong>לא חשיב</strong> <small>[אינו חשוב],</small> שבפחות מארבעה טפחים אינו קרוי מקום.
 ועוד אמרו: <strong>הרחיק מן הכותל</strong> הקיים בקרפף <strong>ארבעה</strong> טפחים <strong>ועשה מחיצה</strong> אחרת — <strong>הועיל</strong> לתקן את השטח הגדור במחיצה הפנימית. אולם אם הרחיק <strong>פחות משלשה</strong> טפחים — <strong>לא הועיל,</strong> שהרי הכותל החדש נחשב כלבוד לראשון והרי הוא כמחיצה על גבי מחיצה. <strong>משלשה</strong> טפחים <strong>ועד ארבעה</strong> טפחים — נחלקו חכמים. <strong>רבה אמר: הועיל, רבא אמר: אינו מועיל.</strong> ומסבירים את השיטות.
 <strong>רבה אמר: הועיל — דהא נפיק ליה</strong> <small>[שהרי יצא לו]</small> <strong>מתורת לבוד. רבא אמר: אינו מועיל, כיון דלא הוי</strong> <small>[שאין הוא]</small> <strong>מקום ארבעה</strong> טפחים, <strong>לא חשיב</strong> <small>[אינו חשוב].</small>
 <strong>רב שימי מתני</strong> <small>[היה שונה]</small> מחלוקת זו <strong>לקולא</strong> <small>[להקל],</small> ולדעתו שלושה טפחים די בהם כדי למעט חצר בעמוד וכדי לעשות את המחיצה הסמוכה לחברתה כמחיצה למעט את החצר ולהכשירה, ולא חלקו אלא בפחות משלשה טפחים. ועוד אמרו: <strong>טח בו</strong> בכותלי אותו קרפף הגדול מבית סאתיים <strong>טיט, ויכול</strong> הטיט <strong>לעמוד בפני עצמו</strong> — <strong>הוי</strong> <small>[הריהו]</small> <strong>מיעוט</strong> שהרי זה כאילו עשה מחיצה חדשה. אולם אם הטיט <strong>אינו יכול לעמוד בפני עצמו</strong> ועמידתו רק משום שהוא דבוק לכותל — <strong>רבה אמר</strong>: <strong>הוי</strong> <small>[הריהו]</small> <strong>מיעוט,</strong> ו<strong>רבא אמר</strong>: <strong>לא הוי</strong> <small>[אין הוא]</small> <strong>מיעוט.</strong>
 ומסבירים את השיטות. <strong>רבה אמר: הוי</strong> <small>[הריהו]</small> <strong>מיעוט, השתא מיהא קאי</strong> <small>[עכשיו בכל אופן הוא עומד].</small> <strong>רבא אמר: לא הוי</strong> <small>[אין הוא]</small> <strong>מיעוט, כיון</strong> ש<strong>לא יכול למיקם</strong> <small>[לעמוד]</small> <strong>בפני עצמו, לא כלום הוא.</strong>
 <big>ב</big> וכן <strong>הרחיק מן התל</strong> הגבוה מעשרה טפחים, שהיה בתוך הקרפף ורחוק ממחיצתו יותר מכבית סאתיים, והרחב מארבעה טפחים וגבוה <strong>ארבעה</strong> טפחים <strong>ועשה מחיצה — הועיל</strong> לכל החצר.
 עשאה <strong>פחות משלשה או על שפת התל,</strong> ונעשית כמחיצה על גבי מחיצה, <strong>רב חסדא ורב המנונא</strong> נחלקו בכך. <strong>חד</strong> <small>[אחד]</small> מהם <strong>אמר: הועיל</strong>, <strong>וחד</strong> <small>[ואחד]</small> מהם <strong>אמר: לא הועיל.</strong>
 מתחילה לא נמסר לנו מה היתה דעתו של כל אחד מן החכמים, ומעירים: <strong>תסתיים</strong> (תוגדר) ש<strong>רב חסדא</strong> הוא זה ש<strong>אמר הועיל</strong>, <strong>דאתמר</strong> <small>[ש</small>כן <small>נאמר]</small> שנחלקו אמוראים: <strong>העושה מחיצה על גבי מחיצה</strong> קיימת, <strong>אמר רב חסדא ב</strong>ענין <strong>שבת</strong> אם המחיצה הראשונה היתה שלא לשם היקף דירה — <strong>הועיל,</strong> ומחיצתו השניה מחיצה היא.
 <strong>בנכסי הגר — לא קנה.</strong> שנכסי הגר שמת בלא יורשין נעשים הפקר, אם לא נתנם בחייו מתנה למי שהוא. ונכסים אלה כל הקונה אותם ראשונה — זכה בהם. אחד מאופני הקנייה הוא עשיית מחיצה, ואמרו חכמים שאם עשה בנכסי הגר שמת מחיצה על גבי מחיצה קיימת — לא קנה בכך את הנכסים.
 <strong>ורב ששת אמר: אף בשבת נמי</strong> <small>[גם כן]</small> <strong>לא הועיל</strong>. ומעירים: אכן, <strong>תסתיים</strong> (תוגדר) שרב חסדא הוא שסבור שמחיצה על גבי מחיצה מועילה.
 <strong>אמר רב חסדא: ומודה לי רב ששת שאם עשה מחיצה על התל</strong> שיש בו כבית סאתיים ולא בסמוך לו בלבד — <strong>שהועיל</strong> להתיר את הטלטול בתוך התל עצמו, אף על פי שהחצר עצמה אסורה בטלטול.
 <strong>מאי טעמא</strong> <small>[מה הטעם]</small> <strong>— הואיל ובאויר</strong> (בחלל<small>)</small> <strong>המחיצות העליונות הוא דר</strong> ונמצא שמחיצות חדשות אלה יש בהן עבורו שימוש ויש להן תפקיד, ואף שלגבי העומד למטה מן התל הרי אלו מחיצות על גבי מחיצת התל הקיימת, ואינן מתירות את הטלטול בקרפף עצמו, מכל מקום לטלטול בתוך התל עצמו הועילו.
 <strong>בעי</strong> <small>[שאל]</small> <strong>רבה בר בר חנה: נבלעו מחיצות התחתונות,</strong> כגון שטבעו באדמת בוץ, ומחיצות <strong>העליונות</strong> שעשה <strong>קיימות, מהו</strong> דינן?
 ושואלים <strong>למאי</strong> <small>[למה,</small> לאיזה ענין נשאלה השאלה<small>]?</small> <strong>אי</strong> <small>[אם]</small> <strong>ל</strong>ענין <strong>נכסי הגר, היינו</strong> <small>[</small>הלא <small>זוהי]</small> ההלכה שאמר <strong>ירמיה ביראה,</strong> ש<strong>אמר ירמיה ביראה אמר רב יהודה: האי מאן דשדא ליפתא אפילא דארעא דגר, ואתא ישראל אחרינא רפק בה פורתא, בתרא קני, קמא לא קני</strong> <small>[מי שזרע</small> זרע <small>לפת על סדקי האדמה של גר, ובא</small> אדם <small>אחר מישראל</small> ו<small>עדר בה מעט</small> באותה האדמה, <small>האחרון</small> העודר <small>—</small> <small>קנה, הראשון —</small> <small>לא קנה]</small>.
 <strong>מאי טעמא</strong> <small>[מה טעם</small> הדבר<small>]</small> שלא קנה הזורע? <strong>בעידנא דשדא</strong> <small>[בזמן שזרע] —</small> הרי <strong>לא קא שבח</strong> <small>[הושבחה]</small> הקרקע בזריעה. <strong>כי קא שבחא</strong> <small>[כאשר הושבחה]</small> בגדילת הלפת — <strong>ממילא קא משבחא</strong> <small>[מעצמה היא משביחה].</small> כלומר, מעשה הזריעה בלבד אינו מעשה ניכר שיש בו כדי לשנות ולהועיל לנכס בשעתו. ואף על פי שיש בו תועלת לאחר זמן, הרי זו תועלת הבאה כאילו מעצמה בקרקע, ולכן, פעולה שתועלתה רק בעתיד אין בה משום מעשה קנין.
 <strong>ואלא</strong> תאמר ששאל <strong>לענין שבת,</strong> והרי זו <strong>מחיצה הנעשה בשבת</strong> שהרי קודם לכן לא היתה זו להלכה מחיצה, ומכיון שנבלעו המחיצות התחתונות נעשתה העליונה חשובה כמחיצה.
 <strong>ו</strong>אף דבר זה <strong>תניא</strong> <small>[</small>כבר <small>שנינו</small> בברייתא<small>]:</small> <strong>כל מחיצה הנעשה בשבת, בין בשוגג בין במזיד — שמה מחיצה.</strong> ואם כן מחיצות העליונות נעשו מחיצות כדינן.
 ומקשים: <strong>לאו איתמר עלה</strong> <small>[</small>וכי <small>לא נאמר עליה]</small> <strong>אמר רב נחמן: לא שנו</strong> ענין זה שדינה כמחיצה <strong>אלא</strong> לאסור <strong>לזרוק</strong> ממנה לרשות הרבים ולהיפך, <strong>אבל לטלטל</strong> בתוכה כברשות היחיד — <strong>אסור</strong>. משמע שאין אלה מחיצות גמורות.
 ודוחים: <strong>כי איתמר</strong> <small>[כאשר נאמרה]</small> הלכה זו של <strong>רב נחמן — אמזיד איתמר</strong> <small>[על</small> ענין <small>מזיד נאמרה],</small> שאם עשה בשבת מחיצה במזיד קנסו שלא ישתמש בה בשבת.
 בדומה לעניננו מסופר: <strong>ההיא איתתא דעבדה</strong> <small>[אשה אחת שעשתה]</small> <strong>מחיצה על גבי מחיצה בנכסי הגר. אתא ההוא גברא, רפק</strong> <small>[בא אדם אחד, עדר]</small> <strong>בה פורתא</strong> <small>[מעט].</small> <strong>אתא לקמיה</strong> <small>[בא</small> אותו איש <small>לפני]</small> <strong>רב נחמן, אוקמא בידיה</strong> <small>[</small>ו<small>העמיד</small> את השדה <small>בידו].</small> <strong>אתת איהי וקא צווחא קמיה</strong> <small>[באה היא</small> האשה <small>וצוחה לפני]</small> רב נחמן. <strong>אמר לה: מאי איעביד לך, דלא מחזקת כדמחזקי אינשי</strong> <small>[מה אעשה לך, שאין</small> את <small>מחזיקה</small> בדבר <small>כ</small>פי <small>שאנשים</small> עושים <small>חזקה].</small>
 <big>ג</big> היה <strong>קרפף</strong> ששטחו <strong>בית שלש</strong> סאים <strong>וקירה בו</strong> חלק שהוא <strong>בית סאה</strong>, ואם כן יש מקום לדון האם אפשר לומר שעכשיו יש בו בית סאתיים בלבד ומותר לטלטל בקרפף, או לא. <strong>רבא אמר: אויר קירויו מייתרו</strong> (מוסיף בו) על מידת בית סאתיים, שאין הקירוי נחשב נפרד מן השאר. <strong>ור' זירא אמר: אין אויר קירויו מייתרו,</strong> ומותר.
 ומעירים: <strong>לימא</strong> <small>[האם לומר]</small> ש<strong>רבא ור' זירא בפלוגתא</strong> <small>[במחלוקת]</small> של <strong>רב ושמואל קא מיפלגי</strong> <small>[נחלקו].</small> <strong>דאתמר</strong> <small>[ש</small>כן <small>נאמר]</small> שנחלקו בכך: היתה <strong>אכסדרה</strong> מבנה מקורה ללא מחיצות, או ללא מחיצות שלמות, בתוך <strong>בקעה</strong> שדינה ככרמלית, <strong>רב אמר: מותר לטלטל ב</strong>אכסדרה <strong>כולה</strong> שהיא כרשות היחיד. <strong>ושמואל אמר: אין מטלטלין אלא בארבע אמות.</strong> ומסבירים את השיטות.
 <strong>רב אמר: מותר לטלטל</strong> באכסדרה <strong>כולה</strong> כי <strong>אמרינן</strong> <small>[אומרים אנו]</small> <strong>פי תקרה יורד וסותם,</strong> שתקרת האכסדרה נחשבת כיורדת עד למטה ונעשית כמחיצה הסותמת את האכסדרה מכל צדדיה והריהי כולה רשות היחיד לעצמה. <strong>ושמואל אמר: אין מטלטלין אלא בארבע אמות,</strong> כי <strong>לא אמרינן</strong> <small>[אין אנו אומרים]</small> <strong>פי תקרה יורד וסותם.</strong>
## דף כה:
 <strong>אי דעבידא</strong> <small>[אם שעשוי]</small> הגג באותו חלק מקורה <strong>כי</strong> <small>[כמו]</small> <strong>אכסדרה</strong> שקירויה ישר <strong>— הכי נמי</strong> <small>[כך גם כן]</small> מודים הכל שפי תקרה יורד וסותם. <strong>הכא במאי עסקינן, דעבדה כי אורזילא</strong> <small>[כאן במה אנו עוסקים, שעשויה</small> התקרה <small>בשיפוע]</small> ואין איפוא לומר פי תקרה סותם.
 <strong>אמר ר' זירא: ומודינא</strong> <small>[ומודה אני]</small> <strong>בקרפף שנפרץ במלואו לחצר — שאסור. מאי טעמא</strong> <small>[מה טעם</small> הדבר<small>]?</small> <strong>הואיל ואויר חצר</strong> הנוסף ומצטרף לקרפף <strong>מייתרו</strong> ועושהו גדול מבית סאתים, ואסור מעתה בטלטול.
 <strong>מתקיף לה</strong> <small>[מקשה עליה,</small> על דעה זו<small>]</small> <strong>רב יוסף: וכי אויר המותר לו — אוסרו?</strong> הרי מותר היה עוד קודם לכן לטלטל מן החצר לקרפף, ומדוע נאמר שאם מתווסף חלל (אויר), שמותר היה מעיקרו, יאסור עתה כשנפרצה מחיצתו?!
 <strong>אמר ליה</strong> <small>[לו]</small> <strong>אביי: כמאן</strong> <small>[כמי]</small> אומר אתה דבר זה? <strong>כ</strong>שיטת <strong>ר' שמעון</strong> שלדעתו מותר לטלטל מן הקרפף לחצר בכל עת. ואולם <strong>לר' שמעון נמי הא איכא</strong> <small>[גם כן הרי יש]</small> <strong>אויר</strong> (חלל) ב<strong>מקום מחיצות</strong> שנפלו והשאירו אחריהן חלל פנוי, וחלל זה אפילו לדעת ר' שמעון לא היה ראוי מתחילה לטלטל בו וכיון שכך, אם היה הקרפף מלכתחילה רק כבית סאתיים בדיוק, הרי משום תוספת חלל המחיצות — נאסר כל הקרפף.
 וכעין זה <strong>אמר רב חסדא</strong> בענין אחר: <strong>קרפף שנפרץ במלואו לחצר</strong> שכל הכותל בינו ובין החצר נפרץ — <strong>חצר מותרת וקרפף אסור.</strong>
 ושואלים: <strong>חצר מאי טעמא</strong> <small>[מה טעם]</small> מותרת? משום <strong>דאית ליה גיפופי</strong> <small>[שיש לה שרידי מחיצות]?</small> <strong>והא זימנין דמשכחת לה איפכא</strong> <small>[והרי פעמים שמוצא אתה אותה להיפך];</small> שאם היתה החצר צרה מן הקרפף, ונפרצה המחיצה ביניהם במלואה, נשארו לקרפף שרידי מחיצות, והחצר תהא פרוצה כולה.
 <strong>אלא, משום דאמרינן</strong> <small>[שאנו אומרים]</small> <strong>זה</strong> הקרפף שאינו ממש מוקף לדירה ואינו מותר אלא בבית סאתיים — <strong>אויר מחיצות</strong> שנפלו <strong>מייתרו</strong> ועושה אותו גדול משיעור בית סאתים, <strong>וזה</strong> החצר — <strong>אין אויר מחיצות מייתרו,</strong> שהרי חצר המוקפת לדירה אין בה הגבלה של שיעור שטח מסויים שלמעלה ממנו תהא נאסרת.
 <big>א</big> בעיה קצת דומה לענין מחיצות ואוירן מובאת במעשה שהיה: <strong>ההוא בוסתנא דהוה סמיך לגודא דאפדנא</strong> <small>[בוסתן אחד שהיה סמוך לכותל הארמון]</small> והיה משמש גם כמחיצה חיצונית לגן זה, ששטחו היה יתר מבית סאתים, ועל ידי מחיצה זו — מוקף לדירה. <strong>נפל אשיתא ברייתא דאפדנא</strong> <small>[נפל הקיר החיצון של הארמון]</small> ששימש גם ככותל לבוסתן. <strong>סבר רב ביבי למימר</strong> <small>[לאמר]</small> שאפשר <strong>ליסמוך אגודא גוויתא</strong> <small>[על הכותל הפנימי]</small> של הארמון שישמש כמחיצה לבוסתן ויהא מותר גם הלאה לטלטל בו.
 <strong>אמר ליה</strong> <small>[לו]</small> <strong>רב פפי: משום דאתו ממולאי אמריתו מילי מולייאתא</strong> <small>[שאתם באים מן הקטועים, אומרים אתם דברים מקוטעים]</small> (שהיה רב ביבי מתייחס לבני עלי שנתקללו כי ימותו רובם בצעירותם (שמואל א' ב, לג), ומשום כך אמר לו בסגנון זה), שהרי אין לסמוך כלל על הקיר הפנימי. <strong>הנך</strong> <small>[אלה]</small> ה<strong>מחיצות</strong> של הארמון, <strong>לגואי</strong> <small>[לפנים] —</small> <strong>עבידן</strong> <small>[עשויות],</small> <strong>לבראי</strong> <small>[לחוץ] —</small> <strong>לא עבידן</strong> <small>[אינן עשויות]</small> ולא נועדו מתחילה לשמש מחיצה גם לגן.
 <big>ב</big> מסופר: <strong>ההיא אבוורנקא דהוה ליה לריש גלותא בבוסתניה</strong> <small>[אילן אחד העשוי לצל שהיה לו לראש הגולה בגנו</small> פרדסו<small>]</small> והיה אותו בוסתן כקרפף יתר מבית סאתים שלא הוקף לדירה. <strong>אמר ליה</strong> <small>[לו]</small> ראש הגולה <strong>לרב הונא בר חיננא: לעביד מר תקנתא, דלמחר נאכול נהמא התם</strong> <small>[שיעשה אדוני תיקון שלמחר</small> בשבת <small>נאכל לחם שם].</small> כלומר, שאפשר יהיה לטלטל מן הבית אל האילן הזה מאכלים וכלים.
 <strong>אזל עבד</strong> <small>[הלך עשה]</small> <strong>קנה קנה פחות משלשה,</strong> שתי מחיצות שביניהן שביל ובין מחיצות אלה יוכלו לעבור ולטלטל, שהרי הן נעשו לצורך דירה, כראוי, <strong>אזל</strong> <small>[הלך]</small> <strong>רבא</strong>
## דף כו.
 <strong>שלפינהו</strong> <small>[עקרם]</small> את הקנים, שסבר רבא שאין צורך בתיקון זה שעל ידי קנים. <strong>אזל</strong> <small>[הלכו]</small> <strong>רב פפא ורב הונא בריה</strong> <small>[בנו]</small> של <strong>רב יהושע נקטינהו מבתריה</strong> <small>[הוציאו מאחוריו],</small> כדי שלא יוכלו לתקן מיד את המחיצות הללו, שהיו תלמידי רבא ורצו לחזק דבריו.
 <strong>למחר</strong> בשבת <strong>איתיביה</strong> <small>[הקשה לו]</small> <strong>רבינא לרבא</strong> על שיטתו זו, ממה ששנינו: <strong>עיר חדשה מודדין לה</strong> את תחומיה <strong>מישיבתה</strong> ממקום הישוב עצמו. <strong>וישנה</strong> מודדים לה תחומיה <strong>מחומתה</strong> אף אם אינה מיושבת עד לחומה.
 <strong>איזו היא חדשה ואיזו היא ישנה? חדשה —</strong> משמע, עיר <strong>שהוקפה</strong> חומה תחילה <strong>ולבסוף ישבה,</strong> שבאו תושבים לעיר לאחר הקמת החומה. ואילו <strong>ישנה —</strong> היא עיר שקודם <strong>ישבה ולבסוף הוקפה. והאי נמי</strong> <small>[ו</small>בוסתן <small>זה גם כן]</small> <strong>כהוקפה ולבסוף ישבה דמי</strong> <small>[נחשב]</small> שמחיצתו הראשונה לא היתה לצורך דירה ולכן גם אם בנו בו לאחר מכן מקום דירה, אין הדבר מועיל לעשותו מוקף לדירה.
 <strong>אמר ליה</strong> <small>[לו]</small> <strong>רב פפא לרבא</strong> שראה אף הוא שיש להקשות על דברי רבא; <strong>והאמר</strong> <small>[והרי אמר]</small> כמו כן <strong>רב אסי</strong>: <strong>מחיצות אדרכלין</strong> (ראשי הבנאים) שמעמידים אותן לפי שעה להגן מפני השמש וכיוצא בכך <strong>לא שמה מחיצה, אלמא</strong> <small>[מכאן]</small> <strong>כיון</strong> שרק <strong>לצניעותא עבידא לה, לא הויא</strong> <small>[להצנעה עושים אותה, אינה נחשבת]</small> <strong>מחיצה. הכא נמי</strong> <small>[כאן גם כן]</small> <strong>כיון דלצניעותא עבידא לא הויא</strong> <small>[שלהצנעה עשויה</small> מחיצת הבוסתן <small>איננה]</small> <strong>מחיצה.</strong>
 וכן <strong>אמר רב הונא בריה</strong> <small>[בנו]</small> של <strong>רב יהושע לרבא: והאמר</strong> <small>[והרי אמר]</small> <strong>אמר רב הונא: מחיצה העשויה לנחת</strong> (להניח בתוכה חפצים) <strong>— לא שמה</strong> (אינה נחשבת) <strong>מחיצה</strong> לענין דירה!
 <strong>דהא</strong> <small>[שהרי]</small> <strong>רבה בר אבוה</strong> היה <strong>מערב לה לכולה</strong> <small>[את כל]</small> <strong>מחוזא ערסייתא ערסייתא</strong> <small>[שכונות שכונות נפרדות]</small> <strong>משום פירא דבי תורי</strong> <small>[הבור של השוורים],</small> שהיו בין השכונות בעיר מחוזא בורות שהיו השוורים אוכלים מתוכם, ובורות אלה לא צרפום עם המבואות. <strong>והא פירא דבי תורי</strong> <small>[והרי בור השוורים]</small> <strong>כמחיצה העשויה לנחת דמיא</strong> <small>[נחשב],</small> ונמצא שמחיצה כזו אינה מועילה. ומכל אלה מסתבר שצדק רבא במה שהוציא את הקנים.
 <strong>קרי עלייהו ריש גלותא</strong> <small>[קרא עליהם ראש הגולה]</small> <strong>"חכמים המה להרע ולהטיב לא ידעו"</strong> (ירמיה ד, כב) שהרי בערב שבת מנעו את האפשרות להשיב את תיקונו של רב הונא בר חיננא ורק למחר ידעו להוכיח שלא עשו כהלכה, ושאסור לטלטל בבוסתן.
 <strong>א</strong> במשנה נאמר ש<strong>אמר ר' אלעאי, שמעתי מר' אליעזר: ואפילו</strong> יש בגינה <strong>בית כור.</strong> ומעירים כי משנתנו לכל הדעות היא ש<strong>לא כ</strong>דעת <strong>חנניה, דתניא</strong> <small>[ש</small>כן <small>שנינו</small> בברייתא<small>]:</small> <strong>חנניה אומר: ואפילו היא</strong> מקיפה (המחיצה) שיעור שטח המספיק לזריעת <strong>ארבעים סאה כאסטרטיא</strong> (כרחבה) <strong>של מלך.</strong>
 <strong>אמר ר' יוחנן: ושניהם</strong>, גם ר' אלעאי וגם חנניה, <strong>מקרא אחד דרשו, שנאמר "ויהי ישעיהו לא יצא אל חצר התיכונה</strong> ודבר ה' היה אליו לאמור<strong>"</strong> (מלכים ב' כ, ד) <strong>כתיב</strong> <small>[כתוב]</small> במקרא <strong>העיר, וקרינן</strong> <small>[ואנו קוראים]</small> <strong>"חצר"</strong> התיכונה בפסוק זה קרי וכתיב, <strong>מכאן לאיסטרטיא</strong> <small>[לרחבה]</small> <strong>של מלך שהיו כעיירות בינוניות</strong> ולפיכך אין כאן סתירה, שכן החצר התיכונה של בית המלך היתה בעצמה כעין עיר קטנה.
 ומסבירים: <strong>במאי קמיפלגי</strong> <small>[במה נחלקו];</small> <strong>מר</strong> <small>[חכם זה,</small> ר' אלעאי<small>]</small> <strong>סבר: עיירות בינוניות הויין</strong> <small>[הרי הן]</small> בשטח <strong>בית כור. ומר</strong> <small>[וחכם זה,</small> חנניה<small>]</small> <strong>סבר:</strong> שטחם <strong>ארבעים סאה הויין</strong> <small>[הרי הן]</small>.
 ושואלים לגופו של מעשה: <strong>וישעיהו מאי בעי התם</strong> <small>[מה היה צריך שם]</small> לעשות בעיר התיכונה? ומשיבים, <strong>אמר רבה בר בר חנה אמר ר' יוחנן: מלמד שחלה חזקיה, והלך ישעיהו והושיב ישיבה על פתחו</strong> שיישבו תלמידי חכמים ויעסקו בתורה ליד הפתח, שבזכות התורה הנלמדת בסמוך לו ימנע מלאך המוות מלבוא אליו.
 ו<strong>מכאן לתלמיד חכם שחלה, שמושיבין ישיבה על פתחו</strong>. ואולם מעירים בתלמוד: <strong>ולאו מילתא היא</strong> <small>[ואין זה דבר</small> ראוי<small>]</small> <strong>דילמא אתי לאיגרויי ביה</strong> <small>[שמא יבוא להתגרות בו]</small> <strong>שטן,</strong> שאם באים ומנסים להילחם בשטן, יביא הדבר לחולה רעה ולא טובה.
 <big>ב</big> במשנה שנינו עוד מה שמסר ר' אלעאי בשם ר' אליעזר. <strong>וכן שמעתי הימנו: אנשי חצר ששכח אחד</strong> מהם <strong>ולא עירב ביתו — אסור</strong> לו להוציא מביתו לחצר, אבל לאחרים מותר אף להוציא מביתו לחצר, ולהיפך.
 ומקשים: <strong>והתנן</strong> <small>[והרי שנינו במשנה</small><small>]</small> ש<strong>ביתו אסור להוציא ולהכניס לו ולהן?!</strong>
 <strong>אמר רב הונא בריה</strong> <small>[בנו]</small> של <strong>רב יהושע אמר רב ששת: לא קשיא</strong> <small>[אין</small> זה <strong>קשה]</strong>
## דף כו:
 <strong>הא</strong> <small>[זו]</small> משנתנו כשיטת <strong>ר' אליעזר והא</strong> <small>[וזו]</small> המשנה האחרת כשיטת <strong>רבנן</strong> <small>[חכמים].</small>
 ומוסיפים: <strong>כשתימצי לומר</strong> (לכשתבדוק ותדקדק בדבר) <strong>לדברי ר' אליעזר המבטל רשות חצירו</strong> לאחרים — אף אם לא פירש, גם <strong>רשות ביתו ביטל</strong> לשימושם. ואילו <strong>ל</strong>דעת <strong>רבנן</strong> <small>[חכמים]:</small> <strong>המבטל רשות חצירו — רשות ביתו לא ביטל,</strong> שהרי לא פירש.
 ותוהים על הערה זו: <strong>פשיטא</strong> <small>[פשוט,</small> ברור<small>]</small> הלא ודאי שבנושא זה נחלקו, ומהו החידוש שבדבר? הלא לכאורה אי אפשר לפרש אחרת!
 ומשיבים: <strong>אמר רחבה: אנא</strong> <small>[אני]</small> <strong>ורב הונא בר חיננא תרגימנא</strong> <small>[הסברנו]:</small> <strong>לא נצרכא</strong> הסברה זו <strong>אלא</strong> לחדש דבר אחר, <strong>לחמשה ששרוין בחצר אחד ושכח אחד מהן ולא עירב.</strong>
 <strong>לדברי ר' אליעזר כשהוא מבטל רשותו — אין צריך לבטל לכל אחד ואחד</strong> שכן מצאנו כבר שר' אליעזר סבור לענין ביטול שהמבטל, בעין יפה הוא מבטל. ולכן, אם צריך לבטל לרבים, אף אם לא פירש — מבטל בוודאי לכולם ואינו מקפיד בכך.
 ואילו <strong>ל</strong>דעת <strong>רבנן</strong> <small>[חכמים]:</small> <strong>כשהוא מבטל רשותו</strong> אין די שיבטל לאחד, אלא <strong>צריך לבטל לכל אחד ואחד</strong> בפירוש. שמן הסתם אינו מבטל בעין יפה.
 ומעירים: <strong>כמאן אזלא הא דתניא</strong> <small>[כמי הולכת</small> נוהגת הלכה <small>זו ששנינו</small> בברייתא<small>]:</small> <strong>חמשה ששרוין בחצר אחד ושכח אחד מהן ולא עירב, כשהוא מבטל רשותו, אין צריך לבטל רשות כל אחד ואחד.</strong> ושואלים: <strong>כמאן</strong> <small>[כמי]?</small> ודאי <strong>כר' אליעזר</strong> כפי שהסברנו.
 <strong>רב כהנא מתני הכי</strong> <small>[היה שונה כך]</small> שכל זה כדי להשמיענו דין חמישה השרויים בחצר. ואילו לדעת <strong>רב טביומי</strong> רב ששת אמרה במפורש, ולכן <strong>מתני הכי</strong> <small>[היה שונה כך]</small> בלשון זו: <strong>כמאן אזלא הא דתניא</strong> <small>[כמי הולכת זו ששנינו</small> בברייתא<small>]</small> <strong>חמשה ששרוין בחצר אחד ושכח אחד מהם ולא עירב, כשהוא מבטל רשותו אינו צריך לבטל רשות לכל אחד ואחד, כמאן</strong> <small>[כמי]?</small> <strong>אמר רב הונא בר יהודה אמר רב ששת: כמאן</strong> <small>[כמי] —</small> <strong>כר' אליעזר.</strong>
 <big>א</big> <strong>אמר ליה</strong> <small>[לו]</small> <strong>רב פפא לאביי: לשיטת ר' אליעזר</strong> שמן הסתם אדם מבטל את רשות ביתו, <strong>אי</strong> <small>[אם]</small> <strong>אמר</strong> במפורש: <strong>לא מבטילנא</strong> <small>[אין אני מבטל]</small> את רשות ביתי, <strong>ולרבנן</strong> <small>[ול</small>שיטת <small>חכמים]</small> שמן הסתם אין אדם מבטל את רשות ביתו, <strong>אי</strong> <small>[אם]</small> <strong>אמר</strong> במפורש: <strong>מבטילנא</strong> <small>[מבטל אני]</small> את רשות ביתי, מה יהא הדין אז? וטעמם של הדברים <strong>מאי</strong>
 <strong>טעמא</strong> <small>[מה הטעם]</small> של <strong>ר' אליעזר? משום דקסבר</strong> <small>[שהוא סבור]</small> כרגיל: <strong>המבטל רשות חצירו,</strong> אף <strong>רשות ביתו ביטל. והאי</strong> <small>[ו</small>אדם <small>זה]</small> שאנו דנים בו הרי <strong>אמר</strong> במפורש: <strong>אנא לא מבטילנא</strong> <small>[אין אני מבטל].</small>
 <strong>או דילמא</strong> <small>[שמא],</small> <strong>טעמא</strong> <small>[הטעם]</small> של <strong>ר' אליעזר משום</strong> שב<strong>בית בלא חצר לא עבידי אינשי דדיירי</strong> <small>[אין אנשים גרים]</small> וכל המבטל חצירו ממילא ביטל רשות ביתו ואין הדבר תלוי בדבריו. ולכן <strong>כי קאמר 'לא מבטילנא'</strong> <small>[וכאשר הוא אומר: "אינני מבטל"] —</small> <strong>לאו כל כמיניה</strong> <small>[אין הכל ביכולתו],</small> <strong>אף על גב דאמר 'דיירנא'</strong> <small>[שאף על פי שאומר: אני</small> ממשיך <small>לגור</small> ולהחזיק בביתי<small>] —</small> <strong>לאו כלום קאמר</strong> <small>[לא כלום אמר].</small>
 <strong>ו</strong>כן השאלה <strong>לרבנן</strong> <small>[ל</small>שיטת <small>חכמים],</small> <strong>אי</strong> <small>[אם]</small> <strong>אמר: מבטילנא</strong> <small>[מבטל אני]</small> גם את ביתי. <strong>מאי טעמא דרבנן</strong> <small>[מה הטעם של חכמים]?</small> <strong>משום דקסברי</strong> <small>[שסברו]:</small> <strong>המבטל רשות חצירו</strong> מן הסתם <strong>רשות ביתו לא ביטל, והאי</strong> <small>[ו</small>אדם <small>זה]</small> שאנו דנים בו הרי <strong>אמר מבטילנא</strong> <small>[מבטל אני]</small> ואם כן יהא מותר?
 <strong>או דילמא טעמא דרבנן משום דלא עביד איניש דמסלק נפשיה</strong> <small>[או שמא טעמם של חכמים משום שאין אדם עשוי שמסלק עצמו]</small> <strong>לגמרי מבית וחצר, והוי כי</strong> <small>[ונעשה כמו]</small> <strong>אורח לגבייהו</strong> שלו <small>[אצלם,</small> אצל שכניו<small>],</small> ואין הדרך לבטל כל כך. <strong>והאי כי אמר 'מבטילנא'</strong> <small>[וזה שאמר: "מבטל אני"] —</small> <strong>לאו כל כמיניה</strong> <small>[אין הכל ממנו]</small> אין זה ביכולתו לומר מה שירצה, אלא בטלה דעתו.
 <strong>אמר ליה</strong> <small>[לו]</small> אביי לרב פפא בפתרון בעיה זו: <strong>בין לרבנן</strong> <small>[לחכמים]</small> <strong>בין ל</strong>דברי <strong>ר' אליעזר: כיון דגלי דעתיה</strong> <small>[שגילה דעתו] —</small> <strong>גלי</strong> <small>[גילה]</small> והכל הולך אחר גילוי הדעת.
 <big>ב</big> במשנה שנינו עוד מה שמסר ר' אלעאי. <strong>וכן שמעתי ממנו</strong> מר' אליעזר <strong>שיוצאים בערקבלין בפסח.</strong> ושאלו: <strong>מאי</strong> <small>[מהו]</small> <strong>ערקבלין? אמר ריש לקיש: אצותא חרוזיאתא</strong> (מין סיב מר הנכרך על הדקל).
 
 <big>א</big> <big>משנה</big> <strong>בכל</strong> מיני מזון <strong>מערבין</strong> עירובי חצרות ועירובי תחומין. ובכל <strong>משתתפין</strong> שיתופי מבואות לעשות את המבוי כיחידה אחת, שכן דעתו של אדם על דירתו במקום שמצוי מזונו. <strong>חוץ מן המים ומן המלח</strong> שאינם נחשבים כמזון, ואין מערבין ומשתתפים בהם.
 וכלל דומה: <strong>הכל</strong>, כל מיני מאכל, <strong>ניקח בכסף מעשר</strong>. כאשר פודים את המעשר השני ומביאים את התמורה בכסף לירושלים (דברים יד, כו), מותר לקנות בכסף זה כל דבר מאכל <strong>חוץ מן המים ומן המלח.</strong> וכיוצא באלה <strong>הנודר</strong> שלא לאכול <strong>מן המזון</strong> — <strong>מותר במים ובמלח,</strong> שאינם נחשבים מזון.
 ועוד אמרו בדיני עירובין: <strong>מערבין לנזיר ביין</strong> אף על פי שהוא אסור בשתייתו <strong>ולישראל</strong> מערבים אף <strong>בתרומה</strong> אף על פי שמותרת באכילה ובהנאה רק לכהן, משום שאין אנו מקפידים שיהא העירוב ראוי לאכילת המערב דוקא, ודי שראוי לאכילת אדם. ואילו <strong>סומכוס אומר</strong>: אין מערבים לישראל אלא <strong>בחולין</strong>.
 ועוד אמרו: שמותר לערב <strong>לכהן בבית הפרס</strong>. כלומר מותר להניח את עירוב התחומין בשדה שנחרש בו קבר ויש בו משום כך ספק טומאה אף על גב שכהן אסור להטמא למתים, וממילא הרי גם אסור לו אף להכנס לבית הפרס. <strong>ר' יהודה אומר אפילו בין הקברות</strong> עצמם מותר להניח את העירוב.
## דף כז.
 <strong>מפני שיכול לחוץ</strong> (לעשות מחיצה) בינו לבין הקבר, <strong>ולילך ולאכול</strong> את עירובו שם בלא להיטמא בקבר.
 <big>א גמרא</big> <strong>אמר ר' יוחנן: אין למידין מן הכללות</strong> כלומר: אין למדים מן המקומות שנאמר בהם כלל <strong>ואפילו במקום שנאמר בו 'חוץ'</strong> שגם במקרה זה אין לדעת אם אין עוד יוצאים מן הכלל.
 ומעירים: <strong>מדקאמר</strong> <small>[מתוך שאמר]:</small> <strong>אפילו במקום שנאמר בו 'חוץ', מכלל דלאו הכא קאי</strong> <small>[מכאן, שלא פה,</small> לענייננו זה<small>, הוא</small> מתייחס<small>]</small> שהרי במשנתנו כתוב "חוץ", ואם כן <strong>היכא קאי</strong> <small>[לאיזה</small> ענין <small>הוא עומד,</small> מתייחס<small>],</small> ביחס לאיזו משנה קבע ר' יוחנן כלל יסודי זה?
 ומשיבים: <strong>התם קאי</strong> <small>[שם</small> הוא <small>עומד</small> ומתייחס<small>]</small> <strong>כל מצות עשה שהזמן גרמא</strong> שחיובן תלוי בתקופת זמן מסויימת בלבד, ואינה קיימת בכל עת, מצוות אלה <strong>אנשים חייבין ונשים פטורות.</strong> ומצוות עשה <strong>שלא הזמן גרמא אחד נשים ואחד אנשים חייבין.</strong>
 <strong>וכללא</strong> <small>[וכי כלל]</small> <strong>הוא</strong> זה שקיים בכל המקרים שב<strong>כל מצות עשה שהזמן גרמא נשים פטורות? הרי</strong> מצוות אכילת <strong>מצה</strong>, הרי מצוות <strong>שמחה</strong> בחג, הרי מצוות <strong>הקהל</strong> שחייבים הכל לבוא בחג הסוכות שלאחר שנת השמיטה לבית המקדש, ש<strong>מצות עשה שהזמן גרמא הוא — ונשים חייבות</strong>.
 <strong>ו</strong>כן כלום <strong>כל מצות עשה שלא הזמן גרמא — נשים חייבות</strong> בהן? <strong>הרי תלמוד תורה, פריה ורביה, ופדיון הבן</strong>, שכולן <strong>מצות עשה שלא הזמן גרמא ונשים פטורות</strong> מהן. <strong>אלא אמר ר' יוחנן: אין למידין מן הכללות ואפילו במקום שנאמר בו 'חוץ'.</strong>
 <strong>אמר אביי, ואיתימא</strong> <small>[יש אומרים]</small> שאמר זאת בשם <strong>ר' ירמיה: אף אנן נמי תנינא</strong> <small>[אף אנחנו גם כן שנינו]</small> הוכחה לכללו של ר' יוחנן, ששנינו במשנה: <strong>עוד כלל אחר אמרו: כל שנישא על גבי הזב — טמא. וכל</strong> דבר <strong>שהזב נשא עליו — טהור, חוץ מן</strong> הדבר <strong>הראוי למשכב ומושב</strong> וכיוצא בהם — שאם הזב נמצא עליהם הריהם טמאים. <strong>והאדם</strong> שנטמא אם נושא את הזב. ויש להקשות: <strong>ותו ליכא</strong> <small>[ויותר אין]?</small> <strong>והא איכא</strong> <small>[והרי יש]</small> <strong>מרכב</strong> הזב שהוא טמא, כמפורש בתורה?!
 ומתחילה מקשים: <strong>האי מרכב היכי דמי</strong> <small>[מרכב זה כיצד</small> היה בדיוק<small>]?</small> <strong>אי דיתיב עליה</strong> <small>[אם שישב עליו] —</small> <strong>היינו</strong> <small>[הרי זה]</small> <strong>מושב.</strong> ואם לאו כיצד נטמא, ואם כן מהו מרכב שאינו בכלל משכב ומושב? ומשיבים: <strong>אנן הכי קאמרינן: הא איכא גבא דאוכפא</strong> <small>[אנחנו כך אומרים: הרי יש גב האוכף]</small> שטמא משום מרכב ולא משום מושב. <strong>דתניא</strong> <small>[</small>וכן <small>שנינו</small> בתוספתא<small>]:</small> <strong>האוכף</strong> שיושב הזב עליו — <strong>טמא</strong> משום <strong>מושב</strong> הזב, <strong>והתפוס</strong> וו העשוי לאחיזת הרוכב וקבוע לפני האוכף — <strong>טמא מרכב</strong> ואם כן הרי שהושמט בכלל שבמשנה מרכב הזב. <strong>אלא שמע מינה</strong> <small>[למד מכאן]</small> ש<strong>אין למידין מן הכללות ואפילו במקום שנאמר בו חוץ.</strong>
 <strong>אמר רבינא, ואיתימא</strong> <small>[ויש אומרים</small> שאמר זאת] <strong>רב נחמן: אף אנן נמי תנינא</strong> <small>[אף אנחנו גם כן שנינו]</small> ראיה לכללו של ר' יוחנן ממשנתנו: <strong>בכל מערבין ומשתתפין, חוץ מן המים והמלח ותו ליכא</strong> <small>[ויותר אין]</small> שאין מערבין בהם? <strong>והא איכא</strong> <small>[והרי יש]</small> <strong>כמיהין ופטריות</strong> — שאף בהן אין מערבין?! <strong>אלא</strong> למד מכאן ש<strong>אין למידין מן הכללות ואפילו במקום שנאמר בו 'חוץ'.</strong>
 <big>ב</big> למדנו במשנה: <strong>הכל ניקח בכסף מעשר</strong> והכל כשר לעירוב חוץ מן המים ומן המלח. <strong>ר' אליעזר ור' יוסי בר חנינא</strong> היתה בידם מסורת בענין הלכה, אלא <strong>חד מתני</strong> <small>[אחד היה שונה]</small> הלכה זו <strong>אעירוב</strong> <small>[על</small> לענין <small>עירוב].</small> <strong>וחד מתני</strong> <small>[ואחד היה שונה]</small> הלכה זו <strong>אמעשר</strong> <small>[על</small> לענין <small>מעשר].</small>
 ומפרטים: <strong>חד מתני</strong> <small>[אחד היה שונה]</small> הלכה זו <strong>אעירוב</strong> <small>[על</small> לענין <small>עירוב]</small> כך: <strong>לא שנו</strong> שאין מערבין <strong>אלא מים בפני עצמו ומלח בפני עצמו</strong> הוא ש<strong>אין מערבין. אבל במים ומלח</strong> יחד — <strong>מערבין.</strong>
 <strong>וחד מתני</strong> <small>[ואחד היה שונה]</small> הלכה זו <strong>אמעשר</strong> <small>[על</small> לענין <small>מעשר]:</small> <strong>לא שנו אלא מים בפני עצמו, ומלח בפני עצמו —</strong> ש<strong>אין ניקחין</strong> בכסף מעשר. <strong>אבל מים ומלח</strong> מעורבים — <strong>ניקחין בכסף מעשר</strong>.
 ומעירים: <strong>מאן דמתני</strong> <small>[מי ששונה]</small> <strong>אמעשר</strong> <small>[על מעשר],</small> <strong>כל שכן אעירוב</strong> <small>[על עירוב]</small> ודאי לו שמים ומלח יחד ראויים לערב בהם. אבל <strong>מאן דמתני</strong> <small>[מי ששונה]</small> <strong>אעירוב</strong> [על עירוב], <strong>אבל</strong> לענין <strong>מעשר — לא. מאי טעמא</strong> <small>[מה הטעם] —</small> <strong>פירא בעינן</strong> <small>[פרי אנו צריכים]</small> כאמור בתורה, ומים ומלח ביחד אינם בגדר פרי.
 <strong>כי אתא</strong> <small>[כאשר בא]</small> <strong>ר' יצחק</strong> מארץ ישראל לבבל <strong>מתני אמעשר</strong> <small>[שנה</small> הלכה זו <small>על מעשר].</small> <strong>מיתיבי</strong> <small>[מקשים]:</small> <strong>העיד ר' יהודה בן גדיש לפני ר' אליעזר: של בית אבא היו לוקחין ציר</strong> של דגים <strong>בכסף מעשר. אמר לו: שמא לא שמעת אלא כשקרבי דגים מעורבין בהן</strong>, וכיון שיש שם מעט מן הדג הרי חשוב אז הציר דיו כדי לקנות אותו בכספי מעשר. ואולם <strong>אפילו ר' יהודה בן גדיש לא קאמר אלא בציר דשומנא דפירא היא</strong> <small>[לא אמר אלא בציר ששומן הפרי הוא]</small> כלומר: שבציר מעורב משהו משומנם של הדגים, שהם ראויים כשלעצמם להיקנות בכספי מעשר. <strong>אבל מים ומלח</strong> בלבד, אפילו היו מעורבים — <strong>לא</strong>.
 כדי לתרץ קושי זה <strong>אמר רב יוסף</strong>
## דף כז:
 <strong>לא נצרכה אלא</strong> לאופן <strong>שנתן לתוכן שמן,</strong> שאז מותר לדעת ר' יצחק לקנותם מכסף מעשר.
 <strong>אמר ליה</strong> <small>[לו]</small> <strong>אביי:</strong> אם כן <strong>ותיפוק ליה</strong> <small>[ותצא לו]</small> ויהא מותר לקנותם <strong>משום שמן</strong> בלבד! ודוחים: <strong>לא צריכה</strong> <small>[נצרכה]</small> אלא לאופן <strong>שנתן דמי מים ומלח בהבלעה</strong> כלומר, אמנם כביכול קנה ושילם בעד שמן בלבד, אולם הוסיף (הבליע) במחירו את דמי המים והמלח שעירבו בו.
 ושואלים: <strong>ובהבלעה מי שרי</strong> <small>[האם מותר]?</small> ומשיבים: <strong>אין</strong> <small>[כן]</small> <strong>והתניא</strong> <small>[וכן שנינו</small> בברייתא<small>]</small> <strong>בן בג בג אומר</strong> ודורש את הפסוק "ונתתה הכסף בכל אשר תאוה נפשך בבקר ובצאן ביין ובשכר ובכל אשר תשאלך נפשך" (דברים יד, כו) <strong>"בבקר" — מלמד שלוקחין</strong> (קונים) <strong>בקר</strong> ומוסיפים במחיר <strong>על גב</strong> (עם) <strong>עורו,</strong> אף על פי שהעור אינו ניתן לאכילה — יוצא לחולין ובטל לבקר. <strong>"ובצאן" — מלמד שלוקחין צאן על גב</strong> (עם) <strong>גיזתה</strong>, ובגיזה משתמשים לצרכים אחרים, <strong>"וביין" — מלמד שלוקחין יין על גב קנקנו. "ובשכר" — מלמד</strong> שלא רק יין ממש מותר לקחת אלא <strong>שלוקחין</strong> גם <strong>תמד</strong> (מים ששורים בהם חרצני ענבים) <strong>משהחמיץ</strong> וקיבל טעם כלשהו של יין.
 <big>א</big> אגב דברי בן בג בג שהובאו כאן מביאים פה מה ש<strong>אמר ר' יוחנן: מאן דמתרגם</strong> <small>[מי שיתרגם,</small> יסביר<small>]</small> <strong>לי</strong> את הצורך בכתיבת המלה <strong>"בבקר" אליבא</strong> <small>[על פי</small> שיטתו<small>]</small> של <strong>בן בג בג, מובילנא מאניה אבתריה לבי מסותא</strong> <small>[אוביל את בגדיו אחריו לבית המרחץ]</small> כלומר, אכבד אותו עד כדי כך שאהיה מוכן לנהוג עמו כמנהג עבד באדונו.
 <strong>מאי טעמא</strong> <small>[מה טעם]?</small> <strong>כולהו צריכי</strong> <small>[כולם</small> כל המקראות שהבאנו <small>צריכים</small> ונחוצים<small>]</small> <strong>לבר</strong> <small>[חוץ]</small> <strong>מ"בבקר", דלא</strong> <small>[שאינו]</small> <strong>צריך.</strong> ומבארים: <strong>מאי צריכי</strong> <small>[למה נצרכו]</small> <strong>דאי כתב רחמנא</strong> <small>[שאם היה כותב המקרא]</small> <strong>"בבקר"</strong> בלבד, <strong>הוה אמינא</strong> <small>[הייתי אומר]:</small> <strong>בקר הוא דמזדבן</strong> <small>[שנמכר]</small> במעות מעשר שני <strong>על גב עורו, משום דגופיה</strong> <small>[שגופו]</small> <strong>הוא</strong> העור, ולכן בטל עורו לבשרו. <strong>אבל צאן על גב גיזתה, דלאו גופיה</strong> <small>[שלא גופו]</small> <strong>הוא,</strong> שהרי אפשר להפריד את הגיזה מהצאן בעודה בחיים — <strong>אימא</strong> <small>[אמור]</small> ש<strong>לא,</strong> ואין לקנותם יחד במעות מעשר שני, על כן היה צורך לכתוב "בצאן".
 <strong>ואי כתב רחמנא "בצאן" על גב גיזתה</strong> <small>[ואילו היה כותב המקרא "בצאן" על גב גיזתה]</small> <strong>הוה אמינא</strong> <small>[הייתי אומר]</small> <strong>משום</strong> ש<strong>מחובר בה</strong> ולכן בטל הוא. <strong>אבל יין על גב קנקנו</strong> שאינם מחוברים — <strong>אימא</strong> <small>[אמור]</small> ש<strong>לא,</strong>
 <strong>ואי כתב רחמנא</strong> <small>[ואם היה כותב המקרא]</small> אף <strong>"ביין", הוה אמינא</strong> <small>[הייתי אומר]:</small> <strong>משום דהיינו נטירותיה</strong> <small>[שזו שמירתו]</small> ואין אפשרות לטלטל את היין בלא כל קנקן. <strong>אבל תמד משהחמיץ דקיוהא בעלמא הוא, אימא לא</strong> <small>[שחמיצות בלבד הוא, אמור שלא]</small> שאינו חשוב בין הדברים הראויים להיקנות בכסף מעשר. על כן <strong>כתב</strong> המקרא <strong>"בשכר"</strong>.
 ויש צורך גם להוכיח להיפך: <strong>ואי כתב רחמנא</strong> <small>[ואם היה כותב המקרא]</small> רק <strong>"בשכר" הוה אמינא</strong> <small>[הייתי אומר]:</small> מהו משמעו של <strong>שכר — דבילה קעילית</strong> (תאנה מיובשת מהעיר קעילה) שהדבילים בה מובחרות ועסיסיות ושיש בהן מן המשכר. <strong>דפירא</strong> <small>[שפרי]</small> <strong>הוא,</strong> ולא תמד בלבד. <strong>אבל יין על גב קנקנו — אימא לא [אמור שלא]</strong> הותר לקנותו בכסף מעשר
 <strong>ואי כתב רחמנא</strong> <small>[ואילו היה כותב המקרא]</small> רק <strong>יין על גב קנקנו,</strong> הייתי אומר: טעם הדבר: <strong>דהיינו נטירותיה</strong> <small>[שזו שמירתו]</small> <strong>אבל צאן על גב גיזתה,</strong> אמור ש<strong>לא</strong>! על כן <strong>כתב רחמנא</strong> <small>[המקרא]:</small> <strong>"צאן"</strong> — ש<strong>אפילו על גב גיזתה</strong> מותר לקנות.
 ואם כן, <strong>"בבקר" למה לי</strong> לכתוב שהרי אם מותר לקנות צאן על גב גיזתה כל שכן בקר יחד עם עורו?! <strong>וכי תימא</strong> <small>[ואם תאמר]:</small> <strong>אי לא כתב רחמנא</strong> <small>[אם לא היה כותב המקרא]</small> <strong>"בבקר" הוה אמינא</strong> <small>[הייתי אומר]:</small> <strong>צאן על גב עורה — אין</strong> <small>[כן],</small> <strong>על גב גיזתה — לא.</strong> ולכן <strong>כתב רחמנא</strong> <small>[המקרא]</small> <strong>"בבקר" לאתויי</strong> <small>[להביא]</small> <strong>עורו.</strong> ועל כן <strong>אייתר ליה</strong> <small>[נותר לו]</small> הכתוב <strong>צאן לאתויי</strong> <small>[להביא]</small> <strong>גיזתה,</strong> שנקנית עימה.
 ולולא "בבקר" הייתי מבין "צאן" באופן אחר, אולם יש לדחות טענה זו: <strong>אי לא כתב רחמנא</strong> <small>[אם לא היה כתוב במקרא]</small> <strong>"בקר" לא הוה אמינא</strong> <small>[לא הייתי אומר]</small> <strong>צאן על גב עורה — אין</strong> <small>[כן],</small> <strong>על גב גיזתה — לא.</strong> ש<strong>אם כן, לכתוב רחמנא</strong> <small>[שיכתוב המקרא]</small> <strong>"בקר"</strong> ש<strong>ממילא אייתר ליה</strong> <small>[מתייתר לו]</small> <strong>"צאן".</strong> שהרי "צאן" ניתן לפרש בשני אופנים, אם לעורו אם לגיזתו, ואלו היה הכתוב רוצה ללמדנו רק לענין היתר קניית עור עם הבהמה, היה עליו לכתוב, "בבקר" — ולא היה אז מקום לטעות ולפקפק.
 <strong>וכיון</strong> ש<strong>כתב רחמנא</strong> <small>[המקרא]</small> <strong>צאן</strong> ש<strong>אפילו על גב</strong> <small>[עם]</small> <strong>גיזתה</strong> נקנית. <strong>"בבקר" למה לי?</strong> מיותר הוא לגמרי <strong>השתא</strong> <small>[הרי]</small> <strong>צאן על גב גיזתה מיזדבנא</strong> <small>[נקנית],</small> <strong>בקר על גב עורו מיבעיא</strong> <small>[נצרך]</small> לומר? <strong>היינו דקאמר</strong> <small>[זהו שאמר]</small> <strong>ר' יוחנן: מאן דמתרגם</strong> <small>[מי שיסביר]</small> <strong>לי "בבקר" אליבא</strong> <small>[לשיטת]</small> <strong>בן בג בג מובילנא מאניה לבי מסותא</strong> <small>[מוביל אני בגדיו לבית המרחץ].</small>
 <big>ב</big> שוב חוזרים אנו לבעיה הראשונה; <strong>במאי קא מיפלגי</strong> <small>[במה,</small> באיזה עקרון <small>נחלקו]</small> <strong>ר' יהודה בן גדיש ור' אליעזר והני תנאי דלקמן</strong> <small>[ואותם תנאים</small> שיובאו דבריהם <small>לפנינו]</small> בענין קניית ציר דגים מכסף מעשר שני? ומסבירים: <strong>ר' יהודה בן גדיש ור' אליעזר דרשי</strong> <small>[דורשים]</small> את המקרא לפי שיטת <strong>רבויי ומיעוטי</strong> <small>[ריבויים ומיעוטים],</small> <strong>והני תנאי דרשי</strong> <small>[ואותם תנאים דורשים]</small> לפי שיטת <strong>כללי ופרטי</strong> <small>[כללים ופרטים]</small> שהיא שיטה אחרת בלימוד המקרא.
 <strong>ר' יהודה בן גדיש ור' אליעזר דרשי ריבויי ומיעוטי</strong> <small>[דורשים</small> בדרך <small>ריבוי ומיעוט].</small> שהרי נאמר <strong>"ונתתה הכסף בכל אשר תאוה נפשך"</strong> (דברים יד, כו) הרי <strong>ריבה,</strong> אחר כך נאמר <strong>"בבקר ובצאן וביין ובשכר" — מיעט</strong> לדברים מסויימים, וכשמסיים שם <strong>"ובכל אשר תשאלך נפשך" — חזר וריבה</strong>, ועל פי שיטת לימוד זו אנו מסיקים: <strong>ריבה ומיעט וריבה — ריבה הכל. מאי רבי</strong> <small>[מה ריבה] —</small> <strong>רבי כל מילי</strong> <small>[ריבה כל דבר]</small> <strong>ומאי</strong> <small>[ומה]</small> <strong>מיעט</strong> — רק דבר אחד בלבד: <strong>לר' אליעזר מיעט ציר</strong> שאינו דומה כלל לפרטים השנויים בפסוק, <strong>לר' יהודה בן גדיש מיעט מים ומלח.</strong>
 <strong>והני תנאי דרשי</strong> <small>[ואותם תנאים דורשים]</small> לפי שיטת <strong>כללי ופרטי</strong> <small>[כללים ופרטים].</small> <strong>דתניא</strong> <small>[שכן שנינו</small> בברייתא<small>]:</small> <strong>"ונתתה הכסף בכל אשר תאוה נפשך" — כלל, "בבקר ובצאן וביין ובשכר" — פרט, "ובכל אשר תשאלך נפשך" — חזר וכלל</strong>. ולמדים: <strong>כלל ופרט וכלל — אי אתה דן אלא כעין הפרט. מה הפרט מפורש: פרי מפרי,</strong> כלומר לאו דוקא פרי עצמו אלא גם דברים הבאים ממנו, וכגון עגל מן הפרה וענבים מן החרצן <strong>וגידולי קרקע,</strong> שכל אלה מקורם וגידולם או מקור תזונתם בקרקע. <strong>אף כל</strong> דבר שהוא <strong>פרי מפרי וגידולי קרקע.</strong>
 <strong>ותניא אידך</strong> <small>[ושנויה</small> ברייתא <small>אחרת]:</small> <strong>מה הפרט מפורש — ולד ולדות הארץ</strong> כלומר דבר שבא מדברים שבאו מן הארץ, <strong>אף כל</strong> הדברים שמותר לקנות אותם מכספי מעשר הם <strong>ולד ולדות הארץ.</strong>
 ושואלים: <strong>מאי בינייהו:</strong> <small>[מה</small> ההבדל המעשי <small>ביניהם]</small> <strong>אמר אביי:</strong> לגבי <strong>דגים איכא בינייהו</strong> <small>[יש ביניהם</small> הבדל<small>]</small> <strong>למאן דאמר</strong> <small>[למי שאומר]</small> <strong>פרי מפרי וגידולי קרקע, הני</strong> <small>[אלה]</small> <strong>דגים, גידולי קרקע נינהו</strong> <small>[הם]</small> ואולם, <strong>למאן דאמר</strong> <small>[מי שאומר]</small> <strong>ולד ולדות הארץ, דגים ממיא איברו</strong> <small>[מן המים נבראו]</small> ולכן אינם בין ולדות הארץ ואינן נכללים בין הדברים שקונים בכסף מעשר.
 ושואלים: <strong>ומי</strong> <small>[והאם]</small> <strong>אמר אביי דגים גידולי קרקע נינהו</strong> <small>[הם]?</small> והרי <strong>אמר אביי</strong>
## דף כח.
 <strong>אכל פוטיתא</strong> (מין שרץ מים קטן) <strong>לוקה ארבע</strong> מלקויות משום שעבר על ארבעה איסורים (לאוין) שבתורה, שניים המתייחסים לכל מיני השרצים ושניים המתייחסים לשרץ המים במיוחד. אכל <strong>נמלה לוקה חמש</strong> משום שני האיסורים הכלליים, ועוד שלושה לאוין שנאמרו בשרץ השורץ על הארץ. אכל <strong>צירעה לוקה שש</strong> נוסף על האיסור שיש בנמלה יש גם איסור אחר משום שרץ העוף. <strong>ואם איתא</strong> <small>[ואם יש,</small> נכון<small>]</small> שדבר החי במים נחשב כגידולי קרקע — <strong>פוטיתא נמי</strong> <small>[גם כן]</small> <strong>לילקי</strong> <small>[שילקה]</small> <strong>משום "השרץ השרץ על הארץ"</strong> (ויקרא יא, מא)! אלא ודאי דגים אינם נחשבים כגידולי קרקע, ואם כן יש לדחות הסבר זה.
 <strong>אלא אמר רבינא:</strong> לא בכך נחלקו, אלא בענין <strong>עופות איכא בינייהו</strong> <small>[יש ביניהם</small> הבדל למעשה<small>]</small> <strong>למאן דאמר</strong> <small>[למי שאומר]</small> שלמדים רק דבר שהוא <strong>פרי מפרי וגידולי קרקע — הני נמי</strong> <small>[אלה</small> העופות <small>גם כן]</small> <strong>גידולי קרקע נינהו</strong> <small>[הינם]</small> ואילו <strong>למאן דאמר</strong> <small>[למי שאומר]</small> <strong>ולד ולדות הארץ</strong> ואולם <strong>הני</strong> <small>[אלה]</small> ה<strong>עופות — מן הרקק נבראו,</strong> ולא מן האדמה.
 יש איפוא לפנינו שתי שיטות, שתיהן לפי כלל ופרט, ויש מקום לשאול: <strong>מאן דמרבי</strong> <small>[מי שמרבה]</small> <strong>עופות מאי טעמיה</strong> <small>[מה טעמו],</small> <strong>ומאן דממעיט</strong> <small>[ומי שממעט]</small> <strong>עופות מאי טעמיה</strong> <small>[מה טעמו]?</small>
 ומסבירים: <strong>מאן דמרבי</strong> <small>[מי שממעט]</small> <strong>עופות קסבר</strong> <small>[סבר]:</small> כי בלימוד כלל ופרט וכלל <strong>כללא בתרא</strong> <small>[הכלל האחרון]</small> הוא העיקר <strong>דוקא.</strong> ולכן דומה מידה זו יותר למידת פרט וכלל ודנים אנו כמו במידה זו: <strong>פרט וכלל — נעשה כלל מוסף על הפרט, ואיתרבו להו כל מילי</strong> <small>[והתרבו להם כל</small> שאר <small>הדברים].</small> ואולם <strong>אהני כללא קמא למעוטי כל דלא דמי ליה</strong> <small>[הועיל הכלל הראשון</small> ללמדנו <small>למעט כל</small> דבר <small>שאינו דומה לו]</small> <strong>משני צדדין.</strong> שהרי בכל זאת זו היא מידת כלל ופרט וכלל, ולכן ממעטים מתוך כל אותם דברים שהתרבו, כל דבר שאינו גידולי קרקע ואינו פרי מפרי.
 ואילו <strong>מאן</strong> <small>[מי]</small> ש<strong>ממעט עופות קסבר</strong> <small>[סבר]:</small> <strong>כללא קמא</strong> <small>[הכלל הראשון]</small> <strong>דוקא,</strong> ולכן דומה מידה זו יותר למידת <strong>כלל ופרט,</strong> והלכה בידינו: כלל ופרט <strong>אין בכלל אלא מה שבפרט,</strong> ולכן: <strong>הני</strong> <small>[אלה] —</small> <strong>אין, מידי אחרינא</strong> <small>[דבר אחר] —</small> <strong>לא. ואהני כללא בתרא לריבויי כל דדמי ליה</strong> <small>[והועיל הכלל האחרון לרבות כל שדומה לו</small> לפרט<small>]</small> <strong>משלשה צדדים,</strong> שהוא פרי מפרי, גידולי קרקע וולד ולדות הארץ, ואין עופות בכלל זה.
 <big>א</big> <strong>אמר ר' יהודה משמיה</strong> <small>[משמו]</small> של <strong>רב שמואל בר שילת משמיה</strong> <small>[משמו]</small> של <strong>רב: מערבין</strong> בפירות זולים ולא חשובים כמו <strong>פעפועין ובחלגלוגות ובגודגדניות, אבל</strong> אין מערבין <strong>לא בחזיז</strong> (שחת התבואה) <strong>ולא בכפניות</strong> (תמרים רעים).
 ושואלים: <strong>ובגודגדניות מי</strong> <small>[האם]</small> <strong>מערבין? והתניא</strong> <small>[והרי שנינו</small> בברייתא<small>]</small> <strong>גודגדניות: מרובי בנים — יאכלו, חשוכי בנים — לא יאכלו</strong> שגורמים נזק ליכולת ההולדה, <strong>ואם הוקשו</strong> הגודגדניות <strong>לזרע</strong> שנעשו קשים ביותר וראויים כבר להזרע <strong>אף מרובי בנים לא יאכלו</strong> אותם. ואם כן, אסור לאכול גודגדניות!
 ומשיבים <strong>תרגמא</strong> <small>[אומרים הסבר זה]:</small> שמדובר בגודגדניות <strong>שלא הוקשו לזרע, ו</strong>מערבים בהם רק אנשים <strong>מרובי בנים.</strong>
 <strong>ואיבעית אימא</strong> <small>[ואם תרצה אמור],</small> ותירץ כך: <strong>לעולם</strong> הגודגדניות ראויות לעירוב אף <strong>לחשוכי בנים, דהא חזו</strong> <small>[שהרי ראויות הן]</small> <strong>למרובי בנים.</strong> ואין מקפידים שיהיה העירוב ראוי דוקא למי שמערב בו, אלא שיהיה המאכל ראוי לאכילה. <strong>מי לא תנן</strong> <small>[האם לא שנינו</small> במשנה<small>]</small> כיוצא בזה: <strong>מערבין לנזיר ביין ולישראל בתרומה. אלמא: אף על גב דלא חזי להאי</strong> <small>[הרי מכאן שאף על פי שאינו ראוי לזה] —</small> <strong>חזי להאי</strong> <small>[ראוי לזה].</small> <strong>הכא נמי</strong> <small>[כאן גם כן],</small> <strong>אף על גב דלא חזי להאי</strong> <small>[אף על פי שאינו ראוי לזה] —</small> <strong>חזי להאי</strong> <small>[ראוי לזה].</small>
 <strong>ואיבעית אימא: כי קאמר רב בהנדקוקי מדאי</strong> <small>[ואם תרצה אמור: מה שאמר רב</small> להתיר הוא <small>בגודגדניות מדאיות,</small> הבאות ממדי<small>]</small> שהן משובחות ואינן מזיקות.
 ושואלים: <strong>ובחזיז לא</strong> מערבין? <strong>והאמר</strong> <small>[והרי אמר]</small> <strong>רב יהודה אמר רב: כשות וחזיז מערבין בהן, ומברכין עליהן "בורא פרי האדמה"!</strong>
 ועונים: <strong>לא קשיא</strong> <small>[אין זה קשה]</small> <strong>הא</strong> <small>[זה] —</small> <strong>מקמי דאתא</strong> <small>[לפני שבא]</small> <strong>רב לבבל, והא</strong> <small>[וזה] —</small> <strong>לבתר דאתא</strong> <small>[לאחר שבא]</small> <strong>רב לבבל,</strong> וראה שבבבל הוא נאכל אמר שאף ראוי הוא לערב בו.
 ושואלים: <strong>ובבל הויא רובא דעלמא</strong> <small>[היא רוב העולם]?</small> הלא אין קובעים הלכה אלא כפי המנהג ברוב העולם! <strong>והתניא</strong> <small>[והרי</small> כבר <small>שנינו</small> בברייתא<small>]</small> כיוצא בזה: <strong>הפול והשעורה והתילתן שזרען לירק</strong> בלבד, כגון להאכילן כשחת לבהמתו — <strong>בטלה דעתו אצל כל אדם</strong> שאין רוב העולם נוהג כך ואין אנו הולכים אחר דעתו. <strong>ולפיכך: זרען חייב</strong> במעשר, <strong>וירקן פטור</strong>. שבשעה שהוא קוצרן לירק אומרים אנו שלא הגיעו לגמר גידולן אלא כשיעשו זרעים. ואילו <strong>השחליים והגרגיר</strong> שנאכלים כרגיל גם כירק וגם כזרעים אם <strong>זרען לירק מתעשרין ירק</strong> והשאר מתעשר <strong>זרע. זרען לזרע — מתעשרין זרע וירק,</strong> הכל לפי השימוש. ומכל מקום, מתחילת הברייתא רואים שאין קובעים הלכה אלא כמנהג רוב העולם.
 ומשיבים: <strong>כי קאמר</strong> <small>[כאשר אמר]</small> <strong>רב</strong> היה זה במין החזיז,
## דף כח:
 <strong>בדגנונייתא</strong> (חזיז הגדל בגינה) שהוא מין הנאכל.
 כיון שנזכר <strong>זרע גרגיר</strong> שואלים: <strong>למאי חזי</strong> <small>[למה</small> הוא <small>ראוי]</small> הלא כרגיל אוכלים רק את עליו של הצמח? <strong>אמר ר' יוחנן: שכן ראשונים שלא היה להן פלפלין, שוחקין אותו ומטבילין בו את הצלי</strong>. נמצא שאף זרע גרגיר נאכל, אם כי אין שימושו זה רגיל.
 <big>א</big> <strong>ר' זירא כי הוה חליש מגרסיה, הוה אזיל ויתיב אפיתחא</strong> <small>[כאשר היה חלש מלימודו, היה הולך ויושב על פתח]</small> בית מדרשו של <strong>רב יהודה בר אמי, אמר: כי נפקי ועיילי רבנן</strong> <small>[כאשר יצאו חכמים] —</small> <strong>איקום מקמייהו</strong> <small>[אקום מלפניהם]</small> <strong>ואקבל בהו אגרא</strong> <small>[בהם שכר].</small> שקיימתי מצוות כבוד תלמידי חכמים, שהיות ונחלש כוחו מלעסוק בתורה ינוח ועם זאת יקיים מצוה אחרת.
 פעם <strong>נפק אתא</strong> <small>[יצא ובא]</small> מבית המדרש <strong>ינוקא דבי רב</strong> <small>[תינוק של בית רב]</small> <strong>אמר ליה</strong> <small>[לו]</small> ר' זירא: <strong>מאי אגמרך</strong> <small>[מה למדך]</small> <strong>רבך? אמר ליה</strong> <small>[לו]:</small> על <strong>כשות</strong> מברכים <strong>"בורא פרי האדמה"</strong>, על <strong>חזיז</strong> מברכים <strong>"שהכל נהיה בדברו" אמר ליה</strong> <small>[לו]</small> ר' זירא: <strong>אדרבה, איפכא מיסתברא</strong> <small>[ההיפך הוא המסתבר],</small> שכן, <strong>האי</strong> <small>[זה]</small> החזיז — <strong>מארעא קא מרבי</strong> <small>[מהארץ הוא גדל],</small> <strong>והאי</strong> <small>[וזו]</small> הכשות <small>—</small> <strong>מאוירא קא מרבי [מהאויר היא גדלה]</strong>.
 וראוי איפוא לברך על כל דבר לפי מקור גידולו, ומסכמים בתלמוד: <strong>והלכתא כינוקא דבי רב</strong> <small>[וההלכה כתינוק של בית הרב].</small> <strong>מאי טעמא</strong> <small>[מה טעם</small> הדבר<small>]:</small> <strong>האי</strong> <small>[זה]</small> הכשות — הוא <strong>גמר פירי</strong> <small>[פרי גמור],</small> <strong>והאי</strong> <small>[וזה]</small> החזיז — <strong>לאו גמר פירי</strong> <small>[איננו פרי גמור],</small> ופרי שאינו גמור אין מברכין עליו אלא "שהכל". <strong>ומאי דקאמרת: האי מארעא קא רבי, והאי מאוירא קא רבי</strong> <small>[ומה שאמרת: זה</small> החזיז <small>מהארץ הוא גדל, וזו</small> הכשות <small>מן האויר היא גדלה]</small> — <strong>לא היא. כשות נמי מארעא קא רבי, דהא קא חזינן דקטלינן לה להיזמתא ומייתא כשותא</strong> <small>[גם כן מן הארץ גדלה, שהרי רואים אנו שכאשר קוצצים את הקוצים ומתה הכשות</small> הטפילה עליהן<small>]</small> מכאן שהכשות גם כן מהארץ גדלה, אף כי לא במישרין.
 <big>ב</big> ושואלים: <strong>וכי בכפניות אין מערבין? והתניא</strong> <small>[ו</small>הרי <small>שנינו</small> בברייתא<small>]:</small> <strong>קור</strong> שהוא החלק הרך שבראש הדקל וראוי למאכל <strong>ניקח בכסף מעשר</strong>, <strong>ו</strong>אולם <strong>אין מטמא טומאת אוכלין</strong> כיון שאיננו מאכל ממש אלא מעין עץ. <strong>וכפניות ניקחות בכסף מעשר</strong>, <strong>ו</strong>אף <strong>מטמאות טומאת אוכלים.</strong>
 <strong>ר' יהודה אומר</strong> בשינוי מסוים: <strong>קור</strong> הדקל <strong>הרי הוא כעץ לכל דבריו, אלא</strong> שיוצא מן הכלל בדבר אחד — <strong>שניקח בכסף מעשר</strong> משום שהוא ראוי לאכילה. <strong>וכפניות הרי הן כפרי לכל דבריהם,</strong> שכן פרי גמור הן! <strong>אלא</strong> שיש בהן פרט אחד חריג <strong>שפטורות מן המעשר</strong> כיון שעדיין לא נגמרה מלאכתן.
 ומשיבים: <strong>התם</strong> <small>[שם]</small> דברי ר' יהודה, שהכפניות הן פרי, מדובר <strong>בדניסחני</strong> במין מיוחד של כפניות שאינן בשלות לעולם. ואם כן, הגיעו כבר לגמר בישולן ככפניות. ואילו רב מדבר במין העשוי להתבשל ולהיות תמרים גמורים, וכפניות הוא רק שלב ביניים.
 ושואלים: <strong>אי הכי, בהא לימא</strong> <small>[אם כך, בזה יאמר]</small> <strong>ר' יהודה פטורות מן המעשר? והתניא</strong> <small>[והרי</small> <small>שנינו</small> בברייתא<small>]:</small> <strong>אמר ר' יהודה: לא הוזכרו פגי</strong> המקום <strong>ביתיוני אלא לענין מעשר בלבד,</strong> שאמרו: <strong>פגי</strong> תאנים הבאים מהמקום <strong>ביתיוני, ואהיני</strong> <small>[והכפניות]</small> של המקום <strong>טובינא חייבין במעשר</strong> אף על פי שאינן בשלות לעולם, כיון שהן נחשבות כפרי גמור לכל דבר.
 <strong>אלא לעולם</strong> תאמר שדברי ר' יהודה <strong>לאו</strong> <small>[אינם]</small> <strong>בניסחני</strong> בכפניות הגמורות כבר, <strong>ו</strong>אולם <strong>לענין טומאת אוכלין שאני</strong> <small>[שונה]</small> הדבר, ואין להביא ראיה מענין טומאת אוכלין לענין החשבתו באופן כללי כדבר מאכל, <strong>כ</strong>מו ש<strong>אמר ר' יוחנן: הואיל וראוי למתקן על ידי האור, הכא נמי</strong> <small>[כאן גם כן]</small> אפשר לומר: <strong>הואיל ויכול למתקן על ידי האור,</strong> ולכן ראויות הכפניות להיטמא טומאת אוכלים, אבל לענין עירוב צריך שיהיה דבר מאכל מוכן, ולא הראוי להיות מוכן על ידי הכנה.
 ושואלים: <strong>והיכא אתמר</strong> <small>[והיכן נאמר]</small> דבר זה של <strong>ר' יוחנן</strong> במקורו? <strong>אהא</strong> <small>[על זה]</small> <strong>דתניא</strong> <small>[ששנינו</small> בברייתא<small>]:</small> <strong>שקדים המרים</strong>, בעודם <strong>קטנים וירוקים — חייבין</strong> הם במעשר, מפני שהם ראויים לאכילה בעודו בוסר, שלפעמים אוכלים שקדים ירוקים. ואולם <strong>גדולים — פטורין</strong> שאינם ראויים לאכילה. ואילו שקדים <strong>מתוקים, גדולים — חייבין</strong>, <strong>קטנים — פטורין,</strong> שעדיין לא הגיעו לגמר בישולם. <strong>ר' שמעון בר' יוסי אומר משום</strong> (בשם) <strong>אביו</strong> לענין הלכה: <strong>זה וזה</strong> שקדים מרים, בין קטנים בין גדולים <strong>לפטור. ואמרי לה</strong> <small>[ויש אומרים]</small> שאמר בשם אביו: <strong>זה וזה לחיוב</strong>. <strong>אמר ר' אילעא: הורה ר' חנינא בציפורי כדברי האומר זה וזה לפטור</strong>.
 <strong>ו</strong>שאלו: <strong>ל</strong>דעת <strong>מאן</strong> <small>[מי]</small> ש<strong>אמר זה וזה לחיוב, למאי חזי</strong> <small>[למה ראוי]</small> שקד מר גדול? <strong>אמר ר' יוחנן: הואיל וראוי למתקן</strong> את השקדים האלה <strong>על ידי האור</strong> ונעשים ראויים לאכילה.
 <big>ג</big> <strong>אמר מר</strong> <small>[החכם],</small> <strong>ר' יהודה אומר: קור הרי הוא כעץ לכל דבריו, אלא שניקח בכסף מעשר</strong> ושואלים: <strong>היינו תנא קמא</strong> <small>[הרי זה</small> ממש כדברי <small>התנא הראשון]</small> ובמה נחלק ר' יהודה!
 <strong>אמר אביי:</strong> אם <strong>שלקו וטגנו</strong> את הקור <strong>איכא בינייהו</strong> <small>[יש ביניהם</small> הבדל למעשה<small>],</small> שלדעת ר' יהודה אף אם שלקו וטגנו אינו מטמא טומאת אוכלים, ואילו לדעת התנא הראשון הריהו מטמא.
 <strong>מתקיף לה</strong> <small>[מקשה על כך]</small> <strong>רבא: מי איכא למאן דאמר</strong> <small>[האם יש מי שאומר]</small> שכאשר <strong>שלקו וטגנו לא</strong> מטמא טומאת אוכלים? <strong>והתניא</strong> <small>[והרי שנינו</small> בברייתא<small>]:</small> <strong>העור והשיליא</strong> שאין אנשים רגילים לאוכלם <strong>אין מטמאין טומאת אוכלין</strong> אולם <strong>עור ששלקו</strong> עד שנעשה ראוי לאכילה, <strong>ושיליא שחישב עליה</strong> לאוכלה — <strong>מטמאין טומאת אוכלין!</strong> משמע שאף דבר שאינו ראוי מתחילה למאכל, מאחר ששלקוהו וטגנוהו, הרי הוא מטמא טומאת אוכלים, וכן יהיה הדין לענין קור לדעת כולם.
 <strong>אלא אמר רבא: איכא בינייהו</strong> <small>[יש ביניהם</small> הבדל למעשה<small>]</small> מחלוקת בענין <strong>ברכה</strong>. <strong>דאתמר</strong> <small>[שנאמר]</small> שנחלקו האמוראים בדבר <strong>קור</strong> הדקל: <strong>רב יהודה אמר</strong>: מברכים עליו <strong>"בורא פרי האדמה", ושמואל אמר</strong>: מברכים עליו <strong>"שהכל נהיה בדברו".</strong>
 ומסבירים את השיטות, <strong>רב יהודה אמר</strong>: מברכים עליו <strong>"בורא פרי האדמה"</strong> שכן <strong>אוכלא</strong> <small>[אוכל]</small> <strong>הוא,</strong> שכיון שראוי לאכילה הריהו נקרא פרי, ומברכים עליו כעל כל פרי. <strong>ושמואל אמר</strong>: אין מברכים עליו אלא <strong>"שהכל נהיה בדברו"</strong> כי <strong>כיון שסופו להקשות</strong> ולהיעשות כעץ שאינו ראוי לאכילה, <strong>לא מברכינן עילויה</strong> <small>[מברכין עליו]</small> <strong>"בורא פרי האדמה",</strong> שהרי בסופו יבטל מתורת פרי.
 <strong>אמר ליה</strong> <small>[לו]</small> <strong>שמואל לרב יהודה: שיננא, כוותיך מסתברא</strong> <small>[גדול שיניים, כשיטתך מסתבר]</small> <strong>דהא</strong> <small>[שהרי]</small> <strong>צנון שסופו להקשות</strong>, <strong>ו</strong>בכל זאת <strong>מברכינן עליה</strong> <small>[מברכים אנו עליו]</small> <strong>"בורא פרי האדמה"</strong> ומעירים:
 <strong>ולא היא,</strong> ואינו כן, <strong>צנון — נטעי אינשי אדעתא דפוגלא</strong> <small>[נוטעים בני אדם על דעת</small> לאכול אותו כשהוא <small>רך],</small> <strong>דיקלא</strong> <small>[דקל] —</small> <strong>לא נטעי אינשי אדעתא דקורא</strong> <small>[אין אנשים נוטעים על דעת</small> לאכול מן <small>הקור],</small> ואם כן אין הקור נחשב כפרי הדקל, אלא דבר מאכל המופק ממנו, ואין לברך עליו אלא "שהכל". <strong>ו</strong>מסכמים: <strong>אף על גב דקלסיה</strong> <small>[ואף על פי ששבחו]</small> <strong>שמואל לרב יהודה, הלכתא כוותיה</strong> <small>[הלכה כמותו, כשיטת]</small> <strong>שמואל.</strong>
 <big>ד</big> <strong>גופא</strong> <small>[לגוף</small> הדבר<small>]</small> שהזכרנו <strong>אמר רב יהודה אמר</strong> בשם <strong>רב: כשות וחזיז מערבין בהן, ומברכין עליהם "בורא פרי האדמה"</strong> ושואלים: <strong>כשות בכמה</strong> מערבים בה? ומשיבים: <strong>כ</strong>פי ש<strong>אמר רב יחיאל</strong> בנושא דומה: <strong>כמלא היד, הכא נמי</strong> <small>[כאן גם כן]</small> השיעור <strong>כמלא היד.</strong>
 ו<strong>חזיז</strong> שיעורו <strong>בכמה? אמר רבה בר טוביה בר יצחק אמר רב: כמלא אוזילתא דאיכרי</strong> <small>[אגודת ירק</small> שאוגדים <small>האיכרים].</small>
 <strong>אמר רב חלקיה בר טוביה: מערבין בקליא</strong> <small>[באשלג]</small> ותוהים: <strong>בקליא סלקא דעתך</strong> <small>[באשלג עולה על דעתך]?!</small> וכי אוכלים בני אדם אשלג? <strong>אלא בירקא דקליא</strong> <small>[בירק</small> שמאפרו מכינים את <small>האשלג]</small> שלפני שריפתו ראוי הוא לאכילת אדם, <strong>וכמה</strong> שיעורו? <strong>אמר רב יחיאל: כמלא היד</strong>.
 מסופר: <strong>ר' ירמיה נפק לקרייתא, בעו מיניה</strong> <small>[יצא לכפרים, שאלו ממנו]:</small> <strong>מהו לערב בפולין לחין? לא הוה בידיה</strong> <small>[לא היתה בידו</small> תשובה<small>].</small> <strong>כי אתא לבי מדרשא אמרו ליה</strong> <small>[כשבא לבית המדרש אמרו לו]:</small> <strong>הכי</strong> <small>[כך]</small> <strong>אמר ר' ינאי: מערבין בפולין לחין. וכמה</strong> שיעורם? <strong>אמר רב יחיאל: כמלא היד.</strong>
 <strong>אמר רב המנונא: מערבין</strong> אף <strong>בתרדין חיין</strong>. ומקשים: <strong>איני</strong> <small>[וכי כן הוא]?</small> <strong>והאמר</strong> <small>[והרי אמר]</small> <strong>רב חסדא: סילקא חייא קטיל גברא חייא</strong> <small>[סלק חי הרג אדם חי],</small> משמע שהתרד מזיק לבריאות ואין ראוי לערב בו!
## דף כט.
 <strong>ומשיבים: ההוא, בבשיל ולא בשיל</strong> <small>[במבושל ואינו מבושל]</small> מסוכן הוא.
 <strong>איכא דאמרי</strong> <small>[יש שאומרים],</small> <strong>אמר רב המנונא: אין מערבין בתרדין חיין</strong>, שכן <strong>אמר רב חסדא: סילקא חייא קטיל גברא חייא</strong> <small>[תרד חי הרג אדם חי].</small> ושואלים: <strong>והא קא חזינן דקא אכלי ולא מייתי</strong> <small>[והרי רואים אנו</small> אנשים <small>האוכלים ואינם מתים]?</small> עונים: <strong>התם</strong> <small>[שם]</small> מדובר <strong>בבשיל ולא בשיל</strong> <small>[במבושל ואינו מבושל]</small> שהוא מסוכן.
 <strong>אמר רב חסדא: תבשיל של תרדין יפה ללב וטוב לעיניים, וכל שכן</strong> שטוב <strong>לבני מעיים. אמר אביי: והוא דיתיב אבי תפי</strong> <small>[שהיה</small> התבשיל <small>מונח על הכירה]</small> <strong>ועביד</strong> <small>[ועושה]</small> <strong>תוך תוך,</strong> כלומר נתבשל יפה עד שמשמיע קול רתיחה.
 <big>א</big> פעם כשהיה במצב רוח טוב <strong>אמר רבא: הריני כבן עזאי</strong> החריף בשכלו ודורש תדיר <strong>בשוקי טבריא,</strong> ואף אני מוכן לענות לכל איש על מה שישאל אותי. <strong>אמר ליה ההוא מרבנן</strong> <small>[לו אחד החכמים]</small> <strong>לרבא: תפוחים בכמה</strong> מערבים בהם? <strong>אמר ליה</strong> <small>[לו]:</small> <strong>וכי מערבין בתפוחים?</strong>
 והקשה: <strong>ולא,</strong> וכי אין מערבים בתפוחים? <strong>והתנן</strong> <small>[והרי שנינו</small> במשנה<small>]:</small> <strong>כל האוכלין מצטרפין לפסול את הגוויה בחצי פרס.</strong> שאם אכל אדם מאכלים טמאים כשיעור חצי פרס, הרי הם מטמאים את גופו (גוייתו). <strong>ו</strong>כל האוכלים מצטרפין <strong>במזון</strong> הדרוש ל<strong>שתי סעודות ל</strong>צורך <strong>עירוב</strong>. <strong>ו</strong>מצטרפים לשיעור כ<strong>ביצה — לטמא טומאת אוכלים</strong> בעצמם. ותפוחים הרי בכלל כל האוכלים הם!
 ומקשים: <strong>והאי מאי תיובתא</strong> <small>[וזו מה קושיה</small> היא<small>]?</small> <strong>אילימא</strong> <small>[אם תאמר]</small> <strong>משום דקתני</strong> <small>[ששנינו]:</small> <strong>"כל האוכלין", והני</strong> <small>[ואלה]</small> התפוחים <strong>בני אכילה נינהו</strong> <small>[הם],</small> ואולם איך אפשר להקשות מלשון כללית כזו?! <strong>והאמר</strong> <small>[והרי</small> כבר <small>אמר]</small> <strong>ר' יוחנן: אין למדין מן הכללות</strong> (מהמקומות שנאמר בהם "כל") <strong>אפילו במקום שנאמר בו "חוץ"</strong>, משום שאין כלל הממצה את כל המקרים!
 <strong>אלא משום דקתני</strong> <small>[ששנינו]</small> שם <strong>"ובמזון שתי סעודות לעירוב וכביצה לטמא טומאת אוכלין". והני נמי בני טמויי</strong> <small>[ואלה גם כן</small> התפוחים <small>ראויים לטמא]</small> <strong>טומאת אוכלין נינהו</strong> <small>[הם].</small> ומשום כך ראיה גמורה היא שמדובר כאן אף בתפוחים.
 <strong>ו</strong>שואלים: אם מערבין בהם <strong>כמה</strong> שיעור? <strong>אמר רב נחמן: תפוחים בקב</strong>.
 מקשים: <strong>ר' שמעון בן אלעזר אומר:</strong> המחלק מעשר עני לעניים לא יפחות להם משיעור <strong>עוכלא</strong> (שמינית לוג) של <strong>תבלין, ו</strong>כן לא יפחות משיעור <strong>ליטרא</strong> <small>[לוג]</small> <strong>ירק, ו</strong>כן לא פחות מ<strong>עשרה אגוזין, ו</strong>כן מ<strong>חמשה אפרסקין, ו</strong>כן לא יפחות מ<strong>שני רמונים, ו</strong>מ<strong>אתרוג אחד,</strong> שאלו הם שיעורים הראויים לנתינה. <strong>ואמר גורסק בר דרי משמיה</strong> <small>[משמו]</small> של <strong>ר' מנשיא בר שגובלי משמיה</strong> <small>[משמו]</small> של <strong>רב: וכן</strong> הוא הדין <strong>לעירוב</strong>. ואפשר לשאול: <strong>הני נמי ליהוו כי</strong> <small>[אלה</small> התפוחים <small>גם כן שיהיו כמו]</small> <strong>אפרסקין!</strong> שהרי דומים הם להם בגודלם, ודי יהא לערב בחמישה תפוחים!
 ומשיבים: שיש להבחין בדברים; <strong>הני, חשיבי</strong> <small>[אלה</small> האפרסקים, <small>הם חשובים],</small> ולכן חמישה מהם, שיעור חשוב הוא. <strong>והני, לא חשיבי</strong> <small>[ואלה</small> התפוחים, <small>אינם חשובים],</small> ולכן צריך שיהיו כמזון שתי סעודות.
 <strong>אמר רב יוסף: שרא ליה מריה</strong> <small>[ימחול לו אדוניו,</small> ה'<small>]</small> <strong>לרב מנשיא בן שגובלי</strong> שטעה והטעה: <strong>אנא אמריתא ניהליה אמתניתין</strong> <small>[אני אמרתי</small> הלכה <small>זו לפניו על משנתנו],</small> <strong>והוא אמרה</strong> על ה<strong>ברייתא</strong> וגרם על ידי כך לשיבוש. <strong>דתנן</strong> <small>[ש</small>כן <small>שנינו</small> במשנה<small>]:</small> <strong>אין פוחתין לעני</strong> שמחלקים לו מעשר עני <strong>בגורן מחצי קב חטין ו</strong>מ<strong>קב שעורין. ר' מאיר אומר: חצי קב שעורין,</strong> וכן מ<strong>קב וחצי כוסמין</strong> וכן מ<strong>קב גרוגרות או</strong> מ<strong>מנה דבילה. ר' עקיבא אומר</strong>: לא מנה אלא <strong>פרס</strong> (חצי מנה). וקבעו שאין פוחתים לו מ<strong>חצי לוג יין, ר' עקיבא אומר</strong>: חצי השיעור, <strong>רביעית</strong>. <strong>ו</strong>כן נותנים <strong>רביעית שמן. ר' עקיבא אומר: שמינית</strong> בלבד. <strong>ושאר כל הפירות, אמר אבא שאול</strong>: שיעורם <strong>כדי שימכרם ויקח בהן מזון שתי סעודות. ו</strong>על דבר זה <strong>אמר רב: וכן</strong> הוא השיעור <strong>לעירוב</strong>.
 ושואלים על דברי רב יוסף: מדוע הקפיד על ששינה רב מנשיא בר שגובלי מדבר לדבר, <strong>מאי אולמיה דהאי מהך</strong> <small>[מה תוקפו של</small> דבר <small>זה</small> יותר <small>מההוא]</small> שהרי לכאורה גם במשנה וגם בברייתא אותו תוכן עצמו, ומה חשיבות לשינוי? <strong>אילימא</strong> <small>[אם תאמר]</small> <strong>משום דקתני בהך</strong> <small>[ששנה בזה]</small> גם <strong>תבלין, ותבלין לאו</strong> <small>[אינם]</small> <strong>בני אכילה נינהו</strong> <small>[הם]</small> בפני עצמם אלא כתוספת, ואם כן ודאי שלא על זה אמר רב שהוא הדין לענין עירוב — <strong>אטו הכא מי לא קתני</strong> <small>[האם כאן לא שנה]</small> <strong>חטין ושעורין, ולאו</strong> <small>[ואינם]</small> <strong>בני אכילה</strong> מיד <strong>נינהו</strong> <small>[הם].</small>
 <strong>אלא משום דקתני</strong> <small>[ששנינו]</small> <strong>חצי לוג יין, ואמר רב: מערבין בשתי רביעיות של יין</strong> שהוא שיעור מחצית הלוג. <strong>מדבעינן כולי האי</strong> <small>[מכיון שצריך כל כך]</small> הרבה כשיעור זה — <strong>שמע מינה</strong> <small>[מכאן נלמד]</small> <strong>כי</strong> <small>[שכאשר]</small> <strong>אמר רב "וכן לעירוב" אהא מתניתין קאמר</strong> <small>[על משנה זו אמר],</small> ולפי השיעורים האמורים בה יש לקבוע על מה נאמרו הדברים. ומסכמים: אכן <strong>שמע מינה</strong> <small>[למד ממנה]</small> שכך הוא הדבר.
 <big>ב</big> <strong>אמר מר</strong> <small>[החכם]:</small> <strong>ובמזון שתי סעודות לעירוב. סבר רב יוסף למימר</strong> <small>[לומר]:</small> <strong>עד דאיכא</strong> <small>[שיש]</small> <strong>סעודה מהאי</strong> <small>[מזה]</small> <strong>וסעודה מהאי</strong> <small>[מזה].</small> שאין מערבים אלא אם כן כל סעודה אינה אלא ממין אחד. <strong>אמר ליה</strong> <small>[לו]</small> <strong>רבה: אפילו</strong> אין בסעודה אלא <strong>למחצה</strong> ממין אחד או <strong>לשליש ולרביע</strong>.
 <big>ג</big> <strong>גופא</strong> <small>[לגוף</small> הדבר<small>]</small> מקשים; הרי <strong>אמר רב: מערבין בשתי רביעיות של יין</strong> ויש להקשות עליו: <strong>ומי בעינן כולי האי</strong> <small>[והאם צריכים אנו כל זה,</small> כל כך הרבה<small>]?</small> <strong>והתניא</strong> <small>[ו</small>הרי <small>שנינו</small> בברייתא<small>]:</small> <strong>ר' שמעון בן אלעזר אומר: יין</strong> שיעורו <strong>כדי</strong> שישרו בו את המזון שיסייע <strong>לאכל בו</strong>, <strong>חומץ</strong> שיעורו <strong>כדי לטבל בו</strong> את המזון, <strong>זיתים ובצלים</strong> שיעורם <strong>כדי</strong> שיספיקו <strong>לאכול בהן,</strong> ושיעור מזון זה הוא כדי אכילת <strong>שתי סעודות</strong>. הרי ששיעור יין קטן בהרבה משתי רביעיות?
 ומתרצים: <strong>התם בחמרא מבשלא</strong> <small>[שם</small> מדובר <small>ביין מבושל]</small> שהוא חריף ביותר, ודי בו אף בשיעור קטן.
 <strong>אמר מר</strong> <small>[החכם]:</small> שיעור <strong>חומץ כדי לטבל בו. אמר רב גידל אמר רב: כדי לטבל בו מזון שתי סעודות של ירק. איכא דאמרי</strong> <small>[יש שאומרים</small> בלשון אחרת<small>]:</small> <strong>אמר רב גידל אמר רב</strong>: כדי לטבל בו <strong>ירק הנאכל בשתי סעודות,</strong> ושיעור זה הוא פחות משיעור שתי סעודות שכולן ירק.
 <strong>אמר מר</strong> <small>[החכם]:</small> שיעור <strong>זיתים ובצלים כדי לאכול בהן מזון שתי סעודות</strong>. ומקשים: <strong>ובבצלים מי</strong> <small>[האם]</small> <strong>מערבין, והתניא</strong> <small>[והרי שנינו</small> בברייתא<small>]:</small> <strong>אמר ר' שמעון בן אלעזר: פעם אחת שבת ר' מאיר ב</strong>עיר <strong>ערדיסקא, ובא אדם אחד לפניו אמר לו: רבי, עירבתי</strong> עירוב תחומין <strong>על</strong> ידי <strong>בצלים ל</strong>עיר <strong>טיבעין,</strong> וערדיסקא היתה בין עירובו לטיבעין, <strong>והושיבו ר' מאיר בארבע אמות שלו,</strong> שאסר עליו לצאת מתחום ארבע אמותיו, שסבר שעירוב בבצלים אינו עירוב ונמצא שיצא חוץ לתחומו בלא עירוב.
 ומשיבים: <strong>לא קשיא</strong> <small>[קשה],</small> <strong>הא</strong> <small>[זה,</small> כאן<small>]</small> מדובר <strong>— בעלים</strong> של הבצל, שהם מזיקים. <strong>הא</strong> <small>[זה,</small> כאן<small>]</small> מדובר — <strong>באימהות,</strong> בגוף הבצל עצמו שראוי לאכילה. <strong>דתניא</strong> <small>[ש</small>כן <small>שנינו</small> בברייתא<small>]:</small> מי ש<strong>אכל בצל והשכים ומת — אין אומרין ממה מת</strong> שודאי הבצל גרם לו שימות. <strong>ואמר שמואל: לא שנו</strong> דבר זה <strong>אלא בעלים</strong> שלהם, <strong>אבל באימהות לית לן</strong> <small>[אין לנו]</small> <strong>בה</strong> כל מקום לחשש, וכן <strong>בעלין נמי לא אמרן</strong> <small>[גם כן לא אמרנו</small> חשש זה<small>]</small> <strong>אלא</strong>
## דף כט:
 <strong>שלא אבציל זירתא</strong> <small>[הגדיל</small> כדי <small>זרת],</small> מכיון שהוא ארסי וחריף מאוד, <strong>אבל אבציל זירתא</strong> <small>[הגדיל</small> כדי <small>זרת]</small> <strong>— לית לן</strong> <small>[אין לנו]</small> <strong>בה</strong> איסור.
 <strong>אמר רב פפא: לא אמרן</strong> <small>[אמרנו]</small> <strong>אלא כשלא אישתי שיכרא</strong> <small>[שתה שיכר]</small> אחריו<strong>, אבל אישתי שיכרא</strong> <small>[שתה שיכר]</small> <strong>— לית לן</strong> <small>[אין לנו]</small> <strong>בה</strong> חשש.
 <strong>תנו רבנן</strong> <small>[שנו חכמים]:</small> <strong>לא יאכל אדם בצל, מפני נחש</strong> (החלק החריף, הארסי) <strong>שבו. ומעשה בר' חנינא שאכל חצי בצל וחצי נחש שבו, וחלה ונטה למות. ובקשו חביריו רחמים עליו וחיה</strong>, והועיל הדבר רק <strong>מפני שהשעה</strong> היתה <strong>צריכה לו,</strong> שהיה הדור זקוק לתורתו, ולולי זאת לא היה מתרפא.
 <big>א</big> <strong>אמר ר' זירא אמר שמואל: שכר מערבין בו</strong> עירובי תחומין <strong>ופוסל את המקוה בשלשת לוגין</strong> כדין מים שאובים. <strong>מתקיף לה</strong> <small>[מקשה על כך]</small> <strong>רב כהנא</strong> על הדין האחרון: <strong>פשיטא</strong> <small>[פשוט,</small> ברור<small>]</small> <strong>וכי מה בין זה לבין מי צבע? דתנן</strong> <small>[ש</small>כן <small>שנינו</small> במשנה<small>]:</small> <strong>ר' יוסי אומר: מי צבע פוסלין את המקוה בשלשת לוגין</strong>, כשאר מים שאובים! ומה אם כן חידש שמואל?! <strong>אמרי</strong> <small>[אומרים]:</small> יש הבדל — <strong>התם מיא דצבעא מיקרי, הכא שיכרא איקרי</strong> <small>[שם נקראים</small> הם <small>מי צבע, כאן נקראים</small> הם <small>שיכר],</small> ויש מקום לומר שהשיכר אינו נחשב כמים כלל ואינו פוסל בשלשה לוגין, אלא בשינוי צבע, ולכן היה מקום לחידושו של שמואל.
 ושואלים: <strong>ובכמה</strong> היא הכמות ש<strong>מערבין</strong> בשיכר? <strong>סבר רב אחא בריה</strong> <small>[בנו]</small> של <strong>רב יוסף קמיה</strong> <small>[לפני]</small> <strong>רב יוסף למימר</strong> <small>[לומר]:</small> <strong>בתרין רבעי שכרא</strong> <small>[בשתי רביעיות שיכר],</small> <strong>כדתנן</strong> <small>[כמו ששנינו</small> במשנה<small>]:</small> <strong>המוציא יין</strong> בשבת מרשות היחיד לרשות הרבים וכן להיפך, שיעורו לאיסור הוא <strong>כדי מזיגת הכוס,</strong> חלק היין הנמצא בכוס שיש בה מזיגת יין ומים. <strong>ותני עלה</strong> <small>[ושנינו על כך]:</small> הכוונה היא <strong>כדי מזיגת כוס יפה</strong>. ושאלו: <strong>מאי</strong> <small>[מה</small> היא<small>]</small> <strong>כוס יפה?</strong> וענו: <strong>כוס של ברכה. ואמר רב נחמן אמר רבה בר אבוה: כוס של ברכה צריך שיהא בו</strong> יין כדי שיעור <strong>רובע רביעית, כדי שימזגנו</strong> במים <strong>ויעמוד על רביעית</strong> שלמה. <strong>ו</strong>מזיגה זו <strong>כ</strong>דרכו של <strong>רבא</strong>, ש<strong>אמר רבא: כל חמרא דלא דרי על חד תלת מיא — לאו חמרא הוא</strong> <small>[יין שאינו</small> חריף עד שצריך <small>למוזגו על אחת שלוש במים — אינו יין],</small>
 <strong>וקתני בסיפא</strong> <small>[ושנינו בסוף]:</small> <strong>ושאר כל המשקין</strong> שיעורן <strong>ברביעית, וכל השופכין</strong> (הדברים הנוזלים) שיעורם <strong>ברביעית. מדהתם</strong> <small>[ממה ששם]</small> ביין <strong>על</strong> מידה <strong>חד</strong> [<small>אחת]</small> <strong>ארבע,</strong> ולדברי רב צריך שיהיו שתי רביעיות — <strong>הכא נמי</strong> <small>[כאן</small> בשיכר <small>גם כן]</small> <strong>על חד</strong> <small>[אחת]</small> <strong>ארבע,</strong> ודי בשתי רביעיות.
 ודוחים: <strong>ולא היא, התם</strong> <small>[שם]</small> <strong>הוא, דבציר מהכי לא חשיב</strong> <small>[שבפחות מכן לא חשוב]</small> ולכן צריך שתי רביעיות, <strong>אבל הכא</strong> <small>[כאן] —</small> <strong>לא, דעבידי אינשי דשתו כסא בצפרא וכסא בפניא, וסמכי עילויהו</strong> <small>[שעשויים בני אדם לשתות כוס</small> שיכר <small>בבוקר וכוס בערב, וסומכים עליהם]</small> משום שהם מרווים אף בשיעור זה.
 <strong>ב</strong>שאלו: שיעור <strong>תמרים</strong> לענין עירוב <strong>בכמה? אמר רב יוסף: תמרים</strong> שיעורם <strong>בקב, אמר רב יוסף: מנא אמינא לה</strong> <small>[מנין אומר אני אותה,</small> את הלכתי זו<small>]?</small> <strong>דתניא</strong> <small>[ש</small>הרי כך <small>שנינו</small> בברייתא<small>]:</small> <strong>אכל</strong> בשוגג <strong>גרוגרות</strong> של תרומה <strong>ושילם תמרים</strong> בתמורתם — <strong>תבא עליו ברכה</strong>.
 ומעתה נברר: <strong>היכי דמי</strong> <small>[כיצד</small> בדיוק <small>היה הדבר]?</small> <strong>אילימא</strong> <small>[אם תאמר]</small> ששילם <strong>לפי דמים,</strong> לפי המחיר, וכגון ש<strong>אכל מיניה בזוזא, וקא משלם ליה בזוזא</strong> <small>[ממנו</small> בשווי <small>זוז, והוא משלם לו ב</small>שווי <small>זוז]</small> <strong>מאי</strong> <small>[מה</small> פירוש<small>]</small> <strong>"תבא עליו ברכה"? בזוזא</strong> <small>[בזוז]</small> <strong>אכל, בזוזא קא משלם</strong> <small>[בזוז הוא משלם],</small> <strong>אלא לאו</strong> <small>[האם לא]</small> מדובר כאן שמשלם <strong>לפי מדה,</strong> וכגון ש<strong>אכל מיניה גריוא דגרוגרות דשויא זוזא, וקא משלם ליה גריוא דתמרים דשוי</strong> <small>[שאכל ממנו סאה גרוגרות ששוה זוז</small> אחד, <small>והוא משלם לו סאה של תמרים ששוה]</small> <strong>ארבעה</strong> זוז. <strong>וקתני</strong> <small>[ושנינו]:</small> <strong>"תבא עליו ברכה", אלמא:</strong> <small>[מכאן]</small> ש<strong>תמרים עדיפי</strong> <small>[עדיפים],</small> ואף לדין עירוב בתמרים יהא די בקב אחד.
 <strong>אמר ליה</strong> <small>[לו]</small> <strong>אביי</strong>: אין להוכיח מכאן, <strong>לעולם</strong> אפשר לפרש ש<strong>אכל מיניה בזוזא, וקא משלם בזוזא</strong> <small>[ממנו ב</small>דמי <small>זוז, והוא משלם</small> לו <small>ב</small>דמי <small>זוז]</small> <strong>ומאי</strong> <small>[ומהו</small> הפירוש<small>]</small> <strong>"תבא עליו ברכה"</strong> — שכן <strong>אכל מיניה מידי דלא קפיץ עליה זבינא, וקא משלם ליה מידי דקפיץ עליה זבינא</strong> <small>[ממנו דבר שאין קופצים עליו הקונים, והוא משלם לו דבר שקופצים עליו קונים]</small> והרויח המוכר בכך, שאף על פי שהשווי אחד הוא, קל יותר למכור את התמרים.
 <big>ג</big> לגבי <strong>שתיתא</strong> (מאכל העשוי מקמח קלוי ודבש) — <strong>אמר רב אחא בר פנחס</strong>: שיעורו <strong>תרי שרגושי</strong> <small>[שתי כפות גדולות].</small> <strong>כיסאני</strong> <small>[מין קליות]</small> מה שיעורן לעירוב? <strong>אמר אביי:</strong> שיעורן <strong>תרי בוני דפומבדיתא</strong> <small>[שתי מידות מפומבדיתא].</small>
 ודרך אגב כיון שהוזכרו הקליות, <strong>אמר אביי, אמרה לי אם</strong> (אומנתי): <strong>הני כסאני מעלו לליבא, ומבטלי מחשבתא</strong> <small>[הקליות הללו מועילות ללב, ומבטלות מחשבת</small> דאגה<small>]</small>.
 <strong>ואמר אביי, אמרה לי אם</strong> סגולה אחרת: <strong>האי מאן דאית ליה חולשא דליבא — לייתי בישרא דאטמא ימינא דדיכרא</strong> <small>[מי שיש לו חולשת הלב —</small> <small>יביא בשר של ירך ימין של איל],</small> <strong>ולייתי כבויי דרעיתא דניסן</strong> <small>[ויביא גללי בקר הרועה</small> בחודש <small>ניסן],</small> <strong>ואי ליכא כבויי דרעיתא, לייתי סוגייני דערבתא</strong> <small>[ואם אין גללי בקר, יביא קיסמי ערבה],</small> ויעשם גחלת, <strong>וניכבביה וניכול</strong> <small>[ויצלנו</small> בהם <small>ויאכל],</small> <strong>ונשתי בתריה חמרא מרקא</strong> <small>[וישתה אחריו יין מזוג],</small> ויועיל.
 <big>ד</big> ועוד לענין עירובין <strong>אמר רב יהודה אמר שמואל: כל שהוא ליפתן</strong> לדבר אחר, שיעורו לענין עירוב <strong>כדי לאכול בו</strong>. כלומר, שישתמשו בו כדי ללפת בו מזון שתי סעודות. ו<strong>כל שאינו ליפתן</strong> אלא הוא עצמו אוכל, שיעורו <strong>כדי לאכול הימנו</strong> מזון שתי סעודות. <strong>בשר חי</strong> שיעורו — <strong>כדי לאכול הימנו. בשר צלי</strong> נחלקו בו. <strong>רבה אמר: כדי לאכול בו</strong>, שבשר צלי איננו כשלעצמו מאכל אלא משמש כעין ליפתן לאחרים. <strong>ורב יוסף אמר</strong>: שיעורו <strong>כדי לאכול הימנו,</strong> משום שהוא בעצמו מזון.
 <strong>אמר רב יוסף: מנא אמינא לה</strong> <small>[מנין אומר אני זאת] —</small> <strong>דהני פרסאי אכלי טבהקי בלא נהמא</strong> <small>[ש</small>כן <small>הפרסים הללו אוכלים חתיכות בשר בלא לחם],</small> משמע שהבשר כשלעצמו מאכל הוא! <strong>אמר ליה</strong> <small>[לו]</small> <strong>אביי: ופרסאי הוו רובא דעלמא</strong> <small>[וכי הפרסים הם רוב העולם]?!</small> והלא הולכים לפי מנהג רוב העולם, ולא לפי מנהג מקומות מסויימים. <strong>והתנן</strong> <small>[ו</small>הרי <small>שנינו</small> בברייתא<small>]:</small> <strong>בגדי עניים</strong> מטליות של עניים שגודלן שלש אצבעות על שלש אצבעות מקבלות טומאה אצל <strong>עניים</strong> שבכל מקום, משום שכל העניים מחשיבים אף שיעור כזה. <strong>בגדי עשירים</strong> כלומר מטליות ששיעורן לפחות שלשה על שלשה טפחים מקבלות טומאה בכל מקום, אף אצל <strong>עשירים</strong>.
## דף ל.
 <strong>אבל בגדי עשירים לעניים — לא</strong> צריך שיהיו כשיעורם של עשירים. משמע שאנחנו קובעים לכל אדם שיעור על פי צרכיו, ואין קובעים לפי שיעורם של אחרים.
 <strong>וכי תימא: הכא לחומרא והכא לחומרא</strong> <small>[ואם תאמר:</small> גם <small>כאן לחומרה</small> וגם <small>כאן לחומרה]</small> שלענין טומאה אנו מחמירים בעניים, ולענין עירוב נחמיר לפרסיים שינהגו ככל אדם, <strong>והתניא</strong> <small>[ו</small>הרי <small>שנינו</small> בברייתא<small>],</small> <strong>ר' שמעון בן אלעזר אומר: מערבין לחולה ולזקן כדי מזונו</strong>, כלומר כדי מזון שתי סעודות שלו. ואם מפני זקנותו או חוליו אוכל הוא מעט — קוצבים לו שיעור קטן יותר. <strong>ולרעבתן</strong> אין מוסיפים כדי שיעור שתי סעודות שתשבענה אותו, אלא די בשיעור <strong>סעודה בינונית של כל אדם.</strong> משמע שבעירוב הולכים אנו להקל ולא להחמיר. <strong>קשיא.</strong>
 ומקשים: <strong>ומי</strong> <small>[וכי]</small> <strong>אמר ר' שמעון בן אלעזר הכי</strong> <small>[כך]?</small> <strong>והתניא</strong> <small>[ו</small>הרי <small>שנינו</small> בברייתא<small>]</small> לגבי דיני טומאה: <strong>רבי שמעון בן אלעזר אומר, עוג מלך הבשן</strong>, או ענק כיוצא בו, שמת — <strong>פיתחו כמלואו</strong> (כגודלו) שאם מת אדם בבית ולא ברור מהיכן יוציאוהו — כל הפתחים שבבית טמאים, שמא יוציאוהו מכל אחד מהם, חוץ מפתחים קטנים ביותר שאי אפשר להוציאו בהם. ואמר ר' שמעון בן אלעזר שענק כעוג מלך הבשן, פתחו המטמא הוא רק בפתח כזה שיוכלו להוציאו בו. משמע שהולכים אנו בכל אדם לפי שיעורו שלו, ולא לפי שיעור כללי!
 ושואלים: <strong>ואביי</strong> מה הוא סבור: <strong>התם היכי ליעביד, הדומי נהדמיה ונפקיה</strong> <small>[שם כיצד נעשה,</small> וכי <small>נחתכנו לחתיכות ונוציאהו]</small> אם כן בעל כורחו צריכים להוציאו בפתח גדול. אבל לגבי מזון שתי סעודות הכל הולך לפי דרך הכלל.
 <strong>איבעיא להו</strong> <small>[נשאלה להם</small> ללומדים<small>]:</small> <strong>פליגי רבנן עליה</strong> <small>[</small>האם <small>נחלקו חכמים עליו,</small> על<small>]</small> <strong>ר' שמעון בן אלעזר, או לא? תא שמע</strong> <small>[בוא ושמע]</small> ראיה ממה ש<strong>אמר רבה בר בר חנה אמר ר' יוחנן: עוג מלך הבשן</strong> אף <strong>פיתחו</strong> לענין טומאת פתחים אינו אלא <strong>בארבעה</strong> טפחים. משמע שנחלקו חכמים על ר' שמעון בן אלעזר.
 ומשיבים שמשם אין ראיה: <strong>התם</strong> <small>[שם]</small> מדובר במקרה <strong>דאיכא</strong> <small>[שיש]</small> <strong>פתחים קטנים טובא</strong> <small>[הרבה],</small> <strong>ואיכא חד דהוי</strong> <small>[ויש אחד שהוא]</small> <strong>ארבעה</strong> טפחים, ש<strong>ודאי כי קא מרוח, בההוא קא מרוח</strong> <small>[כאשר יגדיל</small> את הפתח להוציא את הגוויה מן הבית, <small>באותו</small> פתח <small>יגדיל]</small> ואם כן פתח זה הוא הראוי לקבל טומאה. אבל כשכל פתחי הבית שווים בגודלם — כולם טמאים, שהרי אין לדעת באיזה פתח יוציאנו.
 <big>א</big> ולענין עירובין <strong>אמר רב חייא בר רב אשי אמר רב: מערבין בבשר חי</strong> אף שאינו מזון אבל אפשר לאכלו בשעת הדחק. <strong>אמר רב שימי בר חייא: מערבין</strong> אף <strong>בביצים חיות</strong>. ושאלו: <strong>וכמה</strong> מהן צריכים לעירוב? <strong>אמר רב נחמן בר יצחק</strong>: השיעור הוא ב<strong>אחת</strong>. ו<strong>סיני</strong> (כינוי לרב יוסף) <strong>אמר:</strong> ב<strong>שתים</strong>.
 <big>ב</big> במשנה נאמר ש<strong>הנודר מן המזון,</strong> שקיבל על עצמו נדר שלא לאכול מזון, <strong>מותר במים</strong> ובמלח. ומדייקים מכאן: <strong>מלח ומים הוא שלא איקרי</strong> <small>[נקראו]</small> <strong>מזון, הא כל מילי איקרי</strong> <small>[הרי</small> ש<small>כל הדברים</small> האחרים <small>נקראים]</small> <strong>מזון. לימא תיהוי תיובתא</strong> <small>[שמא תהיה</small> זו <small>קושיה חמורה]</small> על <strong>רב ושמואל,</strong> ש<strong>רב ושמואל דאמרי תרוייהו</strong> <small>[שאמרו שניהם]:</small> <strong>אין מברכין "בורא מיני מזונות" אלא על חמשת המינין</strong> של דגן <strong>בלבד</strong>, אבל לא על דברים אחרים, שהשאר אינם קרויים מזון.
 ושואלים: <strong>ולא אותביניה חדא זימנא</strong> <small>[וכי לא הקשינו</small> ודחינו את דבריהם כבר <small>פעם אחת]</small> ממקור אחר? ומשיבים: אמנם כבר דחינו את דבריהם, ואולם <strong>לימא תיהוי תיובתייהו נמי מהא</strong> <small>[</small>שמא <small>נאמר</small> ש<small>תהיה קושייתם גם מ</small>דבר <small>זה]!</small>
 <strong>אמר רב הונא</strong>: אפשר לתרץ את דבריהם כאן שמדובר בנודר ואומר <strong>"כל הזן</strong> אסור <strong>עלי"</strong>, ואז <strong>מים ומלח הוא</strong> שמותרים, משום ש<strong>לא זייני</strong> <small>[מזינים],</small> <strong>הא כל מילי — זייני</strong> <small>[הרי כל הדברים</small> האחרים <small>—</small> <small>מזינים],</small> ואילו הכינוי המיוחד 'מזון' הוא רק לאחד מחמשת מיני דגן.
 ושואלים: <strong>והאמר</strong> <small>[והרי אמר]</small> <strong>רבה בר בר חנה: כי הוה אזילנא בתריה</strong> <small>[כאשר היינו הולכים אחרי]</small> <strong>ר' יוחנן למיכל פירי</strong> <small>[לאכול פירות]</small> <strong>גינוסר</strong> (הגדלים באיזור ים כנרת ומתוקים מאד), <strong>כי הוינן</strong> <small>[כאשר היינו]</small> קבוצה <strong>בי</strong> <small>[בית,</small> במידה של<small>]</small> <strong>מאה</strong> אנשים <small>—</small> <strong>הוה מנקטינן</strong> <small>[היינו לוקחים]</small> <strong>לכל חד וחד</strong> <small>[אחד ואחד]</small> <strong>עשרה עשרה</strong> פירות, <strong>כי הוינן</strong> <small>[כאשר היינו]</small> <strong>בי</strong> <small>[בית,</small> במידה של<small>]</small> <strong>עשרה הוה מנקטינן</strong> <small>[היינו לוקחים]</small> <strong>לכל חד וחד</strong> <small>[אחד ואחד]</small> <strong>מאה מאה, וכל מאה מינייהו לא הוי מחזיק להו צנא בת תלתא סאוי</strong> <small>[מהם לא היה מחזיק אותם כלי בן שלש סאים]</small> <strong>והוה אכיל להו לכולהון, ואמר: שבועתא דלא טעים לי זיונא</strong> <small>[והיה אוכל</small> ר' יוחנן <small>את כולם, ו</small>היה <small>אומר: שבועה,</small> נשבע אני <small>ש</small>עדיין <small>לא טעמתי דבר הזן]</small> והרי אמרנו שרק מים ומלח אינם בכלל דבר הזן? ומתקנים: לא כך אמר אלא <strong>אימא — מזונא</strong> <small>[אמור</small> לא טעמתי <small>'מזון']</small> אבל בוודאי קרויים פירות דבר הזן.
 <big>ג</big> <strong>אמר רב הונא אמר רב</strong>: מי שאמר <strong>"שבועה שלא אוכל ככר זו" — מערבין לו בה</strong> בככר זו, שהרי העירוב אינו חייב להיות ראוי להיאכל דווקא על ידו. אבל אם אמר <strong>"ככר זו</strong> אסורה <strong>עלי"</strong> — <strong>אין מערבין לו בה,</strong> שמשמעות דבריו לאסור על עצמו כל שימוש והנאה ממנה.
 <strong>מיתיבי</strong> <small>[מקשים]</small> על כך ממה ששנינו <small>:</small> <strong>הנודר מן הככר — מערבין לו בה, מאי לאו</strong> <small>[האם לא]</small> מדובר גם כאשר <strong>אמר</strong> "ככר זו אסורה <strong>עלי"</strong>? ודוחים: <strong>לא</strong>, מדובר רק כאשר <strong>אמר "</strong>שבועה שלא אוכל ככר <strong>זו"</strong>.
 ומעירים: <strong>הכי נמי מסתברא</strong> <small>[כך גם כן מסתבר</small> לומר<small>],</small> <strong>דקתני סיפא</strong> <small>[ש</small>כן <small>שנינו</small> ב<small>סוף</small> המשנה<small>]:</small> <strong>אימתי</strong> אמרנו דבר זה — <strong>בזמן שאמר "שבועה שלא אטעמנה"</strong>.
 ושואלים: <strong>אבל אמר</strong> "ככר זו אסורה <strong>עלי", מאי</strong> <small>[מה</small> יהיה הדין<small>]?</small> <strong>הכי נמי</strong> <small>[כך גם כן]</small> ש<strong>אין מערבין לו בה, אי הכי אדתני</strong> <small>[אם כך, עד ש</small>הוא <small>שונה</small> בהמשך<small>]</small> <strong>"ככר זו הקדש" — אין מערבין לו בה, לפי שאין מערבין בהקדשות</strong>, מדוע לא <strong>ליפלוג וליתני בדידה</strong> <small>[שיחלק וישנה ב</small>תוך הלכה זו של ככר חולין <small>עצמה]</small> ויאמר: <strong>במה דברים אמורים</strong>: ש<strong>אמר "</strong>שבועה שלא אוכל ככר <strong>זו" אבל אמר "</strong>שבועה ככר זו אסורה <strong>עלי"</strong> — <strong>אין מערבין לו בה,</strong> משמע שההסבר לא היה נכון!
 <strong>אמר לך רב הונא: אלא מאי, כל היכא</strong> <small>[מה</small> תאמר, ש<small>כל מקום]</small> ש<strong>אמר "עלי" מערבין?</strong> אם כן, <strong>קשיא רישא</strong> <small>[קשה</small> מ<small>ראשית</small> המשנה<small>]</small> שאמרה: אימתי בזמן שאמר "שבועה שלא אטעמנה", ומשמע שאם אמר "ככר זה עלי" אינו נאסר?
 ומתרצים: לא כך אלא <strong>חסורי מיחסרא והכי קתני</strong>: <small>[חסרה</small> המשנה <small>וכך יש לשנותה]:</small> <strong>הנודר מן הככר — מערבין לו בה, ואפילו אמר "עלי" — נעשה כאומר: שבועה שלא אטעמנה</strong>. שגוף הככר אינו נאסר עליו אלא לאכילה בלבד, אבל יכול להשתמש בה לצורך עירוב.
 ומעירים: <strong>ומכל מקום קשיא</strong> <small>[קשה]</small> הדבר לשיטת <strong>רב הונא</strong>! ומשיבים: <strong>הוא</strong> ש<strong>אמר</strong> דבריו <strong>כ</strong>שיטת <strong>ר' אליעזר</strong>: <strong>דתניא</strong> <small>[ששנינו</small> בברייתא<small>],</small> <strong>ר' אליעזר אומר</strong>: מי שאומר <strong>"שבועה שלא אוכל ככר זו" — מערבין לו בה, "ככר זו עלי" — אין מערבין לו בה</strong>.
 ומקשים: <strong>ומי</strong> <small>[והאם]</small> <strong>אמר ר' אליעזר הכי</strong> <small>[כך]?</small> <strong>והתניא</strong> <small>[והרי שנינו</small> בברייתא<small>],</small> <strong>זה הכלל: אדם אוסר עצמו באוכל,</strong> וכגון שאמר: "שלא אוכל ככר זו" — <strong>מערבין לו בה</strong> בככר זה. אבל <strong>אוכל הנאסר לו לאדם,</strong> וכגון שאמר "ככר זו עלי" — <strong>אין מערבין לו בה. ר' אליעזר אומר</strong>: מי שאמר <strong>"ככר זו עלי" — מערבין לו בה, "ככר זו הקדש" — אין מערבין לו בה. לפי שאין מערבין לו בהקדשות!</strong> משמע שההבדל איננו אם אמר "עלי" או "זו", אלא בטיבו של האיסור — אם מסוג נדר הוא או מסוג הקדש.
 ומשיבים שיש להסביר שלפנינו <strong>תרי תנאי</strong> <small>[שני תנאים]</small> החולקים זה על זה <strong>ו</strong>שניהם <strong>אליבא</strong> <small>[על פי</small> שיטתו<small>]</small> של <strong>ר' אליעזר,</strong> ומסרו דבריהם משמו.
 <big>ד</big> נאמר במשנה: ש<strong>מערבין לנזיר ביין</strong> ולישראל בתרומה, אף על פי שהם עצמם אינם יכולים לאכול מהם. ומעירים: <strong>מתניתין</strong> <small>[משנתנו]</small> היא ש<strong>לא כ</strong>שיטת <strong>בית שמאי, דתניא</strong> <small>[ש</small>הרי <small>שנינו</small> בברייתא<small>],</small> <strong>בית שמאי אומרים: אין מערבין לנזיר ביין ולישראל בתרומה,</strong> ו<strong>בית הלל אומרים: מערבין לנזיר ביין ולישראל בתרומה. אמרו להן בית הלל לבית שמאי:</strong> וכי <strong>אי</strong> <small>[אין]</small> <strong>אתם מודים</strong>
## דף ל:
 <strong>שמערבין ל</strong>אדם <strong>גדול</strong> (מבוגר) אפילו <strong>ביום הכפורים,</strong> ואף שאסורה עליו האכילה ביום הכיפורים! אלא ודאי מפני שמותרת לקטן.
 <strong>אמרו להן</strong> בית שמאי: <strong>אבל</strong> (אכן כן הדבר)! <strong>אמרו להן: כשם שמערבין לגדול ביום הכפורים, כן מערבין לנזיר ביין ולישראל בתרומה</strong>.
 ומה אומרים <strong>בית שמאי</strong> על כך, כיצד מסבירים הם את ההבדל? ומשיבים: <strong>התם</strong> <small>[שם</small> לפחות<small>] —</small> <strong>איכא</strong> <small>[יש]</small> <strong>סעודה הראויה מבעוד יום</strong> לאכילה לאותו אדם. <strong>הכא</strong> <small>[כאן]</small> ביין לנזיר וכיוצא בו — <strong>ליכא</strong> <small>[אין]</small> <strong>סעודה הראויה מבעוד יום.</strong>
 ואומרים: <strong>כמאן</strong> <small>[כמי</small> היא<small>]</small> ברייתא זו כולה? ש<strong>לא כ</strong>שיטת <strong>חנניה</strong>, <strong>דתניא</strong> <small>[ש</small>הרי <small>שנינו</small> בברייתא<small>],</small> <strong>חנניה אומר: כל עצמן של בית שמאי</strong> כלומר, כל עיקר שיטתם, <strong>לא היו מודים ב</strong>תקנה זו של <strong>עירוב</strong> תחומין על ידי הנחת סעודות, אלא היו אומרים שאין קניין שביתה אלא על ידי מעשה של העברת דירתו ממש, כלומר: <strong>עד שיוציא מטתו וכל כלי תשמישיו לשם</strong> — לאותו מקום.
 ומעירים: <strong>כמאן אזלא הא דתניא</strong> <small>[כ</small>שיטת <small>מי הולכת</small> ברייתא <small>זו ששנינו</small> בברייתא<small>]:</small> <strong>עירב</strong> וקידש עליו היום כשהיה לבוש <strong>ב</strong>בגדים <strong>שחורים — לא יצא</strong> ב<strong>לבנים, בלבנים — לא יצא בשחורים. כמאן</strong> <small>[כ</small>שיטת <small>מי]?</small> <strong>אמר רב נחמן בר יצחק</strong>: כשיטת <strong>חנניה היא, ואליבא</strong> <small>[ועל פי</small> שיטת<small>]</small> <strong>בית שמאי</strong>.
 ושואלים: <strong>ול</strong>שיטת <strong>חנניה בשחורים הוא</strong> ש<strong>לא יצא — הא</strong> <small>[הרי]</small> <strong>בלבנים יצא? האמר</strong> <small>[הרי אמר]</small> חנניה שלדעת בית שמאי אינו מותר <strong>עד שיוציא מטתו ו</strong>כל <strong>כלי תשמישיו לשם!</strong> ומתרצים: <strong>הכי קאמר</strong> <small>[כך אמר],</small> כך יש לתקן את הלשון: <strong>עירב</strong> בבגדים <strong>לבנים והוצרך לשחורים</strong> ולא היו השחורים בידו, <strong>אף בלבנים לא יצא. כמאן</strong> <small>[כ</small>שיטת <small>מי]?</small> <strong>אמר רב נחמן בר יצחק</strong>: כשיטת <strong>חנניה היא, ואליבא</strong> <small>[ועל פי</small> שיטת<small>]</small> <strong>בית שמאי</strong>.
 <big>א</big> נאמר במשנה ש<strong>סומכוס אומר</strong> שאין מערבים לישראל בתרומה אלא <strong>בחולין. ואילו ל</strong>גבי <strong>נזיר ביין לא פליג</strong> <small>[חלק</small> סומכוס<small>],</small> <strong>מאי טעמא</strong> <small>[מה הטעם]</small> — <strong>אפשר</strong> לו <strong>דמתשיל אנזירותיה</strong> <small>[שישאל</small> אצל חכם <small>על נזירותו]</small> ויתיר לו, ויוכל לשתות מן היין.
 ומקשים: אם זה הטעם, <strong>אי הכי</strong> <small>[אם כך],</small> <strong>תרומה נמי</strong> <small>[גם כן]</small> <strong>אפשר דמיתשיל עילויה</strong> <small>[שישאל עליה]?</small> שהרי התרומה מתקדשת על ידי אמירת המפריש, ויכול הוא ללכת לחכם ולהתירה כשאר הקדשות ונדרים. ומשיבים כי במקרה זה אין בכך תועלת: <strong>אי מתשיל עלה</strong> <small>[אם ישאל עליה] —</small> הרי <strong>הדרא לטיבלא</strong> [<small>תחזור לטבל],</small> ושוב תהיה אסורה באכילה, מטעם אחר.
 ושואלים: <strong>וליפרוש עלה</strong> <small>[ושיפריש עליה]</small> בשעת העירוב <strong>תרומה מ</strong><small>פירות הנמצאים</small> ב<strong>מקום אחר</strong> ויתירנה באכילה? ומשיבים: <strong>לא נחשדו חבירים לתרום</strong> תרומה <strong>שלא מן המוקף</strong> (הסמוך) ואין לכתחילה להפריש תרומה שלא בדרך הראויה. 
 ומקשים: <strong>ולפרוש עלה מיניה וביה</strong> <small>[ושיפריש עליה ממנה ובה]!</small> ועונים: <strong>דלית בה שיעורא</strong> <small>[שאין בה שיעור</small> מספיק<small>]</small> אלא לשתי סעודות בצמצום <strong>הנחוץ לעירוב. </strong>
 ושואלים:<strong>ומאי פסקא</strong> <small>[ומה ההכרח]</small> המכריחך לומר שמדובר כאן דוקא במקרה מיוחד כעין זה, שאינו רגיל כלל? <strong>אלא</strong> יש לחזור מן ההסבר הקודם כולו ולומר: <strong>סומכוס סבר לה כרבנן</strong> <small>[סבר אותה כ</small>שיטת <small>חכמים]</small> <strong>דאמרי</strong>: <small>[שאומרים]</small> <strong>כל דבר שהוא משום שבות — גזרו עליו</strong> אף <strong>בין השמשות,</strong> שאם כי עדיין רק ספק לילה, נאסר הדבר כמו בשבת עצמה. וכיון שבשבת אסור להפריש תרומה, אם כן אי אפשר להתיר תרומה זו.
 שואלים: <strong>כמאן אזלא הא דתנן</strong> <small>[כ</small>שיטת <small>מי הולכת זו ששנינו במשנה</small><strong>]: יש</strong> דברים <strong>שאמרו</strong> שיעורם <strong>הכל לפי מה שהוא</strong> אותו <strong>אדם</strong> העושה זאת. כגון: <strong>מלא קומצו</strong> של הכהן המפריש את האזכרה מן ה<strong>מנחה, ומלא חפניו</strong> של הכהן הגדול ל<strong>קטרת</strong> ביום הכיפורים, <strong>והשותה מלא לוגמיו ביום הכפורים, ובמזון שתי סעודות לעירוב,</strong> כל אלו שיעורם לפי אותו אדם העושה את הדבר. <strong>כמאן</strong> <small>[כ</small>שיטת <small>מי]?</small> <strong>אמר ר' זירא: כשיטת סומכוס היא,</strong> ש<strong>אמר: מאי דחזי ליה בעינן</strong> <small>[מה שראוי לו</small> לאותו אדם <small>אנו צריכים],</small> ואין קובעים לפי המידה הרגילה.
 ושואלים: <strong>לימא פליגא</strong> <small>[האם נאמר</small> ששיטה זו <small>חולקת]</small> על <strong>ר' שמעון בן אלעזר, דתניא</strong> <small>[ש</small>הרי שנינו בברייתא <strong>], ר' שמעון בן אלעזר אומר: מערבין לחולה ולזקן כדי מזונו</strong> שלו. <strong>ו</strong>אולם <strong>לרעבתן בסעודה בינונית של כל אדם</strong> בלבד!
 ומעירים: <strong>תרגומא</strong> <small>[תרגם,</small> הסבר את הדברים<small>]</small> שמה שאמרנו שמשערים בעירוב לפי כל אדם, הרי זה כגון ב<strong>חולה וזקן, אבל רעבתן</strong> אין משערים בו מטעם אחר, מפני ש<strong>בטלה דעתו אצל כל אדם,</strong> ואין להחמיר עליו לקבוע מידה על פי צרכיו.
 <big>ב</big> נאמר במשנה שמערבים <strong>לכהן בבית הפרס</strong> ומסבירים את טעם הדבר שכן <strong>אמר רב יהודה אמר שמואל: מנפח אדם בית הפרס והולך</strong> שבשעת הדחק מותר לאדם ללכת בזהירות רבה ולהפיח לפניו את העפר, ואם לא נמצאה שם כל עצם, יכול הוא לעבור במקום. וכן <strong>ר' יהודה בר אמי משמיה</strong> <small>[משמו]</small> של <strong>רב יהודה אמר: בית הפרס שנידש</strong> שנרמס ברגלים — <strong>טהור,</strong> שאנו מניחים שכבר אין בו עוד עצם הגדולה כשעורה, ושוב אין חשש טומאה בו. ומדברים אלה נלמד, שטומאת בית הפרס היא משום חשש וגזירה, וכיון שיש לכך תיקון ידוע, יכול אף הכהן להניח שם עירובו.
 <big>ג</big> במשנה שנינו: <strong>ר' יהודה אומר</strong> מערבין לכהן <strong>אף</strong> ב<strong>בית הקברות. תנא</strong> <small>[שנינו]:</small> <strong>מפני שיכול לחוץ</strong> <small>[לעשות מחיצה],</small> <strong>ולילך</strong> לשם אל בין הקברות בתוך <strong>שידה</strong> (מרכבה) <strong>תיבה ומגדל</strong> (ארון), שמתוך שהשידה תיבה ומגדל הם גדולים, אינם נטמאים מאויר בית הקברות, והמצוי בתוכם טהור הוא. <strong>קא סבר</strong> <small>[</small>מכאן <small>שהוא סבר]:</small> <strong>אהל זרוק</strong> ממקום למקום <strong>שמיה</strong> <small>[שמו,</small> קרוי הוא<small>]</small> <strong>אהל,</strong> ומשום כך השידה והתיבה והמגדל נעשים אוהל אף הם וחוצצים בפני טומאת המת של בית הקברות.
 <strong>ובפלוגתא דהני תנאי</strong> <small>[ו</small>קשור הדבר <small>במחלוקת תנאים אלה],</small> <strong>דתניא</strong> <small>[ש</small>הרי <small>שנינו</small> בברייתא <strong>]: הנכנס לארץ העמים</strong> לא ברגליו אלא <strong>בשידה תיבה ומגדל, רבי מטמא, ר' יוסי בר' יהודה מטהר</strong>.
 ומבארים: <strong>במאי קמיפלגי</strong> <small>[במה נחלקו,</small> מה יסוד מחלוקתם<small>]?</small> <strong>מר</strong> <small>[חכם זה,</small> רבי<small>]</small> <strong>סבר אהל זרוק לאו שמיה</strong> <small>[אין שמו]</small> <strong>אהל</strong> והכלל הוא שרק דבר קבוע חוצץ בפני הטומאה, ואם מצוי הוא בתוך כלי נייד — נטמא הכלי והוא נטמא על ידו. <strong>ומר</strong> <small>[וחכם זה,</small> ר' יוסי בר' יהודה<small>]</small> <strong>סבר אהל זרוק שמיה</strong> <small>[שמו]</small> <strong>אהל</strong> וחוצץ בפני הטומאה, ולכן המצוי בתוכו טהור.
 <strong>והא דתניא</strong> <small>[וזו ששנינו</small> בברייתא<small>]</small> <strong>ר' יהודה אומר</strong>
## דף לא.
 <strong>מערבין לכהן טהור בתרומה טהורה בקבר</strong> אף על פי שהוא מקום טמא, ואף שאינו יכול להיכנס לאוכלה. ושואלים: ו<strong>היכי אזיל</strong> <small>[כיצד הולך]</small> הוא לשם? — <strong>בשידה תיבה ומגדל</strong> שחוצצים בינו ובין הטומאה.
 <strong>והא</strong> <small>[והרי]</small> <strong>כיון דאחתא איטמיא</strong> <small>[שהניחה</small> שם במקום הקבר <small>נטמאה]</small> <strong>לה</strong> אותה תרומה, ותרומה טמאה אינה ראויה לאכילה לשום אדם! ועונים: <strong>בשלא הוכשרה</strong> עדיין תרומה זו לקבלת טומאה משום שעוד לא באו עליה מים, ופרי שעדיין לא באו עליו מים — אינו מקבל טומאה. <strong>או שנילושה</strong> הפת <strong>במי פירות</strong>, ומי פירות אינם מכשירים לקבל טומאה.
 ושואלים: <strong>והיכי מייתי לה</strong> <small>[וכיצד מביא</small> הוא <small>אותה]</small> ממקום הקבר כדי לאוכלה? ומתרצים: <strong>בפשוטי כלי עץ</strong> כלי עץ שאין בהם בית קיבול ש<strong>לא מקבלי</strong> <small>[מקבלים]</small> <strong>טומאה.</strong>
 ומקשים: <strong>והא קא מאהיל</strong> <small>[והרי הוא</small> הכלי <small>מאהיל]</small> על המת, וגזרו חכמים טומאה על נושא כלי הרחב טפח שמאהיל על המת או הקבר?! ומשיבים: <strong>דמייתי לה אחוריה</strong> <small>[שמביא אותו על חודו</small> של הכלי<small>]</small> באופן שאינו מאהיל אלא פחות מרוחב טפח, ואז אין כאן טומאת אוהל.
 ושואלים: <strong>אי הכי</strong> <small>[אם כך]</small> שיש דרך לעשות את הדבר באופן שהתרומה תישאר טהורה והכהן יוכל להכנס, <strong>מאי טעמא</strong> <small>[מה הטעם]</small> של חכמים החולקים על ר' יהודה וסוברים שאין מערבים לכהן במקום הקבר? ועונים: <strong>קסברי</strong> <small>[סוברים הם]</small> <strong>אסור לקנות בית באיסורי הנאה</strong> שכן קבר אסור בהנאה, ועל ידי העירוב הריהו קונה שביתה, כאילו עשה לו בית בדבר שיש בו איסור הנאה.
 ותוהים, אם כן <strong>מכלל</strong> הדברים נאמר ש<strong>ר' יהודה סבר: מותר</strong> לקנות שביתה באיסורי הנאה? ומשיבים: לא, אלא, <strong>קסבר</strong> <small>[סובר הוא]</small> ר' יהודה <strong>מצו‍ת לאו ליהנות ניתנו</strong>. כלומר, עצם קיומה של מצוה אינו קרוי כשלעצמו הנאה, ולכן קניית העירוב — שהיא מצוה — (לפי שאין מערבים אלא למצוה) אף אם משתמש לצורך זה במקום שיש בו איסור הנאה אינה נחשבת כלל הנאה.
 ושואלים: <strong>אלא הא</strong> <small>[</small>כלל <small>זה]</small> ש<strong>אמר רבא: מצו‍ת לאו ליהנות ניתנו, לימא כתנאי אמרה לשמעתיה</strong> <small>[האם לומר</small> שבמחלוקת <small>תנאים אמר הלכתו</small> זו<small>]</small> כלומר: אין זו דעת הכל?! ומשיבים, <strong>אמר</strong> <small>[</small>יכול <small>לומר]</small> <strong>לך רבא: אי סבירא להו</strong> <small>[אם היו סבורים]</small> ש<strong>אין מערבין אלא</strong> לצורך <strong>דבר מצוה</strong> — <strong>דכולי עלמא</strong> <small>[לדעת הכל]</small> <strong>מצו‍ת לאו ליהנות ניתנו</strong> ולא היו חולקים בדבר. אלא שמחלוקת ר' יהודה וחכמים בצד אחר של השאלה היא, <strong>הכא בהא קמיפלגי</strong> <small>[כאן ב</small>דבר <small>זה נחלקו]:</small> <strong>מר</strong> <small>[חכם זה,</small> ר' יהודה<small>]</small> <strong>סבר: אין מערבין אלא לדבר מצוה</strong>, ומשום כך מותר לו להשתמש בבית הקברות, שהרי מצוות אין בהן הנאה, <strong>ו</strong>אילו <strong>מר סבר</strong> <small>[וחכם זה,</small> חכמים<small>, סבורים]</small> כי <strong>מערבין אפילו לדבר הרשות,</strong> שבניגוד למצוות יש לאדם הנאה מהם, ואם כן אין לערב בבית הקברות, שהוא איסור הנאה.
 ושואלים: <strong>אלא הא</strong> <small>[</small>דבר <small>זה]</small> ש<strong>אמר רב יוסף</strong> ככלל: <strong>אין מערבין אלא לדבר מצוה, לימא כתנאי אמרה לשמעתיה</strong> <small>[האם לומר</small> שבמחלוקת <small>תנאים אמר את שמועתו</small> זו<small>]?</small>
 ומשיבים: <strong>אמר</strong> <small>[</small>יכול <small>לומר]</small> <strong>לך רב יוסף: דכולי עלמא</strong> <small>[לדעת הכל]</small> <strong>אין מערבין אלא לדבר מצוה, ודכולי עלמא</strong> <small>[ולדעת הכל]</small> <strong>מצו‍ת לאו ליהנות ניתנו, ובהא קמיפלגי</strong> <small>[ו</small>בדבר <small>זה נחלקו]:</small> <strong>מר</strong> <small>[חכם זה,</small> ר' יהודה<small>]</small> <strong>סבר: כיון דקנה ליה</strong> <small>[שהקנה לו]</small> <strong>עירוב</strong> בין השמשות, שוב <strong>לא ניחא ליה דמינטרא</strong> <small>[איכפת לו שיישמר]</small> העירוב לאחר מכן, שהרי עיקר מטרתו הושגה, ואינו חפץ במאכל שבעירוב, ולכן גם אין לו הנאה במה שמונח אחר כך על גבי הקבר. ואילו <strong>מר סבר</strong> <small>[חכם זה,</small> חכמים<small>, סבורים]:</small> <strong>ניחא ליה דמינטרא, דאי איצטריך אכיל ליה</strong> <small>[נוח לו שיישמר</small> העירוב, <small>שאם יצטרך</small> לו למחר, <small>יאכל אותו].</small> ולשיטת חכמים נמצא שהוא משתמש בקבר גם לצורך שמירת סעודתו למחר, ובשל כך אסרו חכמים לערב בבית הקברות.
 <big>א משנה</big> מערבין <strong>בדמאי</strong> (תבואה שנקנתה מעם הארץ, ולא ברור אם הופרש ממנה מעשר), וכן <strong>במעשר ראשון שנטלה תרומתו,</strong> שהפרישו ממנו לכהנים את המעשר מן המעשר, <strong>ובמעשר שני והקדש שנפדו, והכהנים</strong> מערבים <strong>בחלה.</strong>
 <strong>אבל</strong> הכל אינם מערבים <strong>לא בטבל</strong> (תבואה שלא הופרש ממנה מעשר), <strong>ולא במעשר ראשון שלא נטלה תרומתו</strong> הראויה לכהנים, <strong>ולא במעשר שני והקדש שלא נפדו.</strong>
 <big>ב גמרא</big> ושואלים: כיצד מערבים ב<strong>דמאי, הא לא חזי ליה</strong> <small>[הרי אינו ראוי לו]!</small> שהרי הוא אסור באכילתו. וכיצד יערב בו? ומשיבים: <strong>מיגו דאי בעי, מפקר להו לניכסיה והוי עני, וחזו ליה</strong> <small>[מתוך שאם ירצה, יפקיר את נכסיו ויהיה עני, ויהא ראוי לו],</small> שכן עני מותר באכילת דמאי — <strong>השתא נמי חזי ליה</strong> <small>[עכשיו גם כן,</small> אף כשאינו מפקירם<small>, ראוי לו]</small> לערב בו, אף שאינו יכול לאכלו. והראיה שלעני מותר לאכול דמאי — <strong>דתנן</strong> <small>[ש</small>כן <small>שנינו</small> במשנה<small>]:</small> <strong>מאכילין את העניים דמאי</strong>
## דף לא:
 <strong>ואת אכסניא</strong> (אנשי הצבא) <strong>דמאי.</strong>
 <strong>אמר רב הונא: תנא</strong> <small>[שנינו],</small> <strong>בית שמאי אומרים: אין מאכילין את העניים דמאי, ובית הלל אומרים: מאכילין את העניים דמאי</strong>. והלכה כבית הלל.
 <big>א</big> נאמר במשנה שמערבים <strong>במעשר ראשון שנטלה</strong> תרומתו. ותוהים: <strong>פשיטא</strong> <small>[פשוט,</small> ברור, מובן מאליו<small>]!</small> ומשיבים: <strong>לא צריכא</strong> <small>[נצרכה]</small> אלא במקרה מיוחד <strong>שהקדימו</strong> הלוי לכהן <strong>בשבלין,</strong> שעוד לפני שהעמידו כרי מן התבואה ודשוה, בא הלוי ונטל את מעשרו לפני שנטל הכהן את התרומה גדולה המיועדת לו, שהיא הראשונה כרגיל בסדר הנתינה, <strong>ו</strong>כן כבר <strong>נטלה ממנו</strong>, מן המעשר <strong>תרומת מעשר, ו</strong>אולם עדיין <strong>לא נטלה ממנו תרומה גדולה</strong> (לכהן).
 והרי אחוז מסויים של התרומה גדולה כלול בכמות זו של המעשר וכפי ש<strong>אמר ר' אבהו אמר ריש לקיש,</strong> ש<strong>אמר רבי אבהו אמר ריש לקיש</strong> :<strong>מעשר ראשון שהקדימו</strong> הלוי לכהן ולקח בהיותו עדיין <strong>בשבלין — פטור</strong> חלק המעשר <strong>מ</strong>להפריש ממנו <strong>תרומה גדולה. שנאמר "והרמתם ממנו תרומת ה' מעשר מן המעשר"</strong> (במדבר יח, כו) ומדייקים: <strong>מעשר מן המעשר אמרתי לך</strong> ללוי להפריש, <strong>ולא</strong> להפריש ממנו גם <strong>תרומה גדולה ו</strong>גם <strong>תרומת מעשר מן המעשר</strong>.
 על הלכה זו <strong>אמר ליה</strong> <small>[לו]</small> <strong>רב פפא לאביי: אי הכי</strong> <small>[אם כך],</small> שיש פסוק כזה <strong>אפילו הקדימו</strong> הלוי לכהן <strong>בכרי</strong> ולא רק בשבולים <strong>נמי</strong> <small>[גם כן]</small> לא יצטרך להפריש ממנו גם תרומה גדולה! <strong>אמר ליה</strong> <small>[לו]:</small> <strong>עליך</strong> כתשובה לדבריך, <strong>אמר קרא</strong> <small>[הכתוב]</small> <strong>"מכל מעשרתיכם תרימו את כל תרומת ה'"</strong> (במדבר יח, כט), ו"מכל" הוא לשון ריבוי והוספה, ללמד שיש לתת את התרומה גדולה מכל מקום, וגם כשהקדימו בכרי במקרים אלה.
 ושאל רב פפא: <strong>ומה ראית</strong> לחלק בין הפסוקים לדרוש מן האחד שבהקדימו בשבולים פטור, ואילו בשני כדי לחייב בהקדימו בכרי? ומשיבים: <strong>האי</strong> <small>[זה</small> בכרי<small>] —</small> <strong>אידגן</strong> <small>[נעשה דגן]</small><strong>, והאי</strong> <small>[וזה</small> בשבלים<small>] —</small> <strong>לא אידגן</strong> <small>[נעשה דגן],</small> ומלשון הכתוב נלמד שחובת הפרשת התרומה היא מן הדגן בלבד, וכל עוד לא נדושה התבואה אינה נקראת דגן.
 <big>ב</big> <strong>ו</strong>עוד נאמר במשנה שמותר לערב <strong>במעשר שני והקדש שנפדו,</strong> ומקשים: <strong>פשיטא</strong> <small>[פשוט,</small> מובן מאליו<small>]!</small> ומשיבים: <strong>לא צריכא</strong> <small>[נצרכה]</small> אלא במקרה שפדה אותם באופן <strong>שנתן את הקרן ולא נתן את החומש</strong> שצריך הפודה דבר של הקדש להוסיף על הקרן. <strong>וקא משמע לן</strong> <small>[והשמיע לנו</small> בכך<small>]</small> ש<strong>אין החומש מעכב</strong> לענין זה. שאם פדה ושלם את מחיר הקרן בלבד, אין אי נתינת החומש מעכבת וכבר נתחללה קדושה שבו, אלא שחייב אותו אדם לשלם את החומש ככל חוב אחר שהוא חב למקדש.
 <big>ג</big> נאמר במשנה: <strong>אבל לא בטבל,</strong> שאין מערבים בטבל. ומקשים: <strong>פשיטא</strong> <small>[פשוט,</small> מובן מאליו<small>]!</small> הרי אין הטבל ראוי לאכילה ולהנאה! ומשיבים: <strong>לא צריכא</strong> <small>[נצרכה]</small> אלא <strong>בטבל טבול</strong> (הנחשב לטבל) רק <strong>מדרבנן</strong> <small>[מדברי חכמים].</small> ומהו טבל זה? — <strong>וכגון שזרעו בעציץ שאינו נקוב</strong> שהצומח בעציץ כזה אינו נחשב על פי דין תורה כצומח באדמה, ואין מפרישים ממנו תרומות ומעשרות.
 <big>ד</big> <strong>ו</strong>עוד נאמר במשנה ש<strong>לא</strong> מערבים <strong>במעשר ראשון שלא נטלה תרומתו</strong>. ומקשים: <strong>פשיטא</strong> <small>[פשוט,</small> מובן מאליו<small>]!</small> ומשיבים: <strong>לא צריכא</strong> <small>[נצרכה]</small> אלא במקרה <strong>שהקדימו</strong> הלוי <strong>בכרי, ונטלה ממנו תרומת מעשר ולא נטלה ממנו תרומה גדולה</strong> והריהו עדיין טבל.
 ואולם <strong>מהו דתימא</strong> <small>[שתאמר]</small> בענין זה כפי ש<strong>אמר ליה</strong> <small>[לו]</small> <strong>רב פפא לאביי,</strong> ושמא גם במקרה זה פטור הלוי, ויהיה מותר לערב בו. על כן <strong>קא משמע לן כדשני ליה</strong> <small>[השמיע לנו כפי שתירץ לו]</small> שאם נטל מן הכרי חייב הוא להפריש מן המעשר גם תרומה גדולה, ואם לאו אסור המעשר באכילה.
 <big>ה</big> <strong>ו</strong>עוד נאמר במשנה ש<strong>לא</strong> מערבים <strong>במעשר שני והקדש שלא נפדו.</strong> ומקשים: <strong>פשיטא</strong> <small>[פשוט,</small> מובן מאליו<small>]!</small>
 ומשיבים: <strong>לא צריכא</strong> <small>[נצרכה]</small> אלא במקרה <strong>שפדאן, ו</strong>אולם <strong>לא פדאן כהלכתן</strong>. דהיינו: <strong>מעשר — שפדאו</strong> לא תמורת כסף אלא <strong>על גב</strong> <small>[על ידי]</small> <strong>אסימון</strong> (מטבע שאין עליו צורה טבועה), <strong>ורחמנא</strong> <small>[והכתוב]</small> <strong>אמר</strong> לגבי פדיון מעשר שני <strong>"וצרת הכסף</strong> בידך" (דברים יד, כה) ואנו דורשים מכאן שהתמורה צריכה להיות דווקא <strong>כסף שיש עליו צורה,</strong> וכסף שאין צורה טבועה בו אינו נקרא כסף לענין פדיון מעשר.
 ובפדיון <strong>הקדש</strong> שניפדה שלא כהלכה הכוונה היא למקרה <strong>שחיללו על גב</strong> <small>[על ידי]</small> <strong>קרקע,</strong> ומצירוף הכתובים נלמד שלענין זה <strong>רחמנא</strong> <small>[הכתוב]</small> <strong>אמר "ונתן הכסף וקם לו",</strong> ואם לא נתן כסף ממש אלא פדה בשווה כסף, אין זה פדיון כדין.
 <strong>ו משנה השולח עירובו ביד חרש שוטה וקטן,</strong> שאין בהם דעת, <strong>או ביד מי שאינו מודה בעירוב</strong> — <strong>אינו עירוב, ואם אמר לאחר לקבלו ממנו</strong> במקום ולהניחו במקומו — <strong>הרי זה עירוב,</strong> שהרי עיקרו של עירוב הוא שיונח במקום הראוי על ידי בר דעת, ואין זה משנה כיצד הגיע העירוב לשם.
 <big>ז גמרא</big> ושואלים: <strong>ו</strong>כי <strong>קטן לא</strong> ראוי להניח עירוב? <strong>והאמר</strong> <small>[והרי אמר]</small> <strong>רב הונא: קטן גובה</strong> מן השכנים שבחצר <strong>את העירוב</strong> ומערב עליהם אפילו לכתחילה! ומשיבים: <strong>לא קשיא</strong> <small>[אינו קשה]</small> <strong>כאן</strong>, במשנה שאסרה עירובו של מי שהוא קטן, מדובר <strong>בערובי תחומין</strong> שחמורים יותר, משום שצריכים קנין שביתה ואין הקטן ראוי לכך. ואילו <strong>כאן,</strong> שאמרו קטן גובה, מדובר <strong>בעירובי חצירות</strong> שהקלו בהם משום שאינם צריכים קנין חדש אלא עירוב הרשויות ולכך אף הקטן ראוי.
 <big>ח</big> במשנה הוזכר <strong>"או ביד מי שאינו מודה בעירוב"</strong>. ושאלו: <strong>מאן</strong> <small>[מיהו זה]?</small> <strong>אמר רב חסדא: כותאי</strong> <small>[כותי</small> שומרוני<small>]</small> שאינו מקבל את הלכות חכמים בענין עירוב.
 <big>ט</big> <strong>ו</strong>עוד נאמר במשנה ש<strong>אם אמר לאחר לקבלו הימנו, הרי זה עירוב</strong>. ושואלים: <strong>וליחוש דילמא לא ממטי ליה</strong> <small>[ונחשוש שמא אינו מביא אותו]</small> את העירוב לאותו מקום של האחר? ומשיבים: יש לומר כפי ש<strong>אמר רב חסדא</strong> בענין אחר שמדובר <strong>בעומד ורואהו, הכא נמי</strong> <small>[כאן גם כן]</small> מדובר <strong>בעומד ורואהו</strong> לשליח שהולך ומביא את העירוב לאותו אדם.
 ושואלים: ובכל זאת, <strong>וליחוש דילמא לא שקיל מיניה</strong> <small>[ונחשוש שמא</small> אותו אחר <small>אינו לוקח ממנו</small> מן החרש שוטה וקטן<small>]</small> את העירוב ומניחו שהרי ממקום מרוחק אינו רואה פרטי הדברים אלא רק ששליחו הגיע לאותו מקום? ומשיבים: יש לומר <strong>כ</strong>פי ש<strong>אמר רב יחיאל: חזקה</strong> היא, <strong>שליח עושה שליחותו; הכא נמי</strong> <small>[כאן גם כן]:</small> <strong>חזקה</strong> על <strong>שליח</strong> שהתמנה לקבל את העירוב שהוא <strong>עושה שליחותו</strong>.
 ושואלים: <strong>והיכא איתמר</strong> <small>[והיכן נאמר]</small> בעיקרו דבר זה של <strong>רב חסדא ורב יחיאל?</strong> ומשיבים: <strong>אהא איתמר</strong> <small>[על</small> דבר <small>זה נאמר]</small> <strong>דתניא</strong> <small>[ש</small>הרי <small>שנינו</small> בברייתא<small>]:</small> <strong>נתנו</strong> את העירוב <strong>לפיל</strong> המאולף <strong>והוליכו</strong>, או <strong>לקוף והוליכו — אין זה עירוב. ואם אמר לאחר לקבלו הימנו — הרי זה עירוב</strong>. ושאלו: <strong>ודילמא לא ממטי ליה</strong> <small>[ושמא אינו מביא לו]?</small> <strong>אמר רב חסדא</strong> בהסבר הדברים שמדובר <strong>בעומד ורואהו</strong>. ושאלו: <strong>ודילמא לא מקבל ליה מיניה</strong> <small>[ושמא לא מקבל</small> השליח <small>ממנו</small> מן הפיל או הקוף<small>]?</small> <strong>אמר רב יחיאל</strong> בתשובה לכך: <strong>חזקה</strong> על <strong>שליח</strong> שהתמנה לקבל את העירוב שוודאי <strong>עושה שליחותו.</strong>
 <strong>אמר רב נחמן: בשל תורה</strong>, בדברים שעיקרם מן התורה — <strong>אין</strong> אנו סומכים על <strong>חזקה שליח עושה שליחותו</strong> ולכן אין סומכים על חזקה זו אלא צריך לראותו שאכן עשה.
## דף לב.
 <strong>בשל סופרים</strong> (מדברי חכמים) אומרים אנו: <strong>חזקה, שליח עושה שליחותו</strong>. <strong>ו</strong>אילו <strong>רב ששת אמר: אחד זה</strong> של תורה <strong>ואחד זה</strong> של סופרים — <strong>חזקה, שליח עושה שליחותו.</strong>
 <strong>אמר רב ששת: מנא אמינא לה</strong> <small>[מנין אומר אני אותה</small> את הלכתי זו<small>]</small> <strong>דתנן</strong> <small>[ש</small>כן <small>שנינו</small> במשנה<small>]:</small> <strong>משקרב העומר, הותר החדש מיד</strong> שאסרה התורה לאכול מן התבואה החדשה של השנה עד שיקריבו את קרבן העומר למחרת היום הראשון של חג הפסח (ויקרא כ״ג:י״ד), ומיד משהוקרב, מותר לאכול מן התבואה החדשה.
 <strong>והרחוקים</strong> מירושלים שאינם יודעים אם הוקרב כבר העומר, <strong>מותרים</strong> לאכול את החדש <strong>מחצות היום ואילך</strong>, שעד שעה זו ודאי כבר הוקרב העומר. <strong>והא</strong> <small>[והרי]</small> איסור <strong>חדש דאורייתא</strong> <small>[מן התורה]</small> <strong>הוא, וקתני</strong> <small>[ושנינו]:</small> <strong>הרחוקים מותרין מחצות היום ואילך. לאו</strong> <small>[האם לא]</small> <strong>משום חזקה שליח עושה שליחותו?</strong> שהכהנים שבמקדש שליחי כלל ישראל הם, ומן הסתם עשו את השליחות המוטלת עליהם.
 ושואלים: <strong>ורב נחמן</strong> הסובר כי בשל תורה אין חזקה שליח עושה שליחותו, מה הוא אומר על ראיה זו? הריהו משיב: <strong>התם כדקתני טעמא</strong> <small>[שם כפי ששנינו</small> במפורש מה <small>הטעם]</small> <strong>לפי שיודעין שאין בית דין מתעצלין בו,</strong> ודבר המסור בידי בית הדין ודאי ייעשה בזמנו, אבל אין הדין כן בשאר שליחים.
 <strong>ואיכא דאמרי</strong> <small>[ויש שאומרים]</small> דברים אלה, בנוסח שונה קצת, <strong>אמר רב נחמן: מנא אמינא לה</strong> <small>[מנין אומר אני אותה</small> את הלכתי זו<small>]</small> שכן <strong>קתני טעמא</strong> <small>[שנינו</small> שם את <small>הטעם]</small> <strong>לפי שיודעין שאין בית דין מתעצלין בו</strong>. ונדייק: <strong>בית דין הוא</strong> ש<strong>לא מתעצלין בו — הא</strong> <small>[הרי]</small> <strong>שליח</strong> סתם <strong>מתעצל בו</strong> ואין לסמוך על שליח סתם!
 <strong>ורב ששת אמר לך</strong>: לא כך יש לדייק אלא <strong>בית דין עד פלגיה דיומא</strong> <small>[חצי היום]</small> ודאי עשה שליחותו, ואילו <strong>שליח</strong> סתם אינו מזדרז כל כך, ואין אומרים שודאי עשה שליחותו אלא ל<strong>כולי יומא</strong> <small>[כל היום</small> כולו<small>]</small> שהרי מצוות הקרבת העומר כל היום היא.
 <strong>אמר רב ששת: מנא אמינא לה</strong> <small>[מנין אומר אני אותה</small> את דעתי זו<small>]</small> — <strong>דתניא</strong> <small>[ש</small>הרי <small>שנינו</small> בברייתא<small>]:</small> <strong>האשה שיש עליה</strong> חובה להביא קרבן <strong>לידה או</strong> קרבן טהרה מ<strong>זיבה</strong> (ויקרא פרקים יב, וטו) <strong>מביאה מעות ונותנת בשופר</strong> (בקופה המתאימה במקדש) <strong>וטובלת ואוכלת בקדשים לערב. מאי טעמא</strong> <small>[מה הטעם]</small> — <strong>לאו</strong> <small>[האם לא]</small> <strong>משום דאמרינן</strong> <small>[שאומרים אנו]</small> <strong>חזקה</strong> היא כי <strong>שליח עושה שליחותו</strong> וודאי כבר נקנו קינים במעותיה והוקרבו לשמה מבעוד יום.
 ושואלים: <strong>ורב נחמן</strong> מה אומר הוא על כך? <strong>התם</strong> <small>[שם]</small> יש לומר <strong>כ</strong>דברי <strong>רב שמעיה</strong>, ש<strong>אמר רב שמעיה</strong>: <strong>חזקה אין בית דין של כהנים עומדים משם עד שיכלו כל מעות שבשופר,</strong> ואף כאן איננו סומכים כי אם על בית דין מיוחד לדבר, שעליו ראוי לסמוך ואין מכך ראיה על שליח סתם.
 <strong>אמר רב ששת</strong> ראיה אחרת: <strong>מנא אמינא לה</strong> <small>[מנין אומר אני אותה]</small> — <strong>דתניא</strong> <small>[ש</small>הרי <small>שנינו</small> בברייתא<small>]:</small> <strong>האומר לחבירו "צא ולקט לך תאנים מתאנתי" — אוכל מהן</strong> המלקט אכילת <strong>ארעי</strong> אף בלא לעשרן, וכאשר רוצה לאכול מהן בקביעות <strong>מעשרן ודאי</strong>, שמן הסתם לא עישר בעל התאנה את התאנים הללו, שהרי לא ידע כמה יטול מהם. ואם אמר לו בעל התאנה: <strong>מלא לך כלכלה זה תאנים מתאנתי — אוכל מהן ארעי</strong> בלא מעשר, <strong>ומעשרן</strong> אחר כך <strong>דמאי</strong>, שמא עישר עליו כבר בעל העץ, כיון שהוא יודע כמה תאנים יקח מקבל המתנה, יודע כמה להפריש מעשר.
 <strong>במה דברים אמורים</strong> — כשהיה בעל התאנה <strong>עם הארץ, אבל ב</strong>מקרה שהוא <strong>חבר</strong> (תלמיד חכם או אדם הנזהר בדיני מעשרות) — <strong>אוכל</strong> המלקט <strong>ואינו צריך לעשר</strong> אפילו דמאי, שודאי עישר עליהם ממקום אחר, אלו <strong>דברי רבי.</strong> ואילו אביו <strong>רבן שמעון בן גמליאל אומר</strong> היפוך הדברים: <strong>במה דברים אמורים — בעם הארץ, אבל בחבר — אינו אוכל עד שיעשר, לפי שלא נחשדו חברים</strong> המדקדקים בהלכה <strong>לתרום שלא מן המוקף</strong> (הסמוך), וכיון שאין התאנים שליקטו סמוכות לשאר התאנים ודאי לא עישר.
 <strong>אמר רבי: נראין דברי מדברי אבא</strong> הוא רבן שמעון בן גמליאל כי <strong>מוטב שיחשדו חברים לתרום שלא מן המוקף, ולא יאכילו</strong> (יגרמו שייאכלו) <strong>לעמי הארץ טבלים</strong>.
 ונדייק: <strong>עד כאן לא פליגי</strong> <small>[לא</small> שמענו <small>שנחלקו]</small> <strong>אלא דמר</strong> <small>[שחכם זה,</small> רבי<small>]</small> <strong>סבר נחשדו, ומר</strong> <small>[וחכם זה]</small> <strong>סבר: לא נחשדו. אבל כולי עלמא</strong> <small>[הכל]</small> סבורים: <strong>חזקה שליח עושה שליחותו</strong> שבעל הבית שהוא השליח לענין זה שמוטל עליו לדאוג לכך שלא יאכל אף אחד מטעמו פרי שאיננו מעושר ודאי מעשר.
 <strong>ורב נחמן</strong> אומר על כך, כי <strong>התם</strong> <small>[שם]</small> יש להבין <strong>כ</strong>דברי <strong>רב חנינא חוזאה,</strong> ש<strong>אמר רב חנינא חוזאה: חזקה הוא על חבר שאינו מוציא דבר שאינו מתוקן</strong> (מעושר) <strong>מתחת ידו</strong>. ואם כן לא מכח חזקת שליחות אנו סומכים אלא מכוחה של חזקה אחרת — חזקת חבר.
 <big>א</big> הברייתא האחרונה מעוררת כמה תמיהות, ומעתה לאחר שנסתיים הדיון בנושא המרכזי, בענין חזקת שליחות, דנים בברייתא לגופה. <strong>אמר מר</strong> <small>[החכם]:</small> האומר לחבירו צא ולקט לך תאנים וכו' <strong>במה דברים אמורים — בעם הארץ, אבל בחבר — אוכל ואינו צריך לעשר, דברי רבי.</strong>
 ותוהים: <strong>האי</strong> <small>[אותו]</small> <strong>עם הארץ</strong> שאמרנו שאמר לחבירו, <strong>דקאמר ליה למאן</strong> [<small>שאמר לו למי]?</small> <strong>אילימא דקאמר</strong> <small>[אם תאמר שאמר]</small> <strong>לעם הארץ חבריה</strong> <small>[חבירו]</small> כיצד יובן ההמשך <strong>מעשרן דמאי; מי ציית</strong> <small>[האם מציית]</small> עם הארץ לאזהרת חכמים לחשוד בחבירו עם הארץ ואכן יעשרם? <strong>אלא</strong> ודאי מדובר כאן <strong>בעם הארץ דקאמר ליה</strong> <small>[שאמר לו]</small> <strong>לחבר</strong> ללקוט והחבר ודאי יעשרן. <strong>אימא סיפא</strong> <small>[אמור את סופה</small> של ההלכה<small>]</small> <strong>נראין דברי מדברי אבא, מוטב שיחשדו חברים לתרום שלא מן המוקף ואל יאכילו לעמי הארץ טבלין</strong>. ואולם אם כן <strong>עמי הארץ מאי בעי התם</strong> <small>[מה שייך שם]?</small> הלא לדברינו המצב הוא הפוך שאוכל הפירות הוא חבר, ובעל התאנה הוא עם הארץ!
 <strong>אמר רבינא: רישא</strong> <small>[ההתחלה]</small> מדובר בה <strong>בעם הארץ שאמר לחבר</strong>, ואילו <strong>סיפא</strong> <small>[בסוף]</small> בדין השני, מדובר <strong>בחבר שאמר לעם הארץ, וחבר אחר שומעו</strong> מה שאמר, ובעצם דנים לא במקבל התאנים אלא באותו חבר, אם מציעים לו לאכול מאותן תאנים. ו<strong>רבי</strong>
## דף לב:
 <strong>סבר: אותו חבר</strong> ששמע <strong>אוכל</strong> מיד מאותה כלכלה <strong>ואינו צריך לעשר,</strong> ש<strong>ודאי עישורי מעשר ההוא חבר קמא עילויה</strong> <small>[מעשר אותו חבר ראשון</small> שנתן רשות לעם הארץ ללקוט <small>עליו</small> על זה שלקח<small>],</small> שהרי אינו חשוד להכשילו באכילת טבלים. <strong>ורבן שמעון בן גמליאל אומר: לא יאכל עד שיעשר, לפי שלא נחשדו חברים לתרום שלא מן המוקף. ואמר ליה</strong> <small>[לו]</small> <strong>רבי: מוטב שיחשדו חברים לתרום שלא מן המוקף ואל יאכילו עמי הארץ טבלים</strong>.
 ושואלים: <strong>במאי קמיפלגי</strong> <small>[במה,</small> באיזה עקרון<small>, נחלקו]?</small> ומשיבים: <strong>רבי סבר: ניחא ליה</strong> <small>[נוח לו]</small> <strong>לחבר דלעביד</strong> <small>[שיעשה]</small> <strong>הוא איסורא קלילא</strong> <small>[איסור קל]</small> <strong>ולא ליעבד</strong> <small>[ולא יעשה]</small> <strong>עם הארץ איסורא רבה</strong> <small>[איסור גדול]</small> על ידו. <strong>ורבן שמעון בן גמליאל סבר: ניחא ליה</strong> <small>[נוח לו]</small> <strong>לחבר דליעבד</strong> <small>[שיעשה]</small> <strong>עם הארץ איסורא רבה</strong> <small>[איסור גדול],</small> <strong>ואיהו</strong> <small>[והוא]</small> <strong>אפילו איסורא קלילא לא ליעבד</strong> <small>[איסור קטן לא יעשה].</small>
 <big>א משנה</big> <strong>נתנו</strong> לעירוב <strong>באילן</strong>, אם הניחו גבוה <strong>למעלה מעשרה טפחים</strong> מן הקרקע — <strong>אין עירובו עירוב, למטה מעשרה טפחים — עירובו עירוב</strong>. ואם <strong>נתנו</strong> לעירוב <strong>בבור, אפילו</strong> היה הבור <strong>עמוק מאה אמה — עירובו עירוב</strong>.
 <big>ב גמרא</big> <strong>יתיב</strong> <small>[ישב]</small> <strong>ר' חייא בר אבא ו</strong>אתו ישבו <strong>ר' אסי ורבא בר נתן, ויתיב</strong> <small>[וישב]</small> <strong>רב נחמן גבייהו</strong> <small>[אצלם],</small> <strong>ויתבי וקאמרי</strong> <small>[וישבו ואמרו]:</small> <strong>האי</strong> <small>[זה]</small> ה<strong>אילן</strong> הנזכר במשנתנו, יש לברר: <strong>דקאי היכא</strong> <small>[שעומד</small> הוא <small>היכן]?</small> <strong>אילימא דקאי</strong> <small>[אם תאמר שעומד]</small> <strong>ברשות היחיד,</strong> אם כן <strong>מה לי למעלה</strong> מעשרה טפחים <strong>ומה לי למטה</strong> מעשרה טפחים? הלא <strong>רשות היחיד עולה עד לרקיע</strong> ובתוך רשות היחיד אין הבדל בין למטה ובין למעלה מעשרה טפחים.
 <strong>ואלא</strong> תאמר <strong>דקאי</strong> <small>[שעומד]</small> האילן <strong>ברשות הרבים</strong>, ואז יש לשאול: אותו אדם שהוא <strong>מתכוון לשבות היכא</strong> <small>[היכן</small> באיזה מקום<small>]?</small> <strong>אילימא</strong> <small>[אם תאמר]</small> ש<strong>נתכוון לשבות למעלה</strong> באילן, שנתכוון שיהא מקום שביתתו שם, הרי <strong>הוא ועירובו במקום אחד הוא</strong>, ואפילו היה העירוב למעלה מעשרה טפחים ומצוי ברשות היחיד — הריהו עירוב. <strong>אלא</strong> תאמר ש<strong>נתכוון לשבות למטה</strong> וצריך ליטול את עירובו מן האילן — ואולם במקרה זה <strong>והא קא</strong> <small>[והרי הוא]</small> <strong>משתמש באילן,</strong> ואסור להשתמש באילן בשבת, ומדוע יהא עירובו עירוב אפילו כשהניחו למטה מעשרה טפחים, הרי אינו יכול לעלות עליו כדי ליטול את העירוב!
 ומתרצים: <strong>לעולם</strong> נקבל את ההנחה האחרונה <strong>דקאי</strong> <small>[שעומד]</small> האילן <strong>ברשות הרבים</strong>, <strong>ונתכוון לשבות למטה</strong>, ברשות הרבים. <strong>ו</strong>לענין איסור השימוש באילן הרי משנה זו כשיטת <strong>רבי היא</strong>, ש<strong>אמר: כל דבר שהוא</strong> אסור רק <strong>משום שבות</strong> (איסור שבת משום גזירת חכמים) <strong>לא גזרו עליו בין השמשות,</strong> וכיון ששימוש באילן אסור רק משום שבות, ובשעת בין השמשות שהוא זמן קניית העירוב מותר היה לו להשתמש באילן וליטול את העירוב מעל גביו, נחשב הדבר כאילו מותר היה לכל השבת ועירובו עירוב אם היה זה למטה מעשרה טפחים. אבל למעלה מעשרה שיש בכך איסור הוצאה מן התורה — אין עירובו עירוב.
 <strong>אמר להו</strong> <small>[להם]</small> <strong>רב נחמן: ישר</strong> <small>[יפה],</small> <strong>וכן אמר שמואל</strong> בנושא זה. <strong>אמרו ליה</strong> <small>[לו]:</small> האם <strong>פתריתו</strong> <small>[פתרתם]</small> <strong>בה</strong> אתם, חכמי בבל, <strong>כולי האי</strong> <small>[כל זאת,</small> כל כך הרבה<small>]?</small> ושואלים: מה הם מתפעלים, הרי <strong>אינהו נמי הכי קא פתרי</strong> <small>[הם גם כן כך פתרו]</small> <strong>בה</strong> בהלכה זו? <strong>אלא הכי אמרו ליה: קבעיתו ליה בגמרא</strong> <small>[כך אמרו לו!</small> האם <small>קבעתם אותו</small> הסבר <small>ב</small>תוך <small>לימודכם</small> הרגיל<small>]?</small> <strong>אמר להו</strong> <small>[להם]:</small> <strong>אין</strong> <small>[כן],</small> ואכן <strong>איתמר נמי</strong> <small>[נאמר גם כן]</small> במפורש כך, <strong>אמר רב נחמן אמר שמואל: הכא</strong> <small>[כאן]</small> <strong>באילן העומד ברשות הרבים עסקינן</strong> <small>[עוסקים אנו],</small> שהיה אותו אילן <strong>גבוה עשרה ורחב ארבעה</strong>, שיש בו שיעור רשות היחיד, <strong>ונתכוון לשבות למטה, ו</strong>המשנה כשיטת <strong>רבי היא</strong>, ש<strong>אמר: כל דבר שהוא משום שבות לא גזרו עליו בין השמשות</strong>.
 <big>ג</big> <strong>אמר רבא</strong> והוסיף דברים בנושאים אלה: <strong>לא שנו</strong> הלכה זו <strong>אלא באילן העומד חוץ לעיבורה של עיר</strong> (שבעים אמה ושיריים הסמוכים לעיר)<strong>, אבל אילן העומד בתוך עיבורה של עיר — אפילו</strong> היה העירוב מונח <strong>למעלה מעשרה הרי זה עירוב, דמתא כמאן דמליא דמיא</strong> <small>[שהעיר כמי ש</small>היא <small>ממולאה</small> עד למעלה <small>נחשבת]</small> וכל מה שמצוי בעיר או בעיבורה הריהו כרשות אחת בכל גובה שהוא. והמניח עירובו בגובה האילן, אף על פי שעומד ברשות הרבים (עיבורה של עיר), נחשב הדבר כאילו גם הוא כמו העירוב עצמו, עומד בגובה האילן שהוא רשות היחיד, שהרי שם רצה לקנות שביתתו, ומועיל לו.
 ושואלים: <strong>אי הכי</strong> <small>[אם כך]</small> שאנו דנים כאן על פי הערכות כאלה, ומחשיבים על פי מה שנראה, הרי גם אם נתנו <strong>חוץ לעיבורה של עיר נמי</strong> <small>[גם כן]</small> לא יהא הבדל בין למטה מעשרה ולמעלה מעשרה, שהרי <strong>כיון</strong> ש<strong>אמר רבא</strong> עצמו: <strong>הנותן עירובו — יש לו</strong> באותו מקום <strong>ארבע אמות</strong> כרשות היחיד, אם כן גם כאן <strong>הויא לה</strong> <small>[הרי זו]</small> <strong>רשות היחיד — ורשות היחיד עולה עד לרקיע!</strong> וכיון שהאילן מצוי בתוך רשות זו, הרי כל מקום באילן הוא חלק מרשות היחיד ללא הבדל גובה.
 <strong>אמר רב יצחק בריה</strong> <small>[בנו]</small> של <strong>רב משרשיא: הכא</strong> <small>[כאן]</small> <strong>באילן הנוטה חוץ לארבע אמות</strong> מעיקרו והניח את העירוב בנופו, מחוץ לארבע אמות <strong>עסקינן</strong> <small>[עוסקים אנו]</small>
## דף לג.
 <strong>ונתכוין לשבות בעיקרו</strong> (במקום שורשו) <strong>ומאי [ומה</strong> פירוש<small>]</small> <strong>למעלה ומאי [ומה</strong> פירוש<small>]</small> <strong>למטה,</strong> הרי אמרנו שאילן זה נוטה לצדדים ובדרך כלל גובה הנוף אחיד — יש לומר <strong>דהדר זקיף</strong> <small>[ש</small>הוא <small>חוזר</small> ו<small>מזדקף]</small> בסוף נטייתו כלפי מעלה, ושייך אם כן הלשון למעלה ולמטה.
 ושואלים: <strong>והא אי בעי מייתי לה</strong> <small>[והרי אם הוא רוצה יכול להביא אותו]</small> <strong>דרך עליו (</strong>מעליו), שיטול את העירוב ממקומו, שהרי אף למעלה מעשרה טפחים רשות היחיד הוא, ויביאנו אל מקום שביתתו, ונמצא שאף אם הניח עירוב למעלה מעשרה יש לכך תקנה!
 ומשיבים: כאן מדובר במקרה מיוחד, <strong>כש</strong>אותו חלק אילן הנוטה לצדדים <strong>רבים מכתפין עליו</strong> משתמשים בו לשים עליו משאותיהם לפי שעה, ולהגביהם משם בנוחיות, <strong>ו</strong>בענין זה ההלכה היא <strong>כעולא</strong> שכן <strong>אמר עולא: עמוד</strong> שגובהו <strong>תשעה</strong> טפחים העומד <strong>ברשות הרבים, ורבים מכתפין עליו, וזרק</strong> חפץ מרשות היחיד <strong>למרחק ארבע אמות ונח על גביו — חייב</strong>. שעמוד זה שרבים משתמשים בו דינו כרשות הרבים עצמה. ומשום כך אינו יכול להעביר את העירוב דרך האילן, שהרי המקום הנטוי באילן דינו כרשות הרבים והטלטול בו אסור.
 <big>א</big> הוזכרה קודם שיטת רבי שלא גזרו בבין השמשות בכל דבר שאינו אלא משום איסור שבות. ורוצים לברר <strong>מאי</strong> <small>[מהו]</small> כלומר מהו המקור בו מובאת שיטת <strong>רבי, ומאי רבנן</strong> <small>[ומהו</small> המקור לשיטת <small>חכמים]</small> ומביאים את המקור
 <strong>דתניא</strong> <small>[ש</small>הרי <small>שנינו</small> בברייתא<small>]:</small> <strong>נתנו</strong> את העירוב <strong>באילן, למעלה מעשרה טפחים — אין עירובו עירוב, למטה מעשרה טפחים — עירובו עירוב</strong>, <strong>ו</strong>אולם <strong>אסור ליטלו</strong> בשבת כדי לאוכלו, משום שמשתמש באילן. ואם נתנו אפילו על גבי האילן <strong>בתוך שלשה</strong> טפחים לקרקע — <strong>מותר ליטלו,</strong> שתוך שלושה טפחים לקרקע נחשב כקרקע. ואם <strong>נתנו</strong> את העירוב <strong>בכלכלה</strong> (סל) <strong>ותלאו באילן, אפילו למעלה מעשרה טפחים עירובו עירוב, דברי רבי</strong>. <strong>ו</strong>אילו <strong>חכמים אומרים: כל</strong> דבר שמונח ב<strong>מקום שאסור ליטלו — אין עירובו עירוב.</strong>
 ומבררים, <strong>וחכמים אומרים אהייא</strong> <small>[על מה],</small> לאיזה דבר מתייחסים הם? <strong>אילימא אסיפא</strong> <small>[אם תאמר על הסוף]</small> לענין כלכלה התלויה באילן — <strong>לימא קסברי רבנן</strong> <small>[האם לומר שסבורים חכמים]</small> כי השימוש בכלכלה שאינה נחשבת אלא כצידי האילן אסור, שכן לדעתם השימוש ב<strong>צדדין</strong> של האילן <strong>אסורין?! אלא</strong> בודאי מדובר כאן <strong>ארישא</strong> <small>[על ה</small>קטע שב<small>תחילה,</small> הראשון<small>]</small> שאמר רבי שאם הניחו למטה מעשרה טפחים עירובו עירוב אבל אסור ליטלו.
 ומעתה נברר <strong>האי</strong> <small>[זה]</small> ה<strong>אילן היכי דמי</strong> <small>[כיצד היה</small> בדיוק<small>]?</small> <strong>אי דלית ביה</strong> <small>[אם</small> מדובר <small>שאין בו]</small> <strong>ארבעה טפחים</strong> ברוחבו — <strong>מקום פטור הוא</strong> לגמרי, ומותר אם כן לטלטל ממנו את העירוב לכל רשות שהיא. <strong>ואי דאית ביה</strong> <small>[ואם שיש בו]</small> <strong>ארבעה</strong> טפחים, <strong>כי</strong> <small>[כאשר]</small> <strong>נתנו</strong> לעירוב <strong>בכלכלה מאי הוי</strong> <small>[מה נהיה]</small> בכך שינוי להלכה? הרי סוף סוף רשות היחיד הוא.
 <strong>אמר רבינא: רישא</strong> <small>[</small>ב<small>תחילה</small> מדובר במקרה<small>]</small> <strong>דאית ביה</strong> <small>[שיש בו]</small> <strong>ארבעה</strong>, ואילו <strong>סיפא דלית ביה</strong> <small>[בסוף</small> מדובר במקרה <small>שאין בו]</small> <strong>ארבעה</strong> טפחים אלא <strong>כלכלה משלימתו</strong> את רחבו של האילן באותו מקום <strong>לארבעה.</strong>
## דף לג:
 <strong>ורבי סבר לה</strong> בענין זה <strong>כר' מאיר</strong>, <strong>ו</strong>כן <strong>סבר לה כר' יהודה</strong>.
 ומבארים: <strong>סבר לה כר' מאיר,</strong> ש<strong>אמר ר' מאיר:</strong> בכיפה הגבוהה עשרה טפחים ויש ברגליה שלושה אבל אין ברוחבה ארבעה טפחים ש<strong>חוקקין להשלים</strong>. שגם במקום שאין בפועל חלל, משלימים אנו במחשבה את החלל כאילו חקקו (עשו חור) באותו מקום כדי להשלימו לכלל חלל הראוי. וכן לענין כלכלה, שאף היא נחשבת כדי להשלים את רוחב האילן לארבעה.
 <strong>וסבר</strong> אף <strong>כר' יהודה</strong> — ש<strong>אמר: בעינן</strong> <small>[צריכים אנו]</small> <strong>עירוב על גבי מקום</strong> שיש בו <strong>ארבעה</strong> טפחים, <strong>ו</strong>כאן <strong>ליכא</strong> <small>[אין]</small> בלא שתשלים הכלכלה לארבעה.
 <big>א</big> ושואלים: <strong>מאי</strong> <small>[מה</small> הוא<small>]</small> כלומר, היכן נאמרו דברי <strong>ר' יהודה? דתניא</strong> <small>[ש</small>הרי <small>שנינו</small> בברייתא<small>]:</small> <strong>ר' יהודה אומר: נעץ קורה ברשות הרבים והניח עירובו עליה</strong>, אם היתה הקורה <strong>גבוה עשרה ורחבה ארבעה</strong> טפחים, שדינה כרשות היחיד — <strong>עירובו עירוב, ואם לאו</strong> <small>[לא] —</small> <strong>אין עירובו עירוב</strong>.
 ומתחילה תוהים: <strong>אדרבה</strong>, אם אין בגובהה של הקורה עשרה טפחים מדוע לא יהא עירובו עירוב הרי <strong>הוא ועירובו במקום אחד</strong>; כלומר ברשות הרבים, שהרי כיון שמקום העירוב למטה מעשרה טפחים, נחשב אף הוא כמונח למטה ברשות הרבים. <strong>אלא הכי קאמר</strong> <small>[כך אמר]:</small> <strong>גבוה עשרה טפחים — צריך שיהא בראשה ארבעה</strong> כדי שתיחשב רשות בפני עצמה, <strong>אין גבוהה עשרה — אין צריך שיהא בראשה ארבעה,</strong> משום שאז בטלה היא לרשות הרבים.
 ושואלים: <strong>כמאן</strong> <small>[כ</small>שיטת <small>מי]</small> ההסבר הזה שמדובר בסל המונח באילן ומשלימו לארבעה טפחים ועם כל זה איננו נחשב כרשות היחיד? ש<strong>לא כ</strong>שיטת <strong>ר' יוסי בר' יהודה, דתניא</strong> <small>[ש</small>הרי <small>שנינו</small> בברייתא<small>]:</small> <strong>ר' יוסי בר' יהודה אומר: נעץ קנה ברשות הרבים והניח בראשו טרסקל</strong> (סל רחב) <strong>וזרק</strong> חפץ <strong>ונח על גביו — חייב,</strong> לפי שהוציא מרשות הרבים אל רשות היחיד. שלשיטה זו אם יש בראש העמוד רוחב ארבעה ומקום זה מוגבה עשרה טפחים, דיו להיחשב רשות היחיד. ואילו בהסבר דברי רבי לא קבלנו הנחה זו!
 ודוחים: אין זו ראיה גמורה: <strong>אפילו תימא</strong> <small>[תאמר]</small> כשיטת <strong>ר' יוסי בר' יהודה</strong>, אלא שיש לחלק, <strong>התם</strong> <small>[שם] —</small> <strong>הדרן מחיצתא</strong> <small>[סובבות מחיצות],</small> שהסל מקיף את הקנה מכל צידיו וראויים מחיצותיו להיחשב כאילו נמשכות הן עד למטה ("גוד אחית"), וראוי אם כן מקומו להיחשב כרשות היחיד. <strong>הכא</strong> <small>[כאן] —</small> <strong>לא הדרן מחיצתא</strong> <small>[אין סובבות מחיצות],</small> שהרי הכלכלה שבאילן אינה מקיפה אותו מכל צידיו ולכן מחיצותיה אינן מספיקות כדי להחשיבו רשות היחיד.
 ואילו <strong>ר' ירמיה אמר</strong> שיש להסביר את דברי רבי בתוספתא באופן אחר לחלוטין: <strong>שאני</strong> <small>[שונה]</small> <strong>כלכלה הואיל ויכול לנטותה</strong> ולמושכה <strong>ולהביאה לתוך עשרה</strong> טפחים, שבלא לטלטל את הכלכלה כולה יכול להטותה וליטול מתוכה את העירוב כדי לאוכלו.
 <strong>יתיב</strong> <small>[ישב]</small> <strong>רב פפא וקא אמר להא שמעתא</strong> <small>[ואמר את ההלכה הזאת]</small> <strong>איתיביה</strong> <small>[הקשה לו]</small> <strong>רב בר</strong> <small>[בן]</small> <strong>שבא לרב פפא</strong> ממה ששנינו: <strong>כיצד הוא עושה?</strong> אם רוצה לקנות עירוב ביום טוב שלפני השבת, ורוצה שיהא העירוב בעל תוקף לשני ימים, <strong>מוליכו</strong> על ידי שליח למקום שרצה לקנות בו <strong>ב</strong>ערב היום ה<strong>ראשון ומחשיך עליו</strong> כדי שיקנה לו העירוב, <strong>ונוטלו</strong> חזרה <strong>ובא לו</strong> כדי שלא יאבד שם ולא יהיה לו עירוב לצורך היום השני. <strong>ב</strong>יום ה<strong>שני</strong> מביאו שוב לאותו מקום מבעוד יום, <strong>מחשיך עליו</strong> וקונה עירוב <strong>ואוכלו</strong>, <strong>ובא לו</strong>, אם ירצה.
## דף לד.
 <strong>אמאי</strong> <small>[מדוע]?</small> <strong>נימא</strong> <small>[נאמר]:</small> <strong>כיון דאי בעי אמטויי, מצי ממטי ליה</strong> <small>[שאם רוצה להביאו, יכול להביאו],</small> <strong>אף על גב דלא אמטייה</strong> <small>[אף על פי שלא הביאו]</small> <strong>כמאן דאמטייה דמי</strong> <small>[כמי שהביאו נחשב]</small> לפי אותו עקרון שאמר ר' ירמיה בכלכלה "הואיל ויכול לנטותה"! ואם איננו אומרים זאת משמע שאין די באפשרות בלבד אלא יש צורך שייעשה הדבר בפועל.
 <strong>אמר ר' זירא</strong> שזו אינה קושיה, כי מה שמחייבים אדם להניח מבעוד יום את העירוב במקום שרצונו לקנות בו שביתה, ואין מסתפקים באפשרות בלבד, הוא בגלל <strong>גזירה משום יום טוב שחל להיות אחר שבת</strong>, שבשל איסור הטלטול בשבת לא יוכל להניח שם את עירובו לצורך יום טוב החל למחרת, ומכיון שאינו יכול לעשות כן בפועל ודאי לא תועיל לכך המחשבה. וכיון שכך, גזרו בכל מקרה שיצטרך להניח עירובו שם בפועל.
 <strong>איתיביה</strong> <small>[הקשה לו]</small> מברייתא אחרת: <strong>נתכוון לשבות ברשות הרבים, והניח עירובו בכותל</strong> מחוץ לארבע אמותיו, אם היה העירוב מונח <strong>למטה מעשרה טפחים</strong> לקרקע — <strong>עירובו עירוב, למעלה מעשרה טפחים — אין עירובו עירוב</strong>, מפני שהוא עצמו ברשות הרבים, ואילו העירוב בתחום רשות היחיד. ואם <strong>נתכוון לשבות בראש השובך או בראש המגדל</strong> (כעין ארון הגבוה מהקרקע), אם הניח עירובו <strong>למעלה מעשרה טפחים — עירובו עירוב</strong> שכן הוא נחשב כרשות היחיד והעברה מרשות היחיד לרשות היחיד אפילו דרך רשות הרבים מותרת, ויכול אם כן להעביר את העירוב לרשותו ולאוכלו בשבת. <strong>למטה מעשרה טפחים שאינו נחשב אלא ככרמלית — אין עירובו עירוב,</strong> משום שאינו יכול להוציא משם את עירובו בשבת ולהעבירו לרשות.
 <strong>ואמאי</strong> <small>[ומדוע</small> נאמר כך<small>]?</small> <strong>הכי נמי נימא</strong> <small>[כך גם כן נאמר]</small> שיהא עירובו עירוב אפילו כשהוא למטה מעשרה טפחים: <strong>הואיל ויכול לנטותו</strong> למגדל <strong>ולהביאו לתוך עשרה</strong> טפחים ויהא הוא ועירובו במקום אחד! <strong>אמר ר' ירמיה: הכא</strong> <small>[כאן]</small> <strong>במגדל מסומר עסקינן</strong> <small>[עוסקים אנו],</small> שקבוע במסמרים למקומו ואי אפשר להטותו.
 <strong>רבא אמר: אפילו תימא</strong> <small>[תאמר]</small> שמדובר כאן <strong>במגדל שאינו מסומר,</strong> ואולם <strong>הכא</strong> <small>[כאן]</small> <strong>במגדל ארוך עסקינן</strong> <small>[עוסקים אנו]</small> <strong>דאי ממטי ליה פורתא, אזיל</strong> <small>[שאם יביא אותו מעט</small> אליו, <small>הולך]</small> קצה המגדל <strong>חוץ לארבע אמות</strong> והעירוב יהיה נמצא מעבר לארבע האמות שבתחומן רצה הוא לשבות.
 ושואלים: <strong>היכי דמי</strong> <small>[כיצד הוא בדיוק]?</small> <strong>אי דאיכא כוותא ומתנא</strong> <small>[אם</small> מדובר כאן <small>שיש</small> למגדל <small>חלון ו</small>יש בידו <small>חבל] —</small> <strong>ליתיה בכוותא ומתנא</strong> <small>[שיביאהו על ידי חלון וחבל]</small> כלומר שישלשל את החבל דרך חלון המגדל ויטול את העירוב באמצעותו ולא יצטרך להזיז את המגדל כולו! ומשיבים שמדובר כאן <strong>דלית ליה כוותא ומתנא</strong> <small>[שאין לו חלון</small> ושאין בידו <small>חבל].</small>
 <big>א</big> במשנה נאמר שאם <strong>נתנו בבור אפילו</strong> היה <strong>עמוק מאה אמה</strong> קנה עירוב. ושואלים: <strong>האי</strong> <small>[אותו]</small> <strong>בור דקאי היכא</strong> <small>[שעומד היכן]?</small> <strong>אילימא</strong> <small>[אם תאמר]</small> <strong>דקאי</strong> <small>[שעומד]</small> <strong>ברשות היחיד</strong> —
## דף לד:
 <strong>פשיטא</strong> <small>[פשוט,</small> מובן<small>]</small> הרי <strong>רשות היחיד עולה עד לרקיע, וכי היכי דסלקא לעיל — הכי נמי דנחתא לתחת</strong> <small>[וכשם שעולה למעלה —</small> <small>כך גם כן יורדת למטה]</small> לכל עומק, ומגיעה עד לתחתית הבור ואפילו הוא עמוק מעשרה טפחים. <strong>ואלא דקאי</strong> <small>[שעומד]</small> הבור <strong>ברשות הרבים.</strong>
 ומעתה נברר: ש<strong>נתכוון לשבות</strong> אותו אדם <strong>היכא</strong> <small>[היכן]?</small> <strong>אי</strong> <small>[אם]</small> תאמר שנתכוון לשבות <strong>למעלה</strong> על פני רשות הרבים — הרי <strong>הוא במקום אחד ועירובו במקום אחר הוא</strong>, ואין זה עירוב. <strong>ואי</strong> <small>[ואם]</small> מתכוון לשבות <strong>למטה</strong> בבור, אם כן <strong>פשיטא</strong> <small>[פשוט</small> מובן מאליו<small>],</small> שהרי <strong>הוא ועירובו במקום אחד!</strong>
 ומשיבים: <strong>לא צריכא</strong> <small>[נצרכה]</small> אלא במקרה <strong>דקאי</strong> <small>[שעומד]</small> אותו בור <strong>בכרמלית, ונתכוון לשבות למעלה</strong>. ואם תשאל שהרי בשבת אינו יכול להעביר את העירוב מתוך הבור אל הכרמלית — הרי דברי משנה אלה הם לפי שיטת <strong>רבי היא</strong> ש<strong>אמר: כל דבר שהוא משום שבות</strong> וכגון כרמלית <strong>לא גזרו עליו בין השמשות,</strong> ומתוך שבבין השמשות שהיא שעת קניית השביתה היה מותר לו להניחו — הריהו עירוב גמור.
 <big>א משנה</big> <strong>נתנו</strong> לעירוב <strong>בראש הקנה או בראש הקונדס</strong> <small>[מוט],</small> <strong>בזמן שהוא</strong>, המוט או הקונדס, <strong>תלוש ונעוץ בקרקע, אפילו</strong> היה <strong>גבוה מאה אמה — הרי זה עירוב</strong>. שיכול להוציא את הקנה והקונדס ממקומם וליטול את העירוב.
 <big>ב גמרא</big> <strong>רמי ליה</strong> <small>[השליך לו,</small> הראה סתירה<small>]</small> <strong>רב אדא בר מתנא לרבא</strong>: מן המשנה יוצא כי רק אם היה הקנה <strong>תלוש ונעוץ — אין</strong> <small>[כן],</small> הרי זה עירוב. <strong>לא תלוש ונעוץ — לא. מני</strong> <small>[</small>כשיטת <small>מי היא</small> משנה זו<small>]?</small> כשיטת <strong>רבנן</strong> <small>[חכמים]</small> <strong>היא, דאמרי</strong> <small>[שאומרים]:</small> <strong>כל דבר שהוא משום שבות — גזרו עליו</strong> שלא לעשותו אפילו <strong>בין השמשות.</strong> ולכן אם היה העירוב על גבי קנה צומח, כיון שבשעת קניית השביתה אסור היה להשתמש באילן משום גזירת חכמים — אין עירובו עירוב. ואולם, <strong>והא אמרת רישא</strong> <small>[והרי אמרת</small> ש<small>תחילת</small> המשנה<small>],</small> כלומר המשנה הקודמת, כשיטת <strong>רבי</strong> היא, וכיצד תאמר ש<strong>רישא</strong> <small>[תחילתה]</small> כשיטת <strong>רבי וסיפא רבנן</strong> <small>[וסופה</small> כשיטת <small>חכמים]?!</small>
 <strong>אמר ליה</strong> <small>[לו]</small> רבא לרב אדא: <strong>כבר רמי ליה</strong> <small>[הקשה לו]</small> אותה קושיה <strong>רמי בר חמא לרב חסדא, ושני ליה: רישא רבי, וסיפא רבנן</strong> <small>[ותירץ לו:</small> שאכן<small>, תחילתה רבי וסופה חכמים].</small>
 <strong>רבינא אמר: כולה רבי היא, ו</strong>אולם <strong>סיפא</strong> <small>[וסוף]</small> משנתינו, שמקפיד דוקא על קנה תלוש ונעוץ, שם אין החשש משום איסור השימוש בשבת במחובר לקרקע, אלא <strong>גזירה</strong> מיוחדת היא שכשהקנה הוא צמח רך אנו חוששים <strong>שמא יקטום</strong> (יקטוף), ורק כשהקנה מנותק מן הקרקע אין עוד חשש, והמשנה הקודמת מדברת על אילן שבו אין חוששים לכך.
 <big>ג</big> מסופר: <strong>ההוא פולמוסא דאתא</strong> <small>[צבא אחד שבא]</small> <strong>לנהרדעא</strong> ותפס מקום בבנין הישיבה ולא היה מקום מספיק לתלמידים. <strong>אמר להו</strong> <small>[להם]</small> <strong>רב נחמן: פוקו עבידו כבושי כבשי באגמא, ולמחר ניזיל וניתיב עלויהו</strong> <small>[צאו ועשו כבישות כבישות</small> של קנים <small>באגם, ולמחר</small> בשבת <small>נלך ונשב עליהם]</small> ושם נלמד.
 <strong>איתיביה</strong> <small>[הקשה לו]</small> <strong>רמי בר חמא לרב נחמן, ואמרי לה</strong> <small>[ויש אומרים]</small> שהקשה <strong>רב עוקבא בר אבא לרב נחמן</strong> ממשנתינו: <strong>תלוש ונעוץ — אין</strong> <small>[כן],</small> <strong>לא תלוש ולא נעוץ — לא.</strong> נמצא שאין די בכבישת הקנים, אלא יש צורך לתולשם מן הקרקע כדי שיוכל להשתמש בהם.
 <strong>אמר ליה</strong> <small>[לו]:</small> <strong>התם בעוזרדין</strong> <small>[שם</small> במשנתינו מדובר <small>בקנים קשים]</small> וקנים קשים אסור להשתמש בהם בשבת ולכופפם, מה שאין כן בקנים רכים. ומוסיף: <strong>ומנא תימרא דשני לן</strong> <small>[ומנין תאמר,</small> תביא ראיה<small>, ששונה לנו</small> ההלכה<small>]</small> <strong>בין עוזרדין לשאין עוזרדין</strong> — <strong>דתניא</strong> <small>[ש</small>הרי <small>שנינו</small> בברייתא<small>]:</small> <strong>הקנין והאטדין וההגין</strong> (מיני קוצים) — <strong>מין אילן הן, ואינן כלאים בכרם</strong> משום שכלאי הכרם אינם אלא ירקות שבין הגפנים. <strong>ותניא אידך</strong> <small>[ושנויה</small> ברייתא <small>אחרת]:</small> <strong>הקנים והקידן</strong> (מיני קידה) <strong>והאורבנין</strong> — <strong>מין ירק הן, והן כלאים בכרם, קשיא אהדדי</strong> <small>[קשה מזה לזה]</small> שבמקור אחד נראה שהקנים הם כאילן, וממקור אחר נראה שכירק הם!
 <strong>אלא שמע מינה</strong> <small>[למד מכאן]</small> שיש לחלק: <strong>כאן — בעוזרדין</strong> <small>[בקנים שהתקשו]</small> הריהם כאילן. <strong>כאן — בשאין עוזרדין</strong> <small>[בשלא נתקשו]</small> דינם כירק. ומסכמים: אכן <strong>שמע מינה</strong> <small>[למד מכאן].</small>
 אגב הדברים שנאמרו שואלים: <strong>ו</strong>כי <strong>קידה מין ירק הוא?! והתנן</strong> <small>[והרי שנינו</small> במשנה<small>]</small> <strong>אין מרכיבים פגם על גבי קידה לבנה, מפני שהוא</strong> הרכבת <strong>ירק באילן</strong>. הרי שקידה לבנה אילן היא! <strong>אמר רב פפא</strong>: אין להקשות כי <strong>קידה לחוד</strong> והיא מין ירק, <strong>וקידה לבנה לחוד</strong> והיא מין אילן.
 <big>ד משנה</big> <strong>נתנו</strong> לעירוב <strong>במגדל</strong> (כעין ארון הגבוה מהקרקע) ונעלו <strong>ואבד המפתח</strong>, כך שאינו יכול לפתוח את המגדל ולהוציא את העירוב — <strong>הרי זה עירוב. ר' אליעזר אומר: אם אינו יודע שהמפתח במקומו — אינו עירוב</strong>.
 <big>ה גמרא</big> ושואלים: <strong>ואמאי</strong> <small>[ומדוע]</small> אם אבד המפתח עירובו עירוב? הרי <strong>הוא במקום אחד ועירובו במקום אחר הוא</strong>! שהרי למעשה אינו יכול להגיע אל העירוב!
 <strong>רב ושמואל דאמרי תרוייהו</strong> <small>[שאמרו שניהם]</small> תירוץ זה: <strong>הכא</strong> <small>[כאן]</small> <strong>במגדל של לבנים</strong> שאינם טוחות בטיט ונוח לסותרם <strong>עסקינן</strong> <small>[עוסקים אנו],</small> <strong>ו</strong>משנה זו כשיטת <strong>ר' מאיר היא</strong>, ש<strong>אמר: פוחת</strong> (עושה חור) <strong>לכתחילה</strong> אף בשבת, בקיר של מגדל עשוי מלבנים, <strong>ונוטל</strong> פירות מתוכו. <strong>דתנן</strong> <small>[ש</small>כן <small>שנינו</small> במשנה<small>]</small> <strong>: בית שמילאהו פירות</strong>, והיה <strong>סתום ונפחת</strong> (שנוצר בו חור) — <strong>נוטל</strong> פירות <strong>ממקום הפחת</strong>, ואילו <strong>ר' מאיר אומר: פוחת ונוטל לכתחילה.</strong> ומדבריו נלמד שאפשר לכתחילה לפחות את המגדל כדי להוציא ממנו את הפירות או המאכל שבתוכו.
 ומקשים: <strong>והאמר</strong> <small>[והרי</small> על אותה משנה עצמה שהביאו ממנה ראיה <small>אמר]</small> <strong>רב נחמן בר אדא אמר</strong> בשם <strong>שמואל</strong>: שמדובר בה <strong>באוירא דליבני</strong> <small>[בנדבכי לבנים]</small> המונחות זו על גבי זו בלא טיט באמצע, שאם פוחת לבנה ומוציא מתוכן אינו הורס בנין של ממש. ואומרים: <strong>הכא נמי — באוירא דליבני</strong> <small>[כאן גם כן</small> מדובר <small>בנדבכים של לבנים]</small> המהווים את המגדל.
 ומקשים עוד: <strong>והא</strong> <small>[והרי]</small> <strong>אמר ר' זירא: ביום טוב אמרו אבל לא בשבת!</strong> שבשבת לא התירו לפחות את המגדל. ועונים: <strong>הכא נמי</strong> <small>[כאן גם כן]</small> מדובר רק <strong>ביום טוב,</strong> כשצריך את העירוב לצורך יום טוב, אבל לא לשבת.
 ומקשים: <strong>אי הכי</strong> <small>[אם כך]</small> שמדובר בה ביום טוב, <strong>היינו דקתני עלה</strong> <small>[</small>וכי <small>זהו ששנינו עליה</small> בתוספתא<small>],</small> <strong>ר' אליעזר אומר: אם בעיר אבד</strong> המפתח — <strong>עירובו עירוב, ואם בשדה אבד — אין עירובו עירוב,</strong> שכן בעיר אפשר לטלטלו דרך החצירות שיש שיתוף ביניהן וכיוצא באלה, ובשדה אי אפשר לטלטלו שדינו ככרמלית. <strong>ואי</strong> <small>[ואם]</small> <strong>ביום טוב</strong> היה הדבר — <strong>מה לי עיר מה לי שדה?</strong> שהרי ביום טוב אין כל איסור לטלטל מרשות היחיד לרשות הרבים, ואף אם אבד המפתח בשדה — גם כן יהא מותר!
## דף לה.
 <strong>חסורי מיחסרא והכי קתני</strong> <small>[חסרה</small> המשנה <small>וכך</small> יש <small>לשנותה]:</small> <strong>נתנו במגדל, ונעל בפניו ואבד המפתח — הרי זה עירוב. במה דברים אמורים — ביום טוב, אבל בשבת — אין עירובו עירוב</strong> שאסרו חכמים לפוחתו בשבת. <strong>נמצא המפתח, בין בעיר בין בשדה — אין עירובו עירוב. ר' אליעזר אומר: בעיר — עירובו עירוב, בשדה — אין עירובו עירוב</strong>,
 וטעם ההבדל: <strong>בעיר — עירובו עירוב</strong>, <strong>כ</strong>שיטת <strong>ר' שמעון</strong>. ש<strong>אמר: אחד גגות ואחד חצירות ואחד קרפיפות — רשות אחת הן לכלים ששבתו בתוכן</strong> שכלי שנשאר בשבת בגג, מותר לטלטלו לחצר או לקרפף. ובאופן דומה אפשר להעביר למעשה כל דבר שנמצא בעיר ממקום למקום. ואילו <strong>בשדה אין עירובו עירוב</strong> — <strong>כרבנן</strong> <small>[כ</small>שיטת <small>חכמים].</small> משום האיסור לטלטל בכרמלית, ואף שהוא שבות אסרוהו.
 <big>א</big> עד כאן היה ניסיון אחד להסביר את משנתנו, ואילו <strong>רבה ורב יוסף דאמרי תרוייהו</strong> <small>[שאמרו שניהם]:</small> <strong>הכא</strong> <small>[כאן]</small> <strong>במגדל של עץ עסקינן</strong> <small>[עוסקים אנו],</small> ובסיס המחלוקת הוא <strong>דמר</strong> <small>[שחכם זה</small> שהתיר<small>]</small> <strong>סבר</strong>: <strong>כלי הוא, ו</strong>סבר כיון ש<strong>אין</strong> דין איסור <strong>בנין בכלים ואין סתירה בכלים</strong>, שהרכבתם ופירוקם אין בהם משום בנין וסתירה האסורים בשבת, הריהו יכול לפחות את המגדל לצורך הוצאת העירוב מתוכו. <strong>ומר</strong> <small>[וחכם זה</small> שאסר<small>]</small> <strong>סבר: אהל הוא</strong> שכלי עץ בגודל כזה יצא מתורת כלי ונעשה מבחינה הלכתית כעין בנין, וחלים עליו איסורי בנין וסתירה.
 ודבר זה קשור <strong>בפלוגתא דהני תנאי</strong> <small>[במחלוקת של תנאים אלה]</small> <strong>דתנן</strong> <small>[ש</small>כן <small>שנינו</small> במשנה<small>]</small> לענין טומאת הזב. בין הדינים המיוחדים לטומאת זיבה ישנו דין שהזב מטמא דברים כשהוא מזיז ("מסיט") אותם ממקומם אפילו כשאינו נוגע בהם ישירות. ונחלקו חכמים לדעה אחת אם <strong>הקיש</strong> (הכה) הזב <strong>על גבי שידה תיבה ומגדל</strong> ואפילו באופן שאינו מטמא במגע — אף על פי כן הרי הם <strong>טמאין</strong> משום שהזיזם במקצת על ידי ההקשה. <strong>ר' נחמיה ור' שמעון מטהרין.</strong>
 <strong>מאי לאו בהא קמפלגי</strong> <small>[האם לא ב</small>דבר <small>זה נחלקו]:</small> <strong>מר</strong> <small>[חכם זה,</small> סתם משנה<small>]</small> <strong>סבר:</strong> שידה תיבה ומגדל בגדר <strong>כלי הוא</strong>, ולכן הוא נטמא כאשר הזב מסיט אותו, <strong>ומר</strong> <small>[וחכמים אלה,</small> ר' נחמיה ור' שמעון<small>]</small> <strong>סבר: אהל הוא</strong>, ובנין אינו נטמא כלל על ידי טומאת הזב.
 <strong>אמר אביי</strong> לדחות את ההוכחה הזאת: <strong>ותיסברא</strong> <small>[וכי סבור אתה]</small> שאפשר לקבל הסבר זה? <strong>והתניא</strong> <small>[ו</small>הרי <small>שנינו</small> בברייתא<small>]:</small> אם היה <strong>אהל</strong> שיכול להיות <strong>ניסט</strong> כלומר, שאינו קבוע, והסיטו הזב — <strong>טמא</strong>, ואם היה <strong>כלי</strong> קבוע ש<strong>אינו</strong> יכול להיות <strong>ניסט — טהור</strong>. משמע שאין מבחינים אלא אם ראוי הוא להיות מוסט. <strong>וקתני סיפא</strong> [ועוד, הרי <small>בסוף</small> מחלוקת זו שהובאה קודם <small>שנינו</small> כי לדעת הכל] <strong>ואם היו ניסוטין — טמאים,</strong> ו<strong>זה הכלל</strong>: אם <strong>ניסט</strong> חפץ או בנין <strong>מחמת כחו</strong> של הזב, הרי זה <strong>טמא</strong>. ואם ניסט <strong>מחמת רעדה כגון</strong> שהרעיד את הקרקע או את בסיס החפץ — <strong>טהור!</strong> שאין זה אלא כח כחו. הרי שאין הדבר תלוי בהגדרתו כאהל או ככלי, אלא אם ראוי להיות ניסוט.
 <strong>אלא אמר אביי:</strong> את המחלוקת בין חכמים ובין ר' שמעון ור' נחמיה יש להבין כך: <strong>דכולי עלמא</strong> <small>[לדעת הכל]:</small> <strong>היסט מחמת כחו — טמא</strong>, ויהא זה בנין או כלי, <strong>מחמת רעדה</strong> — הרי זה <strong>טהור. והכא</strong> <small>[וכאן]</small> כשהיתה זו <strong>רעדה מחמת כחו עסקינן</strong> <small>[עוסקים אנו]</small> שהקיש עליהם ממש, ואף על פי כן לא הוסטו (הוזזו) אלא רק רעדו מכוח ההקשה. <strong>ובהא קא מיפלגי</strong> <small>[ובדבר זה נחלקו]</small> <strong>דמר</strong> <small>[שחכם זה</small> הראשון<small>]</small> <strong>סבר:</strong> אף זה <strong>הוי</strong> <small>[הריהו]</small> חשוב <strong>היסט, ומר</strong> <small>[וחכם זה,</small> ר' נחמיה ור' שמעון<small>]</small> <strong>סבר:</strong> רעד כזה <strong>לא הוי</strong> <small>[אין הוא]</small> חשוב <strong>היסט</strong>. אביי דחה איפוא את הוכחתם של רבה ורב יוסף, שהרי לדעתו אם המגדל גדול — דינו כאהל לדעת הכל, ואין עירובו עירוב. ואם הוא קטן — דינו ככלי. וממילא ניטלה הראיה להסברתם את המשנה.
 <strong>ו</strong>לכן שואלים: אם כן <strong>מתניתין במאי מוקמינן לה</strong> <small>[משנתנו שלנו,</small> בענין עירובין<small>, במה אנו מעמידים אותה]?</small> ומשיבים כי <strong>אביי ורבא דאמרי תרוייהו</strong> <small>[שאמרו שניהם]:</small> כאן מדובר <strong>במנעול וקטיר במתנא עסקינן, ובעי סכינא למיפסקיה</strong> [וקשור ברצועת עור עוסקים אנו, וצריך סכין לחותכו] אם אין מפתח.
 <strong>תנא קמא</strong> <small>[התנא הראשון,</small> סתם משנה<small>]</small> <strong>סבר לה כר' יוסי</strong> ש<strong>אמר: כל הכלים ניטלין בשבת, חוץ ממסר</strong> <small>[מסור]</small> <strong>הגדול ויתד</strong> (להב) <strong>של מחרישה.</strong> וכיון שכך, יכול אדם לקחת סכין ולחתוך את הרצועה ולהוציא מהמגדל את עירובו.
 <strong>ו</strong>אילו <strong>ר' אליעזר סבר לה כר' נחמיה</strong>, ש<strong>אמר: אפילו טלית</strong> ו<strong>אפילו תרווד</strong> שודאי עושים בהם רק דברים המותרים בשבת, אף הם — <strong>אין ניטלין</strong> בשבת <strong>אלא לצורך תשמישן</strong>, וכן הדין בסכין שאסור לטלטלו אלא רק כדי לחתוך מאכל, אבל לא לכל צורך אחר. ומשום כך אינו יכול להתיר את רצועת המגדל ואינו יכול להשתמש בעירוב זה אלא אם כן נמצא המפתח בעיר, שיכול לטלטלו דרך החצירות.
 <big>ב משנה</big> <strong>נתגלגל</strong> העירוב <strong>חוץ לתחום</strong>, שכבר אסור לצאת לאותו מקום ואין המערב יכול להגיע לעירוב זה, או <strong>נפל עליו גל</strong> של אבנים, <strong>או נשרף</strong>, וכן אם היה העירוב <strong>תרומה ונטמאת</strong> התרומה, אם קרה אחד הדברים הללו <strong>מבעוד יום</strong>, לפני השבת — <strong>אינו עירוב</strong>. כי בבין השמשות שהוא שעת קניית השביתה לא היה לו עירוב. ואילו אם זה היה <strong>משחשיכה — הרי זה עירוב,</strong> כיון שבשעת קניית השביתה היה זה עירוב גמור.
 <strong>אם ספק</strong> ואינו יודע מתי אירע אחד מהדברים שנזכרו, <strong>ר' מאיר ור' יהודה אומרים: הרי זה חמר גמל</strong>, כלומר אדם שנמשך לשני כיוונים הפוכים, שעליו לנהוג לחומרה כאילו היתה שביתתו בעירו וגם כאילו היתה שביתתו במקום בו הניח את העירוב, ועליו להישאר בשבת זו בתחום אלפים אמה שבין שני המקומות הללו, כיון שלא נתברר מה הוא תחומו של אותו אדם.
 ואילו <strong>ר' יוסי ור' שמעון אומרים: ספק עירוב כשר. אמר ר' יוסי</strong>: החכם <strong>אבטולמוס העיד משום</strong> (בשם) <strong>חמשה זקנים על ספק עירוב שכשר</strong>.
 <big>ג גמרא</big> על מה שאמרו במשנה <strong>נתגלגל</strong> העירוב מ<strong>חוץ לתחום, אמר רבא: לא שנו אלא שנתגלגל חוץ לארבע אמות</strong> מעבר לתחום. <strong>אבל</strong> אם נתגלגל ועדיין הוא <strong>תוך ארבע אמות</strong> — הרי זה עירוב. כי כלל בידינו ש<strong>הנותן עירובו יש לו ארבע אמות</strong> סביב לו, כיון שקנה שם שביתה, ויכול לקחת את העירוב אם הוא בתוך ארבע אמות אלה, אף מחוץ לתחום העיר.
 <big>ד</big> נאמר במשנה שעירובו אינו עירוב אם <strong>נפל עליו גל. קא סלקא דעתך דאי בעי מצי שקיל ליה</strong> <small>[עלה על דעתנו</small> שהמדובר באופן <small>שאם היה רוצה היה יכול ליטול אותו]</small> שאפשר לפנות את האבנים ולהוציא את העירוב מתחתן, אלא שאין עושים זאת מפני איסור חכמים (שבות) לטלטל מוקצה (כגון אבנים) בשבת.
 ואם כן <strong>לימא מתניתין</strong> <small>[האם לומר שמשנתנו]</small> היא ש<strong>לא כ</strong>שיטת <strong>רבי, דאי</strong> <small>[שאם]</small> תאמר <strong>כ</strong>שיטת <strong>רבי — האמר</strong> <small>[הרי אמר]:</small> <strong>כל דבר שהוא משום שבות — לא גזרו עליו בין השמשות,</strong> ואיסור מוקצה הרי אף הוא משום שבות ומתוך שהיה העירוב כשר בבין השמשות — עירוב גמור הוא.
 ודוחים: <strong>אפילו תימא כרבי</strong> <small>[אפילו תאמר]</small> שמשנתנו זו <strong>כ</strong>שיטת <strong>רבי, לא צריכא דבעי מרא וחצינא</strong> <small>[לא נצרכה</small> אלא במקרה כזה <small>ש</small>לשם הוצאת העירוב מתחת האבנים <small>צריך את ומעדר],</small> כלומר: עבודת חפירה שהיא מלאכה האסורה מן התורה.
 ומעירים: <strong>וצריכי</strong> <small>[וצריכים]</small> לפרט גם בדוגמא של "נתגלגל" וגם בדוגמא של "נפל עליו גל". שכן <strong>אי תנא</strong> <small>[אם</small> היה <small>שונה]</small> רק <strong>"נתגלגל"</strong> היינו אומרים — <strong>משום דליתא גביה</strong> <small>[שאינו אצלו]</small> לכן בטל העירוב <strong>אבל נפל עליו הגל, דאיתיה גביה, אימא ליהוי</strong> <small>[</small>ומכיון <small>שישנו אצלו אמור שיהא]</small> <strong>עירוב,</strong> שהרי בפועל אינו צריך לאכול את העירוב.
 ולהיפך, <strong>אי תנא</strong> <small>[אם היה שונה]</small> <strong>נפל עליו גל</strong> בלבד היינו אומרים שאי תוקפו של העירוב הוא <strong>משום דמיכסי</strong> <small>[מכוסה],</small> <strong>אבל נתגלגל, זימנין דאתי זיקא ומייתי ליה, אימא ליהוי</strong> <small>[פעמים שבאה הרוח ומביאה אותו</small> חזרה<small>, אומר</small> אולי <small>יחשב זה]</small> <strong>עירוב,</strong> על כן היה צורך לפרט את שני המקרים.
 <big>ה</big> נאמר עוד במשנה: <strong>או נשרף</strong>, וכן <strong>תרומה ונטמאת</strong>. ושואלים: <strong>למה לי</strong> לשנות שני דברים אלה, הלא למעשה ענינם אחד הוא — שהעירוב אינו ראוי עוד לאכילה, ומשיבים: <strong>תנא</strong> <small>[שנה]</small> <strong>נשרף</strong>
## דף לה:
 <strong>להודיעך כחו</strong> של <strong>ר' יוסי,</strong> שמקל בספק אם נשרף מבעוד יום או משחשיכה, אף שמכל מקום אין העירוב מצוי כלל, ומצד שני <strong>תנא</strong> <small>[שנה]</small> <strong>תרומה ונטמאת — להודיעך כחו</strong> של <strong>ר' מאיר,</strong> שאף שגוף התרומה ממשיך להיות מצוי, מכיון שספק אימתי נטמא אוסר הוא, אף שאינו אלא ספק.
 <big>א</big> ושואלים לגופו של ענין: <strong>והאם באמת סבר ר' מאיר</strong> שכל <strong>ספיקא</strong> <small>[ספק]</small> נוהגים בו <strong>לחומרא? והתנן</strong> <small>[והרי שנינו</small> במשנה<small>]:</small> <strong>טמא שירד לטבול, ספק טבל ספק לא טבל. ואפילו טבל, ספק</strong> לנו אם <strong>טבל ב</strong>מקוה המכיל <strong>ארבעים סאה</strong>, שהוא שיעור הכשר מקוה, <strong>ספק לא טבל בארבעים סאה. וכן</strong> אם היו <strong>שני מקוואות</strong> הסמוכים זה לזה <strong>באחת יש בה ארבעים סאה</strong> והיא כשרה ומטהרת <strong>ובאחת אין בה ארבעים סאה. וטבל באחת מהן, ואינו יודע באיזה מהן טבל.</strong> בכל אחד מאלה <strong>ספיקו טמא,</strong>
 <strong>במה דברים אמורים</strong> שטמא מספק — <strong>בטומאה חמורה.</strong>
 <strong>אבל בטומאה קלה</strong> שהיא מדברי חכמים, <strong>כגון שאכל</strong> חצי פרס <strong>אוכלין טמאין ו</strong>כן אם <strong>שתה משקין טמאין</strong>, <strong>ו</strong>כן <strong>הבא ראשו ורובו במים שאובים</strong> שגזרו עליו חכמים שיטמא בכך, <strong>או שנפלו על ראשו ועל רובו שלשה לוגין מים שאובין</strong> שאף בזה גזרו חכמים שיטמא, <strong>וירד לטבול</strong> מטומאה זו; <strong>ספק טבל ספק לא טבל, ואפילו טבל — ספק טבל בארבעים סאה ספק לא טבל בארבעים סאה. וכן</strong> ב<strong>שני מקוואות,</strong> ב<strong>אחת יש בה ארבעים סאה ואחת אין בה ארבעים סאה, וטבל באחת מהן ואינו יודע באיזה מהן טבל</strong> — בכל אלה אנו אומרים כי <strong>ספיקו טהור.</strong>
 ו<strong>ר' יוסי מטמא</strong>. אם כן נמצא, שלסתם משנה (שהיא כרגיל לשיטת ר' מאיר) יש להקל בכל מקום הספק. ומדוע לא יאמר ר' מאיר שיהא הספק אף בעירוב מותר?
 ומשיבים: <strong>קסבר</strong> <small>[סבר]</small> <strong>ר' מאיר</strong> איסורי <strong>תחומין דאורייתא נינהו</strong> <small>[מן התורה הם],</small> וספק זה בדברי התורה הוא ואין להקל בו.
 ומקשים: <strong>ו</strong>כי <strong>סבר ר' מאיר תחומין דאורייתא</strong> <small>[מן התורה]?!</small> <strong>והא תנן</strong> <small>[והרי שנינו</small> במשנה<small>]:</small> מדרון בהר או בבקעה <strong>אם אין יכול להבליעו</strong> בתוך חבל המדידה הרגיל בן חמישים אמה שהיו משתמשים בו לקביעת תחומי העיר, <strong>בזו אמר ר' דוסתאי בר ינאי משום ר' מאיר: שמעתי שמקדרין</strong> (נוקבים) <strong>בהרים</strong>.
 כלומר: עושים אנו את המדידה כך כאילו היינו נוקבים נקב מקצה לקצה. ולמעשה קובעים את אורך הקו האוירי בין המקומות. <strong>ואי סלקא דעתך</strong> <small>[ואם עולה על דעתך]</small> לומר שדיני <strong>תחומין דאורייתא — מי</strong> <small>[האם]</small> <strong>מקדרין</strong> בהם? <strong>והא</strong> <small>[והרי]</small> <strong>אמר רב נחמן אמר רבה בר אבוה</strong>: <strong>אין מקדרין לא בערי מקלט</strong> במדידת תחומם, <strong>ולא בעגלה ערופה</strong> כשמודדים את העיר הקרובה אל החלל — <strong>מפני שהן של תורה</strong> ויש להקפיד בהן על מדידה מדוקדקת.
 ומשיבים: <strong>לא קשיא</strong> <small>[אינו קשה]</small> מדברי ר' מאיר על דבריו. <strong>הא</strong> <small>[זה]</small> שאמר שהתחומים הם מדברי תורה <strong>— דידיה</strong> <small>[שיטתו שלו]</small> היא. <strong>הא</strong> <small>[זה</small> שהקל<small>] —</small> כשיטת <strong>דרביה</strong> <small>[של רבו]</small> היא. ו<strong>דיקא נמי, דקתני</strong> <small>[ומדויק גם כן, שכן שנינו]:</small> <strong>"בזו אמר ר' דוסתאי בר ינאי משום ר' מאיר שמעתי שמקדרין בהרים"</strong> משמע שלא אמר ר' מאיר דבר זה מדעתו עצמו כסברת עצמו אלא מסר ששמע מרבו שכן הלכה, והוא עצמו לא סבר כן. ומסכמים: אכן <strong>שמע מיניה</strong> <small>[למד ממנה].</small>
 <big>ב</big> <strong>ואולם,</strong> יש מקום <strong>רמי דאורייתא אדאורייתא</strong> <small>[להשליך,</small> להראות סתירה<small>, מדברי תורה על דברי תורה]</small> <strong>ל</strong>שיטת <strong>ר' מאיר,</strong>
 <strong>דתנן</strong> <small>[ש</small>כן <small>שנינו</small> במשנה<small>]:</small> <strong>נגע ב</strong>אדם <strong>אחד בלילה, ואינו יודע אם</strong> היה זה שנגע בו <strong>חי אם מת, ולמחר השכים ומצאו מת</strong>, וספק בידו אם היה עדיין חי בשעת נגיעה או לא. <strong>ר' מאיר מטהר</strong> משום שמעמידים את אותו אדם על חזקתו ואתמול הרי היה חי <strong>וחכמים מטמאין,</strong> שהם סבורים <strong>שכל הטמאות כשעת מציאתן</strong>. הרי שלדעת ר' מאיר אף בספק שמן התורה יש להעמידו על החזקה ולהקל ומדוע מחמיר הוא בספק נטמא העירוב מבעוד יום או משחשיכה, נעמידנו אף כאן על חזקתו שהיה ודאי טהור ומן הסתם כן היה אף בבין השמשות.
 ומתרצים: <strong>אמר ר' ירמיה: משנתנו</strong> כ<strong>שהיה עליה שרץ</strong>, על תרומת העירוב, <strong>כל בין השמשות</strong>. ושואלים: <strong>אי הכי, בהא לימא</strong> <small>[אם כך, ב</small>דבר כגון <small>זה יאמר]</small> <strong>ר' יוסי ספק עירוב כשר?!</strong> — הרי אין כאן ספק?!
 <strong>רבה ורב יוסף דאמרי תרוייהו</strong> <small>[שאמרו שניהם]:</small> כאן אין מדובר בספק בגוף העובדה אלא בספק שנוצר מחמת עדויות סותרות. <strong>הכא</strong> <small>[כאן]</small> <strong>בשני כיתי עדים עסקינן</strong> <small>[עוסקים אנו],</small> כת <strong>אחת אומרת: מבעוד יום נטמאה</strong> התרומה, <strong>ואחת אומרת: משחשיכה</strong>. והספק אינו בגוף העובדה אלא הוא נולד מתוך חוסר יכולתנו להכריע בין שתי העדויות.
## דף לו.
 <strong>רבא אמר:</strong> לא כך יש להבין את ההבדל בשיטות, שכן יש הבדל מבחינת הטומאה עצמה: <strong>התם תרי חזקי לקולא</strong> <small>[שם</small> בנגע באדם ולאחר מכן נמצא מת יש <small>שתי חזקות להקל</small> ולטהר<small>],</small> <strong>והכא חדא חזקה לקולא</strong> <small>[וכאן</small> בתרומה יש רק <small>חזקה אחת להקל].</small> כיצד: שבדיני מציאת טומאה היו שתי חזקות טהרה כנגד הטומאה הנמצאה, שהרי אותו אדם חי היה קודם לכן וחזקתו שנשאר חי עד שיוכח שמת, וחזקה אחרת — שהאיש שנגעה בו הטומאה טהור היה ויש לו חזקת טהרה עד שיוכח שנטמא. ולכן ראה ר' מאיר סיבה להקל. ואילו לגבי התרומה יש רק חזקה אחת — שהתרומה היתה טהורה. וכיון שאין חזקה נוספת, הרי הוא מחמיר על בסיס אותם שיקולים.
 הקושיות הללו ששאלנו היו כולן מדברי ר' מאיר על דבריו, ואולם לכאורה גם <strong>קשיא</strong> <small>[קשה]</small> מדברי <strong>ר' יוסי</strong> על דברי <strong>ר' יוסי</strong>, שהרי בספיקות שבמקוואות החמיר ובספק עירובין הקל!
 <strong>אמר רב הונא בר חיננא: שאני</strong> <small>[שונה]</small> <strong>טומאה, הואיל ויש לה עיקר</strong> לדינה <strong>מן התורה</strong>, לפיכך החמיר ר' יוסי אף בטבילה לטומאה שמדברי חכמים. ומקשים: הרי תחומי <strong>שבת נמי דאורייתא</strong> <small>[גם כן מן התורה]</small> <strong>היא</strong> ומדוע לא יחמיר ר' יוסי אף בהם? ומשיבים: <strong>קסבר</strong> <small>[סבר]</small> <strong>ר' יוסי: תחומין</strong> אינם מן התורה אלא <strong>דרבנן</strong> <small>[מדברי חכמים]</small> ואין להחמיר בהם יותר ממה שהחמירו הם.
 <strong>ואיבעית אימא</strong> <small>[ואם תרצה אמור]</small> למען יישוב הסתירה, בדרך זו: <strong>הא — דידיה, הא — דרביה</strong> <small>[זו</small> שהחמיר היא שיטת <small>עצמו, זו</small> שהקל בעירוב היא שיטתו <small>של רבו]</small> ומעירים: <strong>דיקא נמי</strong> <small>[מדויק גם כן],</small> מלשון הדברים שכך יש להבין, <strong>דקתני</strong> <small>[ש</small>כן <small>שנינו</small> במשנה<small>]:</small> <strong>אמר ר' יוסי: אבטולמוס העיד משום חמשה זקנים שספק עירוב כשר — שמע מיניה</strong> <small>[למד מכאן]</small> שר' יוסי אמנם מסר דברי רבו אבל אין זו דעת עצמו.
 <strong>רבא אמר</strong> הסבר אחר לסתירה: <strong>התם</strong> <small>[שם</small> בענין מקוואות<small>]</small> <strong>היינו טעמא</strong> <small>[זהו הטעם]</small> של <strong>ר' יוסי</strong> לפי הכלל: <strong>העמד טמא על חזקתו, ואימא</strong> <small>[ואמור]</small> <strong>לא טבל</strong> כראוי,
 ודוחים: <strong>אדרבה</strong> אמור <strong>העמד מקוה על חזקתו</strong> שכשר הוא, <strong>ואימא</strong> <small>[אמור]</small> <strong>לא חסר</strong> המקוה! ומתרצים ששם מדובר <strong>במקוה שלא נמדד</strong> מתחילתו אם יש בו ארבעים סאה, ולכן לא היתה לו חזקת כשרות מתחילה.
 <strong>תניא</strong> <small>[שנינו</small> בתוספתא<small>]:</small> <strong>כיצד אמר ר' יוסי ספק עירוב כשר?</strong> כגון ש<strong>עירב בתרומה</strong> טהורה, <strong>ספק מבעוד יום נטמאת</strong> התרומה ולא היתה ראויה כלל לעירוב אפילו לרגע אחד, <strong>ספק משחשיכה נטמאת</strong> ובשעת עשייתה ראויה היתה לעירוב, <strong>וכן בפירות</strong> שהיו טבל, <strong>ספק מבעוד יום</strong> בזמן שמותר להפריש מהם מעשר <strong>נתקנו, ספק משחשיכה נתקנו — זה הוא ספק עירוב</strong>, שאמר ר' יוסי ש<strong>כשר</strong> הוא.
 <strong>אבל עירב בתרומה</strong> אשר מתחילה היתה <strong>ספק טהורה, ספק טמאה. וכן</strong> עירב <strong>בפירות, ספק נתקנו ספק לא נתקנו</strong> כל עיקר מדין טבל — <strong>אין זה ספק עירוב כשר</strong>, ואין לסמוך עליו.
 מתחילה שואלים בבירור הדברים: <strong>מאי שנא</strong> <small>[</small>ב<small>מה שונה]</small> <strong>תרומה</strong> שספק מתי נטמאה — <strong>דאמר</strong> <small>[שאומרים</small> אנו בה<small>]</small> בהיתרה את הנימוק <strong>העמד תרומה על חזקתה, ואימא</strong> <small>[ואמור]</small> <strong>טהורה היא</strong>, כיון שהיתה לה חזקת טהרה, ואולם לפי שיקול זה <strong>פירות נמי</strong> <small>[גם כן]</small> שספק אם נתקנו — נאמר גם כן: <strong>העמד טבל על חזקתו</strong> שהרי ודאי שהיו הפירות מקודם טבל, <strong>ואימא</strong> <small>[אמור]</small> <strong>לא נתקנו!</strong>
 אלא יש לתקן את לשון הברייתא, ו<strong>לא תימא</strong> <small>[אל תאמר]</small> שהיה <strong>ספק</strong> שמא <strong>מבעוד יום נתקנו, אלא אימא</strong> <small>[אמור]</small> שספק זה היה <strong>ספק מבעוד יום נדמעו</strong>. כלומר, חולין גמורים שכבר נתקנו ואחר כך נתערבו בטבל, והיתה להם תקנה על ידי הפרשת מעשר מאותו טבל, <strong>ספק משחשיכה נדמעו</strong> שנתערבו אחר כך בטבל, ולא היתה לאותו טבל תקנה. ומכל מקום היתה לפירות העירוב חזקה שנתקנו אלא שאין זה ברור אם חזקה זו עדיין נשארה במקומה.
 <big>א</big> <strong>בעא</strong> <small>[שאל]</small> <strong>רב שמואל בר רב יצחק מרב הונא: היו לפניו שתי ככרות</strong> תרומה, <strong>אחת טמאה ואחת טהורה</strong> ואינו יודע איזו מהן הטהורה, <strong>ואמר: עירבו לי</strong> עירוב תחומים <strong>בטהורה בכל מקום שהיא</strong> כלומר אף שאיני יודע איזו היא אבל במקום שתהא הככר הטהורה שם רוצה אני לקנות שביתה בשבת זו. והניחו השומעים את שתי הככרות במקום אחד, <strong>מהו</strong>, הנחשב הדבר כעירוב או לא?
 ומפרטים: כי <strong>תיבעי</strong> <small>[תישאל</small> השאלה<small>]</small> הן <strong>ל</strong>דעת <strong>ר' מאיר</strong> המחמיר, <strong>תיבעי</strong> <small>[תישאל</small> השאלה<small>]</small> הן <strong>ל</strong>דעת <strong>ר' יוסי</strong> המקל. ובאופן זה: <strong>תיבעי</strong> <small>[תישאל</small> השאלה<small>]</small> <strong>ל</strong>שיטת <strong>ר' מאיר: עד כאן לא</strong> שמענו ש<strong>אמר ר' מאיר</strong> להחמיר בספק עירוב, <strong>התם</strong> <small>[שם]</small> <strong>דליכא</strong> <small>[שאין</small> שם<small>]</small> תרומה <strong>טהורה</strong> באופן ודאי אלא ספק תרומה טמאה בלבד. אולם <strong>הכא — הא איכא</strong> <small>[כאן, הרי יש]</small> <strong>טהורה</strong> אחת. <strong>או דילמא</strong> <small>[שמא]:</small> <strong>אפילו ל</strong>שיטת <strong>ר' יוסי לא אמר אלא התם</strong> <small>[שם]</small> להקל, ש<strong>אם איתא</strong> <small>[אכן]</small> <strong>היא טהורה התרומה — ידע לה</strong> <small>[יודע הוא אותה].</small> <strong>אבל הכא, הא לא ידע לה</strong> <small>[כאן, הרי לא ידע</small> ולא הכיר <small>אותה]?</small>
 <strong>אמר ליה</strong> <small>[לו]:</small> <strong>בין ל</strong>שיטת <strong>ר' יוסי בין ל</strong>שיטת <strong>ר' מאיר בעינן [צריכים אנו]</strong> בעירוב <strong>סעודה הראויה מבעוד יום — וליכא</strong> <small>[ואין כאן],</small> שהרי אינו יכול לאכול אף אחת משתי הככרות משום הספק, וספק זה הרי תחילתו קודם לשעת בין השמשות שהרי אף מבעוד יום לא יכול לאכול ממנה — וסעודה שאינה ראויה לאכילה אין לערב בה.
 <big>ב</big> <strong>בעא מיניה</strong> <small>[שאל ממנו]</small> <strong>רבא מרב נחמן</strong> שאלה אחרת: אמר אדם <strong>ככר זו היום חול ולמחר</strong> תהיה <strong>קדש, ואמר: עירבו לי ב</strong>כיכר <strong>זה מהו,</strong> האם נאמר ששעת בין השמשות שבה נקנה העירוב היא ספק שני ימים, ושמא כבר חלה עליה הקדושה והרי אין מערבים בהקדש? <strong>אמר ליה</strong> <small>[לו]:</small> במקרה זה <strong>עירובו עירוב</strong>.
 שאל: ואם אמר להיפך, שככר זו <strong>היום קדש ולמחר חול, ואמר: עירבו לי בזה, מהו? אמר ליה</strong> <small>[לו]:</small> <strong>אין עירובו עירוב</strong>. ושאלו רבא: <strong>מאי שנא</strong> <small>[</small>ב<small>מה שונה</small> הדבר<small>]?</small> הרי אם ספק בין השמשות להקל, יש להקל בין במקרה ראשון בין במקרה שני!
 <strong>אמר ליה</strong> <small>[לו]</small> בבדיחות הדעת: <strong>לכי תיכול עליה כורא דמלחא</strong> <small>[כאשר תאכל עליו כור מלח]</small> ותעיין בדבר זה זמן רב תוכל לדעת את ההבדל (רש"י שבת ד, א), והרי ההבדל פשוט הוא: כשאמר <strong>היום חול ולמחר קדש — מספיקא לא נחתא ליה</strong> <small>[מתוך ספק אין</small> אנו אומרים <small>שירדה עליו]</small> <strong>קדושה.</strong> שבאותה שעה של ספק, שעת בין השמשות, עדיין לא חלה הקדושה, ולכן נקנה העירוב. ואילו להיפך, כשאמר ש<strong>היום קדש ולמחר חול, מספיקא לא פקעא ליה קדושתיה מיניה</strong> <small>[מתוך ספק אין הקדושה פוקעת ממנו]</small> ולפחות כל שעת בין השמשות ודאי קדושה עדיין ככר זו, ואסור לו לערב בה.
 <big>ג</big> <strong>תנן התם</strong> <small>[שנינו</small> במשנה <small>שם]:</small> <strong>לגין</strong> (כעין כד קטן) שהיה טמא טומאת <strong>טבול יום</strong>, <strong>שמלאו מן החבית של מעשר טבל</strong>. כלומר, מעשר ראשון שעדיין לא הופרשה ממנו תרומת המעשר, <strong>ואמר: הרי זו</strong> מה ששאב בלגין <strong>תרומת מעשר לכשתחשך</strong>. כי אם יקדיש מיד את החלק המופרש לתרומת מעשר, הרי כיון שהכלי עדיין טמא טומאת טבול יום, תיטמא תרומת המעשר משום הכלי. אולם משחשך היום נטהר הכלי לגמרי, ואם חלה אז קדושת התרומה על המצוי בכלי, הריהי תרומה טהורה וראויה. ואמרו חכמים: <strong>דבריו קיימין</strong>, ויכול אדם להפריש ולהתנות כעין זה.
 <strong>ואם אמר: עירבו לי בזה</strong> — במה שמצוי בלגין זה — <strong>לא אמר כלום</strong> שבשעת בין השמשות המצוי בלגין עדיין טבל הוא. <strong>אמר רבא זאת אומרת: סוף היום קונה עירוב</strong> כלומר; שהרגע הקובע לתחילת העירוב הוא הרגע האחרון של ערב שבת, ולא הרגע הראשון של השבת,
## דף לו:
 <strong>דאי סלקא דעתך</strong> <small>[שאם עולה על דעתך]</small> ש<strong>תחילת היום קונה</strong> את ה<strong>עירוב,</strong> אם <strong>אמר עירבו לי בזה, אמאי</strong> <small>[מדוע]</small> <strong>לא אמר כלום?</strong> הרי בתחילת יום השבת כבר חשך היום, ונטהר הלגין, והתרומה שבו טהורה וראויה!
 <strong>אמר רב פפא</strong>: אין זה ראייה, <strong>אפילו תימא</strong> <small>[תאמר]</small> <strong>תחילת היום קונה עירוב</strong>, אולם <strong>בעינן</strong> <small>[צריכים אנו]</small> <strong>סעודה הראויה מבעוד יום</strong>, <strong>ו</strong>כאן <strong>ליכא</strong> <small>[אין],</small> שהרי מבעוד יום ודאי אסור היה להשתמש במצוי בלגין משום טבל, ומשום כך וודאי אין לערב בו.
 <big>א משנה</big> <strong>מתנה אדם על עירובו</strong> בתחומין ואינו חייב להחליט לעשותו לצד מסויים, כגון שמניח שני עירובין בשני צדי העיר <strong>ואומר: אם באו גוים מן המזרח</strong> הרי <strong>עירובי ל</strong>צד <strong>מערב</strong> שאוכל לברוח לאותו צד, ואם יבואו <strong>מן המערב</strong> — הרי <strong>עירובי ל</strong>צד <strong>מזרח. אם באו לכאן ולכאן — למקום שארצה אלך, לא באו לא לכאן ולא לכאן — הריני כבני עירי</strong>. והריני מוותר על שני העירובים שהנחתי, ויש לי מן העיר אלפים אמה לכל צד.
 וכן אם אמר: <strong>אם בא חכם מן המזרח</strong> ומקום מושבו מחוץ לתחום עירי — <strong>עירובי למזרח</strong> ואלך לשם לשמוע דבריו. אם יבוא <strong>מן המערב — עירובי למערב</strong>, אם <strong>בא</strong> חכם אחד <strong>לכאן</strong> וחכם אחר <strong>לכאן — למקום שארצה אלך</strong>. לא יבוא חכם <strong>לא לכאן ולא לכאן — הריני כבני עירי. ר' יהודה אומר: אם היה אחד מהן</strong> מן החכמים הללו <strong>רבו — הולך אצל רבו,</strong> שמן הסתם לכך נתכוון מתחילה, <strong>ואם היו שניהן רבותיו</strong> שאין מקום להעדיף אחד מהם — <strong>למקום שירצה ילך</strong>.
 <big>ב גמרא</big> מסופר: <strong>כי אתא</strong> <small>[כאשר בא]</small> <strong>ר' יצחק</strong> מארץ ישראל לבבל <strong>תני איפכא כולה מתניתין</strong> <small>[שנה להיפך את כל</small> הדינים שב<small>משנתנו].</small> ולדעתו, אם באו גוים מן המזרח — עירובו למזרח, ולהיפך: אם בא חכם מן המזרח — עירובו למערב. ואם כן <strong>קשיא</strong> <small>[קשה]</small> מדין <strong>גוים</strong> שבמשנה על דין <strong>גוים</strong> שבברייתא, וכן <strong>קשיא</strong> <small>[קשה]</small> מדין <strong>חכם</strong> שבמשנה על דין <strong>חכם</strong> שבברייתא!
 ומשיבים: בענין הקושי מדין <strong>גוים</strong> שבמשנה על דין <strong>גוים</strong> שבברייתא, <strong>לא קשיא</strong> <small>[אינו קשה]</small> <strong>הא</strong> — <strong>בפרהגבנא</strong> <small>[כאן</small> במשנה — <small>בגובה המס]</small> שרצונו לברוח ממנו, <strong>הא</strong> — <strong>במרי דמתא</strong> <small>[כאן</small> בברייתא — <small>בבעל העיר]</small> שרצונו לשוחח עמו. נמצא שפעמים רוצה לבוא לקראת הגוי ופעמים — לברוח מפניו.
 וכן מה שאמרו <strong>חכם אחכם</strong> אף כאן <strong>לא קשיא</strong> <small>[אינו קשה]:</small> <strong>הא</strong> — <strong>במותיב פירקי</strong> <small>[כאן</small> — <small>ב</small>אדם <small>שיושב</small> ומלמד <small>פרק]</small> ברבים, ורצונו לבוא ולקבל תורה מפיו, <strong>הא — במקרי שמע</strong> <small>[כאן</small> — <small>במקריא שמע]</small> כלומר במלמד תינוקות, שאינו צריך לו. וכשאמר "לכאן ולכאן" כוונתו שבא לצד אחד מי שהוא מותיב פירקי, ולאחר מי שהוא מקרי שמע, אלא שאינו יודע לאיזה צד יבוא כל אחד מהם, ואומר שלכשיוודע לו באיזה צד נמצא המותיב פירקי — הרי שמלכתחילה התכוין לצד הזה.
 <big>ג</big> במשנה שנינו: <strong>ר' יהודה אומר אם היה אחד מהן</strong> רבו הולך אצלו. ושואלים: <strong>ורבנן</strong> <small>[וחכמים]</small> מהו הטעם שאינם מקבלים סברה פשוטה זו? אומרים הם: <strong>זימנין דניחא ליה בחבריה טפי מרביה</strong> <small>[פעמים שנוח לו</small> לאדם <small>בחברו</small> החכם <small>יותר מברבו</small> המובהק<small>]</small> שפעמים לומד אדם מחבריו יותר מרבותיו.
 <big>ד</big> <strong>אמר רב: ליתא למתניתין מדתני</strong> <small>[אין ל</small>קיים את גרסת <small>משנתנו</small> משום הדברים <small>ששנה]</small> החכם <strong>איו</strong> להיפך. <strong>דתני</strong> <small>[ששנה]</small> החכם <strong>איו: ר' יהודה אומר אין אדם מתנה על שני דברים כאחד, אלא: אם בא חכם למזרח — עירובו למזרח, ואם בא חכם למערב — עירובו למערב, אבל לכאן ולכאן — לא,</strong> שאינו עירוב כלל. שר' יהודה חולק על עצם התפיסה שיכול אדם לערב שני עירובים על תנאי שיוכל ללכת לאיזה צד שירצה.
 ומקשים: <strong>מאי שנא</strong> <small>[</small>ב<small>מה שונה]</small> <strong>לכאן ולכאן</strong> ש<strong>לא</strong>, שאין העירוב קונה — משום שאנו מתבססים על הכלל ש<strong>אין ברירה</strong> כלומר, אין אנו מניחים מבחינה הלכתית שמצב דברים מסופק מתברר אחר כך למפרע, ואולם לפי עקרון זה <strong>למזרח ולמערב נמי</strong> <small>[גם כן]</small> <strong>אין ברירה</strong>, שאף אם הניח עירובו בשני צדדים לצורך חכם אחד העשוי לבוא באחד מהם אי אפשר לסמוך על מה שיברור לאחר מכן ויחליט אם רצונו בעירוב לצד מזרח ואם לאו על פי הצד שממנו יבוא בסופו של דבר החכם.
 <strong>אמר ר' יוחנן</strong>, כך יש להבין: <strong>וכבר בא חכם</strong>, כלומר: כאן אין לפנינו מקרה של ברירה אמיתית, כי בשעת בין השמשות החכם כבר בא, אלא אותו אדם עדיין אינו יודע לאיזה צד בא, ואם כן בשעת הנחת העירוב ודאי נקנה העירוב, אלא שהמערב עדיין אינו יודע להיכן. והדבר יתברר לו לאחר מכן, ובכגון זה — אין זו ברירת קנין אלא גילוי מצב קיים.
 ושואלים: לעיקר דברי רב: מדוע מבטלים אנו דברי המשנה בשל הברייתא? <strong>אדרבה</strong> (להיפך), נאמר <strong>ליתא לדאיו ממתניתין</strong> <small>[אין</small> <small>ל</small>קיים דברי החכם <small>איו מתוך</small> דברי <small>משנתנו]</small> הסותרת דבריו,
 ומשיבים: <strong>לא סלקא דעתך</strong> <small>[לא יעלה על דעתך]</small> לקיים את גירסת משנתנו, שהיא מוקשה מפני היותה סותרת מקורות אחרים. <strong>דהא שמעינן ליה</strong> <small>[שהרי</small> כבר <small>שמענו את]</small> <strong>ר' יהודה</strong> שסבור <strong>דלית ליה</strong> <small>[שאין לו]</small> דין <strong>ברירה דתנן</strong> <small>[ש</small>כן <small>שנינו</small> במשנה<small>]:</small> <strong>הלוקח יין מבין הכותים</strong> (השומרונים) שאינם מעשרים כראוי וכדיני ישראל
## דף לז.
 <strong>אומר: שני לוגין</strong> מן המאה המצויים כאן, <strong>שאני עתיד להפריש</strong> בסוף שתייתי, <strong>הרי הן תרומה</strong> גדולה הניתנת לכהן, <strong>עשרה</strong> לוגין יהיו <strong>מעשר ראשון, תשעה</strong> לוגין שהם עשירית מתשעים הלוגים הנותרים <strong>מעשר שני, ומיחל</strong> <small>[מחלל]</small> בכסף את המעשר השני, שהרי אין לשתותו בקדושתו אלא בירושלים, <strong>ושותה מיד</strong> את היין, ולבסוף הלוגין האחרונים שישארו הם יהיו תרומה ומעשר. שאנו סומכים על ההנחה שיש ברירה ואותם הלוגים שנשארו אומרים אנו שהוברר למפרע שהם הם שהופרשו מתחילה, אלה <strong>דברי ר' מאיר</strong>. ואילו <strong>ר' יהודה ור' יוסי ור' שמעון אוסרין.</strong> משמע שאינם מקבלים את ההנחה שיש ברירה. ואם כן נמצא שאף ר' יהודה, בניגוד למשנה, וכדברי איו, סבור שאין ברירה.
 <strong>עולא</strong> התייחס אף הוא לסתירה זו <strong>אלא</strong> שהוא <strong>אמר</strong> להיפך: <strong>ליתא לאיו ממתניתין</strong> <small>[אין ל</small>קבל דברי החכם <small>איו מ</small>שום שהם סותרים את <small>משנתנו].</small> ומקשים: <strong>ואלא הא דקתני</strong> <small>[זו ששנינו]:</small> <strong>ר' יהודה ור' יוסי ור' שמעון אוסרין</strong> ומשמע מכאן כפי שהוכחנו שאין ר' יהודה מקבל את עקרון הברירה,
 הרי <strong>עולא זוזי זוזי קתני</strong> <small>[זוגות זוגות</small> של חכמים <small>שנה]</small> את המשנה בענין היין, וכך שנה: ההיתר בענין זה הוא <strong>דברי ר' מאיר ור' יהודה</strong>, ואילו <strong>ר' יוסי ור' שמעון אוסרין</strong>, נמצא שאף ר' יהודה סבר כר' מאיר שיש ברירה וכדברי המשנה.
 <big>א</big> מכל מקום ברורה לנו כאן דעתו של ר' יוסי שהוא אוסר. ושואלים: <strong>וסבר ר' יוסי אין ברירה? והתנן</strong> <small>[והרי שנינו</small> במשנה<small>]</small> <strong>ר' יוסי אומר: שתי נשים שלקחו</strong> (קנו) <strong>את קיניהן</strong> כל אחת שני תורים או שני בני יונה כדי שינתנו לכהן כקרבן לטהרת לידתן <strong>בעירוב</strong> (במעורב) ולא פירשו לשם מי מהן כל אחד מהקינים, <strong>או שנתנו קיניהן לכהן</strong> ולא פירשו לכהן אלו עופות הקדישו לחטאת ואלו הקדישו לעולה — <strong>איזהו שירצה כהן יקריב עולה, ולאיזה שירצה יקריב חטאת!</strong> הרי שסבור ר' יוסי שיש ברירה, ושלאחר שמחליט הכהן בדבר הרי זה כאילו התגלה למפרע מה התכוונה בתחילה כל אחת להקריב לעולה ומה לחטאת!
 <strong>אמר רבה</strong> שאין משם הוכחה לענין ברירה: <strong>התם</strong> <small>[שם]</small> מדובר במקרה מיוחד — <strong>כשהתנו</strong> הנשים ואמרו שהן תולות את פרטי ההקדש בדעת הכהן.
 ומקשים: <strong>אי הכי מאי למימרא</strong> <small>[אם כך, מה לומר],</small> כלומר, מה החידוש שבדבר? כיון שהתנו במפורש ודאי יפה כוחו של הכהן לקיים תנאן! ומשיבים כי בכל זאת <strong>קא משמע לן</strong> <small>[השמיע לנו]</small> בכך חידוש כדברי <strong>רב חסדא,</strong> ש<strong>אמר רב חסדא: אין הקינין מתפרשות</strong>, שאין מפרשים למעשה איזה מזוג התורים הוא חטאת ואיזהו עולה.
## דף לז:
 <strong>אלא אי</strong> <small>[או]</small> <strong>בלקיחת בעלים</strong> שבשעת קניית העוף לקרבן הקדישו אותו במפורש לעולה או חטאת, <strong>אי</strong> <small>[או]</small> <strong>בעשית כהן</strong> בשעת הקרבה, הרי שאפילו כשלא פירשו הנשים את כוונתן, רואים אנו כאילו התנו מראש ולא מדין בכורה ויש בכך איפוא צד חידוש.
 <strong>ואכתי</strong> <small>[ועדיין]</small> יש לשאול: וכי <strong>סבר ר' יוסי אין ברירה? והתניא</strong> <small>[והרי שנינו</small> בברייתא<small>]:</small> <strong>עם הארץ שאמר לחבר</strong> הנזהר בהפרשת תרומות ומעשרות בזמן שהלך לשוק לקנות שם מעם הארץ ירק לעצמו: <strong>"קח</strong> (קנה) גם <strong>לי אגודה אחת של ירק או גלוסקא</strong> (עוגה) <strong>אחת"</strong> — <strong>אינו צריך לעשר</strong> אלא את הירק שקנה לעצמו, משום דמאי ולא את מה שנותן לעם הארץ, <strong>דברי ר' יוסי.</strong> שהרי מעשר זה אינו אלא משום דמאי, ואין עם הארץ מקפיד בכך. ולפי דרכנו אפשר ללמוד מכאן כי לשיטת ר' יוסי הוברר למפרע שאותה אגודה של ירק שלקח מתחילה בלא הבחנה מיוחדת ונתנה לבסוף לעם הארץ היא היא זו שנקנתה עבור עם הארץ מתחילתה, ואין צריך להפריש ממנה דמאי.
 <strong>וחכמים אומרים: צריך לעשר,</strong> כי כיון שאין אנו מקבלים את דין ברירה, עלינו לומר שכל מה שקנה — לעצמו קנה. ומה שנתן לעם הארץ לאחר מכן אינו פוטרו מדין דמאי מתחילה. מכל מקום רואים שדעת ר' יוסי בברייתא זו סותרת את מה שהובא בשמו שאין ברירה. ומשיבים: <strong>איפוך</strong> <small>[הפוך]</small> את השיטות ואמור שר' יוסי הוא שאמר צריך לעשר, וחכמים התירו בלא מעשר.
 ועוד רוצים להביא ראיה: <strong>תא שמע</strong> <small>[בוא</small> ו<small>שמע]</small> ראיה מתוספתא אחרת, <strong>האומר: "מעשר</strong> שני <strong>שיש לי בביתי מחולל על סלע</strong> (מטבע) <strong>שתעלה בידי מן הכיס"</strong> כלומר לא התכוון למטבע מסויימת. <strong>ר' יוסי אומר: מחולל!</strong> נמצא ששיטתו היא שיש ברירה, שהרי רק לאחר מעשה, כשעלתה המטבע מן הכיס, הוברר שלמטבע זו נתכוון.
 ומתרצים שוב: <strong>איפוך</strong> <small>[הפוך]</small> את השיטות, <strong>אימא</strong> <small>[אמור]:</small> <strong>ר' יוסי אומר: לא חילל.</strong> ומקשים: <strong>ומאי חזית דאפכת תרתי מקמי חדא</strong> <small>[ומה ראית שהפכת שתים</small> שני מקורות <small>מפני אחת]</small> להתאים את שתי הברייתות לאותה משנה שלפיה סבר ר' יוסי שאין ברירה, שמא <strong>איפוך חדא מקמי תרתי</strong> <small>[אהפוך אחת מפני שתים]</small> ואומר שר' יוסי סובר שיש ברירה ונהפוך את השיטות במקור האחד המתנגד להן!
 ומשיבים: <strong>הא</strong> <small>[</small>תוספתא אחרונה <small>זו]</small> <strong>ודאי איפכא תניא</strong> <small>[להיפך</small> היא <small>שנויה]</small> שכן <strong>קתני סיפא</strong> <small>[שנוי בסופה]:</small> <strong>ומודה ר' יוסי באומר: "מעשר שיש לי בתוך ביתי יהא מחולל על סלע חדשה שתעלה בידי מן הכיס" — שחילל.</strong> ונדייק: <strong>מדקאמר הכא</strong> <small>[ממה שאמר כאן],</small> במקרה זה, <strong>שחילל — מכלל דהתם</strong> <small>[מכאן ששם</small> סלע סתם<small>] —</small> <strong>לא חילל.</strong> ואם כן, לשון הברייתא קודם לכן ודאי איננה נכונה וצריכה תיקון והיפוך.
 <big>א</big> ולעיקרו של דבר מקשים: <strong>האי</strong> <small>[זה,</small> אותה<small>]</small> <strong>סלע חדשה היכי דמי</strong> <small>[כיצד היה הדבר בדיוק]?</small> <strong>אי דאיכא תרתי תלת</strong> <small>[אם</small> מדובר <small>שיש</small> בכיסו <small>שתים שלש]</small> מטבעות, ש<strong>יש ברירה</strong> בין המטבעות — <strong>היינו קמייתא</strong> <small>[זהו</small> המקרה <small>הראשון</small> בדיוק<small>]</small> ומדוע בניגוד לו, כאן הוא פוסק שיש ברירה? <strong>אלא</strong> מדובר <strong>דליכא</strong> <small>[שאין]</small> בכיסו <strong>אלא</strong> רק <strong>חדא</strong> <small>[</small>מטבע <small>אחת]</small> — אם כן <strong>מאי</strong> <small>[מהו]</small> שימוש הלשון <strong>"תעלה",</strong> הרי רק סלע אחת בידו?
 ומשיבים: שבוודאי מדובר כאן בשיש רק מטבע אחת אלא הלשון נאמרה בצורה זו <strong>איידי דתני רישא</strong> <small>[על ידי,</small> מתוך<small>, ששנה בתחילה]</small> לשון <strong>"תעלה" תנא סיפא נמי</strong> <small>[שנה גם כן בסוף]</small> לשון <strong>"תעלה",</strong> אבל הכוונה היא לסלע חדשה אחת שיש בכיסו.
 <big>ב</big> <strong>אמר ליה</strong> <small>[לו]</small> <strong>רבא לרב נחמן: מאן האי תנא</strong> <small>[מיהו תנא זה]</small> ש<strong>אפילו בדרבנן</strong> <small>[בדברי סופרים]</small> <strong>לית ליה</strong> <small>[אין לו]</small> דין <strong>ברירה? דתניא</strong> <small>[ש</small>הרי <small>שנינו</small> בברייתא<small>]:</small> <strong>אמר לחמשה הריני מערב על איזה מכם שארצה, רציתי — ילך, לא רציתי — לא ילך. רצה</strong> המערב <strong>מבעוד יום — עירובו עירוב. משחשיכה — אין עירובו עירוב.</strong> ואין כל תוקף להחלטתו שלאחר שחשכה, כאילו החליט כך מבעוד יום.
 <strong>אישתיק, ולא אמר ליה ולא מידי</strong> <small>[שתק, ולא אמר לו ולא כלום]</small> ושואלים: <strong>ולימא ליה</strong> <small>[ושיאמר לו</small> רב נחמן<small>]</small> ש<strong>תנא</strong> זה הוא <strong>דבי</strong> <small>[</small>חכם <small>של בית</small> מדרשו של <strong>] איו הוא,</strong> לשיטת ר' יהודה שאף בעירוב אין ברירה! ומשיבים: <strong>לא שמיע ליה</strong> <small>[לא קיבל</small> שיטה זו<small>]</small> וחשב שאינה נכונה.
 <strong>רב יוסף אמר</strong> בסגנונו המיוחד: <strong>תנאי שקלת מעלמא</strong> <small>[</small>וכי את <small>התנאים הוצאת מן העולם]!?</small> <strong>תנאי</strong> <small>[</small>מחלוקת <small>תנאים]</small> <strong>היא</strong> בדבר כוחה של הברירה! <strong>דתניא</strong> <small>[ש</small>הרי <small>שנינו</small> בברייתא<small>],</small> אמר אדם: <strong>הריני מערב לשבתות של כל השנה, רציתי — אלך, לא רציתי — לא אלך.</strong> הרי בכל פעם, <strong>רצה מבעוד יום — עירובו עירוב</strong> לאותה שבת. <strong>משחשכה, ר' שמעון אומר: עירובו עירוב, וחכמים אומרים: אין עירובו עירוב.</strong> משמע שחכמים אלה סבורים שאין ברירה אפילו לענין עירובין. ור' שמעון סבור שעירובו עירוב משום דין ברירה.
 וכאן יש לשאול: <strong>והא שמעינן</strong> <small>[והרי שמענו]</small> <strong>לר' שמעון</strong> לענין יין הכותים <strong>דלית ליה</strong> <small>[שאין לו]</small> דין <strong>ברירה,</strong> אם כן <strong>קשיא</strong> <small>[קשה]</small> מדברי <strong>ר' שמעון</strong> על דברי <strong>ר' שמעון</strong> עצמו! <strong>אלא איפוך</strong> <small>[הפוך]</small> את הדברים, ואמור שר' שמעון הוא הסבור שאין עירובו עירוב, ואם כן דע שהוא התנא הסבור שאין ברירה כלל.
 ושואלים: <strong>מאי קשיא</strong> <small>[מה הקושיה,</small> מה קשה בדבר<small>]?</small> <strong>דילמא</strong> <small>[שמא]</small> <strong>כי לית ליה</strong> <small>[כאשר אין לו]</small> <strong>לר' שמעון</strong> דין <strong>ברירה</strong> הרי זה <strong>בדאורייתא [ב</strong>דבר שהוא <small>מן התורה]</small> כגון הפרשת תרומות מיין <strong>אבל בדרבנן</strong> <small>[בדברי סופרים] —</small> <strong>אית ליה</strong> <small>[יש לו].</small> ואם כן לא היה צורך כלל להפוך את השיטות!
 ומשיבים: <strong>קסבר</strong> <small>[סבר]</small> <strong>רב יוסף: מאן דאית ליה</strong> <small>[מי שיש לו]</small> שמקבל את העיקרון של דין <strong>ברירה, לא שנא בדאורייתא, לא שנא בדרבנן</strong> <small>[אינו שונה בדברי תורה, אינו שונה בדברי סופרים] —</small> <strong>אית ליה</strong> <small>[יש לו].</small> <strong>ומאן דלית ליה</strong> <small>[ומי שאין לו]</small> שאינו מקבל את עקרון דין <strong>ברירה, לא שנא בדאורייתא ולא שנא דרבנן</strong> <small>[אינו שונה מן התורה ואינו שונה מדברי סופרים] —</small> <strong>לית ליה</strong> <small>[אין לו].</small>
 <big>ג</big> <strong>רבא אמר</strong>: ההבדל ההלכתי בין המחלוקת לענין תרומת היין ובעיות אחרות אינו בדין ברירה אלא <strong>שאני התם, דבעינן</strong> <small>[שונה שם</small> בתרומה, <small>שצריכים אנו]</small> שתהיה התרומה <strong>"ראשית ששיריה ניכרין".</strong> שהרי נקראה התרומה במקרא "ראשית", ואם לא ברור מהו המופרש ומהו הנותר — אין זו תרומה, אף על פי שבעיקרון אף ר' שמעון סובר דין ברירה.
 <strong>אמר ליה</strong> <small>[לו]</small> <strong>אביי:</strong> האם באמת סבור אתה שיש ממש בהלכה זו? <strong>אלא מעתה, היו לפניו שני רמונים של טבל, ואמר: אם ירדו גשמים היום — יהא</strong> רימון <strong>זה תרומה על</strong> רימון <strong>זה, ואם לא ירדו גשמים היום — יהא זה תרומה על זה,</strong> האם <strong>הכי נמי [כך גם כן]</strong> תאמר ש<strong>בין ירדו</strong> גשמים <strong>בין לא ירדו</strong> ש<strong>אין בדבריו כלום</strong> משום שבשעת ההפרשה לא היתה זו ראשית ששיריה ניכרים?
 <strong>וכי תימא הכי נמי</strong> <small>[ואם תאמר</small> באמת <small>כך גם כן</small> הוא<small>]</small> <strong>והתנן</strong> <small>[והרי שנינו</small> במשנה<small>]</small> בדרך אחרת, שהאומר: <strong>תרומת הכרי הזה ומעשרותיו בתוכו,</strong> ולא פירש מקומם, <strong>ו</strong>כן האומר על כרי שכל פירותיו מעשר ראשון <strong>תרומת מעשר זה בתוכו. ר' שמעון אומר: קרא השם!</strong> כלומר: נעשה על ידי כך תרומה. הרי שאין צורך בראשית ששיריה ניכרים!
 ודחה רבא את הקושיה: <strong>שאני התם דאיכא</strong> <small>[שונה שם</small> בענין הכרי <small>שיש]</small> <strong>סביביו,</strong> שהרי מכל מקום פירש שתהא התרומה בתוכו משמע דווקא באמצעו, אבל סביבותיו ודאי חולין הן, ונמצא שיש כאן שיריים ניכרים כל שהם!
 <strong>ואי בעית אימא</strong> <small>[ואם תרצה אמור]</small> להבדיל בין דין תרומת היין ושאר ההלכות — <strong>כדקתני טעמא</strong> <small>[כפי ששנוי הטעם]</small> באותו ענין ש<strong>אמרו לו</strong> חכמים <strong>לר' מאיר: אי אתה מודה שמא יבקע הנוד</strong> לפני שיספיק להפריש התרומה, <strong>ונמצא זה</strong> ששתה עד עכשיו <strong>שותה טבלים למפרע,</strong> שהרי בסופו של דבר לא הפריש תרומה ונשאר הכל בגדר טבל! <strong>אמר להן: לכשיבקע!</strong> שאין אני חושש מבקיעת הנוד. נמצא שלא נחלקו בדיני ברירה. כי אם בשאלה אחרת — בהסתברות של בקיעת הנוד.
 ושואלים: <strong>ולמאי דסליק אדעתין מעיקרא, דבעינן</strong> <small>[ולפי מה שעלה על דעתנו מתחילה, שצריכים אנו]</small> <strong>ראשית ששיריה ניכרין, מאי קאמרי ליה</strong> <small>[מה אמרו לו]</small> חכמים לר' מאיר, שלשיטה זו היה עליהם לומר שאין זו ראשית ששיריה ניכרים?
 את זאת יש להסביר כי <strong>הכי קאמרי ליה</strong> <small>[כך אמרו לו]:</small> <strong>לדידן בעינן</strong> <small>[ל</small>שיטתנו <small>שלנו צריכים אנו]</small> <strong>ראשית ששיריה ניכרין, לדידך</strong> <small>[ל</small>שיטתך <small>שלך].</small>
## דף לח.
 <strong>אי אתה מודה</strong> לפחות שיש לחשוש <strong>שמא יבקע הנוד, ונמצא שותה טבלים למפרע? אמר להן: לכשיבקע,</strong> אני איני חושש לאפשרות זו.
 <big>א משנה</big> <strong>ר' אליעזר אומר: יום טוב הסמוך לשבת, בין מלפניה</strong> — ביום ששי, <strong>ובין לאחריה</strong> — ביום ראשון: <strong>מערב אדם שני עירובין, ואומר: עירובי ב</strong>יום ה<strong>ראשון</strong> לצד <strong>מזרח, וב</strong>יום ה<strong>שני למערב.</strong> או <strong>בראשון למערב ובשני למזרח,</strong> או שאומר: <strong>עירובי בראשון, ובשני</strong> אהיה <strong>כבני עירי.</strong> או שאומר: <strong>עירובי בשני, וב</strong>יום ה<strong>ראשון</strong> אהיה <strong>כבני עירי.</strong>
 <strong>וחכמים אומרים:</strong> אי אפשר לחלק כך, אלא <strong>או מערב לרוח אחת, או אינו מערב כל עיקר. או מערב לשני ימים, או אינו מערב כל עיקר.</strong>
 <strong>כיצד יעשה? מוליכו</strong> לעירוב בעצמו או על ידי שליח <strong>ב</strong>יום ה<strong>ראשון ומחשיך עליו, ונוטלו</strong> אם אין בידו אחר, <strong>ובא לו</strong> וחוזר לביתו. <strong>בשני מחשיך עליו ואוכלו ובא לו, ונמצא משתכר,</strong> כלומר זוכה בקביעת תחום על ידי עירוב <strong>בהליכתו</strong> ביום הראשון, <strong>ומשתכר ב</strong>יום השני על ידי <strong>עירובו</strong> שהניח.
 ואם מצא ש<strong>נאכל</strong> עירובו <strong>ב</strong>יום ה<strong>ראשון</strong> — הרי <strong>עירובו</strong> מועיל <strong>ל</strong>יום ה<strong>ראשון, ואין עירובו</strong> מועיל <strong>לשני.</strong>
 <strong>אמר להן ר' אליעזר:</strong> אם כן נמצא ש<strong>מודים אתם לי ש</strong>שבת ויום טוב <strong>הן שתי קדושות,</strong> שהרי אין עירוב אחד מועיל לשני הימים כאחד, ואם כן אף אתם תודו לי שיכול אדם לערב לכתחילה לשני הימים ולשני כיוונים שונים.
 <big>ב גמרא</big> על לשון חכמים במשנתנו מקשים: <strong>"לרוח אחת" מאי ניהו</strong> <small>[מה הוא,</small> מה משמעו<small>]</small> — ש<strong>לשני ימים</strong> צריך לערב לאותו כיוון. <strong>"לשני ימים" מאי ניהו</strong> <small>[מה הוא,</small> מה משמעו<small>]</small> — שיכול לערב רק ב<strong>רוח אחת,</strong> אם כן <strong>היינו קמייתא</strong> <small>[הרי זו</small> ממש <small>הראשונה]</small> ומה ההבדל בין הדברים?
 ומבארים: <strong>הכי קאמרי ליה רבנן</strong> <small>[כך אמרו לו חכמים]</small> <strong>לר' אליעזר: אי</strong> <small>[אין]</small> <strong>אתה מודה שאין מערבין ליום אחד חציו לצפון וחציו לדרום? אמר להן: אבל</strong> כלומר, אכן, כן הוא. אמרו לו: <strong>כשם שאין מערבין ליום אחד חציו לדרום וחציו לצפון — כך אין מערבין לשני ימים</strong> שהם קדושות סמוכות <strong>יום אחד למזרח ויום אחד למערב.</strong>
 <strong>ור' אליעזר</strong> מה הוא אומר? אומר הוא: <strong>התם</strong> <small>[שם]</small> ביום אחד — <strong>קדושה אחת</strong> היא, ואי אפשר לחלק חציו של יום לצד זה וחציו לצד אחר. <strong>הכא</strong> <small>[כאן]</small> יום טוב ושבת הסמוכים זה לזה — <strong>שתי קדושות</strong> הן, ואפשר לחלק ביניהם אף לענין עירוב.
 <strong>אמר להן ר' אליעזר: אי</strong> <small>[אין]</small> <strong>אתם מודים</strong> לי <strong>שאם</strong> לא היה לו פת כדי לקנות בה שביתה ולכן הלך הוא בעצמו ו<strong>עירב ברגליו ביום ראשון</strong> שקנה שביתה באותו מקום מכוח שהותו בו בין השמשות, ובכל זאת צריך להיות <strong>מערב ברגליו ביום שני</strong>, ואין די בעירוב אחד, וכן אם <strong>נאכל עירובו ביום ראשון — אין יוצא עליו ביום שני.</strong>
 <strong>אמרו לו: אבל</strong>, נכון הוא. אמר להם: <strong>הא לאיי</strong> <small>[הרי אם כן]</small> <strong>שתי קדושות הן,</strong> ואם כן אף לכתחילה נוכל לחלק ביניהם. <strong>ורבנן ספוקי מספקא להו, והכא לחומרא והכא לחומרא</strong> <small>[וחכמים ספק מסתפקים הם</small> בדבר<small>, וכאן</small> הולכים הם <small>להחמיר וכאן להחמיר],</small>
 <strong>אמרו לו</strong> חכמים <strong>לר' אליעזר: אי אתה מודה שאין מערבים בתחילה מיום טוב לשבת?</strong> שאם היה יום טוב בערב שבת ושכח לערב בערב יום טוב אינו יכול לערב בתוך החג עירוב תחומים, <strong>אמר להן: אבל,</strong> כן הוא. אמרו לו: <strong>הא לאיי</strong> <small>[הרי אם כן]</small> <strong>קדושה אחת היא!</strong>
 ודוחים כי <strong>ר' אליעזר</strong> סבור כי <strong>התם</strong> <small>[שם]</small> שאין מערבים מיום טוב עבור השבת לא משום שהיא קדושה אחת, אלא מטעם אחר, <strong>משום הכנה,</strong> שאסור להכין דברים מיום טוב לשבת, ואפילו עירוב.
 <big>ג</big> <strong>תנו רבנן</strong> <small>[שנו חכמים]:</small> <strong>עירב ברגליו ביום ראשון</strong> שבא לאותו מקום בבין השמשות וקבע שביתתו בו — <strong>מערב ברגליו ביום שני.</strong> ואם עירב מלכתחילה במאכל ו<strong>נאכל עירובו ביום ראשון — אין יוצא עליו</strong> ממקומו למקום עירובו <strong>ביום</strong> ה<strong>שני</strong>, אלה <strong>דברי רבי.</strong>
 <strong>ר' יהודה אומר</strong>:
## דף לח:
 <strong>הרי זה חמר גמל,</strong> כלומר, נמשך לשני צדדים מנוגדים ואין בידו מאומה, כי אין בידינו הלכה קבועה אם קדושה אחת היא ואם שתיים, ומספק מחמירים אנו עליו גם כאילו קנה עירובו, וגם כאילו לא קנה עירוב כלל.
 <strong>רבן שמעון בן גמליאל ור' ישמעאל בנו של ר' יוחנן בן ברוקה אומרים: עירב ברגליו בראשון — אין מערב ברגליו בשני</strong> אלא חל העירוב גם לצורך יום המחרת, וכן אם <strong>נאכל עירובו ביום</strong> ה<strong>ראשון — יוצא עליו בשני,</strong> ששני הימים קדושה אחת הם, ומלכתחילה נקנה לשני הימים.
 <strong>אמר רב: הלכה כארבעה זקנים הללו, ואליבא</strong> <small>[ועל פי</small> שיטת<small>]</small> <strong>ר' אליעזר</strong> ש<strong>אמר:</strong> שבת ויום טוב הסמוכים זה לזה <strong>שתי קדושות הן. ואלו הן ארבעה זקנים</strong> אלה: <strong>רבן שמעון בן גמליאל, ור' ישמעאל בן ר' יוחנן בן ברוקה, ור' אלעזר בן ר' שמעון, ור' יוסי בר יהודה סתימתאה</strong> (שדבריו מופיעים הרבה לא בשמו אלא כסתם משנה). <strong>ואיכא דאמרי: חד מינייהו</strong> <small>[ויש שאומרים: אחד מהם</small> מארבעה זקנים<small>]</small> הוא <strong>ר' אלעזר, ומפיק</strong> <small>[ומוציא]</small> מן הרשימה את <strong>ר' יוסי בר יהודה סתימתאה</strong> <small>[שסתמו</small> דבריו<small>]</small>
 ומקשים: <strong>והא</strong> <small>[והרי]</small> <strong>רבן שמעון בן גמליאל ור' ישמעאל בר</strong> <small>[בן]</small> <strong>ר' יוחנן בן ברוקה איפכא</strong> <small>[ההיפך]</small> <strong>שמעינן להו</strong> <small>[שמענו אותם</small> אומרים<small>]</small> בברייתא, ולדעתם קדושה אחת היא! ומשיבים: <strong>איפוך</strong> <small>[הפוך]</small> את השיטות.
 ומקשים: <strong>אי הכי, היינו</strong> <small>[אם כך,</small> דבריהם <small>הרי זה</small> כדברי<small>]</small> <strong>רבי</strong> ובמה נחלקו? ומתרצים: <strong>אימא</strong> <small>[אמור,</small> תקן<small>]</small> שלא הובאו הדברים כדרך מחלוקת אלא יש לגרוס: <strong>וכן אמר רבן שמעון בן גמליאל וכו'</strong> שאף הוא סבור כן.
 ושואלים: <strong>וליחשוב נמי</strong> <small>[ושיחשיב</small> בין הזקנים הללו <small>גם</small> את<small>]</small> <strong>רבי</strong> שאף לדעתו שתי קדושות הן! ומשיבים: <strong>רבי תני לה</strong> <small>[שנה</small> הלכה <small>זו]</small> <strong>ו</strong>הוא עצמו <strong>לא סבר לה</strong> <small>[כמותה]</small> שמסר דברי הלכה שקיבל מרבותיו ולא דעת עצמו.
 ומקשים: אם כן אפשר לומר <strong>רבנן נמי תנו לה ולא סברי לה</strong> <small>[חכמים</small> רבן שמעון בן גמליאל ור' ישמעאל <small>גם כן שנו אותה ולא סברו אותה]</small> ומה מוכיח לנו שזו שיטת עצמם? ומשיבים: <strong>רב גמרא גמיר לה</strong> <small>[במסורת למד אותה]</small> שארבעה זקנים אלה החזיקו בשיטה זו, ולא על לשון המשניות נסמך.
 <big>א</big> מסופר <strong>כי נח נפשיה</strong> <small>[כאשר נפטר]</small> <strong>רב הונא,</strong> תלמידו המובהק של רב, <strong>עייל</strong> <small>[נכנס]</small> <strong>רב חסדא</strong> לבית המדרש <strong>למירמא</strong> <small>[להקשות]</small> מדברי <strong>רב</strong> על דברי <strong>רב: מי</strong> <small>[האם]</small> <strong>אמר רב: הלכה כארבעה זקנים, ואליבא</strong> <small>[ולשיטת]</small> <strong>ר' אליעזר</strong> ש<strong>אמר שתי קדושות הן?</strong>
 <strong>והא איתמר</strong> <small>[והרי נאמר]:</small> שנחלקו האמוראים בדין <strong>שבת ויום טוב</strong> הסמוכים זה לזה, <strong>רב אמר:</strong> ביצה ש<strong>נולדה בזה — אסורה בזה</strong> כשם שביצה שנולדה ביום טוב אסורה בו ביום, ומשמע שסבור הוא שקדושה אחת הן. ומצד שני אומר הוא שהלכה כשיטה האומרת ששתי קדושות הן!
 <strong>אמר רבה:</strong> שיש לחלק בין הדינים: <strong>התם</strong> <small>[שם]</small> בענין ביצה — אין האיסור משום שקדושה אחת היא אלא <strong>משום</strong> איסור <strong>הכנה</strong> מיום טוב לשבת.
 <strong>דתניא</strong> <small>[ש</small>הרי <small>שנינו</small> בברייתא<small>]</small> על הפסוק: <strong>"והיה ביום הששי והכינו</strong> את אשר יביאו" (שמות טז, ה) שמשמעו: יום <strong>חול מכין ל</strong>צרכי <strong>שבת, ו</strong>כן <strong>חול מכין ליום טוב,</strong> ויש לדייק מלשון הכתוב כי רק ביום הששי, שהוא יום חול — עושים כן. <strong>ו</strong>אולם <strong>אין יום טוב מכין לשבת ואין שבת מכינה ליום טוב.</strong> ולכן ביצה שנולדה ביום טוב אסורה בשבת משום הכנה מקדושה אחת לקדושה שניה.
 <strong>אמר ליה</strong> <small>[לו]</small> <strong>אביי: אלא הא דתנן</strong> <small>[זו ששנינו</small> במשנה<small>]:</small> <strong>כיצד הוא עושה</strong> בעירוב של שני ימים — <strong>מוליכו בראשון, ומחשיך עליו, ונוטלו ובא לו</strong> וחוזר למקומו. <strong>בשני מחשיך עליו, ואוכלו ובא לו</strong>. ואולם <strong>הא קא</strong> <small>[הריהו]</small> <strong>מכין מיום טוב לשבת,</strong> והרי לדברי רבה אסור הדבר משום הכנה!
 <strong>אמר ליה</strong> <small>[לו]</small> <strong>רבה: מי סברת</strong> <small>[האם סבור אתה]</small> <strong>סוף היום קונה עירוב?</strong> לא, העירוב שהניח בין השמשות אינו נקנה (נקבע חוקית) ברגע האחרון של היום בערב השבת שיהא בכך משום הכנה <strong>אלא תחילת היום,</strong> בכניסת השבת, <strong>קונה עירוב,</strong> שלא עשה דבר ביום טוב <strong>ושבת מכינה לעצמה.</strong>
 והקשה אביי: <strong>אלא מעתה</strong> שכך אתה אומר — <strong>יערבו בלגין</strong> שמילאהו אדם מתוך חבית של טבל ואמר עליו שיחשב לתרומת מעשר רק משחשיכה, ואם תאמר שתחילת היום קונה עירוב, אם כן מדוע נקבעה הלכה שאין לערב בלגין כעין זה?
 ודוחים: שם, בלגין אין העירוב נקנה מפני טעם אחר, כי <strong>בעינן</strong> <small>[צריכים אנו]</small> <strong>סעודה הראויה מבעוד יום, וליכא</strong> <small>[ואין],</small> שהרי לפני חשיכה אין תוכנו של הלגין ראוי לשתיה, לפי שעדיין הוא טבל.
 ועוד הקשה: <strong>אלא הא דתנן</strong> <small>[זו ששנינו</small> במשנה<small>],</small> <strong>ר' אליעזר אומר: יום טוב הסמוך לשבת, בין מלפניה בין מלאחריה — מערב אדם שני עירובין. הא בעינן</strong> <small>[הרי צריכים אנו]</small> <strong>סעודה הראויה מבעוד יום, וליכא</strong> <small>[ואין],</small> שהרי כיון שעירב במקום אחד הרי קנה שביתה באותו מקום ואין לו אלא אלפיים אמה משם, ואינו יכול לגשת ולאכול את העירוב המצוי אלפיים אמה מן הקצה האחר של העיר.
 ודוחים: <strong>מי סברת דמנח ליה</strong> <small>[האם סבור אתה שיהא מניח אותו,</small> את העירוב <strong>]</strong> במקום הרחוק ביותר שיכול להניחו <strong>בסוף אלפים אמה לכאן, ובסוף אלפים אמה לכאן?</strong> ואז אינו יכול להגיע מקצה זה לקצה זה? <strong>לא,</strong> אלא <strong>דמנח ליה</strong> <small>[שמניח אותו]</small> <strong>בסוף אלף אמה לכאן, ובסוף אלף אמה לכאן,</strong> שגם כאשר קונה שביתתו בצד אחד על ידי עירוב עדיין מותר לו ללכת למקום שהניח בו את העירוב האחר של יום המחרת.
 ועוד הקשה אביי: <strong>אלא הא</strong> <small>[זו]</small> ש<strong>אמר רב יהודה: עירב ברגליו ביום ראשון — מערב ברגליו יום שני, עירב בפת ביום ראשון — מערב בפת ביום שני, הא קא</strong> <small>[הרי הוא]</small> <strong>מכין מיום טוב לשבת!</strong>
 <strong>אמר ליה</strong> <small>[לו]:</small> <strong>מי סברת דאזיל ואמר מידי</strong> <small>[האם סבור אתה ש</small>הוא <small>הולך ואומר דבר]</small> ועושה על ידי כך פעולה כלשהי של הכנה? לא כך — <strong>דאזיל ושתיק, ויתיב</strong> <small>[שהוא הולך ושותק, ויושב]</small> וממילא נקנה לו מקום שביתה מבלי לומר או לעשות דבר.
 והקשה לו: אם כן <strong>כמאן</strong> <small>[כ</small>שיטת <small>מי]</small> הלכה זו? לגבי קניית מקום, <strong>כ</strong>שיטת <strong>ר' יוחנן בן נורי</strong> ש<strong>אמר:</strong> אדם ישן קונה שביתה במקומו. ואף על פי שאינו אלא כחפצי הפקר מכל מקום <strong>חפצי הפקר קונין שביתה</strong> בעצמם ויש להם תחום לעצמם, ואין צורך שיקנה להם אדם שביתה במקום ידוע.
 ענה לו: <strong>אפילו תימא רבנן</strong> <small>[תאמר</small> שדברי כשיטת <small>חכמים]</small> <strong>עד כאן לא</strong> שמענו <strong>פליגי רבנן עליה</strong> <small>[שנחלקו חכמים עליו]</small> על <strong>ר' יוחנן בן נורי אלא בישן, דלא מצי אמר</strong> <small>[שאינו יכול לומר]</small> דבר, שהרי ישן הוא. ומשום כך אינו יכול לקנות שביתה באופן אחר. <strong>אבל בניעור, דאי בעי למימר מצי אמר</strong> <small>[שאם היה רוצה לומר היה יכול לומר]</small> לכן <strong>אף על גב</strong> <small>[אף על פי]</small> ש<strong>לא אמר</strong> שהוא קונה שביתה, <strong>כמאן דאמר דמי</strong> <small>[כמי שאומר נחשב].</small>
 <strong>אמר ליה</strong> <small>[לו]</small> <strong>רבה בר רב חנין לאביי: אי הוה שמיע ליה למר הא דתניא</strong> <small>[אם היה נודע לו לרבינו</small> רבה<small>, זו ששנינו</small> בברייתא<small>]:</small> <strong>לא יהלך אדם לסוף שדהו לידע מה היא צריכה</strong> לעיבוד ולתיקון לאחר השבת, וכן <strong>כיוצא בו:</strong>
## דף לט.
 <strong>לא יטייל אדם</strong> סמוך לצאת החג או השבת <strong>על פתח מדינה</strong> (העיר) <strong>כדי שיכנס למרחץ מיד. ולפי דבריך האם הדר ביה</strong> <small>[היה חוזר בו]</small> ממה שאמר לענין עירוב? שהרי נראה מכאן שאף הליכה בשבת לצורך מוצאי שבת היא כהכנה אסורה!
 ודוחים <strong>ולא היא,</strong> ואין הדבר כן, אלא <strong>שמע ליה ולא הדר ביה</strong> <small>[שמע</small> את הברייתא <small>הזאת ולא חזר בו]</small> כי יש להבדיל בין המקרים. <strong>התם</strong> <small>[שם]</small> במהלך בסוף שדהו וכן בעומד סמוך לפתח המדינה <small>—</small> <strong>מוכחא מילתא</strong> <small>[מוכח הדבר]</small> לכל מי שרואה שמעשיו לצורך בדיקת צרכי שדהו או לשם כניסה מיידית לבית המרחץ, <strong>הכא</strong> <small>[כאן]</small> לגבי העירוב — <strong>לאו מוכחא מילתא</strong> <small>[אין הדבר מוכח]</small> שעשה מה שעשה לצורך העירוב.
 שכן <strong>אי צורבא מרבנן הוא, אמרינן: שמעתא משכתיה</strong> <small>[אם תלמיד חכם הוא, אומרים אנו</small> הרואים: שמא <small>ההלכה משכה אותו],</small> שמתוך טרדתו בעיון בהלכה טייל ולא שם לב לאן הוא הולך. <strong>ואי</strong> <small>[ואם]</small> <strong>עם הארץ הוא, אמרינן: חמרא אירכס ליה</strong> <small>[אומרים אנו:</small> שמא <small>חמור אבד לו],</small> והריהו טורח לחפש אחריו ואין כל הוכחה במעשיו שכוונתו לקנות עירוב, שהרי אינו עושה כל מעשה הנראה לעין.
 <big>א</big> <strong>גופא</strong> <small>[לגופם של דברים שהזכרנו</small><small>]</small> <strong>אמר רב יהודה: עירב ברגליו ביום ראשון — מערב ברגליו</strong> אף <strong>ב</strong>יום ה<strong>שני.</strong> ואם <strong>עירב בפת ביום ראשון — מערב בפת</strong> אף <strong>ביום</strong> ה<strong>שני.</strong>
 ואם <strong>עירב בפת בראשון</strong> ונאכל עירובו, יכול לשנות ולהיות <strong>מערב ברגליו בשני.</strong> אולם אם <strong>עירב ברגליו בראשון — אין מערב בפת בשני,</strong> כי מעיקרו של דבר <strong>שאין מערבין בתחלה</strong> ביום טוב לצורך השבת שלאחריו <strong>בפת</strong> שכן אסורה הכנה מיום טוב לשבת.
 על מה שאמרו: <strong>עירב בפת ביום ראשון — מערב בפת ביום שני, אמר שמואל: ובאותה הפת</strong> דוקא, <strong>אמר רב אשי: דיקא נמי מתניתין</strong> <small>[מדוייקת גם כן משנתנו]</small> כשיטת הסבר זו, <strong>דקתני</strong> <small>[ש</small>כן <small>שנינו]:</small> <strong>כיצד הוא עושה? מוליכו בראשון, ומחשיך עליו ונוטלו ובא לו. בשני, מחשיך עליו ואוכלו ובא לו,</strong> משמע שנוטל אותה פת עצמה.
 ואומרים: <strong>ורבנן</strong> <small>[וחכמים],</small> שאינם מקבלים דברי שמואל אומרים שאין זו הוכחה, כי <strong>דילמא התם</strong> <small>[שמא שם]</small> במשנה <strong>עצה טובה קא משמע לן</strong> <small>[השמיע לנו]</small> שלא יוכרח להכין עירוב נוסף אלא יוכל להסתפק בעירוב אחד.
 <big>ב משנה</big> <strong>ר' יהודה אומר: ראש השנה, שהיה ירא</strong> אדם הגר בגולה <strong>שמא תתעבר</strong> ויהא ראש השנה שני ימים. שבזמן שבית המקדש היה קיים עשו את ראש השנה לפעמים יום אחד בלבד ולפעמים עיברו בית דין את החודש ונהגו שני ימים. ואם אדם אינו יודע כיצד יהא ראש שנה זו, ובשני הימים העשויים להיקבע כראש השנה הוא צריך ללכת בכל יום לצד אחר, אמר ר' יהודה שבמקרה זה <strong>מערב אדם שני עירובין, ואומר: עירובי</strong> יהא <strong>ב</strong>יום ה<strong>ראשון למזרח, ובשני למערב. בראשון למערב ובשני למזרח.</strong> או <strong>עירובי</strong> יחול <strong>ב</strong>יום ה<strong>ראשון, ובשני</strong> אהיה <strong>כבני עירי</strong> או <strong>עירובי</strong> יחול <strong>ב</strong>יום ה<strong>שני, ובראשון</strong> אהיה <strong>כבני עירי. ולא הודו לו חכמים</strong> שאפשר לחלק כך בין שני ימי ראש השנה.
 <strong>ועוד אמר ר' יהודה</strong> כיוצא בזה לענין שני ימי ראש השנה כשנסתפק שמא נתעבר החודש ויום זה עדיין יום החג: <strong>מתנה אדם על הכלכלה,</strong> על סל פירות של טבל שהיה לו, <strong>ביום טוב ראשון</strong> ואומר: אם היום קודש ומחר חול — הרי אני מפריש את המעשר רק מחר, ולא עשיתי היום מאומה. אם היום חול — הריני מפריש עכשיו את המעשרות הראויים. <strong>ואוכלה בשני,</strong> שהרי בכל אופן, אחד משני העישורים היה ביום חול.
 <strong>וכן ביצה שנולדה ב</strong>יום טוב <strong>ראשון תאכל בשני,</strong> מפני שוודאי אחד מן הימים חול הוא. <strong>ולא הודו לו חכמים</strong> אף בשני ימים טובים אלה.
 <strong>ר' דוסא בן הרכינס אומר: העובר לפני התיבה ביום טוב של ראש השנה, אומר: "החליצנו ה' אלהינו את יום ראש החדש הזה אם היום</strong> הוא <strong>אם למחר"</strong> שהרי אין הדבר נודע אלא לאחר חקירת בית דין. <strong>ו</strong>כן <strong>למחר הוא אומר: "אם היום אם אמש</strong> היה ראש השנה <strong>"</strong>. <strong>ולא הודו לו חכמים</strong> שיזכיר בתפילתו לשון זו של תנאי.
 <big>ג גמרא</big> <strong>מאן</strong> <small>[מי הם]</small> אותם חכמים ש<strong>"לא הודו לו"? אמר רב</strong>: המחזיקים בשיטת <strong>ר' יוסי היא, דתניא</strong> <small>[ש</small>הרי <small>שנינו</small> בתוספתא<small>]:</small> <strong>מודים חכמים לר' אליעזר ב</strong>שאלת <strong>ראש השנה</strong> ולענין שני עירובין, <strong>שהיה ירא שמא תתעבר,</strong> הרי <strong>מערב</strong> אדם <strong>שני עירובין, ואומר: עירובי בראשון למזרח ובשני למערב, בראשון למערב ובשני למזרח. עירובי בראשון ובשני כבני עירי, עירובי בשני ובראשון כבני עירי.</strong> ו<strong>ר' יוסי אוסר.</strong>
 <strong>אמר להן ר' יוסי</strong> לחכמים: <strong>אי</strong> <small>[אין]</small> <strong>אתם מודים שאם באו עדים</strong> שהעידו שראו את מולד הלבנה קודם לכן <strong>מן המנחה ולמעלה,</strong> לאחריה, ביום הראשון של ראש השנה, שאין אנו סומכים על עדותם לקדש היום בקדושת ראש השנה אלא אומרים שכיון שלא נתקבלה העדות בזמנה אין זו מקדשת את היום שעבר, ו<strong>נוהגין אותו היום</strong> של ראש השנה <strong>קדש</strong> כביום חג ממש <strong>ו</strong>אף <strong>למחר קדש,</strong> ואין זה מחמת הספק שאיננו יודעים באיזה יום קדש החג נוהגים שני ימים, אלא בשאיחרו העדים נוהגים מלכתחילה בשני הימים וכאילו היו יום אחד ארוך בלבד, משמע שקדושת ראש השנה בשני הימים קדושה אחת היא, ואין לחלק בה.
## דף לט:
 <strong>ורבנן</strong> <small>[וחכמים]</small> סבורים כי <strong>התם</strong> <small>[שם]</small> בראש השנה לא נעשה אותו יום קודש מדין תורה אלא תקנת חכמים היא <strong>כי היכי דלא לזלזולי ביה</strong> <small>[כדי שלא יזלזלו בו]</small> ביום טוב הראשון בשנה אחרת. אבל מעיקר הדין יום חול הוא.
 <big>א</big> במשנה הובא שבנוסף לעירוב לצורך שני ימי ראש השנה <strong>עוד אמר ר' יהודה</strong> לגבי ביצה וכלכלה ביום טוב של גלויות, ומעירים:
 <strong>וצריכא</strong> <small>[וצריך]</small> היה לומר לנו שלוש הלכות אלו ואין ללמוד אחת מחברתה. <strong>דאי אשמעינן</strong> <small>[שאילו היה משמיע לנו]</small> את ההלכה רק ב<strong>ראש השנה,</strong> היינו אומרים <strong>בהא קאמר</strong> <small>[בזו אמר]</small> <strong>ר' יהודה, משום דלא קעביד מידי</strong> <small>[שאינו עושה דבר]</small> בתוך היום עצמו, <strong>אבל כלכלה, דמיחזי</strong> <small>[שנראה]</small> <strong>כמתקן טיבלא</strong> <small>[טבל]</small> ועושה מעשה של תיקון — <strong>אימא מודה להו לרבנן</strong> <small>[אמור מודה</small> הוא <small>להם לחכמים]</small> שגוזרים אנו לאסור.
 <strong>ואי אשמעינן הני תרתי</strong> <small>[ואילו היה משמיע לנו באלו השתים],</small> היינו אומרים שהתיר ר' יהודה <strong>משום דליכא למיגזר עלייהו</strong> <small>[שאין מקום לגזור עליהם],</small> שכן אין איסורם מעיקרו חמור כל כך, <strong>אבל ביצה</strong> שנולדה <strong>דאיכא למיגזר</strong> <small>[שיש</small> מקום <small>לגזור]</small> <strong>בה,</strong> כמבואר במסכת ביצה, <strong>משום פירות הנושרין ו</strong>כן <strong>משום משקין שזבו</strong> מן הפירות ביום טוב, שגזרו חכמים שאסור להשתמש בהם, <strong>אימא</strong> <small>[אמור]</small> שמא <strong>מודה להו לרבנן [להם לחכמים]</strong> שאסורה ביצה זו לאכילה אפילו ביום השני, לכן <strong>צריכא</strong> <small>[נצרכה]</small> להשמיענו בכל המקרים.
 <big>ב</big> <strong>תניא</strong> <small>[שנינו</small> בברייתא<small>],</small> <strong>כיצד אמר ר' יהודה מתנה אדם על הכלכלה ביום טוב ראשון ואוכלה בשני? היו לפניו שתי כלכלות</strong> <small>(סלים)</small> <strong>של</strong> פירות <strong>טבל, אומר: אם היום חול ולמחר קדש — תהא זו תרומה על זו, ואם היום קדש ולמחר חול — אין בדברי כלום. וקורא עליה שם</strong> תרומה, <strong>ומניחה.</strong>
 <strong>ולמחר הוא אומר: אם היום חול — תהא זו תרומה על זו, ואם היום קדש — אין בדברי כלום, וקורא עליה שם</strong> תרומה <strong>ואוכלה</strong> את הכלכלה האחרת, שכן בכל אופן הופרשה התרומה ביום חול. <strong>ר' יוסי אוסר. וכן היה ר' יוסי אוסר בשני ימים טובים של גליות,</strong> שאף על פי שהיום השני נקבע משום הספק בלבד, יש להחמיר בכך.
 <big>ג</big> מסופר: <strong>ההוא בר טביא דאתא לבי ריש גלותא דאתציד</strong> <small>[צבי צעיר אחד שהובא לבית ראש הגולה, שניצוד</small> על ידי גוי<small>]</small> <strong>ביום טוב ראשון של גליות, ואשתחיט</strong> <small>[ונשחט]</small> <strong>ביום טוב שני,</strong> ונתעוררה השאלה אם מותר לאכלו על סמך שיום אחד משני הימים האלה ודאי יום חול הוא.
 <strong>רב נחמן ורב חסדא אכלו</strong> מבשרו, ו<strong>רב ששת לא אכל. אמר רב נחמן</strong> בלשון מבודחת: <strong>מאי אעביד ליה</strong> <small>[מה אעשה לו]</small> <strong>לרב ששת דלא אכיל בישרא דטביא</strong> <small>[שאינו אוכל בשר צבי]?</small> <strong>אמר ליה</strong> <small>[לו]</small> <strong>רב ששת: והיכי איכול</strong> <small>[ואיך אוכל]</small> שהרי <strong>תני</strong> <small>[שנה]</small> <strong>איסי</strong>, <strong>ואמרי לה</strong> ויש אומרים בשינוי (ובלשון שאלה) <strong>איסי תני</strong> <small>[שנה]:</small> <strong>וכן היה ר' יוסי אוסר בשני ימים טובים של גליות!</strong>
 <strong>אמר רבא: ומאי קושיא</strong> <small>[ומה הקושיה]?</small> <strong>דילמא הכי קאמר</strong> <small>[שמא כך אמר]:</small> <strong>וכן היה ר' יוסי אוסר בשני ימים טובים של ראש השנה בגולה</strong> אבל בשני ימי יום טוב של גלויות מודה הוא לר' יהודה המתיר! אמרו לו: <strong>אי הכי</strong> <small>[אם כך]</small> הלשון <strong>"של גליות"</strong> אינה ראויה, אלא <strong>"בגולה" מיבעי ליה</strong> <small>[צריך היה</small> לו לומר<small>]!</small>
 <strong>אמר ר' אסי: ומאי קושיא</strong> <small>[ומה הקושיה</small> בזה<small>]?</small> <strong>דילמא הכי קאמר</strong> <small>[שמא כך אמר]:</small> <strong>וכן היה ר' יוסי עושה איסור שני ימים טובים של גליות, כשני ימים טובים של ראש השנה לרבנן</strong> <small>[ל</small>שיטת <small>חכמים]</small> <strong>דשרו</strong> <small>[שהתירו].</small> על כל פנים הראו כי ההוכחה מברייתא זו אינה מושלמת.
 מסופר כי אחר כך <strong>אשכחיה</strong> <small>[מצאו]</small> <strong>רב ששת לרבה בר שמואל, אמר ליה</strong> <small>[לו]:</small> <strong>תני מר מידי</strong> <small>[וכי שנה אדוני דבר]</small> <strong>ב</strong>שתי <strong>קדושות</strong> יום טוב וכיוצא בהן? <strong>אמר ליה</strong> <small>[לו]</small> <strong>תנינא</strong> <small>[שנינו]:</small> <strong>מודה ר' יוסי בשני ימים טובים של גליות. אמר ליה</strong> <small>[לו]:</small> <strong>אי משכחת להו, לא תימא להו ולא מידי</strong> <small>[אם תמצא אותם</small> את ר' נחמן ור' חסדא שחלקו עלי<small>, אל תאמר להם דבר]</small> ממה שאמרת, שלא יביישוני ממקור זה שמדברי התנאים על שלא אכלתי.
 <strong>אמר רב אשי: לדידי</strong> <small>[לי עצמי]</small> <strong>אמר לי אמימר: ההוא בר טביא לאו איתצודי איתציד</strong> <small>[אותו צבי לא ניצוד]</small> ביום טוב,
## דף מ.
 <strong>אלא מחוץ לתחום אתא</strong> <small>[בא].</small> אף על פי שניצוד עוד קודם לכן, ובו ביום נשחט. <strong>מאן</strong> <small>[מי]</small> ש<strong>אכל סבר:</strong> דבר <strong>הבא</strong> מחוץ לתחום <strong>בשביל ישראל זה — מותר לישראל אחר.</strong> וכיון שהובא הצבי בשביל ראש הגולה — מותר לחכמים לאוכלו, ואין אוסרים להם ליהנות ממה שעשה גוי בשביל ישראל אחר.
 <strong>ומאן</strong> <small>[ומי]</small> ש<strong>לא אכל סבר: כל</strong> דבר <strong>דאתי לבי ריש גלותא</strong> <small>[שבא לבית ראש גולה] —</small> <strong>אדעתא דכולהו רבנן אתי</strong> <small>[על דעת כל החכמים בא],</small> שידוע שראש הגולה מזמנם לסעוד אצלו ביום טוב. וכשם שאסור לראש הגולה עצמו כיון שהובא מחוץ לתחום, כך אסור גם לכל בני ביתו שהם החכמים.
 ושואלים: <strong>והא אשכחיה</strong> <small>[והרי מצאו]</small> <strong>רב ששת לרבה בר שמואל ואמר ליה</strong> <small>[לו]</small> מה שאמר?! ועונים שלפי הגירסה ששמע רב אשי <strong>לא היו דברים מעולם,</strong> וכל אותו מעשה לא כך היה.
 מסופר <strong>ההוא ליפתא דאתי</strong> <small>[לפת אחת שהובאה]</small> <strong>ל</strong>עיר <strong>מחוזא</strong> על ידי גויים ביום טוב של גלויות, <strong>נפק</strong> <small>[יצא]</small> <strong>רבא</strong> לשוק, <strong>חזיא דכמישא, שרא</strong> <small>[ראה</small> שלפת זו <small>כמושה, והתיר]</small> <strong>רבא למיזבן מיניה</strong> <small>[לקנות ממנה]</small> מיד, ולא צווה להמתין בכדי שתובא כמותה מחוץ לתחום. <strong>אמר: הא</strong> <small>[</small>לפת <small>זו]</small> <strong>ודאי</strong> מאתמול <strong>נעקרה</strong> ולא נעשתה בה מלאכה היום
 אלא <strong>מאי אמרת</strong> <small>[מה אומר אתה]</small> <strong>מחוץ לתחום אתיא</strong> <small>[באה],</small> ומשום כך תיאסר. ואולם, כלל הוא זה: <strong>הבא בשביל ישראל זה, מותר לאכול לישראל אחר, וכל שכן האי דאדעתא דגוים אתא</strong> <small>[</small>לפת <small>זו שעל דעת הגוים הובאה]</small> כלומר: בשבילם ולא בשביל ישראל, ואם קונים ישראל ממנה — אין איסור בדבר.
 <strong>כיון דחזא דקא מפשי ומייתי להו</strong> <small>[שראה שמרבים ומביאים להם]</small> שהיו הגוים מרבים להביא לפת עבור הקונים היהודים — <strong>אסר להו</strong> <small>[להם]</small> לבני מחוזא לקנותה מהם, שהרי ברור שהביאו מלכתחילה בשביל ישראל.
 וכן מסופר: <strong>הנהו בני גננא דגזו להו אסא</strong> <small>[אותם בני החופות</small> שקולעים בהן הדסים <small>שחתכו להם הדס]</small> <strong>ביום טוב שני, לאורתא שרא להו</strong> <small>[לערב התיר להם]</small> <strong>רבינא לאורוחי ביה לאלתר</strong> <small>[להריח בו מיד],</small> ולא הצריכם להמתין עד מוצאי החג. <strong>אמר ליה</strong> <small>[לו]</small> <strong>רבא בר תחליפא לרבינא: ליסר להו מר</strong> <small>[שיאסור להם אדוני]</small> <strong>מפני שאינן בני תורה,</strong> ויש להחמיר עליהם שלא יבואו לזלזל בקדושת יום טוב שני.
 <strong>מתקיף</strong> <small>[מקשה]</small> על כך <strong>רב שמעיה: טעמא</strong> <small>[הטעם,</small> דוקא<small>]</small> משום ש<strong>אינן בני תורה, הא</strong> <small>[הרי]</small> אם היו <strong>בני תורה שרי</strong> <small>[מותר היה]?!</small> <strong>והא בעינן</strong> <small>[והרי צריכים אנו]</small> בכלל להמתין <strong>בכדי שיעשו! אזלו שיילוה</strong> <small>[הלכו ושאלוה</small> לשאלה זו<small>]</small> <strong>לרבא, אמר להו</strong> <small>[להם]:</small> <strong>בעינן</strong> <small>[צריכים אנו]</small> להמתין <strong>בכדי שיעשו.</strong>
 <big>א</big> במשנה הובאה גירסתו של ר' דוסא על נוסח התפילה המיוחד של ראש השנה. <strong>ר' דוסא אומר: העובר לפני התיבה</strong> ביום טוב הראשון של ראש השנה אומר: "החליצנו ה' אלהינו את יום ראש החדש הזה אם היום אם למחר".
 <strong>אמר רבה: כי הוינן בי</strong> <small>[כאשר היינו בבית</small> מדרשו של<small>]</small> <strong>רב הונא, איבעיא לן</strong> <small>[נשאלה לנו</small> שאלה זו<small>]</small> <strong>מהו להזכיר</strong> גם את <strong>של ראש חדש</strong> בתפילת <strong>ראש השנה?</strong> וצדדי השאלה: האם <strong>כיון</strong> ש<strong>חלוקין במוספין,</strong> שמביאים קרבן מוסף מיוחד לשם ראש חודש וקרבן מוסף מיוחד לשם ראש השנה, <strong>אמרינן</strong> <small>[אומרים אנו]</small> ומזכירים את ראש חודש בראש השנה? <strong>או דילמא</strong> <small>[שמא]</small> — <strong>זכרון אחד עולה לכאן ולכאן,</strong> שלשון "זכרון" נאמרה בתורה גם בראש השנה וגם בראש חודש, ולכן די במה שאומרים "יום הזכרון" בלבד?
 <strong>אמר לן</strong> <small>[לנו]</small> רב הונא: <strong>תניתוה</strong> <small>[שניתם אותה</small> במשנה<small>]</small> את הפתרון לשאלה זו, שכן <strong>ר' דוסא אומר: העובר לפני התיבה אומר ומתנה אף על ראש חודש בו ביום. נאמר במשנה שלא הודו לו חכמים ושואלים: על מה לא הודו לו, מאי לאו</strong> <small>[האם לא]</small> שנתכוון לדייק מדבריו שיש <strong>להזכיר</strong> את ראש החודש?
 את הראיה הזו דוחים: <strong>לאו</strong> <small>[לא],</small> <strong>להתנות.</strong> שחידושו של ר' דוסא לא היה בעצם הזכרת ראש החודש, אלא שיש להתנות בתוך התפילה שמא יום זה אין קדושתו ודאית.
 ומעירים: <strong>הכי נמי מסתברא</strong> <small>[כך גם כן מסתבר]</small> שעיקר המחלוקת לענין התנאי ולא לענין הזכרת ראש חודש. <strong>מדקתני</strong> <small>[ממה ששנינו]</small> כעין זה <strong>בברייתא: וכן היה ר' דוסא עושה בראשי חדשים של כל השנה כולה</strong> שעושים אותם שני ימים מספק, <strong>ולא הודו לו</strong> חכמים.
 <strong>אי אמרת בשלמא</strong> <small>[נניח אם אומר אתה]</small> מעיקרו של הדבר משום <strong>להתנות</strong> — <strong>משום הכי</strong> <small>[כך]</small> <strong>לא הודו לו,</strong> משום שבעיקרו של דבר לא הסכימו שיש להתנות כן בתפילה. <strong>אלא אי אמרת</strong> <small>[אם אומר אתה]</small> שעיקר הדבר הוא <strong>להזכיר</strong> ראש חודש — <strong>אמאי</strong> <small>[מדוע]</small> <strong>לא הודו לו,</strong> ומדוע לא יזכירו ראש חודש בתפילה?
 ומקשים: ו<strong>אלא מאי</strong> <small>[מה</small> תאמר<small>]</small> — שהמחלוקת היא <strong>להתנות? למה לי לאיפלוגי בתרתי</strong> <small>[לחלוק פעמיים]?</small> הלא הבעיה אחת היא, הן לגבי ראש חודש והן לגבי ראש השנה! ומשיבים: <strong>צריכא</strong> <small>[נצרכה]</small> מחלוקת כפולה זו <strong>דאי אשמעינן</strong> <small>[שאם היה משמיע לנו]</small> ב<strong>ראש השנה</strong> בלבד <small>—</small> <strong>הוה אמינא</strong> <small>[הייתי אומר]:</small> <strong>בהא קאמרי רבנן דלא</strong> <small>[בזה אמרו חכמים שלא]</small> יזכיר תנאי — <strong>משום דאתי לזלזולי ביה</strong> <small>[שיבואו לזלזל</small> ולעשות <small>בו</small> מלאכה<small>],</small> <strong>אבל בראשי חדשים של כל השנה כולה — אימא מודו ליה</strong> <small>[אמור</small> שמא <small>מודים לו]</small> <strong>לר' דוסא,</strong> שהרי אין איסור מלאכה בראש חודש, ואין חשש זלזול בו.
 ולהיפך: <strong>ואי אתמר בהא</strong> <small>[ואם היה נאמר בזה,</small> בראש חודש<small>]</small> הייתי אומר: <strong>בהא קאמר</strong> <small>[בזה</small> דוקא <small>אמר]</small> <strong>ר' דוסא</strong> שמתנים, <strong>אבל בהך</strong> <small>[בההיא,</small> בראש השנה<small>] —</small> <strong>אימא</strong> <small>[נאמר]</small> ש<strong>מודה להו לרבנן</strong> <small>[להם לחכמים]</small> מחשש זלזול בחג. על כן, <strong>צריכא</strong> <small>[נצרכה]</small> המחלוקת להיאמר בשני המקרים.
 <strong>מיתיבי</strong> <small>[מקשים]:</small> <strong>ראש השנה שחל להיות בשבת, בית שמאי אומרים: מתפלל עשר</strong> ברכות, שמוסיף עוד ברכה אחת להזכרת השבת, <strong>ובית הלל אומרים: מתפלל תשע,</strong> ומזכיר את השבת והחג בברכה אחת. <strong>ואם איתא</strong> <small>[יש]</small> שיטה הסבורה שיש להזכיר את ראש החדש, אם כן לדעת <strong>בית שמאי אחת עשרה</strong> ברכות <strong>מבעי ליה</strong> <small>[צריך לו]</small> לומר, שהן: תשע לראש השנה, אחת לשבת, ואחת להזכרת ראש חודש.
## דף מ:
 <strong>אמר ר' זירא: שאני</strong> <small>[שונה]</small> <strong>ראש חודש</strong> שצריך אכן להזכירו לבית שמאי ובכל זאת לא קבעוהו כברכה בפני עצמה, <strong>מתוך שכולל ל</strong>הזכרת ראש חודש בין בתפילת <strong>שחרית ו</strong>בין בתפילת <strong>ערבית,</strong> ולא אומרו כברכה בפני עצמה, <strong>כולל נמי</strong> <small>[גם כן]</small> <strong>במוספין.</strong>
 ומקשים: <strong>ומי אית להו</strong> <small>[והאם יש להם,</small> היו מקבלים<small>]</small> <strong>בית שמאי</strong> הלכה זו ש<strong>כולל</strong> ברכת ראש חודש בברכה אחרת? <strong>והתניא</strong> <small>[והרי שנינו</small> בברייתא<small>]:</small> <strong>ראש חדש שחל להיות בשבת, בית שמאי אומרים: מתפלל שמנה,</strong> שמוסיף ברכה מיוחדת לראש החודש. <strong>ובית הלל אומרים: מתפלל שבע</strong> ברכות, וכולל ראש החודש בשל שבת. ואם כן לדעת בית שמאי אין כוללים ברכה בברכה. ומה שלא הצריכו בראש השנה ברכה בפני עצמה הוא מכיון שזכרון עולה לכאן ולכאן. ומעירים: אכן <strong>קשיא</strong> <small>[קשה</small> הדבר לשיטתו<small>]</small>
 ומעירים: <strong>ו</strong>ענין זה אם <strong>כולל</strong> ברכה בברכה הוא <strong>עצמו תנאי</strong> <small>[</small>מחלוקת <small>תנאים]</small> <strong>היא, דתניא</strong> <small>[ש</small>הרי <small>שנינו</small> בברייתא<small>]:</small> <strong>שבת שחל להיות בראש חודש או בחולו של מועד, ערבית שחרית ומנחה מתפלל כדרכו שבע</strong> ברכות, <strong>ואומר מעין המאורע</strong> שמזכיר את ראש חודש או חול המועד <strong>ב</strong>ברכת ה<strong>עבודה</strong> ("רצה") באמירת "יעלה ויבוא". <strong>ר' אליעזר אומר:</strong> מוסיף דברים אלה <strong>ב</strong>ברכת <strong>הודאה</strong> ("מודים"), <strong>ואם לא אמר — מחזירין אותו.</strong> הרי שאינו כולל את המאורע בתוך הברכות עצמן בתפילה.
 <strong>וב</strong>תפילת ה<strong>מוספין מתחיל</strong> את הברכה הרביעית, היא הברכה המיוחדת למוסף — <strong>בשל שבת, ומסיים בשל שבת, ואומר קדושת היום</strong> ראש חודש או המועד <strong>באמצע.</strong>
 ואילו <strong>רבן שמעון בן גמליאל ור' ישמעאל בנו של ר' יוחנן בן ברוקה אומרים: כל מקום שזקוק לשבע</strong> ברכות ואפילו בשחרית או ערבית — <strong>מתחיל בשל שבת ומסיים בשל שבת, ואומר קדושת היום</strong> של יום טוב או ראש חודש <strong>באמצע.</strong> שלדעתם יש לכלול דברי ברכה מיוחדים בתוך עצם התפילה.
 לעיקרה של השאלה — אם מזכירים ראש חודש בראש השנה שואלים: <strong>מאי הוה עלה</strong> <small>[מה היה עליה]</small> למעשה? מה פסקו בה חכמים: <strong>אמר רב חסדא: זכרון אחד עולה לו לכאן ולכאן. וכן אמר רבה: זכרון אחד עולה לו לכאן ולכאן.</strong>
 <big>א</big> אגב הדיון בתפילות ראש השנה מביאים עוד בעיות הקשורות בכך. <strong>ואמר רבה: כי הוינא בי</strong> <small>[כאשר הייתי בבית</small> מדרשו<small>]</small> של <strong>רב הונא, איבעיא לן</strong> <small>[נשאלה לנו]</small> שאלה זו: <strong>מהו לומר זמן</strong> (ברכת "שהחיינו"), <strong>בראש השנה וביום הכפורים?</strong> וצדדי השאלה: <strong>כיון</strong> ש<strong>מזמן לזמן אתי</strong> <small>[בא</small> החג<small>] —</small> <strong>אמרינן</strong> <small>[אומרים אנו]</small> "שהחיינו", כעל כל דבר שמחה הבא מזמן לזמן, <strong>או דילמא</strong> <small>[שמא]</small> <strong>כיון</strong> ש<strong>לא איקרו</strong> <small>[נקראו]</small> חגים אלה <strong>רגלים — לא אמרינן</strong> <small>[אין אנו אומרים]</small> "שהחיינו", שאין השמחה בהם חשובה דיה. <strong>לא הוה בידיה</strong> <small>[היתה בידו]</small> תשובה.
 <strong>כי אתאי בי</strong> [כאשר באתי לבית מדרשו<small>]</small> של <strong>רב יהודה אמר: אנא אקרא חדתא נמי אמינא</strong> <small>[אני על דלעת חדשה גם כן אומר]</small> <strong>זמן,</strong> ברכת "שהחיינו", ובודאי מברך אני "שהחיינו" גם על ראש השנה ויום הכיפורים. <strong>אמרי ליה</strong> <small>[אמרתי לו]:</small> לענין <strong>רשות</strong> לומר "שהחיינו" <strong>לא קא מבעיא לי</strong> <small>[אינו מסופק בעיני],</small> <strong>כי קא מיבעיא לי</strong> <small>[כאשר נסתפק לי]</small> האם לגבי <strong>חובה מאי</strong> <small>[מהו]?</small> האם חובה היא לומר "שהחיינו" או לא? <strong>אמר לי: רב ושמואל דאמרי תרוייהו</strong> <small>[שאמרו שניהם]:</small> <strong>אין אומר זמן אלא בשלש רגלים.</strong>
 <strong>מיתיבי</strong> <small>[מקשים</small> על כך<small>]</small> ממה ששנינו בברייתא במדרש הכתוב <strong>"תן חלק לשבעה וגם לשמונה"</strong> (קהלת יא, ב) <strong>ר' אליעזר אומר: "שבעה" — אלו שבעה ימי בראשית, "שמונה" — אלו שמונה ימי מילה.</strong> ו<strong>ר' יהושע אומר: "שבעה" — אלו שבעה ימי פסח, "שמונה" — אלו שמונה ימי החג. וכשהוא אומר "וגם"</strong> הרי זה בא (כשאר לשון 'גם' במקרא) <strong>לרבות</strong>, ומה הוא מרבה — <strong>עצרת</strong> (חג השבועות) <strong>וראש השנה ויום הכפורים.</strong>
 <strong>מאי לאו</strong> <small>[האם לא]</small> נתכוון בדרשה זו ללמד שגם ימים אלה חייבים <strong>ל</strong>ברך בהם ברכת <strong>זמן?</strong> ודוחים <strong>לא.</strong> הכוונה היתה <strong>לברכה</strong> שיש לומר ברכה מיוחדת בימי חג אלה.
 ומעירים: <strong>הכי נמי מסתברא</strong> <small>[כך גם כן מסתבר],</small> <strong>דאי סלקא דעתך</strong> <small>[שאם עולה על דעתך]</small> <strong>לזמן</strong> (לענין ברכת "שהחיינו") — וכי ברכת <strong>זמן כל שבעה</strong> ימי חג הפסח <strong>מי איכא</strong> <small>[האם ישנם]?</small> שהרי אין מברכים "שהחיינו" אלא ביום הראשון של החג בלבד! ודוחים: <strong>הא לא קשיא</strong> <small>[זו אינה קושיה]</small> שהכוונה היא <strong>דאי לא מברך האידנא</strong> <small>[שאם לא מברך עכשיו]</small> ביום הראשון של החג <small>—</small> <strong>מברך למחר וליום אוחרא</strong> <small>[אחר</small> בתוך החג<small>]</small> שכל ימי החג דינם כרגלים, ויכול לברך בכל אחד מהם ברכת "שהחיינו" על הרגל.
 ושואלים: והלא <strong>מכל מקום</strong> אפילו לשיטה שחובה היא לברך — <strong>בעינן</strong> <small>[צריכים אנו]</small> <strong>כוס,</strong> לברך "שהחיינו" על כוס יין והיכן ימצא כל אדם כוס בימי חול המועד? ואם כן, <strong>לימא</strong> <small>[האם נאמר]</small> שדבר זה <strong>מסייע ליה</strong> <small>[לו]</small> <strong>לרב נחמן</strong> ש<strong>אמר רב נחמן</strong> כרגיל <strong>זמן אומרו אפילו בשוק</strong> בלא כוס. ומעירים: <strong>הא לא קשיא, דאיקלע ליה</strong> <small>[זו אינה קושיה,</small> שכן כאן מדובר <small>שנזדמנה לו]</small> <strong>כוס,</strong> ואכן אין לברך "שהחיינו" בלא כוס.
 ומקשים: <strong>התינח</strong> <small>[זה נוח]</small> לגבי <strong>עצרת וראש השנה,</strong> שיכול לברך "שהחיינו" על הכוס, ואולם <strong>יום הכפורים היכי עביד</strong> <small>[כיצד עושה]?</small> <strong>אי מברך עליה ושתי ליה</strong> <small>[אם מברך</small> על הכוס <small>ושותה אותה]</small> <strong>ואולם כיון</strong> ש<strong>אמר</strong> הוא כבר <strong>זמן,</strong> ברכת "שהחיינו", <strong>קבליה עליה</strong> <small>[קיבל עליו]</small> קדושת היום<strong>, ואסר ליה</strong> <small>[לו]</small> לשתות, כדין יום הכיפורים,
 שהרי <strong>אמר ליה</strong> <small>[לו]</small> <strong>רב ירמיה בר אבא לרב</strong> כאשר ראהו שהוא מקדש לפני כניסת השבת: <strong>מי בדלת</strong> <small>[האם</small> גם <small>בדלת]</small> מעשיית מלאכה להימנע מלעשות מלאכה משעה זו? <strong>ואמר ליה: אין, בדילנא</strong> <small>[ואמר לו: כן, בדלתי</small> מעשיית מלאכה<small>]</small> משמע שמשעת הקידוש, שבו הוא מקבל עליו את קדושת היום, חלים עליו כל דיני היום, וכיון שבירך על יום הכיפורים שוב אסור לו לאכול בו.
 ואם תאמר: <strong>לברוך עליה ולנחיה</strong> <small>[שיברך על</small> הכוס <small>ויניחנה]</small> וישתה אותה למוצאי החג, הלא כלל הוא ש<strong>המברך צריך שיטעום!</strong> ואם נאמר <strong>ליתביה לינוקא</strong> <small>[שיתן אותו לתינוק]</small> שאינו מחוייב בצום, אולם בענין זה <strong>לית הלכתא</strong> <small>[אין הלכה]</small> <strong>כרב אחא</strong> שהציע הצעה כעין זו לענין אחר, וטעמו של דבר: <strong>דילמא אתי למסרך</strong> <small>[שמא יבוא להימשך]</small> שישתה התינוק יין בכל יום הכיפורים אפילו לאחר שיגדיל, שאין קובעים תקנה העלולה להביא למכשול.
 אם כן, בסופו של דבר, <strong>מאי הוה עלה</strong> <small>[מה היה עליה</small> על הלכה זו למעשה<small>]?</small> האם צריך לומר ברכת "שהחיינו" בראש השנה ויום הכיפורים? <strong>שדרוה רבנן</strong> <small>[שלחו חכמים]</small> את <strong>רב יימר סבא קמיה</strong> <small>[לפני]</small> <strong>רב חסדא במעלי יומא דריש שתא</strong> <small>[ערב יום ראש השנה]</small> <strong>אמרו ליה: זיל חזי היכי עביד עובדא, תא אימא לן</strong> <small>[אמרו לו: לך ראה איך עושה הוא מעשה</small> לענין ברכת "שהחיינו", ואחר <small>בוא אמור לנו].</small> <strong>כי חזייה</strong> <small>[כאשר ראהו]</small> רב חסדא <strong>אמר ליה</strong> <small>[לו]</small> כפתגם העם: <strong>דלויה לרטיבא רפסא ליה בדוכתיה</strong> <small>[כשהרימו את</small> הקורה <small>הרטובה,</small> עושים זאת משום שרוצים לעשות <small>משהו במקומה]</small> כלומר, בוודאי באת אלי לצורך מסויים ולא לביקור. ולמעשה, <strong>אייתו ליה כסא דחמרא, קדיש</strong> <small>[הביאו לו כוס יין, קידש]</small> <strong>ואמר זמן.</strong>
 ומסכמים: <strong>והלכתא</strong> <small>[והלכה</small> למעשה<small>]:</small> <strong>אומר זמן בראש השנה וביום הכפורים, והלכתא</strong> <small>[והלכה</small> היא<small>]:</small> ש<strong>זמן אומרו אפילו בשוק</strong> ואינו זקוק לכוס.
 <big>ב</big> ועוד בענין שאלות אלו, כיון שהוזכרה שאלה שהועלתה בימי לימודו של רבה. הביאו עוד מה ש<strong>אמר רבה: כי הוינן בי</strong> <small>[כאשר היינו בבית</small> מדרשו<small>]</small> של <strong>רב הונא איבעיא לן</strong> <small>[נשאלה לנו</small> שאלה זו<small>]:</small> <strong>בר בי רב דיתיב בתעניתא במעלי שבתא</strong> <small>[תלמיד בבית הרב היושב בתענית בערב שבת],</small> <strong>מהו לאשלומי</strong> <small>[שישלים]</small> תעניתו עד סופה בערב שבת. ושמא נאמר שצריך להפסיק לפני השבת, כדי שלא יכנס לשבת כשהוא עייף מתעניתו. <strong>לא הוה בידיה</strong> <small>[היתה בידו]</small> תשובה. <strong>אתאי לקמיה</strong> <small>[באתי לפני]</small> <strong>רב יהודה</strong> אחר כך <strong>ולא הוה בידיה</strong> <small>[היתה</small> אף <small>בידו]</small> תשובה,
 <strong>אמר רבא: נחזייה אנן</strong> <small>[נראה אנו</small> בעצמנו<small>]</small> פתרון מתוך המקורות, <strong>דתניא</strong> <small>[ש</small>הרי <small>שנינו</small> בברייתא<small>]:</small> <strong>תשעה באב שחל להיות בשבת</strong>
## דף מא.
 <strong>וכן ערב תשעה באב שחל להיות בשבת</strong> אינו מצמצם אכילתו כפי שהיה צריך לנהוג אילו היה חל ביום חול, אלא <strong>אוכל ושותה כל צרכו, ומעלה על שולחנו אפילו כסעודת שלמה בשעתו. חל להיות תשעה באב בערב שבת — מביאין לו כביצה</strong> בסוף היום <strong>ואוכל. כדי שלא יכנס לשבת כשהוא מעונה.</strong>
 <strong>תניא</strong> <small>[שנינו</small> בברייתא<small>],</small> <strong>אמר ר' יהודה: פעם אחת היינו יושבין לפני ר' עקיבא, ותשעה באב שחל להיות בערב שבת היה. והביאו לו ביצה מגולגלת</strong> (מבושלת מעט) <strong>וגמעה בלא מלח. ולא שהיה תאב לה</strong> עד כדי כך, <strong>אלא להראות לתלמידים הלכה,</strong> שאין צריך להשלים את תעניתו בתשעה באב שחל בערב שבת, כדי לא להיכנס לשבת כשהוא מעונה.
 <strong>ור' יוסי אומר: מתענה ומשלים. אמר להן ר' יוסי: אי אתם מודים לי בתשעה באב שחל להיות באחד בשבת, שמפסיק מבעוד יום</strong> השבת שלפניו? משמע, שמוסיף משעות השבת על הצום, וכן נעשה אף בערב שבת. <strong>אמרו לו: אבל</strong> (אכן, כן הוא). <strong>אמר להם: מה לי ליכנס בה</strong> בשבת, <strong>כשהוא מעונה. מה לי לצאת ממנה כשהוא מעונה,</strong> שהרי אם הוא מתחיל לצום מבעוד יום, הרי הוא צם זמן מה ביום השבת.
 <strong>אמרו לו:</strong> יש הבדל, <strong>אם אמרת</strong> לענין <strong>לצאת ממנה</strong> מן השבת כשהוא מעונה — <strong>שהרי אכל ושתה כל היום כולו,</strong> ואינו סובל אם מתענה דקות אחדות, <strong>תאמר ליכנס בה כשהוא מעונה,</strong> כ<strong>שלא אכל ושתה כל היום כולו.</strong>
 <strong>ואמר עולא: הלכה כר' יוסי,</strong> ובתשעה באב שחל בערב שבת מתענה ומשלים. ושואלים: <strong>ומי עבדינן</strong> <small>[והאם עושים אנו]</small> <strong>כר' יוסי? ורמינהו</strong> <small>[ומשליכים,</small> מראים סתירה לכך<small>]</small> ממה ששנינו: <strong>אין גוזרין</strong> מלכתחילה <strong>תענית על הציבור בראשי חדשים, בחנוכה ובפורים. ואם התחילו</strong> מחזור תעניות, ונזדמנה תענית בימים אלה — <strong>אין מפסיקין, דברי רבן גמליאל. אמר ר' מאיר: אף על פי שאמר רבן גמליאל</strong> ש<strong>אין מפסיקין, מודה היה שאין משלימין</strong> תענית באותם ימים, <strong>וכן</strong> אין משלימים <strong>בתשעה באב שחל להיות בערב שבת.</strong>
 <strong>ותניא</strong> <small>[ושנינו</small> על כך בברייתא<small>]:</small> <strong>לאחר פטירתו של רבן (שמעון בן) גמליאל, נכנס ר' יהושע להפר את דבריו</strong> לענין תעניות. <strong>עמד ר' יוחנן בן נורי על רגליו ואמר: חזי אנא דבתר רישא גופא אזיל</strong> <small>[רואה</small> <small>אני שלאחר הראש הולך הגוף]</small> ולדעתי יש ללכת אחר דברי הראשונים הגדולים ולא לסטות מהלכות שקבעו. <strong>כל ימיו של רבן גמליאל קבענו הלכה כמותו, עכשיו אתה מבקש לבטל דבריו?! יהושע, אין שומעין לך, שכבר נקבעה הלכה כרבן גמליאל, ולא היה אדם שערער בדבר כלום.</strong> ואם כן, מברייתא זו למדים אנו שתשעה באב שחל להיות בערב שבת — מתענים ואין משלימים, וכן אמנם נהגו למעשה.
 ואמנם את הקושיה דוחים, שאין מכאן ראיה גמורה, כי אמנם <strong>בדורו של רבן גמליאל עבוד</strong> <small>[עשו]</small> <strong>כרבן גמליאל,</strong> ואילו <strong>בדורו של ר' יוסי עבוד</strong> <small>[עשו]</small> <strong>כר' יוסי,</strong> ומאז נהגו לפסוק כמותו.
 ושואלים לגופו של דבר: <strong>ובדורו של רבן גמליאל</strong> עצמו האם <strong>עבוד</strong> <small>[עשו]</small> <strong>כרבן גמליאל? והתניא</strong> <small>[והרי שנינו],</small> <strong>אמר ר' אלעזר בן צדוק</strong> שהיה בן דורו של רבן גמליאל: <strong>אני הייתי מבני סנאב בן בנימין</strong> ולהם נקבע יום טוב משפחתי בעשרה באב. <strong>פעם אחת חל תשעה באב להיות בשבת, ודחינוהו לאחר השבת,</strong> שהרי אין מתענים תשעה באב בשבת, <strong>והתענינו בו, ולא השלמנוהו</strong> את צום תשעה באב, <strong>מפני שיום טוב שלנו היה,</strong> ומכאן נדייק: <strong>טעמא</strong> <small>[טעם</small> הדבר דוקא<small>]</small> שהיה הוא עצמו <strong>יום טוב, הא</strong> <small>[הרי]</small> אם היה זה <strong>ערב יום טוב</strong> בלבד — <strong>משלימין!</strong> ואם כן נמצא שבערבי שבתות וימים טובים מתענים ומשלימים, אפילו בדורו של רבן גמליאל!
 <strong>אמר רבינא</strong>: שאין להקשות מסיפור זה כי <strong>שאני</strong> <small>[שונה]</small> <strong>יום טוב של דבריהם</strong> שתקנוהו חכמים, שאינו חמור כיום טוב האמור בתורה. והרי חגם של בני סנאב איננו חג מן התורה, כי רק חכמים קבעוהו. ו<strong>מתוך שמתענין בו שעות,</strong> שהתירו להתענות חלק מן היום ביום טוב של דבריהם, אף <strong>משלימין בו</strong> גם <strong>ערביות</strong> (להתענות עד שיעריב היום). ואולם ב<strong>שבת, הואיל ואין מתענין בה</strong> אפילו <strong>שעות —</strong> אף <strong>אין משלימין בה ערביות.</strong>
 <big>א</big> <strong>אמר רב יוסף: לא שמיע לי הא שמעתא</strong> <small>[לא שמעתי הלכה זו]</small> שפוסקים כר' יוסי (רב יוסף חלה ושכח את תלמודו, ולא זכר שנאמרה הלכה זו). <strong>אמר ליה</strong> <small>[לו]</small> <strong>אביי: את אמרת ניהלן, ואהא אמרת ניהלן</strong> <small>[אתה אמרת לנו</small> הלכה זו, <small>ועל</small> דבר <small>זה אמרת</small> אותה <small>לנו]:</small> שנינו ש<strong>אין גוזרין תענית על הציבור בראשי חדשים,</strong> בחנוכה ובפורים, <strong>ואמרינן עלה</strong> <small>[ואמרנו עליה</small> על ברייתא זו<small>],</small> <strong>אמר רב יהודה אמר רב: זו דברי ר' מאיר שאמר משום</strong> (בשם) <strong>רבן גמליאל</strong> שאין משלימים, וכן בענין תשעה באב שחל בערב שבת, <strong>אבל חכמים אומרים: מתענה ומשלים.</strong>
 <strong>מאי לאו</strong> <small>[האם לא]</small> מה שאמרו חכמים "מתענה ומשלים" נאמר <strong>אכולהו</strong> <small>[על כולם],</small> כלומר על כל הפרטים שנזכרו בברייתא, כולל בענין תשעה באב שחל להיות בערב שבת? <strong>לא,</strong> הדבר נאמר רק ביחס ל<strong>חנוכה ופורים</strong> שאם קבעו בהם תענית — מתענין ומשלימים, אבל לא לענין קביעת תענית בערב שבת.
 ומעירים: <strong>הכי נמי מסתברא</strong> <small>[כך גם כן מסתבר]</small> לומר
## דף מא:
 <strong>דאי סלקא דעתך אכולהו</strong> <small>[שאם עולה על דעתך</small> לומר ש<small>על כולם]</small> אמר רב יהודה שהלכה כחכמים — <strong>הא בעי מיניה</strong> <small>[הרי</small> כבר אמרנו ש<small>שאל ממנו]</small> <strong>רבה מרב יהודה</strong> בנושא זה <strong>ולא פשט ליה</strong> <small>[פתר לו]!</small> משמע שבנושא זה לא היתה הלכה פסוקה בידו.
 ומשיבים: <strong>ולטעמיך</strong> <small>[ולשיטתך]</small> שסבור אתה שאין פתרון לדבר, <strong>הא</strong> <small>[זה]</small> ש<strong>דרש מר זוטרא משמיה</strong> <small>[משמו]</small> של <strong>רב הונא: הלכה, מתענה ומשלים</strong> בערב שבת. <strong>הא בעא מיניה</strong> <small>[הרי שאל ממנו]</small> <strong>רבה</strong> גם <strong>מרב הונא ולא פשט ליה</strong> <small>[פתר לו],</small> וכיצד יכול מר זוטרא לומר הלכה משמו של רב הונא?!
 <strong>אלא</strong> על כרחך תאמר: <strong>הא</strong> <small>[זו] —</small> <strong>מקמי</strong> <small>[לפני]</small> ש<strong>שמעה, והא</strong> <small>[וזו] —</small> <strong>לבתר</strong> <small>[לאחר]</small> ש<strong>שמעה,</strong> שלאחר ששמע רב הונא הלכה זו בשם רב נפתרה לו הבעיה, <strong>הכא נמי</strong> <small>[כאן גם כן]</small> לגבי רב יהודה אפשר לומר: <strong>הא</strong> <small>[זו] —</small> <strong>מקמי</strong> <small>[לפני]</small> ש<strong>שמעה,</strong> הלכה בשם רב ולכן לא ידע להשיב לרבה, <strong>והא</strong> <small>[וזו] —</small> <strong>לבתר</strong> <small>[לאחר]</small> ש<strong>שמעה,</strong> והיה בידו פתרון.
 וחוזרים על מה שהזכרנו ובדרך אגב: <strong>דרש מר זוטרא משמיה</strong> <small>[משמו]</small> של <strong>רב הונא: הלכה, מתענין ומשלימים</strong> בתענית שחל להיות בערב שבת וחג.
 
 <big>א משנה</big> <strong>מי שהוציאוהו גוים</strong> בעל כורחו מחוץ לתחום, <strong>או</strong> שיצא מחמת <strong>רוח רעה,</strong> שנטרפה דעתו לפי שעה, ולא ידע מה הוא עושה, וכשנתפכח מצא שהוא מחוץ לתחום — <strong>אין לו</strong> רשות להלך <strong>אלא ארבע אמות</strong> מן המקום בו הוא עומד.
 אם <strong>החזירוהו</strong> הגוים, או חזר מחמת הרוח רעה — <strong>כאילו לא יצא.</strong> ומהלך בתחומו כדרכו.
 אם <strong>הוליכוהו</strong> הגוים <strong>לעיר אחרת</strong> המוקפת מחיצות, או <strong>נתנוהו בדיר או בסהר</strong> (מקום מוקף הקבוע עבור בהמות), נחלקו חכמים בדבר: <strong>רבן גמליאל ור' אלעזר בן עזריה אומרים: מהלך את</strong> העיר <strong>כולה,</strong> שהעיר כולה נחשבת כארבע אמות. ואילו <strong>ר' יהושע ור' עקיבא אומרים: אין לו אלא ארבע אמות</strong> ממש ממקומו.
 מסופר: <strong>מעשה שבאו</strong> חכמים <strong>מפלנדרסין</strong> שבמדינת הים, <strong>והפליגה ספינתם בים</strong> בשבת, <strong>רבן גמליאל ור' אלעזר בן עזריה הלכו את</strong> הספינה <strong>כולה,</strong> שאמרו שכולה כארבע אמות. ואילו <strong>ר' יהושע ור' עקיבא לא זזו מארבע אמות, שרצו להחמיר על עצמן.</strong>
 ועוד מסופר: <strong>פעם אחת לא נכנסו לנמל עד שחשיכה</strong> בליל שבת, <strong>אמרו לו לרבן גמליאל: מה אנו לירד,</strong> כלומר: האם כבר היינו בתחום העיר מבעוד יום?
 <strong>אמר להם: מותרין אתם</strong> לרדת, <strong>שכבר הייתי מסתכל והיינו בתוך התחום עד שלא חשיכה,</strong> ולכן קנינו שביתה לעצמנו בעיר בין השמשות, ויכולים אנו ללכת אליה אף משחשיכה.
 <big>ב גמרא</big> כיון שהוזכר במשנה אדם שעבר את התחום מפני רוח רעה, מביאים עוד בענין זה. <strong>תנו רבנן</strong> <small>[שנו חכמים</small> בברייתא<small>]:</small> <strong>שלושה דברים מעבירין את האדם על דעתו ועל דעת קונו, ואלו הן: גוים, ורוח רעה, ודקדוקי עניות,</strong> כלומר: עניות יתירה הגורמת לאדם לעתים לשנות מדעת עצמו, ואף לעבור על דעת קונו.
 ושואלים: <strong>למאי נפקא מינה</strong> <small>[מה יוצא ממנה]</small> כשיודעים על הדברים האלה? ומשיבים: <strong>למיבעי רחמי עלייהו</strong> <small>[</small>כדי <small>לבקש רחמים עליהם]</small> שלא יבואו לידי כך.
 ומעין זה אמרו: <strong>שלושה</strong> סוגי אנשים <strong>אין רואין פני גיהנם</strong> משום שחייהם מלאים סבל בעולם הזה ועוונותיהם מתכפרים, ואלו <strong>הן: דקדוקי עניות,</strong> אדם המדוכדך בעניות, <strong>וחולי מעיין, והרשות,</strong> אדם שלוחצים עליו נושים. <strong>ויש אומרים: אף מי שיש לו אשה רעה.</strong>
 ושאלו: <strong>ואידך</strong> <small>[והאחר],</small> שאינו מונה אשה רעה, מדוע אינו מחשיב זו המציקה לו בכל עת? ומשיבים: <strong>אשה רעה מצוה לגרשה,</strong> ויש תקנה לצרה זו.
 <strong>ואידך</strong> <small>[והאחר]</small> המונה אשה רעה, מדוע מונה זאת? משיבים: <strong>זימנין</strong> <small>[פעמים]</small> ש<strong>כתובתה מרובה</strong> ואינו יכול לגרשה משום שאין בידו ממון מספיק כדי לשלם דמי כתובתה. <strong>אי נמי, אית ליה בנים מינה, ולא מצי מגרש לה</strong> <small>[או גם כן, יש לו בנים ממנה, ואינו יכול לגרש אותה],</small>
 ושואלים: <strong>למאי נפקא מינה</strong> <small>[מה יוצא מכך]</small> שיודעים כל זאת? ומשיבים: <strong>לקבולי</strong> <small>[לקבל]</small> יסורים אלה <strong>מאהבה</strong> שכן הוא יודע שבגללם הוא נפטר מעונש גהינם.
 ועוד אמרו: <strong>שלושה מתין כשהן מספרין,</strong> כלומר עשויים למות פתאום אפילו נראה שמצבם טוב ויכולים הם לשוחח, <strong>ואלו הן: חולי מעיין, וחיה</strong> <small>[יולדת],</small> <strong>ו</strong>החולה במחלת ה<strong>הדרוקן.</strong>
 ושואלים: <strong>למאי נפקא מינה</strong> <small>[מה יוצא ממנה</small> מידיעה זו<small>]</small> ומשיבים: <strong>למשמושי בהו זוודתא</strong> <small>[להכין להם תכריכים]</small> שמא יצטרכו להם פתאום.
 <big>ג</big> ומעתה חוזרים לענין ההלכה שבמשנה. <strong>אמר רב נחמן אמר שמואל: יצא לדעת</strong> מתוך התחום — <strong>אין לו אלא ארבע אמות.</strong> ותוהים: <strong>פשיטא</strong> <small>[פשוט,</small> מובן מאליו<small>]</small> <strong>השתא</strong> <small>[</small>הרי<small>, עכשיו]</small> <strong>מי שהוציאוהו גוים</strong> על כרחו, <strong>אין לו אלא ארבע אמות, יצא לדעת מיבעיא</strong> <small>[נצרכה</small> לומר<small>]</small> שאין לו יותר מארבע אמות?!
 <strong>אלא אימא</strong> <small>[אמור,</small> תקן<small>]:</small> <strong>חזר לדעת</strong> בזדון אל תוך התחום, לאחר שהוציאוהו גויים — <strong>אין לו אלא ארבע אמות</strong> ולא יותר.
 ומקשים: <strong>הא נמי תנינא</strong> <small>[הרי</small> דבר <small>זה גם כן שנינו]</small> מדקדוק בדברי המשנה: <strong>החזירוהו גוים — כאילו לא יצא,</strong> ונדייק: <strong>החזירוהו — הוא</strong> ש<strong>כאילו לא יצא, אבל הוציאוהו גוים וחזר לדעת</strong> — הרי זה כאילו יצא לדעת — ו<strong>אין לו אלא ארבע אמות!</strong>
 <strong>אלא אימא</strong> <small>[אמור,</small> <strong>תקן</strong><small>]</small> שכך אמר רב נחמן: <strong>יצא לדעת והחזירוהו גוים</strong> על כורחו — <strong>אין לו אלא ארבע אמות,</strong> אף שהחזירוהו על כורחו.
 ומקשים: <strong>הא נמי תנינא</strong> <small>[זו גם כן שנינו]</small> אם נדייק בדברי המשנה, שהרי נאמר: <strong>הוציאוהו והחזירוהו — כאילו לא יצא,</strong> ונדייק: <strong>הוציאוהו והחזירוהו הוא</strong> המקרה ש<strong>כאילו לא יצא, אבל יצא לדעת — לא!</strong>
 ומשיבים: <strong>מהו דתימא</strong> <small>[שתאמר]</small> ותדחה ראיה זו: שמא <strong>לצדדין קתני</strong> <small>[נשנתה]</small> שמא לא נאמרו דברי המשנה כיחידה אחת אלא הכוונה לשני מקרים נפרדים: <strong>מי שהוציאוהו גוים וחזר לדעת — אין לו אלא ארבע אמות, אבל יצא לדעת והחזירוהו גוים — כאילו לא יצא,</strong> על כן <strong>קא משמע לן</strong> <small>[השמיע לנו]</small> שאף אם יצא לדעת והחזירוהו גוים נחשב כחוזר לדעת, ואין לו אלא ארבע אמות.
 <strong>בעו מיניה</strong> <small>[שאלו ממנו]</small> <strong>מרבה:</strong> אם אותו אדם העומד בתחום ארבע אמות <strong>הוצרך לנקביו</strong> ואין לו מקום צנוע לעשותם <strong>מהו? אמר להם:</strong> כבר נקבע הכלל <strong>גדול כבוד הבריות שדוחה</strong> אף <strong>את לא תעשה שבתורה,</strong> ומותר לו לצאת מן התחום שקבעו חכמים, אף על פי שנאסר לעבור על דבריהם בלאו של "לא תסור", כדי לעשות צרכיו בצינעה.
 <strong>אמרי נהרדעי:</strong> <small>[אמרו</small> חכמי <small>נהרדעא]</small> <strong>אי פיקח הוא</strong> אדם זה, הרי כיון שניתנה לו רשות <strong>עייל לתחומא</strong> [יכול הוא <small>להיכנס</small> לשם כך <small>אל תוך תחום</small> העיר ואחר כך <strong>כיון דעל — על</strong> <small>[שנכנס</small> ברשות <small>—</small> <small>נכנס]</small> ויכול להישאר שם.
 <big>ד</big> <strong>אמר רב פפא: פירות שיצאו</strong> ביום טוב <strong>חוץ לתחום וחזרו, אפילו</strong> הוציאום <strong>במזיד — לא הפסידו את מקומן</strong> ומותר לטלטלם בכל התחום. ומה טעם? <strong>אנוסין נינהו</strong> <small>[הם]</small> שהרי לא יצאו הפירות מדעת עצמם.
 <strong>איתיביה</strong> <small>[הקשה לו]</small> <strong>רב יוסף בר שמעיה לרב פפא</strong> מברייתא, <strong>ר' נחמיה ור' אליעזר בן יעקב אומרים: לעולם אסורין</strong> הפירות, <strong>עד שיחזרו למקומן שוגגין.</strong> ומכאן נדייק: <strong>בשוגג — אין</strong> <small>[כן,</small> מותר<small>],</small> ואולם <strong>במזיד — לא!</strong>
 ומשיבים: <strong>תנאי</strong> <small>[</small>מחלוקת <small>תנאים]</small> <strong>היא</strong> בכך, <strong>דתניא</strong> <small>[ש</small>כן <small>שנינו]:</small> <strong>פירות שיצאו חוץ לתחום, בשוגג — יאכלו, במזיד — לא יאכלו.</strong>
## דף מב.
 <strong>ר' נחמיה אומר:</strong> אם חזרו ל<strong>מקומן — יאכלו, שלא במקומן שעדיין הם מחוץ לתחום — לא יאכלו,</strong>
 ומבררים: <strong>מאי</strong> <small>[מה</small> פירוש<small>]</small> <strong>במקומן? אילימא</strong> <small>[אם תאמר]</small> שחזרו ל<strong>מקומן במזיד — והא קתני בהדיא</strong> <small>[והרי שנינו במפורש],</small> <strong>ר' נחמיה ור' אליעזר בן יעקב אומרים: לעולם אסורין עד שיחזרו למקומן שוגגין,</strong> משמע: <strong>בשוגג — אין</strong> <small>[כן]</small> <strong>במזיד — לא.</strong>
 <strong>אלא לאו</strong> <small>[האם לא]</small> <strong>במקומן</strong> משמעו שחזרו <strong>בשוגג</strong> למקומם, <strong>וחסורי מחסרא, והכי קתני</strong> <small>[וחסרה</small> הברייתא, <small>וכך יש לשנותה]:</small> <strong>פירות שיצאו חוץ לתחום, בשוגג — יאכלו, במזיד — לא יאכלו.</strong>
 <strong>במה דברים אמורים — שלא במקומן</strong> כלומר, שעדיין לא חזרו למקומם, <strong>אבל</strong> אם הם <strong>במקומן — אפילו במזיד יאכלו. ואתא</strong> <small>[ובא]</small> <strong>ר' נחמיה למימר</strong> <small>[לומר]:</small> <strong>אפילו במקומן נמי</strong> <small>[גם כן]</small> <strong>בשוגג — אין</strong> <small>[כן,</small> מותר<small>]</small> <strong>במזיד — לא.</strong>
 את ההסבר הזה דוחים: <strong>לא,</strong> אין זה מחייב, ואפשר גם לבאר כך: <strong>במזיד במקומן — דכולי עלמא לא פליגי</strong> <small>[הכל אינם חולקים]</small> ש<strong>אסור, והכא</strong> <small>[וכאן]</small> — <strong>בשוגג שלא במקומן פליגי</strong> <small>[נחלקו]:</small> <strong>תנא קמא</strong> <small>[התנא הראשון]</small> <strong>סבר</strong> שאם יצאו <strong>בשוגג שרי</strong> <small>[מותר</small> לאוכלם<small>]</small> אפילו <strong>שלא במקומן, ור' נחמיה סבר: אפילו שוגג,</strong> אם חזרו והם <strong>במקומן — אין</strong> <small>[כן,</small> מותר<small>],</small> ואם הם עדיין <strong>שלא במקומן — לא.</strong>
 ומקשים: <strong>והא מדקתני סיפא</strong> <small>[הרי ממה ששנינו</small> ב<small>סופה</small> של ברייתא זו<small>]:</small> <strong>ר' נחמיה ור' אליעזר בן יעקב אומרים: לעולם אסורין עד שיחזרו למקומן שוגגין.</strong> הרי אפשר לדייק מכאן בבירור כי: <strong>שוגג — אין</strong> <small>[כן,</small> מותר<small>]</small> אולם <strong>במזיד — לא,</strong> ואם ר' נחמיה סבור כי המזיד אסור אפילו במקומם, <strong>מכלל דתנא קמא</strong> <small>[מכאן שהתנא הראשון]</small> <strong>סבר: במזיד נמי שרי</strong> <small>[גם כן מותר]</small> ואם כן, הסבר זה אינו יכול להתקבל, ומסכמים: אכן <strong>שמע מינה</strong> <small>[נלמד ממנה</small> שכך<small>].</small>
 <big>א</big> <strong>אמר רב נחמן אמר שמואל: היה מהלך</strong> במקום <strong>ואינו יודע תחום שבת</strong> שלו היכן הוא, <strong>מהלך אלפים פסיעות בינוניות</strong> ממקום שביתתו לכל צד שירצה, <strong>וזו היא תחום שבת,</strong> ששיעורה של פסיעה בינונית הוא אמה בערך.
 <big>ב</big> <strong>ועוד אמר רב נחמן אמר שמואל: שבת בבקעה</strong> (במישור), <strong>והקיפוה גוים מחיצה בשבת</strong> לצורך דירה —<strong> מהלך אלפים אמה</strong> בלבד, שאינו יכול לסמוך אלא על מחיצות שהיו כבר בשעת קניית השביתה, <strong>ו</strong>אולם <strong>מטלטל בכולה</strong> אף באותו חלק שמחוץ לאלפים אמה. אולם רק <strong>על ידי זריקה,</strong> שהרי הוא עצמו אינו יכול להוליך את החפץ הלאה.
 <strong>ו</strong>אילו <strong>רב הונא אמר: מהלך אלפים אמה, ו</strong>אולם <strong>מטלטל</strong> אפילו בשטח זה רק ב<strong>ארבע אמות</strong> הסמוכות לו כבכרמלית. ושאלו: <strong>ו</strong>מדוע לא <strong>ניטלטל</strong> <small>[יטלטל]</small> <strong>בכולה על ידי זריקה?</strong> שכן אף על פי שהוא עצמו אינו יכול להלך בכולה, הרי מכל מקום מחיצה היא זו, ויהיה מותר לטלטל בתוכה!
 ומשיבים: <strong>שמא ימשך אחר חפצו,</strong> והרי הוא אסור לצאת מתחום אלפיים אמה, ואם יטלטל בזריקה — שמא יצא אחרי חפצו מתחום המותר לו.
 ושואלים: <strong>ב</strong>תוך <strong>אלפיים</strong> אמה <strong>מיהת לטלטל כי אורחיה</strong> <small>[בכל אופן שיטלטל כדרכו]?</small> שהרי מותר לו מלכתחילה להלך בהם, ואין חשש שמא ימשך!
 ומשיבים שדבר זה נאסר מצד אחר בדיני עירובין, <strong>משום דהוי</strong> <small>[שהוא]</small> <strong>כמחיצה שנפרצה במלואה למקום האסור לה.</strong> שהרי יותר מאלפים אמה אינו יכול לטלטל, והבקעה כולה מוקפת ביותר מאלפיים אמה, ונמצא שהחלק המותר לו פרוץ כולו לחלק האחר האסור לו, ולכן נאסר הטלטול בכולה אפילו על ידי זריקה.
 ואילו <strong>חייא בר רב אמר: מהלך אלפים אמה, ומטלטל</strong> כדרכו אפילו שלא על ידי זריקה <strong>באלפים אמה.</strong> ושואלים: <strong>כמאן</strong> <small>[כ</small>שיטת <small>מי]?</small> ש<strong>לא כ</strong>שיטת <strong>רב נחמן ולא כ</strong>שיטת <strong>רב הונא,</strong> והרי לכאורה אין מקום כאן במחלוקת זו לשיטה שלישית!
 ומשיבים: <strong>אימא</strong> <small>[אמור,</small> תקן<small>]:</small> <strong>מטלטל בארבע</strong> אמות. ושואלים: <strong>אי הכי, היינו</strong> <small>[אם כך</small> תתקן, <small>הרי זו]</small> ממש שיטתו של <strong>רב הונא.</strong> ומשיבים: <strong>אימא</strong> <small>[אמור,</small> תקן<small>]:</small> <strong>וכן אמר ר' חייא בר רב.</strong>
 <strong>אמר ליה</strong> <small>[לו]</small> <strong>רב נחמן לרב הונא: לא תיפלוג עליה דשמואל</strong> <small>[אל תחלוק עליו,</small> על שיטת <small>שמואל]</small> שהביאה רב נחמן משמו בענין זה של בקעה שהוקפה מחיצה בשבת, <strong>דתניא כוותיה</strong> <small>[ש</small>כן <small>שנויה</small> הברייתא <small>כמותו].</small> <strong>דתניא</strong> <small>[ש</small>הרי <small>שנינו</small> בברייתא<small>]:</small>
## דף מב:
 <strong>היה מודד</strong> תחום שבת שלו <strong>ובא</strong> ממקום שהניח בו עירובו, <strong>וכלתה מדתו בחצי העיר — מותר לטלטל בכל העיר כולה, ובלבד שלא יעבור את התחום ברגליו</strong>. שלא יצא מחצי העיר, שהוא סוף תחומו. ואם אינו יוצא ברגליו <strong>במאי</strong> <small>[במה]</small> <strong>מטלטל</strong> בעיר, <strong>לאו</strong> <small>[האם לא]</small> <strong>על ידי זריקה?</strong> וקשה לרב הונא האוסר לטלטל על ידי זריקה במקום שאסור לו להלך בו.
 <strong>אמר רב הונא: לא,</strong> הכוונה היא שמטלטל בעיר רק <strong>על ידי משיכה,</strong> שמותר לו למשוך חפצים מחצי העיר האחר אל המקום שבו הוא נמצא, שבכך אין לחשוש שמא יבוא להימשך אחר החפץ, שכן הוא מקרב את החפץ אליו.
 <big>א</big> <strong>אמר רב הונא</strong> בדומה לכך: <strong>היה מודד</strong> תחום שבת שלו <strong>ובא</strong> ממקום שהניח עירובו, <strong>וכלתה מדתו בחצי חצר — אין לו אלא חצי חצר</strong>.
 ומקשים: <strong>פשיטא</strong> <small>[פשוט,</small> מובן מאליו<small>]</small> שאין לו רשות להלך יותר מתחום שבת שלו! ומשיבים <strong>אימא</strong> <small>[אמור]:</small> <strong>יש לו חצי חצר</strong> כלומר חידש לנו רב הונא צד אחר, שמותר לו לטלטל בחציה זה של החצר.
 ומקשים: <strong>האי נמי פשיטא</strong> <small>[גם</small> דבר <small>זה פשוט]</small> כי מדוע יאסר עליו הטלטול ברשות היחיד שהוא מותר להלך בה? ומשיבים: <strong>מהו דתימא</strong> <small>[שתאמר]:</small> <strong>ליחוש דלמא אתי לטלטולי</strong> <small>[נחשוש שמא יבוא לטלטל]</small> <strong>ב</strong>חצר <strong>כולה,</strong> ולכן <strong>קא משמע לן</strong> <small>[השמיע לנו]</small> שאין לנו לחשוש לכך.
 <strong>אמר רב נחמן: מודה לי</strong> רב <strong>הונא</strong> במקרה דומה שאין גוזרים משום שמא ימשך: מי ש<strong>היה מודד</strong> תחום שבת שלו <strong>ובא</strong> ממקום שהניח בו עירובו <strong>וכלתה מדתו על שפת תקרה,</strong> כלומר תחת תקרה, אף שחלק הבית שמתחתיה נפרץ שהבית עצמו מחוץ לתחומו — <strong>מותר לטלטל בכל הבית</strong> על ידי זריקה,
 <strong>מאי טעמא</strong> <small>[מה הטעם]?</small> — <strong>הואיל ותקרת הבית חובטת.</strong> כלומר, תקרת הבית נראית לו כמחיצה, ואין לחשוש שיעבור מחיצה זו וימשך אחר חפצו.
 <big>ב</big> <strong>אמר רב הונא בריה</strong> <small>[בנו]</small> של <strong>רב נתן:</strong> מחלוקת שמואל ורב הונא אם גוזרים שמא ימשך, יסודה <strong>כתנאי</strong> <small>[</small>במחלוקת <small>תנאים].</small> שאף הם נחלקו באותו נושא, ומחלוקת זו במשנתנו: מי ש<strong>הוליכוהו</strong> בעל כורחו <strong>לעיר אחרת</strong> מחוץ לתחום, <strong>ונתנוהו בדיר או בסהר</strong> שהיו שם, <strong>רבן גמליאל ור' אלעזר בן עזריה אומרים: מהלך את כולה</strong> את הדיר והסהר כולו, שכיון שהם מוקפים במחיצה, כל שטחם נחשב כארבע אמות בלבד. ואילו <strong>ר' יהושע ור' עקיבא אומרים: אין לנו אלא ארבע אמות.</strong>
 <strong>מאי לאו</strong> <small>[האם לא]</small> נאמר <strong>רבן גמליאל ור' אלעזר בן עזריה</strong> ש<strong>אמרו: מהלך את כולה —</strong> ש<strong>לא גזרי</strong> <small>[גזרו]</small> <strong>הילוך</strong> שמותר ב<strong>דיר וסהר אטו</strong> <small>[משום]</small> <strong>הילוך בבקעה</strong> ואמרו שכיון שהדיר מוקף במחיצה אינו דומה לבקעה שבה אסור לצאת מארבע אמות שלו,
 <strong>ומדהילוך אטו הילוך לא גזרי, טלטול אטו הילוך לא גזרי</strong> <small>[ומ</small>כיון <small>שהילוך</small> מותר <small>משום הילוך</small> אסור <small>לא גזרו,</small> ודאי שב<small>טלטול משום הילוך לא גזרו],</small> ובוודאי יתירו בבקעה שהוקפה בשבת על ידי גויים טלטול שעל ידי זריקה אפילו יותר מאלפיים אמה ולא יגזרו, כשם שלא גזר שמואל.
 <strong>ו</strong>אילו <strong>ר' יהושע ור' עקיבא</strong> ש<strong>אומרים: אין לו אלא ארבע אמות,</strong> ודאי הטעם משום <strong>דגזרי</strong> <small>[שגזרו]</small> <strong>הילוך דיר וסהר אטו</strong> <small>[משום]</small> <strong>הילוך בקעה, ומדהילוך אטו הילוך גזרי, טלטול אטו הילוך נמי גזרי</strong> <small>[ומ</small>מכיון <small>שהילוך משום הילוך גזרו, טלטול משום הילוך גם כן גזרו]</small> וכשיטת רב הונא.
 את ההשוואה הזאת דוחים: <strong>ממאי</strong> <small>[ממה]</small> מסיק אתה שכן הוא? <strong>דילמא כי לא גזרי</strong> <small>[שמא כאשר לא גזרו]</small> <strong>רבן גמליאל ור' אלעזר בן עזריה הילוך סהר ודיר אטו</strong> <small>[משום]</small> <strong>הילוך בקעה, הני מילי התם</strong> <small>[דברים אלה</small> אמורים רק <small>שם]</small> ש<strong>שני מקומות</strong> שונים <strong>הן,</strong> ואין לגזור במקום אחד מחשש שבמקום אחר לא ינהג כדין.
 <strong>אבל</strong> לגזור <strong>טלטול אטו</strong> <small>[משום]</small> <strong>הילוך</strong> ש<strong>מקום אחד הוא, הכי נמי דגזרי</strong> <small>[כך גם כן</small> נאמר <small>שגוזרים</small> הם<small>]</small> <strong>שמא ימשך אחר חפצו</strong> ויהלך במקום האסור לו.
 וכן גם אפשר לדחות את ההשוואה מצד שני: <strong>ור' יהושע ור' עקיבא נמי</strong> <small>[גם כן]</small> <strong>ממאי דמשום דגזרי</strong> <small>[ממה</small> מסיק אתה <small>ש</small>אסרו <small>משום שגזרו]</small> <strong>הוא? דילמא משום דקא סברי כי אמרינן</strong> <small>[שמא משום שהן סוברים כאשר אומרים אנו]:</small> <strong>כל הבית כולו כארבע אמות דמי</strong> <small>[נחשב],</small> הרי <strong>הני מילי</strong> <small>[דברים אלה</small> אמורים<small>]</small> <strong>היכא</strong> <small>[במקום]</small> ש<strong>שבת באויר מחיצות</strong> של אותו בית <strong>מבעוד יום</strong>, ואז נחשב הבית כולו כארבע אמות.
 <strong>אבל היכא</strong> <small>[היכן]</small> ש<strong>לא שבת באויר מחיצות מבעוד יום לא</strong> נחשב הבית וכל שכן דיר וסהר כארבע אמות, אלא נמדד כשיעור אמות שבו, ואין הדבר אומר כלל לענין טלטול על ידי זריקה מחוץ לאלפיים אמה. ואם כן אין הכרח להשוות מחלוקת זו למחלוקת שבין רב נחמן ורב הונא.
 <big>ג</big> <strong>אמר רב: הלכתא</strong> <small>[הלכה]</small> <strong>כרבן גמליאל בדיר וסהר וספינה. ושמואל אמר:</strong> הלכה <strong>כרבן גמליאל בספינה, אבל בדיר וסהר — לא.</strong>
 ושואלים: <strong>דכולי עלמא</strong> <small>[לדעת הכל]</small> <strong>מיהת</strong> <small>[בכל אופן]</small> <strong>הלכה כרבן גמליאל בספינה, מאי טעמא</strong> <small>[ומה הטעם]</small> שונה הלכה זו משאר המקרים?
 <strong>אמר רבה: הואיל ושבת באויר</strong> (בתוך חלל) <strong>מחיצות</strong> של ספינה <strong>מבעוד יום</strong> ואז סברה פשוטה היא לומר שהספינה כולה נחשבת כארבע אמות בלבד.
 <strong>ר' זירא אמר: הואיל</strong> ואי אפשר להגביל את מקום הספינה <strong>וספינה נוטלתו מתחילת ארבע</strong> אמות <strong>ומנחתו בסוף ארבע</strong> אמות אחרות. הרי בין כה וכה אינו מצוי בתחום אחד של ארבע אמות גם אם ירצה בכך, ולכן מסתבר להתיר ולומר שאין דין ארבע אמות כלל בכל הספינה.
 ושואלים: <strong>מאי בינייהו</strong> <small>[מה ביניהם</small> ההבדל למעשה<small>]?</small> ומשיבים: <strong>איכא בינייהו</strong> <small>[יש ביניהם</small> הבדל למעשה<small>]</small> כאשר <strong>נפחתו</strong> (נשברו) <strong>דופני ספינה</strong> ואם כן שוב אינו מצוי בין המחיצות. <strong>אי נמי</strong> <small>[או גם כן]</small> <strong>בקופץ מספינה לספינה,</strong> והרי לא שבת מבעוד יום בספינה השניה, ואולם נימוקו של ר' זירא קיים גם במקרים אלה.
 ושואלים: <strong>ור' זירא מאי טעמא</strong> <small>[מה הטעם]</small> <strong>לא אמר כרבה?</strong> שלכאורה נימוקו פשוט ביותר? ומשיבים <strong>אמר לך</strong> <small>[</small>יכול היה <small>לומר לך]:</small> <strong>מחיצות</strong> ספינה אין לראותן כמחיצות גמורות, שכן אלה רק כדי
## דף מג.
 <strong>להבריח מים עשויות,</strong> שאין המחיצות בספינה מיועדות להכשירה לדירה אלא להגן מפני המים. ולכן אינן כמחיצות שנעשו לצורך דירה.
 ושואלים: <strong>ורבה, מאי טעמא</strong> <small>[מה טעם]</small> <strong>לא אמר כר' זירא?</strong> ומשיבים: <strong>ב</strong>מצב שבו היתה הספינה <strong>מהלכת — כולי עלמא לא פליגי</strong> <small>[הכל אינם חולקים],</small> שאף ר' יהושע ור' עקיבא מתירים בספינה שאיננה קבועה במקומה. <strong>כי פליגי</strong> <small>[כאשר נחלקו]</small> היה זה <strong>ב</strong>ספינה <strong>שעמדה,</strong> שלדעת ר' יהושע אין מחיצותיה חשובות, ולדעת רבן גמליאל מחיצותיה מועילות.
 <strong>אמר רב נחמן בר יצחק: מתניתין נמי דיקא דבמהלכת לא פליגי</strong> <small>[משנתנו גם כן מדוייקת שב</small>ספינה <small>מהלכת לא נחלקו]</small> ושואלים: <strong>ממאי</strong> <small>[ממה]</small> מסיקים דבר זה? <strong>מדקתני</strong> <small>[מ</small>הלשון <small>ששנינו]:</small> <strong>מעשה שבאו מפלנדרסין והפליגה ספינתם בים, רבן גמליאל ור' אלעזר בן עזריה הלכו את</strong> כל הספינה <strong>כולה, ור' יהושע ור' עקיבא לא זזו מארבע אמות, שרצו להחמיר על עצמן.</strong>
 ומעתה נדייק: <strong>אי אמרת בשלמא</strong> <small>[נניח שאומר אתה]</small> <strong>במהלכת לא פליגי</strong> <small>[נחלקו]</small> — <strong>היינו דקתני</strong> <small>[זה הוא ששנינו]</small> <strong>"רצו",</strong> כלומר רצו להחמיר על עצמן ולא שהיו חייבים בכך, אלא חששו <strong>דילמא עמדה</strong> <small>[שמא תעמוד].</small>
 <strong>אלא אי אמרת פליגי</strong> <small>[אם אומר אתה</small> ש<small>נחלקו]</small> אף בספינה מהלכת, <strong>האי</strong> <small>[</small>לשון <small>זו]</small> <strong>"רצו להחמיר"</strong> אינה מובנת, שהרי כאן אין לדבר על רצון להחמיר, שכן לשיטתם <strong>איסורא</strong> <small>[איסור</small> גמור<small>]</small> <strong>הוא!</strong>
 <strong>אמר רב אשי</strong> והוסיף על כך: <strong>מתניתין נמי דיקא</strong> <small>[משנתנו גם כן מדוייקת]</small> מצד אחר, <strong>דקתני</strong> <small>[ששנינו</small> בה<small>]:</small> <strong>ספינה, דומיא</strong> <small>[בדומה]</small> <strong>לדיר וסהר. מה דיר וסהר — דקביעי</strong> <small>[ש</small>הם <small>קבועים],</small> <strong>אף ספינה נמי דקביעא</strong> <small>[גם כן ש</small>היא <small>קבועה].</small>
 <strong>אמר ליה</strong> <small>[לו]</small> <strong>רב אחא בריה</strong> <small>[בנו]</small> של <strong>רבא לרב אשי:</strong> הלא אמרו רב ושמואל <strong>הלכה כרבן גמליאל בספינה,</strong> ואם אמרו <strong>הלכתא</strong> <small>[</small>נפסקה <small>הלכה]</small> <strong>— מכלל דפליגי</strong> <small>[מכאן שנחלקו</small> באותו דבר<small>]</small> והרי מן הלשון "שרצו להחמיר" נראה כי בעיקרי הדברים לא נחלקו כלל!
 ענה לו: <strong>אין</strong> <small>[כן]</small> <strong>והתניא</strong> <small>[וכן</small> אמנם <small>שנינו</small> בברייתא<small>]</small> <strong>חנניא בן אחי ר' יהושע אומר: כל אותו היום</strong> שהיו בספינה <strong>ישבו ודנו בדבר הלכה, אמש הכריע אחי אבא</strong> (הוא ר' יהושע) <strong>הלכה כרבן גמליאל בספינה</strong> המהלכת שמותר לטלטל בכולה, <strong>והלכה כר' עקיבא בדיר וסהר</strong> שאין להלך אלא בתוך ארבע אמות, והוא הדין גם בספינה עומדת.
 <big>א</big> <strong>בעי</strong> <small>[שאל]</small> <strong>רב חנניא</strong>: האם <strong>יש</strong> איסור <strong>תחומין למעלה מעשרה</strong> טפחים, <strong>או</strong> שמא <strong>אין תחומין למעלה מעשרה?</strong> כלומר האם גבול תחום שבת הוא על הקרקע בלבד, ואם יכול בדרך כלשהי להלך גבוה יותר מעשרה טפחים מותר לו?
 ומפרטים את הבעיה; <strong>עמוד גבוה עשרה</strong> טפחים <strong>ורחב ארבעה,</strong> וחלקו האחד בתוך התחום והשני מחוצה לו, <strong>לא תיבעי</strong> <small>[תישאל]</small> <strong>לך</strong> שאלה זו, שעמוד יציב כזה <strong>דארעא סמיכתא</strong> <small>[ש</small>כ<small>אדמה צפופה]</small> <strong>היא</strong> ודינו כקרקע ממש, אף שהוא שונה בגובהו משאר מקומות,
 <strong>כי תיבעי</strong> <small>[כאשר תישאל]</small> <strong>לך</strong> השאלה, יהא זה <strong>בעמוד גבוה עשרה ואינו רחב ארבעה</strong> וכיוצא בו. <strong>אי נמי</strong> <small>[או גם כן]</small> <strong>דקאזיל</strong> <small>[שהולך]</small> <strong>בקפיצה</strong> (בקפיצת הדרך) בדרך נס למעלה מעשרה טפחים.
 <strong>לישנא אחרינא</strong> <small>[לשון אחרת]:</small> אפשר לשאול את השאלה: <strong>בספינה</strong> שעל פני הים, הגבוהה למעלה מעשרה טפחים מקרקע הים או הנהר, <strong>מאי</strong> <small>[מה</small> הדין<small>]</small> האם יש בה איסור תחומין או אין?
 <strong>אמר רב הושעיא: תא שמע</strong> <small>[בוא</small> ו<small>שמע]</small> פתרון ממה ששנינו: <strong>מעשה שבאו מפלנדרסין והפליגה ספינתם בים וכו', אי אמרת בשלמא</strong> <small>[נניח אם אומר אתה]</small> ש<strong>יש תחומין</strong> למעלה מעשרה — <strong>משום הכי</strong> <small>[כך]</small> <strong>רצו</strong> ר' עקיבא ור' יהושע להחמיר. <strong>אלא, אי אמרת</strong> <small>[אם אומר אתה]</small> <strong>אין תחומין — אמאי</strong> <small>[מדוע]</small> <strong>רצו</strong> להחמיר, הלא אין תחומין למעלה מעשרה?!
 ומתרצים כי אפשר לומר כאן כפי ש<strong>אמר רבא</strong> לענין דומה, שמדובר כשהיתה הספינה <strong>מהלכת ברקק (בבוץ), הכא נמי</strong> <small>[כאן גם כן]</small> <strong>במהלכת ברקק,</strong> והיתה סמוכה לקרקע בפחות מעשרה טפחים וודאי חל עליה איסור תחומים.
 <strong>תא שמע</strong> <small>[בוא</small> ו<small>שמע]</small> פתרון ממה ששנינו בהמשך הדברים: <strong>פעם אחת לא נכנסו לנמל עד שחשיכה וכו'. אי אמרת בשלמא</strong> <small>[נניח אם אומר אתה]</small> ש<strong>יש תחומין</strong> למעלה מעשרה — <strong>שפיר</strong> <small>[יפה]</small> שאלוהו אם מותר להם לרדת לחוף, <strong>אלא אי אמרת</strong> <small>[אם אומר אתה]</small> ש<strong>אין תחומין — כי</strong> <small>[כאשר]</small> אפילו <strong>לא היינו בתוך התחום</strong> מבעוד יום, ויש מקום לחשש בענין זה, כדבריהם, <strong>מאי הוי</strong> <small>[מה נהיה</small> על ידי כך<small>]</small> הרי היו למעלה מעשרה ואין איסור תחומין חל עליהם!
 <strong>אמר רבא</strong> שכאן היה מקרה מיוחד שהיתה הספינה <strong>מהלכת ברקק</strong> — בתוך עשרה טפחים.
 <strong>תא שמע</strong> <small>[בוא</small> ו<small>שמע]</small> ראיה מן המעשה הידוע ב<strong>הני שב שמעתא דאיתאמרן בצפרא בשבתא קמיה</strong> <small>[אותן שבע הלכות שנאמרו בבוקר השבת לפני]</small> <strong>רב חסדא בסורא, בהדי פניא בשבתא</strong> <small>[קרוב למוצאי השבת]</small> נאמרו אותן הלכות עצמן <strong>קמיה</strong> <small>[לפני]</small> <strong>רבא בפומבדיתא</strong> והמרחק גדול מכדי שיעבור אותו אדם בדרך הטבע באותו יום.
 <strong>מאן אמרינהו</strong> <small>[מי אמר</small> אותן<small>]</small> שמועות והעבירן ממקום למקום? <strong>לאו</strong> <small>[האם לא]</small> <strong>אליהו</strong> הנביא <strong>אמרינהו</strong> <small>[אמרן],</small> והלך בקפיצת הדרך למעלה מעשרה, ועבר מסורא לפומבדיתא? <strong>אלמא</strong> <small>[מכאן]</small> ש<strong>אין תחומין למעלה מעשרה!</strong> שבוודאי לא היה אליהו עובר עבירה זו. ומשיבים: <strong>לא,</strong> אין זו הוכחה, <strong>דלמא</strong> <small>[שמא]</small> <strong>יוסף שידא</strong> <small>[השד]</small> שאיננו שומר שבת <strong>אמרינהו</strong> <small>[אמרן</small> את ההלכות הללו<small>].</small>
 ומנסים להביא ראיה אחרת: <strong>תא שמע</strong> <small>[בוא</small> ו<small>שמע]:</small> מי שאמר <strong>הריני נזיר ביום שבן דוד בא</strong> (ביום שמשיח בא בו) — <strong>מותר לשתות יין בשבתות ובימים טובים,</strong> שאז משיח איננו בא,
## דף מג:
 <strong>ואסור לשתות יין כל ימות החול,</strong> שמא בא משיח ועדיין לא נודע לו.
 ומעתה נאמר: <strong>אי אמרת בשלמא</strong> <small>[נניח אם תאמר]</small> <strong>יש תחומין</strong> למעלה מעשרה — <strong>היינו</strong> <small>[זהו]</small> הטעם ש<strong>בשבתות ובימים טובים מותר</strong> לו לשתות יין, שוודאי לא יבוא המשיח מחוץ לתחום ביום זה. <strong>אלא אי אמרת</strong> <small>[אם תאמר]</small> <strong>אין תחומין, בשבתות וימים טובים אמאי</strong> <small>[מדוע]</small> <strong>מותר</strong> לו לשתות יין?
 ומשיבים: <strong>שאני התם</strong> <small>[שונה שם]</small> שכן <strong>אמר קרא</strong> <small>[המקרא,</small> הכתוב<small>]</small> <strong>"הנה אנכי שלח לכם את אליה הנביא</strong> לפני בא יום ה' הגדול והנורא והשיב לב אבות על בנים ולב בנים על אבותם<strong>"</strong> (מלאכי ג, כג), שמפסוק זה למדים שאליהו מקדים ביום את ביאת המשיח, <strong>והא</strong> <small>[והרי]</small> <strong>לא אתא</strong> <small>[בא]</small> <strong>אליהו מאתמול,</strong> ודאי לא יבוא משיח היום ויכול הוא לשתות.
 ודוחים: <strong>אי הכי</strong> <small>[אם כך]</small> גם <strong>בחול כל יומא ויומא נמי לישתרי, דהא לא אתא</strong> <small>[יום ויום גם כן יהא מותר</small> לו<small>, שהרי לא בא]</small> <strong>אליהו מאתמול, אלא</strong> ודאי טעם האיסור בימות החול כי <strong>אמרינן</strong> <small>[אומרים אנו]:</small> אליהו <strong>לבית דין הגדול אתא</strong> <small>[הגיע],</small> ועדיין אין כל אדם יודע על כך. אם כן, <strong>הכא נמי לימא</strong> <small>[כאן גם כן נאמר]:</small> <strong>לבית דין הגדול אתא</strong> <small>[בא]</small> אליהו מאתמול! ושמא בא בערב השבת?
 ומשיבים: <strong>כבר מובטח להן לישראל שאין אליהו בא לא בערבי שבתות ולא בערבי ימים טובים, מפני הטורח.</strong> שמתוך שיבואו להקביל פניו, לא יספיקו להכין את כל צרכי שבת וחג.
 <strong>קא סלקא דעתך</strong> <small>[עלה על דעתנו</small> לומר<small>]</small> <strong>מדאליהו לא אתא — משיח נמי לא אתי</strong> <small>[מכיון שאליהו לא יבוא</small> בערב שבת מפני הטורח<small>, משיח גם כן לא יבוא]</small> אם כן, <strong>במעלי שבתא לישתרי</strong> <small>[בערב שבת יהא מותר</small> לו לשתות יין<small>]!</small> ודוחים: <strong>אליהו — לא אתי, משיח — אתי</strong> <small>[אליהו אינו בא</small> בערבי שבתות<small>, משיח בא]</small> כי <strong>דכיון דאתי משיחא</strong> <small>[שכיון שבא המשיח]</small> — <strong>הכל עבדים הן לישראל,</strong> ויעזרו להם להכין את צרכי השבת כראוי.
 ומקשים: <strong>בחד בשבא לישתרי</strong> <small>[באחד בשבת יהא מותר]?</small> שאם אליהו אינו יכול לבא ביום השבת, לא יבוא המשיח באחד בשבת, <strong>לפשוט מינה</strong> <small>[שנפתור מכאן]</small> ש<strong>אין תחומין</strong> למעלה מעשרה, <strong>דאי</strong> <small>[ש</small>כן <small>אם]</small> <strong>יש תחומין</strong> למעלה מעשרה — <strong>בחד בשבא לישתרי, דלא אתא</strong> <small>[באחד בשבת יהא מותר, ש</small>הרי <small>לא</small> יכול <small>לבוא]</small> <strong>אליהו בשבת?!</strong>
 ומשיבים: <strong>האי תנא ספוקי מספקא ליה</strong> <small>[תנא זה מסופק]</small> <strong>אי</strong> <small>[אם]</small> <strong>יש תחומין</strong> למעלה מעשרה <strong>או אין תחומין, ו</strong>פסק בדברים אלה <strong>לחומרא</strong> <small>[להחמיר],</small> גם לגבי יום ראשון.
 ושואלים, <strong>דקאי אימת דקא</strong> <small>[מתי עמד</small> אותו אדם <small>ש</small>הוא<small>]</small> <strong>נדר? אילימא דקאי</strong> <small>[אם תאמר שעמד]</small> <strong>בחול ונדר — כיון</strong> ש<strong>חל עליה</strong> <small>[עליו]</small> כבר ה<strong>נזירות, היכי אתיא שבתא ומפקעא ליה</strong> <small>[כיצד</small> יכולה <small>לבוא השבת ולהפקיע אותה]?</small> והרי נזירות אינה יכולה לחול יום אחד ולהתבטל ביום האחר, ואם חלה הנזירות — תוקפה לכל תקופת הזמן שנדר בה!
 <strong>אלא דקאי בשבתא וקא נדר וביום טוב וקא נדר</strong> <small>[שהיה עומד בשבת ונודר</small> נדר זה<small>, או ביום טוב ונודר]</small> <strong>וההוא יומא דשרי ליה</strong> <small>[ואותו יום</small> הוא <small>שמותר לו]</small> שהרי לא בא משיח, <strong>מיכן ואילך</strong> (מכאן והלאה) — <strong>אסיר ליה</strong> <small>[אסור לו],</small> שחל נדר הנזירות ואין תוקפו פג מכאן ואילך אפילו בימי שבת וימים טובים.
 <big>א</big> במשנה מסופר כי <strong>פעם אחת לא נכנסו לנמל,</strong> ושאלו את רבן גמליאל אם יכולים לרדת לחוף, ואמר שצופה היה ויודע מתי נכנסו לתחום הנמל ומותר להם. 
 כדי להבהיר את הדבר מביאים ברייתא: <strong>תנא</strong> <small>[שנינו</small> בברייתא<small>]:</small> <strong>שפופרת</strong> (משקפת) מיוחדת <strong>היתה לו לרבן גמליאל שהיה מביט וצופה בה</strong> מרחק מדוייק של <strong>אלפים אמה ביבשה, וכנגדה</strong> היה יכול לקבוע גם מרחק של <strong>אלפים אמה בים.</strong>
 ובדרך כלל אומרים ש<strong>הרוצה לידע כמה עומקו של גיא, מביא שפופרת</strong> כזו <strong>ומביט בה, וידע כמה עומקו של גיא.</strong>
 ועוד אמרו בענין אפשרויות מדידה: ו<strong>הרוצה לידע כמה גובהו של דקל</strong> ואינו רוצה למדוד ממש על ידי טיפוס עליו — <strong>מודד קומתו</strong> של עצמו <strong>וצלו</strong> של עצמו, <strong>וצל קומתו</strong> של הדקל ומחשב <strong>וידע כמה גובהו של דקל</strong>.
 ובדומה לזה אמרו: <strong>הרוצה שלא תשרה חיה רעה בצל קבר</strong> משום כבוד המת — <strong>נועץ קנה בארבע שעות ביום</strong> (בערך בשעה עשר לפני הצהרים) שהיא שעה בה חם לאור השמש וצונן בצל, ובשעה זו מוצאות להן החיות מחסה בצל, <strong>ויראה להיכן צלו</strong> של הקנה <strong>נוטה,</strong> ובאותה זוית יהא <strong>משפיע ועולה משפיע ויורד</strong> את המצבה בשיפוע כזה שבשעה זו לא תטיל צל, ולא תבוא החיה לנוח ליד הקבר בשעות החום.
 <big>ב</big> מסופר: <strong>נחמיה בריה</strong> <small>[בנו]</small> של <strong>רב חנילאי משכתיה שמעתא</strong> <small>[משכה אותו ההלכה],</small> שהיה הוגה בה עד שלא שם לב <strong>ונפק</strong> <small>[ויצא]</small> <strong>חוץ לתחום. אמר ליה</strong> <small>[לו]</small> <strong>רב חסדא לרב נחמן: נחמיה תלמידך שרוי בצער,</strong> שהוא עומד מחוץ לתחום ואינו יכול להיכנס, מה נעשה לו?
 <strong>אמר לו: עשה לו מחיצה של בני אדם,</strong> שיעברו אנשים שמותר להם להיות שם באותו מקום, וייצרו כעין מחיצה על ידי שורה של בני אדם וילך ביניהם, וכך יגיע עד התחום <strong>ויכנס</strong> בתוכו.
 <strong>יתיב</strong> <small>[ישב]</small> באותה שעה <strong>רב נחמן בר יצחק אחוריה</strong> <small>[מאחורי]</small> <strong>רבא, ויתיב</strong> <small>[וישב]</small> <strong>רבא קמיה</strong> <small>[לפני]</small> <strong>רב נחמן</strong> בשורה הראשונה, <strong>אמר ליה</strong> <small>[לו]</small> <strong>רב נחמן בר יצחק לרבא: מאי קא מבעיא ליה</strong> <small>[מה היתה</small> השאלה <small>שנשאלה לו]</small> <strong>רב חסדא</strong> שהצטרך לפתרונו של רב נחמן?
 <strong>אילימא בדמלו גברי</strong> <small>[אם תאמר ב</small>מקום <small>ש</small>היה <small>מלא אנשים]</small> שעירבו ויכולים לצאת מחוץ לתחום עד למקומו <strong>עסקינן</strong> <small>[עוסקים אנו]</small> <strong>וקא מבעיא ליה</strong> <small>[ו</small>השאלה <small>שנשאלה לו</small> היתה<small>]:</small> האם <strong>הלכתא</strong> <small>[הלכה]</small> <strong>כרבן גמליאל</strong> שמחיצות מועילות לאדם אפילו אם לא שבת בהן מבעוד יום והוא הדין למחיצה אנושית זו.
## דף מד.
 <strong>או אין הלכה כרבן גמליאל. או דילמא, בדלא מלו גברי</strong> <small>[או שמא בשלא היו מלאים אנשים]</small> שעירבו ויכולים להלך עד למקומו <strong>עסקינן</strong> <small>[עוסקים אנו]</small> אלא רק כדי שיעשו מחיצה עד שתי אמות סמוך לרב נחמיה, ומשם יכנס לתחום, כדברי ר' אליעזר בדין הבלעת תחומין (לקמן עירובין נב,ב), <strong>וקא מבעיא ליה</strong> <small>[ונשאלה לו</small> השאלה<small>]:</small> אם <strong>הלכה כר' אליעזר או אין הלכה כר' אליעזר?</strong>
 ומשיבים: <strong>פשיטא</strong> <small>[ברור]</small> <strong>בדלא מלו גברי עסקינן</strong> <small>[בשלא היו מלאים אנשים עוסקים אנו],</small> <strong>דאי סלקא דעתך בדמלו גברי עסקינן, מאי תיבעי ליה</strong> <small>[שאם עולה על דעתך שבשהיו מלאים באנשים אנו עוסקים, מה נשאל לו]?</small> <strong>האמר</strong> <small>[הרי אמר]</small> <strong>רב: הלכה כרבן גמליאל בדיר וסהר וספינה! אלא ודאי בדלא מלו גברי עסקינן</strong> <small>[ב</small>מקרה <small>שלא היו מלאים אנשים עוסקים אנו],</small> ולענין הלכה של <strong>ר' אליעזר קמיבעיא ליה</strong> <small>[נשאלה לו].</small>
 ומעירים: <strong>דיקא נמי, דקאמר ליה</strong> <small>[מדוייק גם כן שאמר לו]</small> <strong>"יכנס". מאי</strong> <small>[מה</small> משמע<small>]</small> <strong>"יכנס" לאו</strong> <small>[האם לא]</small> משמעו שיכנס אף <strong>בלא מחיצה</strong> באותן שתי אמות נוספות. שלפני שנכנס למחיצה זו, עליו עוד להיכנס מעצמו בלי מחיצה שתי אמות.
 <big>א</big> <strong>איתיביה</strong> <small>[הקשה לו]</small> <strong>רב נחמן בר יצחק לרבא</strong> על עצם העקרון של עשיית מחיצה אנושית, ממה שנאמר בברייתא: <strong>נפל דופנה</strong> של סוכה בשבת, ומחוסר דפנות נפסלה לשמש כסוכת מצוה — <strong>לא יעמיד בה אדם בהמה וכלים</strong> כדי ליצור בזה מעין דופן. <strong>ולא יזקוף את המטה לפרוס עליה סדין</strong> ולעשותה כעין מחיצה, <strong>לפי שאין עושין אהל עראי בתחילה ביום טוב, ואין צריך לומר בשבת.</strong> ורואים אם כן שאדם אינו יכול לשמש כמחיצה.
 <strong>אמר ליה</strong> <small>[לו]:</small> <strong>את</strong> <small>[אתה]</small> <strong>אמרת לי מהא, ואנא אמינא לך מהא</strong> <small>[מ</small>ברייתא <small>זו, ואני אומר לך מ</small>ברייתא <small>זו,</small> אחרת<small>]</small> שאמרו בה: <strong>עושה אדם את חבירו דופן כדי שיאכל וישתה וישן</strong> בסוכה, <strong>ו</strong>כן מותר ש<strong>יזקוף את המטה ויפרוס עליה סדין</strong> מלמעלה <strong>כדי שלא תפול חמה על המת</strong> או <strong>על האוכלין</strong>.
 ומעירים, ואם כן נמצא ששתי ברייתות אלה <strong>קשיין אהדדי</strong> <small>[קשות זו על זו]!</small> ומשיבים: <strong>לא קשיא</strong> <small>[אינו קשה]</small> <strong>הא</strong> <small>[זו] —</small> של <strong>ר' אליעזר הא</strong> <small>[זו] —</small> של <strong>רבנן</strong> <small>[חכמים],</small> <strong>דתנן</strong> <small>[ששנינו</small> במשנה<small>]</small> <strong>: פקק החלון</strong> (תריס שאינו קבוע בצירים) <strong>ר' אליעזר אומר: בזמן שקשור</strong> בקיר <strong>ותלוי</strong> בחלון — <strong>פוקקין בו</strong> את החלון, <strong>ואם לאו</strong> <small>[לא] —</small> <strong>אין פוקקין בו</strong> את החלון, לפי שאין עושין אוהל ואפילו עראי בשבת. <strong>וחכמים אומרים: בין כך ובין כך פוקקין בו.</strong> נמצא שהתירו חכמים לעשות מעין דופן בשבת, והם שהתירו אף בסוכה.
 <strong>ומקשים: והא איתמר עלה</strong> <small>[והרי</small> כבר <small>נאמר עליה</small> על מחלוקת זו<small>],</small> <strong>אמר רבה בר בר חנה אמר ר' יוחנן: הכל מודים שאין עושין אהל עראי בתחילה ביום טוב, ואין צריך לומר בשבת. לא נחלקו</strong> חכמים ור' אליעזר <strong>אלא להוסיף</strong> על אוהל עראי; <strong>שר' אליעזר אומר: אין מוסיפין</strong> אף <strong>ביום טוב, ואין צריך לומר בשבת. וחכמים אומרים: מוסיפין</strong> על אוהל עראי <strong>בשבת, ואין צריך לומר ביום טוב!</strong> ואם כן אין מי שמתיר לעשות דופן לכתחילה!
 <strong>אלא</strong> מנסים לתרץ באופן אחר; <strong>לא קשיא</strong> <small>[אינו קשה]</small> ואין סתירה בין הברייתות כי <strong>הא</strong> <small>[זו]</small> המתירה בהעמדת בהמה או אדם כדופן — <strong>כר' מאיר. הא</strong> <small>[זו]</small> האוסרת — <strong>כר' יהודה</strong>. <strong>דתניא</strong> <small>[ש</small>הרי <small>שנינו</small> בברייתא<small>]:</small> <strong>עשאה לבהמה דופן לסוכה — ר' מאיר פוסל,</strong> כיון שחושש שמא תברח הבהמה, <strong>ור' יהודה מכשיר.</strong>
 <strong>ר' מאיר דקא פסיל התם</strong> <small>[שפוסל שם</small> בסוכה<small>]</small> <strong>אלמא</strong> <small>[מכאן]</small> שהוא סבור שמחיצה העשויה מבעל חי <strong>לא מחיצה היא, הכא שרי</strong> <small>[כאן</small> לענין שבת <small>מתיר],</small> <strong>דלאו מידי קא עביד</strong> <small>[</small>לפי <small>שאינו עושה דבר]</small> שהרי אין זו קרויה בנייה של ממש.
 <strong>ור' יהודה דקא מכשיר התם</strong> <small>[שהוא מכשיר שם</small> בסוכה<small>]</small> <strong>אלמא</strong> <small>[מכאן]</small> ש<strong>מחיצה היא,</strong> לכן <strong>הכא</strong> <small>[כאן</small> בשבת<small>]</small> <strong>אסר</strong> לעשות מחיצה כזו.
 על הסבר זה מקשים: <strong>ותיסברא</strong> <small>[וכי יכול אתה לסבור אותה</small> סברה<small>]?</small> והרי <strong>אימר דשמעת ליה</strong> <small>[אמור ששמעת אותו</small> את<small>]</small> <strong>ר' מאיר</strong> שפוסל ב<strong>בהמה</strong> אבל <strong>אדם וכלים מי שמעת ליה</strong> <small>[האם שמעת אותו]</small> שפסל אותם להיות מחיצה ראויה? שהרי החסרון הקיים בבהמה שמא תברח אינו קיים באדם וכלים, שהרי אדם יש לו דעת וימשיך לעמוד, וגם הכלי לא יזוז ממקומו, ומכיון שהברייתא התירה מחיצת אדם וכלים גם כן, הרי שאינה משיטת ר' מאיר.
 <strong>ותו</strong> <small>[ועוד],</small> אפילו לא תחלק ויש לו טעם בכך — שמא תברח, <strong>ר' מאיר אליבא דמאן</strong> <small>[לפי</small> שיטת <small>מי</small> סבר<small>]</small> לעיקר דין הוספת מחיצה עראית בשבת? <strong>אי אליבא</strong> <small>[אם לפי</small> שיטת<small>]</small> <strong>ר' אליעזר</strong> רבו בענין פקק החלון — הרי <strong>להוסיף נמי</strong> <small>[גם כן]</small> <strong>אסר.</strong>
 <strong>אלא</strong> תאמר שהלך <strong>אליבא דרבנן</strong> <small>[לפי</small> שיטת <small>חכמים],</small> הרי אף לשיטתם <strong>אימר דאמרי רבנן</strong> <small>[אמור שאמרו חכמים]</small> שמותר <strong>להוסיף</strong> על אוהל ארעי, אבל <strong>לכתחילה מי אמור</strong> <small>[האם אמרו]</small> שמותר לעשות מחיצה ואוהל?
 <strong>אלא</strong> כך יש לפרש: <strong>הא והא רבנן</strong> <small>[זו וזו</small> לפי שיטת <small>חכמים],</small> וכך יש ליישב את הקשיים: מ<strong>כלים</strong> על <strong>כלים לא קשיא</strong> <small>[אינו קשה],</small> <strong>הא</strong> <small>[זה]</small> שנאסר לעשות דופן נוספת — מדובר <strong>בדופן שלישית</strong> שהיא העושה את הכשר הסוכה למצותה, <strong>הא</strong> <small>[זו]</small> שהותר — הכוונה לעשיית <strong>דופן רביעית</strong> שאינה חשובה, כיון שהסוכה אינה מוכרחה להיות בעלת ארבעה דפנות.
 <strong>דיקא נמי</strong> <small>[ונדייק גם כן],</small> <strong>דקתני</strong> <small>[ששנינו]</small> בברייתא האוסרת דיוק לשון זה: <strong>נפל דופנה</strong> — משמע, דופנה המיוחד, דופנה החשוב המתיר בה, ולא דופן סתם, כברייתא המתירה. ומסכמים, אכן <strong>שמע מינה</strong> <small>[נלמד ממנה,</small> שכך<small>].</small>
## דף מד:
 <strong>אלא מאדם על אדם קשיא</strong> <small>[קשה],</small> כי בברייתא אחת נאמר שאסור לעשות אדם דופן לסוכה, ובאחרת אמרו שעושה את חבירו דופן, אף שנאמר בה במפורש שיכול לעשות כן "כדי שיאכל וישתה וישן", שהוא הכשר סוכה גמור. הרי איפוא אף שחסרה הדופן השלישית, הותר הדבר לשיטת ברייתא זו!
 ומשיבים: <strong>מאדם על אדם נמי לא קשיא</strong> <small>[גם כן לא קשה]</small> <strong>כאן</strong> שאסרו — הרי זה כאשר שימש אותו אדם מחיצה <strong>לדעת, כאן</strong> שהתירו — הרי זה כשעמד אדם ונעשה מחיצה <strong>שלא מדעת,</strong> ואין דרך בנין בכך. מה שאין כן לגבי העמדת כלי, שכיון שאין בו דעת, כל אופן שיעמידנו הריהו מחיצה גמורה ואסור.
 ומקשים: <strong>והא</strong> <small>[והרי]</small> אותו מקרה ב<strong>ר' נחמיה בריה</strong> <small>[בנו]</small> של <strong>ר' חנילאי לדעת הוה</strong> <small>[היה]!</small> שכן אמרו לאנשים ללכת לשם להיות מחיצה. ומשיבים: <strong>שלא מדעת הוה</strong> <small>[היה].</small> כלומר, אותם אנשים לא ידעו לשם מה קראו להם, ושלא מדעתם נעשו כמחיצה.
 ועדיין מקשים: והלא <strong>רב חסדא</strong> שקבץ את האנשים והביאם למקום, <strong>מיהא</strong> <small>[לפחות]</small> הוא <strong>לדעת הוה</strong> <small>[היה</small> שם<small>]!</small> ומשיבים: אכן היה שם <strong>רב חסדא</strong> לדעת, אבל <strong>שלא מן המנין הוה</strong> <small>[היה]</small>, כלומר לא הצטרף עם אלה שהיו כמחיצה.
 <big>א</big> מסופר: <strong>הנהו בני גננא</strong> <small>[אותם בני חופה]</small> שהשתמשו ברוב האדם שהיה במקום בכך <strong>דאעילו מיא</strong> <small>[שהכניסו מים]</small> לרשות היחיד בשבת <strong>במחיצה של בני אדם</strong> שלא ידעו שמשמשים כמחיצה לשם כך. <strong>נגדינהו</strong> <small>[הלקה אותם,</small> צוה להלקותם<small>]</small> <strong>שמואל. אמר</strong> על כך: <strong>אם אמרו</strong> חכמים שמחיצה מועילה <strong>שלא מדעת, יאמרו</strong> ויתירו מלכתחילה גם <strong>לדעת?!</strong>
 וכן מספרים: <strong>הנהו זיקי דהוה שדיין בריסתקא דמחוזא</strong> <small>[אותם נודות שהיו מוטלים ברחובה של מחוזא</small> בשבת<small>]</small> ולא יכלו לטלטלם, <strong>בהדי דאתא</strong> <small>[בזמן שבא]</small> <strong>רבא מפירקיה</strong> <small>[מדרשתו]</small> והיה כל העם מלוה אותו, <strong>אעלינהו ניהליה</strong> <small>[הכניסום</small> המשרתים <small>לביתו],</small> שבתוך רוב העם המלווים נוצרה מחיצה של בני אדם והשתמשו בה לצורך זה. <strong>לשבתא אחריתי בעי עיילינהו, ואסר להו</strong> <small>[לשבת אחרת רצו להכניסם</small> שוב<small>, ואסר להם]</small> וטעמו: <strong>דהוה ליה</strong> <small>[שהריהו]</small> <strong>כ</strong>דבר שהוא <strong>לדעת, ואסור,</strong> שהרי כבר יודעים אנשים שמשתמשים בהם אף לצורך זה.
 ומסופר שבהמון אנשים שנאסף כך בשבת שלא מדעת <strong>לוי, אעילו ליה תיבנא</strong> <small>[הביאו לו תבן],</small> ובאופן זה הביאו ל<strong>זעירי אספסתא</strong> <small>[אספסת],</small> ול<strong>רב שימי בר חייא</strong> הביאו כך <strong>מיא</strong> <small>[מים].</small>
 <big>ב משנה</big> <strong>מי שיצא</strong> מתחום שבת <strong>ברשות,</strong> כגון שיצא להעיד על מולד הלבנה או לצורך סכנת נפשות. <strong>ואמרו לו</strong> בתוך דרכו: <strong>"כבר נעשה מעשה"</strong> ואין צורך עוד בך לאותו ענין — <strong>יש לו אלפים אמה לכל רוח</strong> מאותו מקום שנאמרו לו הדברים.
 <strong>אם היה בתוך התחום</strong> הראשון שלו — הריהו נחשב <strong>כאילו לא יצא,</strong> ויכול לחזור למקומו. כלל אמרו: <strong>כל היוצאין</strong> להילחם על מנת <strong>להציל — חוזרין למקומם</strong> בשבת.
 <big>ג גמרא</big> שואלים: <strong>מאי</strong> <small>[מה</small> פירוש<small>]</small> <strong>"אם היה בתוך התחום כאילו לא יצא"?</strong> הרי ודאי לא יצא! <strong>אמר רבה: הכי קאמר</strong> <small>[כך אמר,</small> כך יש להבין<small>]:</small> <strong>אם היה בתוך התחום שלו</strong> — <strong>כאילו לא יצא מתוך ביתו דמי</strong> <small>[נחשב]</small> ויש לו עדיין אלפיים אמה לכל צד מביתו
 ומקשים: <strong>פשיטא</strong> <small>[פשוט,</small> ברור<small>]</small> שכן הוא הדין שאם נשאר בתוך תחומו הריהו כבתוך ביתו, ומה צורך להשמיענו? ומשיבים: <strong>מהו דתימא</strong> <small>[שתאמר]</small> <strong>הואיל ועקר</strong> ממקומו, והתכוון להיות במקום אחר, <strong>עקר</strong> ובטל מקום שביתתו הקודם, ושוב אין זה תחומו, לכן <strong>קא משמע לן</strong> <small>[השמיע לנו]</small> שלמרות זאת כאילו לא יצא מתחום ביתו.
 <strong>רב שימי בר חייא אמר</strong> הסבר אחר בדברי המשנה: <strong>הכי קאמר</strong> <small>[כך אמר,</small> כך יש להבין<small>]:</small> מדובר שיצא יותר מאלפיים אמה מתחום ביתו, ו<strong>אם היו תחומין שנתנו לו חכמים</strong> — אותם אלפיים אמות לכל רוח, <strong>מובלעין בתוך התחום שלו,</strong> ואם ילך אלפיים אמה יחזור אל תוך היקף תחום השבת הראשון שלו <strong>כאילו לא יצא מתחומו.</strong>
 ומעירים: <strong>במאי קמיפלגי</strong> <small>[במה נחלקו]</small> רבה ורב שימי בר חייא? <strong>מר</strong> <small>[חכם זה</small> רב שימי<small>]</small> <strong>סבר</strong> כי <strong>הבלעת תחומין,</strong> שכיון ששני תחומים מובלעים זה בזה במקצתם אפשר לעבור מזה לזה, <strong>מילתא היא</strong> <small>[דבר הוא],</small> שיש להתחשב בו ולסמוך עליו, <strong>ומר</strong> <small>[וחכם זה</small> רבה<small>]</small> <strong>סבר לאו מילתא היא</strong> <small>[אינה דבר]</small> ואין לסמוך עליה.
 <strong>אמר ליה</strong> <small>[לו]</small> <strong>אביי לרבה: ואת לא תסברא</strong> <small>[וכי אתה אינך סבור]</small> ש<strong>הבלעת תחומין מילתא היא</strong> <small>[דבר הוא]</small> ואפשר לסמוך על כך? <strong>ומה אילו שבת במערה</strong> שיש לה שני פתחים בשני צידיה, <strong>שבתוכה</strong> (אורכה) <strong>ארבעת אלפים</strong> אמות <strong>ועל גגה</strong> (המרחק בין פתחיה) <strong>פחות מארבעת אלפים אמה</strong>, האם <strong>לא נמצא מהלך את</strong> כל המערה <strong>כולה, וחוצה לה אלפים אמה.</strong> שכן כל המערה נחשבת לו כארבע אמות, ויכול להלך מכל פתח שלה עוד אלפיים אמה לכל צד. וכיון שיכול הוא להלך מפתחה שבצד אחד אלפיים אמה אף אחורנית על גבי גגה וכן מפתחה השני. ומאחר שעל גגה פחות מארבעת אלפים אמה, נמצא ששני תחומים אלה מובלעים זה בזה, ויכול להלך על כל גב המערה משום הבלעת תחומין אף יותר מתחום שבת.
 <strong>אמר ליה</strong> <small>[לו]:</small> <strong>ולא שני לך בין היכא</strong> <small>[וכי אינו שונה לך</small> בעיניך <small>בין היכן,</small> מצבו של מי<small>]</small> ש<strong>שבת באויר מחיצות מבעוד יום, להיכא</strong> <small>[להיכן,</small> למצבו של מי<small>]</small> ש<strong>לא שבת באויר מחיצות מבעוד יום?</strong> שלשובת מבעוד יום באויר מחיצות המערה בלבד התירו הבלעת תחומין.
 ומקשה אביי: <strong>והיכא</strong> <small>[והיכן]</small> ש<strong>לא שבת, לא</strong> תהא הבלעת תחומין?
## דף מה.
 <strong>והתנן</strong> <small>[והרי שנינו</small> במשנה<small>]</small> <strong>ר' אליעזר אומר:</strong> מי שיצא חוץ לתחום <strong>שתים</strong> כלומר שתי אמות — <strong>יכנס, שלש</strong> אמות — <strong>לא יכנס. מאי לאו</strong> <small>[האם לא]</small> <strong>ר' אליעזר לטעמיה</strong> <small>[לטעמו,</small> לשיטתו<small>]</small> ש<strong>אמר</strong> שארבע אמות שנותנים לו לאדם היכן שהוא הכוונה ש<strong>הוא באמצען,</strong> כלומר שיש לו לכל צד שתי אמות,
 <strong>ו</strong>אם כן <strong>ארבע אמות דיהבו ליה רבנן, כמאן דמיבלען דמו</strong> <small>[שנתנו לו חכמים, כמי שהיו מובלעות</small> בתוך התחום <small>נחשבו],</small> <strong>וקאמר</strong> <small>[ואמר]</small> <strong>"יכנס", אלמא</strong> <small>[מכאן]</small> ש<strong>הבלעת תחומין מילתא היא</strong> <small>[דבר הוא]</small> והרי זה עקרון שראוי להתחשב בו.
 <strong>אמר ליה</strong> <small>[לו]</small> <strong>רבה בר בר חנה לאביי: ומ</strong>דברי <strong>ר' אליעזר קמותבת ליה למר</strong> <small>[מקשה אתה לרבינו]?</small> והרי אין הלכה כר' אליעזר. <strong>אמר ליה</strong> <small>[לו]:</small> <strong>אין, דשמיע לי מיניה דמר</strong> <small>[כן, ששמעתי ממנו,</small> מפי <small>רבינו]:</small> <strong>עד כאן לא פליגי רבנן עליה</strong> <small>[נחלקו חכמים עליו]</small> על <strong>ר' אליעזר אלא</strong> ביחס ליוצא <strong>לדבר הרשות, אבל</strong> ליוצא <strong>לדבר מצוה — מודו ליה</strong> <small>[מודים לו]</small> שהבלעת תחומים מועילה, משמע שבכל זאת יש דין הבלעת תחומים בהלכה.
 <big>א</big> נאמר במשנה: <strong>וכל היוצאין להציל חוזרין למקומן.</strong> ושואלים: <strong>ואפילו טובא</strong> <small>[הרבה]</small> יותר מאלפיים אמה לכל צד? <strong>והא אמרת רישא</strong> <small>[והרי אמרת</small> ב<small>תחילה]:</small> <strong>"אלפים אמה", ותו לא</strong> <small>[ולא עוד]!</small>
 <strong>אמר רב יהודה אמר רב</strong>: הכוונה היא <strong>שחוזרין בכלי זיין למקומן.</strong> ותוהים על עצם השאלה: <strong>ומאי קושיא</strong> <small>[ומהי הקושיה]?</small> <strong>דילמא</strong> <small>[שמא]</small> <strong>להציל שאני</strong> <small>[שונה]!</small> שהיוצא להציל התירו לו לחזור למקומו עם כלי זיינו בידו, שהרי יש חשש שמא ירדפו אחריו האויבים בחזרתו!
 <strong>אלא אי קשיא, הא קשיא</strong> <small>[אם</small> יש מקום <small>להקשות, זהו הקושי],</small> שהלא שנינו במסכת ראש השנה: עדים שבאו בשבת ממקום רחוק לירושלים להעיד שראו את מולד הלבנה, <strong>בראשונה</strong> היו מביאים את אלו שבאו להעיד עדות החודש לחצר מיוחדת ו<strong>לא היו זזין משם כל היום כולו,</strong> כדין היוצא חוץ לתחום. שכן כיון שמלאו שליחותם בהיתר, שוב אינם יוצאים מארבע אמות.
 <strong>התקין רבן גמליאל הזקן שיש להן אלפים אמה לכל רוח,</strong> כדי שלא יימנעו עדים מלבוא להעיד. <strong>ולא אלו בלבד אמרו</strong> שנותנים להם אלפיים אמה במקום שהגיעו אליו, <strong>אלא אפילו חכמה</strong> <small>[מיילדת]</small> <strong>הבאה לילד, והבא להציל מן הגייס</strong> של גוים, <strong>ומן הנהר ומן המפולת ומן הדליקה — הרי הן כאנשי העיר</strong> שבאו אליה, <strong>ויש להן אלפים אמה לכל רוח.</strong>
 ועל כך יש לשאול: <strong>ותו לא</strong> <small>[ולא עוד,</small> לא יותר מאלפיים אמה<small>]?</small> <strong>והא אמרת</strong> <small>[והרי אמרת</small> במשנתנו<small>]:</small> <strong>כל היוצאין להציל חוזרין למקומן.</strong> משמע <strong>אפילו טובא</strong> <small>[הרבה]</small> יותר מאלפיים אמה!
 על כך <strong>אמר רב יהודה אמר רב:</strong> אין לדייק שמותר לחזור יותר מאלפיים אמה, אלא להדגיש <strong>שחוזרין</strong> כשם שהלכו <strong>בכלי זיין למקומן, כדתניא</strong> <small>[כפי ששנינו</small> בתוספתא<small>]:</small> <strong>בראשונה היו מניחין</strong> החוזרים מלהציל את <strong>כלי זיינן בבית</strong> הראשון שבעיר <strong>הסמוך לחומה,</strong> שלא רצו לטלטל בשבת יותר מן ההכרח.
 <strong>פעם אחת הכירו בהן אויבים</strong> שאינם ממשיכים להלך בכלי זיינם <strong>ורדפו אחריהם, ונכנסו</strong> המגינים לאותו בית <strong>ליטול כלי זיינן</strong> כדי להילחם, <strong>ונכנסו אויבים אחריהן</strong> ונעשתה מהומה רבה. <strong>דחקו</strong> המגינים <strong>זה את זה, והרגו זה את זה יותר ממה שהרגו</strong> בהם ה<strong>אויבים. באותה שעה התקינו שיהו חוזרין למקומן</strong> ממש <strong>בכלי זיינן.</strong>
 ואילו <strong>רב נחמן בר יצחק אמר: לא קשיא</strong> <small>[לא קשה]</small> בדברי המשניות השונות. <strong>כאן,</strong> שהתירו רק באלפיים אמה — מדובר ב<strong>שנצחו ישראל את אומות העולם</strong> במלחמה, ולכן אינם מוכרחים לחזור למקומן דווקא. <strong>כאן —</strong> מדובר <strong>שנצחו אומות העולם את עצמן</strong> (כלומר את ישראל, אלא משום שלא רצה לומר שניצחו את ישראל, לכן אמר בלשון נקיה "את עצמן"), ואז התירו להם לחזור אפילו למקומם.
 <big>ב</big> כיון שהוזכרה מלחמה בשבת מובא מה ש<strong>אמר רב יהודה אמר רב: גוים שצרו על עיירות ישראל — אין יוצאין עליהן בכלי זיינן, ואין מחללין עליהן את השבת,</strong> וימתינו עד לאחר השבת.
 <strong>תניא נמי הכי</strong> <small>[ושנוייה</small> ברייתא <small>גם כן כך]</small> <strong>גוים שצרו וכו'.</strong> ואולם באותה תוספתא נוסף גם: <strong>במה דברים אמורים, כשבאו</strong> הגוים לצור <strong>על עסקי ממון,</strong> שרצונם לשדוד, <strong>אבל באו על עסקי נפשות</strong> ויש חשש סכנת נפשות בדבר — <strong>יוצאין עליהן בכלי זיינן, ומחללין עליהן את השבת.</strong>
 <strong>ובעיר הסמוכה לספר</strong> (לגבול), <strong>אפילו לא באו</strong> הגוים <strong>על עסקי נפשות אלא על עסקי תבן וקש</strong> שרצו לשלול שלל — <strong>יוצאין עליהן בכלי זיינן, ומחללין עליהן את השבת.</strong> שיש לשמור על הגבול שמירה יתירה, ולא לתת לאויבים דריסת רגל שם.
 <strong>אמר רב יוסף בר מניומי אמר רב נחמן: ובבל, כעיר הסמוכה לספר דמיא</strong> <small>[נחשבת],</small> ויש לצאת בה עם כלי זיין בשבת אפילו על עסקי ממונות. <strong>ותרגומא</strong> <small>[ופירושה]:</small> העיר <strong>נהרדעא</strong> שהיא היתה סמוכה לגבול.
 <strong>דרש ר' דוסתאי</strong> ש<strong>מן</strong> העיירה <strong>בירי: מאי דכתיב</strong> <small>[מהו שנאמר]:</small> <strong>"ויגדו לדוד לאמר הנה פלשתים נלחמים בקעילה והמה שסים את הגרנות"</strong> (שמואל א' כג, א), ונאמר שם מייד לאחר מכן שדוד שאל מה לעשות בענין זה.
 <strong>תנא</strong> <small>[שנה]:</small> <strong>קעילה עיר הסמוכה לספר היתה, והם</strong> [אותם פלישתים] <strong>לא באו אלא על עסקי תבן וקש, דכתיב</strong> שכן נאמר: <strong>"והמה שסים את הגרנות"</strong> (שמואל א' כג, א). <strong>וכתיב "וישאל דוד בה' לאמר האלך והכיתי בפלשתים האלה ויאמר ה' אל דוד לך והכית בפלשתים והושעת את קעילה"</strong> (שמואל א' כג, ב) משמע שיוצאים להציל אף על עסקי תבן וקש.
 את ההוכחה מכאן דוחים בשאלה <strong>מאי קמבעיא ליה</strong> <small>[מה</small> היתה הבעיה ש<small>נשאלה לו</small> לדוד<small>]</small> <strong>אילימא אי שרי אי אסור</strong> <small>[אם תאמר</small> שנסתפק לו <small>אם מותר או אסור]</small> להילחם בשבת עם הפלישתים — <strong>הרי בית דינו של שמואל הרמתי קיים,</strong> ולא היה צריך לשאול באורים ובתומים, אלא מפי בית הדין החשוב שבזמנו.
 <strong>אלא</strong> שכך שאל: <strong>אי מצלח אי לא מצלח</strong> <small>[אם יצליח או לא יצליח</small> במלחמתו<small>]</small> ומעירים: <strong>דיקא נמי</strong> <small>[למד גם כן]</small> שנסתפק אם יצליח במלחמתו זו, <strong>דכתיב</strong> <small>[ש</small>כן <small>כתוב]</small> שם, כתשובה לשאלתו: "<strong>לך והכית בפלשתים והושעת את קעילה", שמע מינה</strong> <small>[למד ממנה]</small> ממה שנתבשר על נצחונו שזו היתה שאלתו.
 <big>ג משנה</big> <strong>מי שישב בדרך</strong> ערב שבת עם חשיכה ולא ידע שהוא בתחום העיר, <strong>ועמד וראה</strong> לאחר כניסת השבת ש<strong>הרי זה הוא סמוך לעיר</strong> בתוך תחומה. <strong>הואיל ולא היתה כוונתו לכך</strong> לקנות שביתה בעיר — <strong>לא יכנס</strong> אל תוכה, אלא ימדוד אלפים אמה ממקומו. אלה <strong>דברי ר' מאיר.</strong>
 <strong>ר' יהודה אומר: יכנס. אמר ר' יהודה: מעשה היה</strong> כדוגמת זה <strong>ונכנס ר' טרפון</strong> לעיר <strong>בלא מתכוין,</strong> שמתחילה לא נתכוון לקבוע שביתה בעיר אלא במקומו.
 <big>גמרא</big> <strong>תניא</strong> <small>[שנינו</small> בברייתא<small>]</small> <strong>אמר ר' יהודה: מעשה בר' טרפון שהיה מהלך בדרך</strong> בערב שבת <strong>וחשכה לו, ולן חוץ לעיר. לשחרית מצאוהו רועי בקר</strong> שבאו לרעות את בקרם מחוץ לעיר, <strong>אמרו לו: רבי, הרי העיר לפניך, הכנס! נכנס וישב בבית המדרש, ודרש כל היום כולו</strong> משמע שמותר להיכנס.
 <strong>אמרו לו</strong> לר' יהודה: וכי <strong>משם ראייה? שמא בלבו היתה</strong> מבעוד יום לשבות בעיר, <strong>או</strong> שמא <strong>בית המדרש מובלע בתוך תחומו היה</strong> שייתכן שבית המדרש היה בתוך אלפיים אמה מהמקום שקנה בו שביתה, ומותר היה לו לכל הדיעות להיכנס לשם.
 <big>ד משנה</big> <strong>מי שישן בדרך ולא ידע שחשיכה — יש לו אלפים אמה לכל רוח, דברי ר' יוחנן בן נורי</strong> שלדעתו אין צורך בקניית שביתה מתוך ידיעה והכרה, אלא עצם הימצאו במקום מקנה לו שביתה בו.
 <strong>ו</strong>אילו <strong>חכמים אומרים: אין לו אלא ארבע אמות</strong> בלבד, שכיון שלא קנה שביתה מדעת לא נקנה לו תחום שבת. <strong>ר' אליעזר אומר:</strong> אפילו לא ארבע אמות לכל צד אלא <strong>והוא באמצען,</strong> כלומר: שתי אמות לכל צד.
 <strong>ר' יהודה אומר:</strong> לא כן, אלא <strong>לאיזה רוח שירצה ילך</strong> ארבע אמות. <strong>ו</strong>אולם <strong>מודה ר' יהודה, שאם בירר לו</strong> לאיזה רוח רוצה ללכת אותן ארבע אמות <strong>שאינו יכול לחזור בו</strong> וללכת ארבע אמות לצד אחר.
 <strong>היו שנים</strong> שנשארו כך, <strong>מקצת</strong> מארבע <strong>אמותיו של זה בתוך</strong> ארבע <strong>אמותיו של זה — מביאין</strong> מזון <strong>ואוכלין</strong> יחד <strong>באמצע</strong> בתחום המשותף לשניהם.
## דף מה:
 <strong>ובלבד שלא יוציא זה מתוך</strong> ארבע אמות <strong>שלו לתוך של חבירו.</strong>
 <strong>היו שלשה</strong> שנשארו כך בדרך <strong>והאמצעי מובלע ביניהן</strong> שתחום ארבע אמותיו בתוך תחומם של שני האחרים — <strong>הוא מותר עמהן, והן מותרין עמו, ושנים החיצונים אסורין</strong> לאכול <strong>זה עם זה.</strong> שהרי אין מקום שיהא מותר לשניהם.
 <strong>אמר ר' שמעון: למה הדבר דומה — לשלש חצירות הפתוחות זו לזו, ופתוחות לרשות הרבים. עירבו שתים</strong> החיצוניות <strong>עם</strong> החצר <strong>האמצעית — היא מותרת עמהן והם מותרות עמה. ו</strong>אולם <strong>שתים החיצונות אסורות זו עם זו,</strong> שהרי לא עירבו זו עם זו.
 <big>א גמרא</big> <strong>בעי</strong> <small>[שאל]</small> <strong>רבא: מאי קסבר</strong> <small>[מה סבר,</small> מהי סברתו<small>]</small> של <strong>ר' יוחנן בן נורי</strong> בהלכה שקבע? האם <strong>מסבר קא סבר</strong> <small>[סבור הוא]:</small> <strong>חפצי הפקר קונין שביתה,</strong> שאף חפץ שאינו שייך לאיש, כיון שהגיע ליל שבת קונה הוא שביתה לעצמו, ואפשר לטלטלו אלפיים אמה לכל רוח.
 <strong>ו</strong>לפי עקרון זה <strong>בדין הוא דליפלוג</strong> <small>[שיחלוק]</small> אפילו <strong>בכלים</strong> שנשארו בשדה, שצריך לתת להם אלפיים אמה לכל רוח. <strong>והא דקמיפלגי</strong> <small>[וזה שנחלקו]</small> <strong>באדם</strong> הוא <strong>להודיעך כוחן דרבנן</strong> <small>[של חכמים]</small> להחמיר, <strong>דאף על גב דאיכא למימר</strong> <small>[שאף על פי שיש</small> מקום <small>לומר]:</small> <strong>הואיל</strong> ואם היה אותו אדם <strong>ניעור — קנה</strong> לו אלפיים אמה, אף אם היה <strong>ישן נמי</strong> <small>[גם כן]</small> <strong>קנה,</strong> על כן <strong>קא משמע לן דלא</strong> <small>[השמיע לנו שלא]</small> הודו בכך חכמים, ומשום כך הובאה מחלוקתם לגבי אדם דוקא.
 <strong>או דילמא</strong> <small>[שמא]</small> נפרש באופן אחר, <strong>קסבר</strong> <small>[סבור]</small> <strong>ר' יוחנן בן נורי בעלמא</strong> <small>[בכלל]:</small> <strong>חפצי הפקר אין קונין שביתה</strong> מכוח עצמן, <strong>והכא היינו טעמא</strong> <small>[וכאן</small> באדם <small>זהו הטעם]:</small> <strong>הואיל</strong> ואם היה <strong>ניעור</strong> — <strong>קנה, ישן נמי</strong> <small>[גם כן]</small> <strong>קנה?</strong>
 <strong>אמר רב יוסף: תא שמע</strong> <small>[בוא</small> ו<small>שמע]</small> פתרון מתוך הברייתא: <strong>גשמים שירדו מערב יום טוב, יש להן אלפים אמה לכל רוח,</strong> שמותר לטלטלם בתחום זה. ואם ירדו הגשמים <strong>ביום טוב</strong> עצמו — <strong>הרי הן כרגלי כל אדם,</strong> שלא קנו לעצמם שביתה כלל, וכל אדם ששאב מהן מטלטלן לכל מקום שהוא עצמו מותר ללכת אליו.
 <strong>אי אמרת בשלמא קסבר</strong> <small>[נניח אם אומר אתה שסבור]</small> <strong>ר' יוחנן בן נורי: "חפצי הפקר קונין שביתה", הא מני</strong> <small>[</small>ברייתא <small>זו</small> של <small>מי היא]</small> — כשיטת <strong>ר' יוחנן</strong> בן נורי <strong>היא,</strong> ולכן מי הגשמים שירדו מערב שבת קנו לעצמם שביתה במקומם.
 <strong>אלא אי אמרת</strong> <small>[אם אומר אתה]:</small> <strong>"חפצי הפקר אין קונין שביתה" הא מני</strong> <small>[</small>ברייתא <small>זו</small> של <small>מי היא]?</small> <strong>לא</strong> כ<strong>ר' יוחנן</strong> בן נורי <strong>ולא</strong> כשיטת <strong>רבנן</strong> <small>[חכמים],</small> שהרי ברור ממנה שהגשמים אף שאין להם בעלים קונים שביתה. אלא ודאי יש לומר שברייתא זו כשיטת ר' יוחנן בן נורי ודעתו שחפצי הפקר קונים שביתה!
 <strong>יתיב</strong> <small>[ישב]</small> <strong>אביי וקאמר לה להא שמעתא</strong> <small>[ואמר לה להלכה זו]</small> <strong>אמר ליה</strong> <small>[לו]</small> <strong>רב ספרא לאביי: ודילמא</strong> <small>[ושמא]</small> <strong>בגשמים הסמוכין לעיר עסקינן</strong> <small>[עוסקים אנו],</small> <strong>ואנשי אותה העיר דעתם עילייהו</strong> <small>[עליהם]</small> ולכן נקנו להם אלפיים אמה לכל רוח!
 <strong>אמר ליה</strong> <small>[לו]:</small> <strong>לא סלקא דעתך</strong> <small>[לא יעלה על דעתך]</small> לומר הסבר כעין זה, <strong>דתנן</strong> <small>[ש</small>הרי <small>שנינו</small> במשנה<small>]:</small> <strong>בור של יחיד</strong> — מימיו <strong>כרגלי היחיד</strong> בעל הבור, שלכל מקום שמותר לו ללכת, מותר לטלטל את מי הבור. <strong>ו</strong>בור <strong>של אותה העיר</strong> — מותר להוליך את מימיו אלפיים אמה מכל צידי העיר <strong>כרגלי אותה העיר, ו</strong>בור <strong>של עולי בבל</strong> בדרכם לארץ ישראל שהוא של כלל ישראל, מימיו <strong>כרגלי הממלא,</strong> ובכל מקום שמותר לממלא ללכת מותר לו להוליך עמו את המים.
 <strong>ותניא</strong> <small>[ושנינו</small> בברייתא<small>]:</small> <strong>בור של שבטים</strong> ששייך לציבור כולו — <strong>יש להן אלפים אמה לכל רוח.</strong> אם כן <strong>קשיין אהדדי</strong> <small>[קשות הן זו על זו]!</small> שבמשנה למדנו שבור השייך לצבור אין למימיו מקום שביתה מסויים ובברייתא למדנו שיש להם אלפיים אמה בלבד ממקומם.
 <strong>אלא לאו שמע מינה</strong> <small>[האם לא תלמד מכאן]:</small> <strong>הא</strong> <small>[זו]</small> שאמרו שיש להן אלפיים אמה — היא כשיטת <strong>ר' יוחנן בן נורי,</strong> שאפילו חפצי הפקר קונין שביתה. <strong>הא</strong> <small>[זו]</small> שאמרו שמים שאינם שייכים לאדם מסויים הרי הם כרגלי מי ששואב מהם — היא כשיטת <strong>רבנן</strong> <small>[חכמים]</small>.
 מסופר: <strong>כי אתא</strong> <small>[כאשר בא]</small> אביי <strong>לקמיה</strong> <small>[לפני]</small> <strong>רב יוסף, אמר ליה: הכי קאמר</strong> <small>[אמר לו: כך אמר]</small> <strong>רב ספרא, והכי אהדרי ליה</strong> <small>[וכך השבתי לו].</small> <strong>אמר ליה: ואמאי לא תימא ליה</strong> <small>[אמר לו: ומדוע לא אמרת לו]</small> תירוץ <strong>מגופה</strong> של אותה ברייתא? <strong>אי סלקא דעתך</strong> <small>[אם עולה על דעתך]</small> ב<strong>גשמים הסמוכין לעיר עסקינן</strong> <small>[עוסקים אנו]</small> — אם כן כיצד תבין <strong>האי</strong> <small>[זה]</small> שאמרו <strong>יש להן</strong> כלומר למים עצמם <strong>אלפים אמה לכל רוח?!</strong>
 <strong>הא</strong> <small>[הרי]</small> לשיטה זו שאמרת שמותרים בטלטול אלפיים אמה משום שדעת אנשי העיר עליהם <strong>"כרגלי אנשי אותה העיר" מיבעיא ליה</strong> <small>[צריך היה לו</small> לומר<small>]!</small> אלא וודאי מה שהתיר ר' יוחנן בן נורי את הטלטול באלפיים אמה למי שחשכה לו שבת מתוך שינה הוא — ש"חפצי הפקר קונים שביתה במקומם" אפילו בלא דעת המקנה להם שביתה.
 <big>ב</big> <strong>אמר מר</strong> <small>[החכם]</small> שגשמים שירדו <strong>ביום טוב — הרי הן כרגלי כל אדם.</strong> ומקשים: <strong>ואמאי</strong> <small>[ומדוע]?</small> <strong>ליקני</strong> <small>[שיקנו]</small> המים <strong>שביתה באוקיינוס! שהרי הגשם הינו תוצאה של התאיידות מי האוקיינוס מאתמול וכיון שקנו שם שביתה מאתמול —</strong> אסורים הם לכול משום שיצאו ממקום שביתתם.
 <strong>לימא</strong> <small>[האם לומר</small> שברייתא זו<small>]</small> ש<strong>לא כ</strong>דעת <strong>ר' אליעזר</strong> היא? <strong>דאי</strong> <small>[שאם]</small> <strong>כ</strong>דעת <strong>ר' אליעזר</strong> — <strong>הא</strong> <small>[הרי]</small> <strong>אמר: כל העולם כולו ממי אוקיינוס הוא שותה</strong> ומי הגשמים מי אוקיינוס הם!
 <strong>אמר ר' יצחק: הכא</strong> <small>[כאן</small> מדובר<small>]</small> <strong>בעבים שנתקשרו מערב יום טוב עסקינן</strong> <small>[אנו עוסקים],</small> ועננים אלו כבר היו מערב יום טוב באותו מקום ולא באוקיינוס ונמצא שבכניסת השבת כבר לא היה מקומם באוקיינוס.
 ושואלים: <strong>ודילמא הנך אזלי, והנך אחריני נינהו</strong> <small>[ושמא</small> עננים <small>אלה הלכו, ואלה</small> שהורידו גשמים <small>אחרים הם]</small> שכן קנו שביתה באוקיינוס? ומשיבים: <strong>דאית להו סימנא בגוייהו</strong> <small>[שיש להם סימן בהם]</small> שאלה הם אותם עננים ולא אחרים.
 <strong>ואיבעית אימא</strong> <small>[ואם תרצה אמור]</small> טעם אחר שאיננו חוששים שמא אחרים הם <strong>הוי</strong> <small>[הרי זה]</small> <strong>ספק דדבריהם</strong> של חכמים אם הם אותם עננים, וכלל הוא: כל <strong>ספק דדבריהם —</strong> נוהגים בו <strong>להקל.</strong>
 ושואלים מצד אחר: <strong>וליקני</strong> <small>[ושיקנו]</small> המים <strong>שביתה בעבים,</strong> ויימדד תחומם משם! והרי אמרת שהם כרגלי כל אדם, ואם כן <strong>תיפשוט מינה</strong> <small>[</small>האם לא <small>תפתור מכאן</small> את הבעיה<small>]</small> שנתעוררה בנושא זה, ונאמר כי <strong>אין תחומין למעלה מעשרה</strong> טפחים, שמעל גבול זה מותר ללכת אף יותר מאלפיים אמה. <strong>דאי</strong> <small>[שאם]</small> <strong>יש תחומין — ליקני</strong> <small>[ושיקנו]</small> המים <strong>שביתה בעבים!</strong>
 ודוחים: <strong>לעולם אימא לך</strong> <small>[</small>יכול אני <small>לומר לך]:</small> <strong>יש תחומין</strong> אף למעלה מעשרה טפחים, אלא לא קנו המים שביתה בענן כי <strong>מיא בעיבא מיבלע בליעי</strong> <small>[המים בענן מובלעים הם]</small> ואין מים ממש כהווייתם בתוך הענן, אלא היו בו בצורה שונה לגמרי, ולכן לא קנו שם שביתה.
## דף מו.
 <strong>כל שכן דהוו להו</strong> <small>[שהינם]</small> בבחינת <strong>נולד דאסירי</strong> <small>[שאסורים]</small> בטלטול כלל, שכן דבר שנוצר מתחילתו ביום טוב ובשבת — אסור להשתמש בו, שהוא כמוקצה גמור,
 <strong>אלא</strong> כך יש לומר: <strong>מים בעבים מינד ניידי</strong> <small>[נודדים</small> הם<small>]</small> וכיון שכך אינם קונים שביתה שם. ואומרים: <strong>השתא דאתית להכי</strong> <small>[עכשיו שהגעת לכך</small> לתירוץ זה<small>],</small> <strong>אוקיינוס נמי</strong> <small>[גם כן]</small> <strong>לא ליקשו</strong> <small>[יקשה]</small> <strong>לך, מיא</strong> <small>[המים]</small> <strong>באוקיינוס נמי מינד ניידי</strong> <small>[גם כן נעים ונדים],</small> <strong>ותניא</strong> <small>[ושנינו</small> בברייתא<small>]:</small> <strong>נהרות המושכין</strong> מים <strong>ומעיינות הנובעין — הרי הן כרגלי כל אדם</strong> לפי שלא קנו שביתה במקום מסויים אחד וכן דין מי העבים והימים.
 <big>א</big> <strong>אמר ר' יעקב בר אידי אמר ר' יהושע בן לוי: הלכה כר' יוחנן בן נורי. אמר ליה</strong> <small>[לו]</small> <strong>ר' זירא לר' יעקב בר אידי:</strong> האם <strong>בפירוש שמיע לך</strong> <small>[שמעת]</small> הלכה זו <strong>או מכללא שמיע לך</strong> <small>[מכלל</small> הדברים <small>שמעת,</small> הסקת אותה<small>]?</small> <strong>אמר ליה</strong> <small>[לו]:</small> <strong>בפירוש שמיע לי</strong> <small>[שמעתי].</small>
 ושואלים: <strong>מאי כללא</strong> <small>[מהו כלל</small> זה<small>]</small> שחשב ר' זירא שהוא מקור הלכה זו? — ש<strong>אמר ר' יהושע בן לוי: הלכה כדברי המיקל בעירוב.</strong>
 ואולם כיון שנאמרה אף מימרה זו בפירוש, שואלים: <strong>ותרתי</strong> <small>[ו</small>באמת <small>שתיהן]</small> <strong>למה לי,</strong> שאם אמר כבר שהלכה כדברי המיקל בעירוב, לשם מה היה לו לומר שהלכה כר' יוחנן בן נורי?!
 <strong>אמר ר' זירא: צריכי</strong> <small>[צריכים</small> שניהם להיאמר<small>],</small> <strong>דאי אשמעינן</strong> <small>[שאם היה משמיע לנו]</small> רק <strong>הלכה כר' יוחנן בן נורי, הוה אמינא</strong> <small>[הייתי אומר]</small> שהלכה כמותו <strong>בין לקולא</strong> <small>[להקל]</small> באדם ישן שקנה שביתה ויכול להלך אלפיים אמה <strong>ובין לחומרא</strong> <small>[להחמיר]</small> בכלי הפקר שקונים שביתה במקומם ואין להם אלא אלפיים אמה ממקומם, ולכן <strong>קא משמע לן</strong> <small>[השמיע לנו]</small> כי <strong>הלכה כדברי המיקל בעירוב,</strong> שיש לפסוק כר' יוחנן בן נורי רק כשיש צד הקלה בדבר.
 וכן שואלים: <strong>ולימא</strong> <small>[ושיאמר]</small> רק <strong>"הלכה כדברי המיקל בעירוב".</strong> ואם כן, <strong>הלכה כ</strong>דברי <strong>ר' יוחנן בן נורי למה לי?</strong>
 ומשיבים: <strong>איצטריך</strong> <small>[נצרך]</small> כי <strong>סלקא דעתך אמינא</strong> <small>[יעלה על דעתך לומר]</small> <strong>הני מילי</strong> <small>[דברים אלה]</small> שהלכה כמיקל בעירובין נאמרו כאשר המחלוקת היא של <strong>יחיד במקום יחיד, ורבים במקום רבים, אבל יחיד במקום רבים — אימא</strong> <small>[אמור]</small> ש<strong>לא</strong> יפסקו כמותו. על כן הוצרך לומר שהלכה כר' יוחנן בן נורי, אף כנגד חכמים.
 <strong>אמר ליה</strong> <small>[לו]</small> <strong>רבא לאביי: מכדי</strong> <small>[הרי]</small> <strong>עירובין דרבנן</strong> <small>[מדברי חכמים</small> הם<small>],</small> <strong>מה לי</strong> להבדיל בין מחלוקת <strong>יחיד במקום יחיד, ומה לי יחיד במקום רבים!</strong>
 <strong>אמר ליה</strong> <small>[לו]</small> <strong>רב פפא לרבא: ובדרבנן לא שני לן</strong> <small>[ו</small>כי <small>בדברי סופרים אינו שונה לנו]</small> <strong>בין יחיד במקום יחיד ליחיד במקום רבים!</strong>
 <strong>והתנן</strong> <small>[והרי שנינו</small> במשנה<small>],</small> <strong>ר' אלעזר אומר: כל אשה שעברו עליה שלש עונות,</strong> כלומר: שהגיעו ימי וסתה שלש פעמים ולא מצאה דם, הרי זו בחזקת שאינה רואה דם וסת. ואם ראתה דם אחר כך — <strong>דייה שעתה,</strong> דייה להיות טמאה כנדה משעה זו שבדקה ומצאה שהיא נדה <strong>ואין חוששים שמא יצא הדם קודם לכן ויש לטמאה יום שלם מקודם לכך. וחכמים אומרים בענין זה שכך הלכה רק באשה זקנה או יולדת שבדרך הטבע מפסיקה לראות דם, אבל באשה צעירה רגילה אין אומרים אף אחר שלש עונות "דייה שעתה".</strong>
 <strong>ותניא</strong> <small>[ושנינו</small> בברייתא<small>]:</small> <strong>מעשה ועשה רבי</strong> ופסק הלכה <strong>כר' אלעזר. לאחר שנזכר</strong> שבדבר זה חלוקין חבריו על ר' אלעזר ושלכאורה לא עשה כראוי, <strong>אמר:</strong> בכל זאת <strong>כדי</strong> (ראוי) <strong>הוא ר' אלעזר לסמוך עליו בשעת הדחק.</strong>
 ומעירים: <strong>מאי</strong> <small>[מה</small> פירוש<small>]</small> <strong>"לאחר שנזכר"? אילימא</strong> <small>[אם לומר]</small> <strong>לאחר שנזכר</strong> ש<strong>אין הלכה כר' אלעזר אלא כרבנן</strong> <small>[כחכמים],</small> אם כן <strong>בשעת הדחק היכי עביד כוותיה</strong> <small>[איך עשה כמותו],</small> והלא נפסקה הלכה שלא כדבריו!
 <strong>אלא דלא איתמר הלכתא</strong> <small>[שלא נאמרה הלכה]</small> פסוקה בדבר <strong>לא כר' אלעזר ולא כרבנן.</strong> ו<strong>"לאחר שנזכר" דלאו</strong> <small>[שלא]</small> <strong>יחיד פליג עליה</strong> <small>[חלק עליו</small> על ר' אלעזר<small>]</small> <strong>אלא רבים פליגי עליה</strong> <small>[חולקים עליו]</small> <strong>אמר:</strong> בכל זאת <strong>כדי הוא ר' אלעזר לסמוך עליו בשעת הדחק.</strong> משמע שאף שנחלקו בגזירת חכמים (אם לטמא אשה למפרע), מכל מקום מלכתחילה בכל מחלוקת בין יחיד ורבים הלכה כרבים.
 <strong>אמר רב משרשיא לרבא, ואמרי לה</strong> <small>[ויש אומרים]</small> שאמר זאת <strong>רב נחמן בר יצחק לרבא: ובדרבנן לא שני</strong> <small>[ובדברי חכמים אינו שונה]</small> <strong>בין יחיד במקום יחיד, בין יחיד במקום רבים?</strong>
 <strong>והתניא</strong> <small>[והרי שנינו</small> בברייתא<small>]:</small> <strong>שמועה קרובה</strong> ששמע אדם שמת אחד מקרוביו — <strong>נוהגת,</strong> וצריך הוא להתאבל בכל דיני האבל <strong>שבעה</strong> ימי אבל חמור, <strong>ושלשים</strong> ימי אבל קל יותר. שמועה <strong>רחוקה — אינה נוהגת</strong> באבילות <strong>אלא יום אחד</strong> בלבד.
 ואמרו: <strong>ואי זו היא קרובה ואי זו היא רחוקה? בתוך שלשים</strong> יום מיום הפטירה — <strong>קרובה, לאחר שלשים — רחוקה,</strong> אלו <strong>דברי ר' עקיבא. וחכמים אומרים: אחת שמועה קרובה ואחת שמועה רחוקה נוהגת שבעה ושלשים.</strong>
 <strong>ואמר רבה בר בר חנה אמר ר' יוחנן: כל מקום שאתה מוצא יחיד מיקל</strong> בהלכה, <strong>ורבים מחמירין,</strong> ודאי <strong>הלכה כדברי המחמירין המרובים, חוץ מזו, שאף על פי שר' עקיבא מיקל וחכמים מחמירין — הלכה כדברי ר' עקיבא. ו</strong>ר' יוחנן
 <strong>סבר לה</strong> <small>[לאותה</small> הנהגה<small>]</small> <strong>כשמואל,</strong> ש<strong>אמר שמואל: הלכה כדברי המיקל באבל,</strong> שכל מחלוקת בדיני אבילות ראוי לנטות בה להקלה.
 ומכאן נדייק: <strong>באבילות הוא דאקילו</strong> <small>[שהקילו]</small> <strong>בה רבנן</strong> <small>[חכמים]</small> <strong>אבל בעלמא</strong> <small>[בכלל</small> בשאר הלכות<small>] —</small> <strong>אפילו בדרבנן שני</strong> <small>[בדברי סופרים שונה]</small> <strong>בין יחיד במקום יחיד בין יחיד במקום רבים.</strong> ואם כן יפה עשה ר' יהושע בן לוי שפסק הלכה במפורש כר' יוחנן בן נורי שהוא יחיד במקום רבים אף בעירוב שאינו אלא מדברי סופרים.
## דף מו:
 <strong>ורב פפא אמר</strong> שאפשר להסביר את הצורך בכפילות דבריו של ר' יהושע בן לוי באופן אחר, <strong>איצטריך</strong> <small>[נצרך]</small> שאילו היה אומר רק הלכה כדברי המיקל בעירוב <strong>סלקא דעתך אמינא</strong> <small>[היה עולה על דעתך לומר]:</small> <strong>הני מילי</strong> <small>[אלו הדברים]</small> נאמרו רק <strong>ב</strong>דיני <strong>עירובי חצירות,</strong> שכולם מדברי סופרים. <strong>אבל בעירובי תחומין</strong> שמחמירים בהם — <strong>אימא</strong> <small>[אמור]</small> ש<strong>לא</strong> נפסוק להקל, על כן צריך שיאמר שניהם.
 ושואלים: <strong>ומנא תימרא דשני לן</strong> <small>[ומנין תאמר ששונה לנו]</small> להלכה <strong>בין עירובי חצירות לעירובי תחומין</strong> — <strong>דתנן</strong> <small>[ש</small>כן <small>שנינו</small> במשנה<small>]</small> בדומה לכך, <strong>אמר ר' יהודה: במה דברים אמורים</strong> שמערבים לאדם רק מדעתו — <strong>בעירובי תחומין, אבל בעירובי חצירות — מערבין בין לדעת ובין שלא לדעת, שזכין לאדם שלא בפניו</strong> ואין צורך לקבל הסכמתו לדבר שיש לו בו רק צד זכות והנאה, <strong>ו</strong>אולם <strong>אין חבין לאדם אלא בפניו.</strong> והרי בעירובי תחומין מה שהוא מרוויח בהיתר הליכה לצד אחד מפסיד הוא מצד שני, ואין לעשות זאת שלא מדעתו.
 <strong>רב אשי אמר:</strong> אפשר להסביר באופן אחר את כפילות דברי ר' יהושע. <strong>איצטריך</strong> <small>[נצרך],</small> כי <strong>סלקא דעתך אמינא</strong> <small>[יעלה על דעתך לומר]</small> כי מה שאמר שמקילים בעירוב, <strong>הני מילי</strong> <small>[דברים אלה]</small> אמורים דווקא <strong>בשיורי עירוב,</strong> כלומר: לאחר שנעשה כבר העירוב כדינו, אלא שיש לחשוש שנתקלקל אחר כך, <strong>אבל בתחילת עירוב — אימא</strong> <small>[אמור]</small> ש<strong>לא</strong> נפסוק להקל.
 ושואלים: <strong>ומנא תימרא דשני לן</strong> <small>[ומנין תאמר ששונה לנו]</small> <strong>בין שיורי עירוב לתחילת עירוב</strong> — <strong>דתנן</strong> <small>[ש</small>כן <small>שנינו</small> במשנה<small>]</small> <strong>אמר ר' יוסי: במה דברים אמורים</strong> שקבעו מידה לכמות האוכל שיש צורך בה לעירוב — <strong>בתחילת עירוב</strong> כדי לקבעו מעיקרו, <strong>אבל בשיורי עירוב — אפילו כל שהוא.</strong>
 <strong>ולא אמרו לערב חצירות</strong> כאשר כל בני העיר עשו שיתופי מבואות, ונעשים כולם כבני חצר אחת, <strong>אלא כדי שלא לשכח תורת עירוב מן התינוקות.</strong> ועיקר דין עירוב אינו אלא בעירוב תחומים.
 <big>ב</big> כיון שנאמרו דברים בכללי קביעת הלכה בנושאים שונים הביאו עוד דברים בנושא זה. <strong>ר' יעקב ור' זריקא אמרו: הלכה</strong> בכל מקום <strong>כר' עקיבא מחבירו</strong> כשיחיד חולק עליו, <strong>ו</strong>הלכה <strong>כר' יוסי</strong> אפילו <strong>מחביריו</strong> הרבים, <strong>ו</strong>הלכה <strong>כרבי</strong> יהודה הנשיא <strong>מחבירו</strong>.
 ושואלים: <strong>למאי הלכתא</strong> <small>[לאיזו הלכה]</small> נאמרו דברים אלה. כלומר, באיזו מידה אפשר לסמוך על כללים אלה? <strong>ר' אסי אמר</strong> שהדבר הזה <strong>הלכה</strong> גמורה הוא. <strong>ור' חייא בר אבא אמר</strong>: <strong>מטין,</strong> להורות כן ליחיד השואל הלכה אבל לא לרבים כהלכה כללית. <strong>ור' יוסי בר' חנינא אמר: נראין,</strong> שכך נראה שיש לפסוק, אבל אין זו הלכה גמורה ולכן אין מורים כן כלל, אבל אם נהג כך האחד מדעתו, אין מחזירים אותו.
 ועוד בענין זה. <strong>כלשון הזה אמר ר' יעקב בר' אידי אמר ר' יוחנן: ר' מאיר ור' יהודה</strong> שנחלקו ביניהם — <strong>הלכה כר' יהודה, ר' יהודה ור' יוסי — הלכה כר' יוסי. ואין צריך לומר</strong> שאם נחלקו <strong>ר' מאיר ור' יוסי — הלכה כר' יוסי</strong>. כי <strong>השתא</strong> <small>[עכשיו]</small> <strong>במקום ר' יהודה — ליתא</strong> <small>[אינו],</small> שאין פוסקים הלכה כמותו. <strong>במקום ר' יוסי מיבעיא</strong> <small>[נצרכה]?!</small> שהרי אף ר' יהודה אין הלכה כמותו נגד ר' יוסי.
 אמר <strong>רב אסי: אף אני לומד</strong> לפי אותו עקרון: <strong>ר' יוסי ור' שמעון — הלכה כר' יוסי,</strong> ש<strong>אמר ר' אבא אמר ר' יוחנן:</strong> אם נחלקו <strong>ר' יהודה ור' שמעון — הלכה כר' יהודה.</strong> ומכאן נסיק: <strong>השתא</strong> <small>[עכשיו]</small> שאנחנו יודעים ש<strong>במקום ר' יהודה ליתא</strong> <small>[אינו]</small> לדברי ר' שמעון, <strong>במקום ר' יוסי</strong> שהלכה כמותו כנגד ר' יהודה <strong>מיבעיא</strong> <small>[נצרכה</small> לומר<small>]</small> שהלכה כמותו?
 <strong>איבעיא להו</strong> <small>[נשאלה להם</small> ללומדים<small>]:</small> <strong>ר' מאיר ור' שמעון</strong> שחלקו, <strong>מאי</strong> <small>[מה</small> פסק ההלכה<small>]?</small> ולא נמצאו מקורות בדבר, והושארה הבעיה ב<strong>תיקו</strong> <small>[תעמוד</small> השאלה במקומה<small>].</small>
 <big>ג</big> <strong>אמר רב משרשיא: ליתנהו להני כללי</strong> <small>[אין</small> לסמוך <small>על אותם הכללים]</small> שואלים: <strong>מנא ליה</strong> <small>[מנין לו]</small> <strong>לרב משרשיא הא</strong> <small>[זאת]</small> שאין לסמוך על הכללים הללו?
 <strong>אילימא מהא דתנן</strong> <small>[אם תאמר מזו ששנינו]</small> במשנתנו, <strong>ר' שמעון אומר: למה הדבר דומה — לשלש חצירות הפתוחות זו לזו ופתוחות לרשות הרבים, עירבו שתים החיצונות עם האמצעית — היא מותרת עמהן, והן מותרות עמה, ושתים החיצונות אסורות זו עם זו.</strong>
 <strong>ואמר רב חמא בר גוריא אמר רב: הלכה כר' שמעון. ומאן פליג עליה</strong> <small>[ומי חלק עליו]</small> על ר' שמעון בדבר זה — <strong>ר' יהודה. והא</strong> <small>[והרי]</small> <strong>אמרת: ר' יהודה ור' שמעון הלכה כר' יהודה. אלא לאו שמע מינה: ליתנהו</strong> <small>[אלא</small> האם <small>לא תלמד מכאן</small> כי <small>אין</small> לסמוך על כללים אלה<small>]?</small>
 ודוחים: <strong>ומאי קושיא</strong> <small>[ומה הקושיה]</small> שבדבר שממנה לומדים כן, <strong>דילמא היכא דאיתמר</strong> <small>[במקום שנאמר]</small> פסק הלכה מפורש שונה — <strong>איתמר,</strong> אבל <strong>היכא דלא איתמר</strong> <small>[במקום שלא נאמרה]</small> הלכה מנוגדת — <strong>לא איתמר</strong> <small>[לא נאמר].</small> ואפשר לסמוך על הכלל הקבוע.
 <strong>אלא</strong> אפשר להוכיח <strong>מהא דתנן</strong> <small>[מזו ששנינו</small> במשנה<small>]:</small> <strong>עיר של יחיד ונעשית</strong> אחר כך קנין ל<strong>רבים — מערבין את כולה</strong> בעירוב חצרות. ואולם אף עיר <strong>של רבים</strong> אם <strong>נעשית</strong> קנין <strong>של יחיד — אין מערבין את כולה, אלא אם כן עושה חוצה לה</strong> שהשאיר חלק מסויים שלא יכלל בעירוב החצירות, ויהא החלק גדול <strong>כעיר</strong> ששמה <strong>חדשה שביהודה. שיש בה חמשים דיורין</strong> — אלו <strong>דברי ר' יהודה</strong>.
 <strong>ר' שמעון אומר:</strong>
## דף מז.
 אין צורך בשטח כה גדול אלא בהקצאת <strong>שלש חצירות של שני בתים</strong> די. <strong>ואמר רב חמא בר גוריא אמר רב: הלכה כר' שמעון. ומאן פליג עליה</strong> <small>[ומי חולק עליו]</small> — <strong>ר' יהודה. והא</strong> <small>[והרי]</small> <strong>אמרת</strong> שקיים כלל: <strong>ר' יהודה ור' שמעון — הלכה כר' יהודה!</strong>
 ודוחים: <strong>ומאי קושיא</strong> <small>[ומה הקושיה]</small> בכך? <strong>דילמא הכא נמי, היכא דאיתמר</strong> <small>[שמא גם כאן, במקום שנאמר]</small> במפורש שהלכה כר' שמעון — <strong>איתמר</strong> <small>[נאמר],</small> <strong>היכא דלא איתמר</strong> <small>[במקום שלא נאמר] —</small> <strong>לא איתמר</strong> <small>[לא נאמר]</small> וכרגיל הלכה כר' יהודה.
 <strong>אלא מהא דתנן</strong> <small>[מזו ששנינו</small> במשנה<small>]:</small> <strong>המניח את ביתו</strong> ולא עשה עירוב חצירות <strong>והלך לשבות בעיר אחרת, אחד גוי ואחד ישראל — אוסר לבני חצירות</strong> שהיו סביב ביתו להוציא מביתם לחצר משום שלא עירב עימם, ובית שאינו מעורב, אוסר על כולם — אלו <strong>דברי ר' מאיר</strong>.
 <strong>ר' יהודה אומר: אינו אוסר</strong> כיון שאינו נמצא במקום. <strong>ר' יוסי אומר: גוי — אוסר, ישראל — אינו אוסר, מפני שאין דרך ישראל לבא בשבת</strong> אם כבר קבע לעצמו דירה במקום אחר. <strong>ר' שמעון אומר: אפילו הניח את ביתו והלך לשבות אצל בתו באותה העיר — אינו אוסר</strong> אף שוודאי מצד הדין יכול לחזור, <strong>שכבר הסיח דעתו</strong> מלשוב לביתו.
 <strong>ואמר רב חמא בר גוריא אמר רב: הלכה כר' שמעון, ומאן פליג עליה</strong> <small>[ומי חלק עליו] —</small> <strong>ר' יהודה. והא</strong> <small>[והרי]</small> <strong>אמרת</strong> כבר כי <strong>ר' יהודה ור' שמעון — הלכה כר' יהודה!</strong>
 ושוב דוחים: <strong>ומאי קושיא</strong> <small>[ומה הקושיה]</small> בכך? <strong>דילמא הכא נמי, היכא דאיתמר</strong> <small>[שמא גם כאן, במקום שנאמר]</small> במפורש שהלכה כר' שמעון — <strong>איתמר</strong> <small>[נאמר],</small> <strong>היכא דלא איתמר</strong> <small>[במקום שלא נאמר] —</small> <strong>לא איתמר</strong> <small>[לא נאמר].</small>
 <strong>אלא</strong> יש להוכיח <strong>מהא דתנן</strong> <small>[מזו ששנינו</small> במשנה<small>]:</small> <strong>וזהו שאמרו: העני מערב ברגליו</strong> שיכול ללכת למקום שבתוך תחומו ולומר: כאן תהא שביתתי וישערו לו את תחום השבת מאותו מקום. <strong>ר' מאיר אומר: אנו אין לנו אלא עני</strong> שאין ברשותו כעת מזון שתי סעודות, והוא שמותר לו לערב ברגליו.
 <strong>ר' יהודה אומר</strong>: היתר זה, <strong>אחד עני ואחד עשיר.</strong> ולהיפך, <strong>לא אמרו</strong> ש<strong>מערבין בפת אלא להקל על העשיר, שלא</strong> יטרח ו<strong>יצא ויערב ברגליו,</strong> אבל עיקר עירוב — ברגליו הוא.
 <strong>ומתני ליה</strong> <small>[והיה משנה,</small> מלמד<small>, לו]</small> <strong>רב חייא בר אשי לחייא בר רב קמיה</strong> <small>[לפני]</small> <strong>רב: אחד עני ואחד עשיר. ואמר ליה</strong> <small>[לו]</small> <strong>רב: סיים בה נמי</strong> <small>[גם כן]</small> כשאתה מלמד: <strong>הלכה כר' יהודה</strong>.
 ואפשר להקשות: <strong>תרתי</strong> <small>[שתיים]</small> <strong>למה לי, והא</strong> <small>[והרי]</small> כבר <strong>אמרת: ר' מאיר ור' יהודה — הלכה כר' יהודה!</strong> ואם הוצרך רב לפרש שהלכה כר' יהודה, משמע שאינו סבור שיש כלל שר' מאיר ור' יהודה — הלכה כר' יהודה?!
 ודוחים: <strong>ומאי קושיא</strong> <small>[ומה קושיה]?</small> <strong>דילמא רב לית ליה להני כללי</strong> <small>[שמא רב אין לו,</small> אינו סובר <small>אלה הכללים],</small> אבל שאר חכמים מקבלים אותם?
 <strong>אלא</strong> מביאים ראיה ממקור אחר, <strong>מהא דתנן</strong> <small>[מזו ששנינו</small> במשנה<small>]:</small> <strong>היבמה לא תחלוץ ולא תתיבם עד שיהו לה שלשה חדשים</strong> אחרי מות בעלה, שמא היתה מעוברת מבעלה, ואם יהיה לה ילד ממנו אינה זקוקה ליבום ולחליצה, ותוך שלשה חדשים יהא הדבר ניכר.
 <strong>וכן שאר כל הנשים לא ינשאו ולא יתארסו עד שיהו להן שלשה חדשים</strong> אחר מות בעליהן, או לאחר גירושיהן, <strong>אחד</strong> אם נישאו כשהן <strong>בתולות ואחד בעולות, אחד אלמנות ואחד גרושות, אחד</strong> אם נתאלמנו או נתגרשו כשהיו <strong>ארוסות ואחד נשואות,</strong> שאם היתה הרה לבעלה הראשון ידעו בבירור מי אבי הילד, שלא נחלקו חכמים אם יש מקום לחשש זה אלא קבעו כלל לכל מקרה, שיהא תוקפו קיים תמיד.
 <strong>ר' יהודה אומר:</strong> אם נתאלמנו או נתגרשו כשהיו <strong>נשואות — יתארסו</strong> מיד שהרי בתקופת האירוסין אין האיש בא על ארוסתו ואין להקפיד אלא להרחיק את זמן נשואין שניים מן הראשונים.
 וכן אם נתאלמנו או נתגרשו כשהיו <strong>ארוסות — ינשאו</strong> מיד, שאין להניח שנבעלו בתקופת אירוסיהן, <strong>חוץ מארוסה שביהודה, מפני שלבו גס בה.</strong> שזוגות מאורסים שבארץ יהודה היו נוהגים להיפגש ביחידות, ויש לחשוש שמא הרתה לו, אבל בשאר מקומות אין לחשוש.
 <strong>ר' יוסי אומר: כל הנשים</strong> שמנינו <strong>יתארסו</strong> מיד, שלא גזרו אלא על נישואין, <strong>חוץ מן האלמנה</strong> שצריכה להמתין, אבל מטעם אחר — <strong>מפני האיבול</strong> (אבילות). שבגלל אבלה על מות בעלה, אסור לה להתארס.
 <strong>ואמרינן</strong> <small>[ואמרנו]</small> בענין זה: <strong>ר' אלעזר לא על</strong> <small>[בא</small> פעם<small>]</small> <strong>לבי מדרשא</strong> <small>[לבית המדרש].</small> <strong>אשכחיה</strong> <small>[מצא</small> את<small>]</small> <strong>ר' אסי דהוה קאים</strong> <small>[שהיה עומד].</small> <strong>אמר ליה</strong> <small>[לו]:</small> <strong>מאי אמור בבי מדרשא</strong> <small>[מה אמרו בבית המדרש]?</small> <strong>אמר ליה</strong> <small>[לו]:</small> <strong>הכי</strong> <small>[כך]</small> <strong>אמר ר' יוחנן: הלכה כר' יוסי</strong>. אמר לו: <strong>מכלל דיחידאה פליג עליה</strong> <small>[שיחיד</small> הוא זה <small>שחלק עליו]</small> ולכן הלכה כמותו.
 ענה לו: <strong>אין</strong> <small>[כן],</small> <strong>והתניא</strong> <small>[וכן שנינו</small> בברייתא<small>]:</small> <strong>הרי</strong> אשה <strong>שהיתה רדופה לילך לבית אביה,</strong> שהיתה להוטה להיות בבית אביה ולא שהתה עם בעלה בימיו האחרונים. <strong>או שהיתה לה כעס עם בעלה</strong> ונפרדו, <strong>או שהיה בעלה זקן או חולה,</strong> שאינו יכול להוליד, <strong>או שהיתה היא חולה,</strong> או שהוחזקה <strong>עקרה,</strong> או <strong>זקנה, קטנה ואיילונית</strong> (שמטבעה אינה מסוגלת להוליד), <strong>ו</strong>כל <strong>שאינה ראויה לילד</strong> מסיבה אחרת, <strong>או שהיה בעלה חבוש בבית האסורין,</strong> וכן <strong>המפלת לאחר מיתת בעלה</strong> שאין לחוש עוד שמא היא מעוברת — <strong>כולן צריכין להמתין שלשה חדשים, דברי ר' מאיר</strong> הסבור שגזירה זו חלה על כל הנשים. אף אם אין בכך הכרח מצד הענין. <strong>ר' יוסי מתיר ליארס ולינשא מיד</strong> בכל אלו.
 וממשיכים: <strong>למה לי</strong> (לשם מה) היה צריך לומר שהלכה כר' יוסי? <strong>והא</strong> <small>[והרי]</small> <strong>אמרת ר' מאיר ור' יוסי הלכה כר' יוסי</strong> ואם כן הלכה כמותו גם כאן. ואם כן לכאורה משמע מכאן שאין כלל זה נכון!
 ודוחים: <strong>ומאי קושיא</strong> <small>[ומה הקושיה</small> שבדבר<small>]?</small> <strong>דלמא לאפוקי</strong> <small>[שמא</small> בא פסק זה <small>להוציא]</small> מדברי <strong>רב נחמן אמר שמואל</strong> ש<strong>אמר</strong> שאף שבמחלוקות רבות אין הלכה כר' מאיר, מכל מקום <strong>הלכה כר' מאיר בגזירותיו,</strong> כאשר החמיר בדבר אחד מתוך דמיונו לאחרים. ולכן היה ר' יוחנן צריך לומר שהלכה כאן כר' יוסי למרות שהוא בניגוד לגזירתו של ר' מאיר.
 <strong>אלא</strong> ההוכחה לביטול כללים אלה היא <strong>מהא דתניא</strong> <small>[מזו ששנינו</small> בברייתא<small>]:</small> <strong>הולכין ליריד של גוים</strong> (שוק שנעשה לכבוד עבודה זרה) <strong>ולוקחים מהן בהמה ועבדים ושפחות,</strong> מפני שמכניסים אותם לקדושה. <strong>בתים שדות וכרמים,</strong> משום יישוב ארץ-ישראל. <strong>וכותב ומעלה</strong> (מאשר את הדברים) <strong>בערכאות</strong> (בתי דינים) <strong>שלהן,</strong> תוך קבלת חתימותיהן, ואף על פי שיש בכך הכרת חשיבותם ויש לחשוש שמא יבוא להודות לעבודה זרה, <strong>מפני</strong> שבכך <strong>הוא כמציל מידן.</strong> שכן על ידי אישורם וחתימתם לא יוכלו לערער ולחזור בהם ממכירתם.
 <strong>ואם היה כהן</strong> — אף מותר לו לצאת למקום שבו הוא <strong>מטמא, בחוצה לארץ,</strong> שעפרה ואוירה מטמאים, וללכת <strong>לדון ולערער עמהן. וכשם שמטמא</strong> הכהן <strong>בחוצה לארץ כך מטמא,</strong> לשם כך, <strong>בבית הקברות.</strong>
 ומתחילה תוהים על הלכה אחרונה זו: וכי <strong>בית הקברות סלקא דעתך</strong> <small>[עולה על דעתך</small> לומר<small>]?!</small> הלא <strong>טומאה דאורייתא</strong> <small>[מן התורה]</small> <strong>היא,</strong> וכיצד יתירו חכמים לכהן להיטמא, בניגוד למה שכתוב בתורה!
 <strong>אלא</strong> מדובר בטומאת <strong>בית הפרס,</strong> שדה שנחרש בו קבר ויש בו חשש טומאת מת, שטומאתו רק מ<strong>דרבנן</strong> <small>[מדברי חכמים].</small>
 <strong>ומטמא</strong> וכמו כן יוצא הכהן לחוץ לארץ כדי <strong>לישא אשה</strong> שם, או כדי <strong>ללמוד תורה. אמר ר' יהודה: אימתי</strong> נאמר היתר זה — <strong>בזמן שאין מוצא</strong> אפשרות <strong>ללמוד</strong> בארץ, <strong>אבל</strong> אם <strong>מוצא</strong> הכהן אפשרות <strong>ללמוד</strong> בארץ — <strong>לא יטמא.</strong>
 <strong>ר' יוסי אומר: אף בזמן שמוצא</strong> אפשרות <strong>ללמוד</strong> בארץ — <strong>נמי</strong> <small>[גם כן]</small> <strong>יטמא, לפי</strong>
## דף מז:
 <strong>שאין</strong> (שלא) <strong>מן הכל זוכה אדם ללמוד,</strong> וייתכן שרק רב מסויים הנמצא בחוץ לארץ הוא המתאים לו. <strong>ואמר ר' יוסי</strong> ראיה לדבריו: <strong>מעשה ביוסף הכהן שהלך אצל רבו לצידן</strong> שהיא בחוץ לארץ <strong>ללמוד תורה,</strong> על אף שהיה בדורו של רבן יוחנן בן זכאי שהיה בארץ ישראל והיה גדול הדור.
 <strong>ואמר ר' יוחנן: הלכה כר' יוסי</strong>. וכאן עולה השאלה: <strong>ולמה לי</strong> לפסוק גם כאן? <strong>והא</strong> <small>[והרי]</small> כבר <strong>אמרת ר' יהודה ור' יוסי — הלכה כר' יוסי!</strong>
 <strong>אמר אביי: איצטריך</strong> <small>[נצרך,</small> בכל זאת<small>],</small> כי <strong>סלקא דעתך אמינא</strong> <small>[יעלה על דעתך לומר]:</small> <strong>הני מילי</strong> <small>[דברים אלה] —</small> <strong>במתניתין</strong> <small>[במשנתינו],</small> <strong>אבל בברייתא — אימא</strong> <small>[אמור]</small> ש<strong>לא,</strong> על כן היה צורך לומר שהלכה כדבריו גם בברייתא. ומכיון שלא נמצאו הוכחות לדברי רב משרשיא שאין כללים לפסק ההלכה, יש איפוא לתקן את דבריו, <strong>אלא</strong>
 <strong>הכי קאמר</strong> <small>[כך אמר</small> התכוון<small>]</small> רב משרשיא: <strong>הני כללי לאו</strong> <small>[כללים אלה לא]</small> <strong>דברי הכל נינהו</strong> <small>[הם],</small> <strong>דהא</strong> <small>[שהרי]</small> <strong>רב לית ליה הני כללי</strong> <small>[אין לו אותם כללים],</small> כפי שהוכחנו לעיל.
 <big>א</big> מעתה שבים אנו לבעיה היסודית של קנין שביתה. <strong>אמר רב יהודה אמר שמואל: חפצי גוי אין קונין שביתה</strong> ואין להם תחום שבת לא מכח עצמם, ולא מכח בעלותו של הגוי, ואם נכנסו מחוץ לתחום לתוך העיר, מותר לישראל לטלטלם אלפיים אמה לכל צד.
 ושואלים: <strong>למאן</strong> <small>[ל</small>שיטת <small>מי]</small> נאמר דבר זה, <strong>אילימא לרבנן</strong> <small>[אם תאמר שלפי</small> שיטת <small>חכמים]</small> אמר — הרי <strong>פשיטא</strong> <small>[פשוט</small> הדבר<small>]!</small> <strong>השתא</strong> <small>[עכשיו]</small> שאומר אתה ש<strong>חפצי הפקר דלית להו</strong> <small>[שאין להם]</small> <strong>בעלים, אין קונין שביתה. חפצי הגוי, דאית להו</strong> <small>[שיש להם]</small> <strong>בעלים</strong> ובעליהם עצמם אינם יכולים לקנות שביתה <strong>מיבעיא</strong> <small>[נצרכה]</small> לומר שאינם קונים שביתה במקומם מכח עצמם?
 <strong>אלא אליבא</strong> <small>[על פי שיטתו]</small> של <strong>ר' יוחנן בן נורי, וקא משמע לן</strong> <small>[ומשמיע לנו]:</small> <strong>אימר</strong> <small>[אמור]</small> ש<strong>אמר ר' יוחנן בן נורי</strong> ש<strong>קונין שביתה — הני מילי</strong> <small>[דברים אלה]</small> אמורים ב<strong>חפצי הפקר, דלית להו</strong> <small>[שאין להם]</small> <strong>בעלים. אבל חפצי הגוי, דאית להו</strong> <small>[שיש להם]</small> <strong>בעלים — לא.</strong>
 <strong>מיתיבי</strong> <small>[מקשים]</small> <strong>ר' שמעון בן אלעזר אומר: השואל כלי מן הגוי</strong> בן עירו <strong>ביום טוב, וכן המשאיל לו לגוי כלי מערב יום טוב, והחזירו לו</strong> הגוי <strong>ביום טוב. ו</strong>כן <strong>הכלים</strong> שנעשו <strong>אוצרות</strong> (מחסנים) <strong>ששבתו בתוך התחום — יש להן אלפים אמה לכל רוח. וגוי שהביא לו</strong> לישראל ביום טוב <strong>פירות</strong> שקנו שביתה <strong>מחוץ לתחום — הרי זה לא יזיזם ממקומן.</strong>
 <strong>אי אמרת בשלמא קסבר</strong> <small>[אם נניח שאתה אומר שסבור]</small> <strong>ר' יוחנן בן נורי: חפצי גוי קונין שביתה,</strong> ניתן אז לפרש: <strong>הא מני</strong> <small>[</small>ברייתא <small>זו</small> כשיטת <small>מי היא]</small> — כשיטת <strong>ר' יוחנן בן נורי היא</strong> שאף חפצי גוי קונים שביתה.
 <strong>אלא אי אמרת קסבר</strong> <small>[אם אומר אתה שסבור]</small> <strong>ר' יוחנן בן נורי</strong> ש<strong>חפצי הגוי אין קונין שביתה, הא מני</strong> <small>[</small>ברייתא <small>זו</small> כשיטת <small>מי היא]</small> <strong>לא ר' יוחנן בן נורי ולא רבנן</strong> <small>[חכמים]!</small>
 <strong>ומשיבים: לעולם</strong> תפרש <strong>קסבר</strong> <small>[שסבור]</small> <strong>ר' יוחנן בן נורי חפצי הגוי קונין שביתה, ושמואל</strong> ש<strong>אמר</strong> שאינם קונים — <strong>כ</strong>שיטת <strong>רבנן</strong> <small>[חכמים]</small> אמר, <strong>ודקאמרת: לרבנן פשיטא</strong> <small>[ו</small>מה <small>שאמרת:</small> הלא <small>ל</small>שיטת <small>חכמים פשוט</small> הדבר<small>]</small> ואין צורך לאמרו כלל — אין הדבר כן, כי <strong>מהו דתימא</strong> <small>[שתאמר]:</small> יש מקום ל<strong>גזירה</strong> ב<strong>בעלים</strong> שהוא <strong>גוי אטו</strong> <small>[משום]</small> <strong>בעלים</strong> שהוא <strong>ישראל, קא משמע לן</strong> <small>[השמיע לנו]</small> ויקנו שביתה במקום הגוי, ולא יטלטלו יותר מאלפיים אמה משם. ועל כן היה צורך לומר לנו שאין גוזרים בכך.
 <strong>ו</strong>אילו <strong>רב חייא בר אבין אמר ר' יוחנן: חפצי גוי</strong> אכן <strong>קונין שביתה,</strong> מן הטעם האמור של <strong>גזירה</strong> ב<strong>בעלים</strong> שהוא <strong>גוי אטו</strong> <small>[משום]</small> <strong>בעלים</strong> שהוא <strong>ישראל.</strong>
 מסופר: <strong>הנהו דכרי דאתו</strong> <small>[אותם אילים שהובאו]</small> <strong>ל</strong>עיירה <strong>מברכתא</strong> בשבת, <strong>שרא להו</strong> <small>[התיר להם]</small> <strong>רבא לבני מחוזא למיזבן מינייהו</strong> <small>[לקנות מהם]</small> אף שמברכתא היא מחוץ לתחומה של מחוזא, ואפשר להגיע אליה רק על ידי עירוב תחומים ואילים אלה הובאו איפוא מחוץ לתחום לגמרי.
 <strong>אמר ליה</strong> <small>[לו]</small> <strong>רבינא לרבא: מאי דעתך </strong><small>[מה דעתך]</small> שאתה מתיר, שאתה מסתמך על מה ש<strong>אמר רב יהודה אמר שמואל: חפצי גוי אין קונין שביתה,</strong> ולכן לא קנו האילים שביתה במקומם ואפילו נכנסו מחוץ לתחום מותר לטלטלם.
 <strong>והא</strong> <small>[והרי]</small> כלל הוא בידינו כי אם נחלקים <strong>שמואל ור' יוחנן — הלכה כר' יוחנן, ו</strong>הלא כבר <strong>אמר רב חייא בר אבין אמר ר' יוחנן: חפצי גוי קונין שביתה גזירה בעלים</strong> שהוא <strong>גוי אטו</strong> <small>[משום]</small> <strong>בעלים</strong> שהוא <strong>ישראל?!</strong> והלכה כמותו!
 <strong>הדר</strong> <small>[חזר]</small> <strong>ואמר רבא: ליזדבנו</strong> <small>[שימכרו]</small> האילים רק <strong>לבני מברכתא,</strong> שכן <strong>כולה</strong> <small>[כל]</small> <strong>מברכתא לדידהו</strong> <small>[עבורם]</small> <strong>כארבע אמות דמיא</strong> <small>[נחשבת],</small> ואפילו חפץ שיצא באיסור מתחומו מותר לטלטלו ארבע אמות. אבל לבני מחוזא — אסור, וכשיטת ר' יוחנן.
 <big>ב</big> <strong>תני</strong> <small>[שנה]</small> <strong>ר' חייא: חרם</strong> (תעלה מלאה מים) <strong>שבין תחומי שבת — צריך</strong> לעשות
## דף מח.
 <strong>מחיצה של ברזל להפסיקו,</strong> להפריד בין תחום לתחום, כדי להתיר לבני שני המקומות לשאוב משם מים. היה <strong>מחייך</strong> (צוחק) <strong>עליה</strong> <small>[על כך]</small> <strong>ר' יוסי בר חנינא</strong> שסבר שאין צורך בתקנה זו.
 ושואלים: <strong>מאי טעמא קא</strong> <small>[מדוע היה]</small> <strong>מחייך? אילימא</strong> <small>[אם תאמר]</small> <strong>משום דתני לה</strong> <small>[ששנה אותה]</small> ר' חייא <strong>כר' יוחנן בן נורי לחומרא</strong> <small>[להחמיר]</small> שחפצי הפקר קונים שביתה במקומם <strong>ואיהו</strong> ר' יוסי בר חנינא <strong>סבירא ליה כרבנן לקולא</strong> <small>[והוא עצמו סבור היה כ</small>שיטת <small>חכמים להקל]</small> שאינם קונים שביתה במקומם <strong>ומשום דסבר לקולא, מאן דתני לחומרא מחייך עלה</strong> <small>[שהוא סבר להקל, מי ששנה להחמיר היה צוחק עליו]?</small>
 <strong>אלא</strong> מטעם אחר, <strong>משום דתניא</strong> <small>[ש</small>כן <small>שנינו</small> בברייתא<small>]:</small> <strong>נהרות המושכין ומעיינות הנובעין — הרי הן כרגלי כל אדם,</strong> ואם כן מותרים לשואב אותם לטלטלם כפי שהוא עצמו מותר, אפילו אם היו קודם לכן מחוץ לתחומו.
 ודוחים שהרי משם אין להוכיח כי <strong>דילמא</strong> <small>[שמא]</small> מדובר כאן <strong>ב</strong>חריץ של מים <strong>מכונסין</strong> ועומדים, שמים כאלה שייכים רק לבני מקומם.
 <strong>אלא</strong> מטעם אחר היה מחייך, <strong>משום דקתני</strong> <small>[ששנה]</small> ר' חייא: <strong>"צריך מחיצה של ברזל להפסיקו".</strong> וכך טען ר' יוסי: <strong>ומאי שנא</strong> <small>[ומה שונה]</small> מחיצת <strong>קנים</strong> ש<strong>לא — דעיילי בהו מיא</strong> <small>[ש</small>כן <small>נכנסים בהם</small> דרכה <small>המים</small> מתחום לתחום<small>],</small> אולם במחיצה <strong>של ברזל נמי</strong> <small>[גם כן] —</small> <strong>עיילי בהו מיא</strong> <small>[נכנסים בהם</small> מתחתיה <small>מים]</small> ואי אפשר לעשותה שתהיה אטומה לגמרי, ומה הועיל אם כן בתקנתו.
 ומקשים: <strong>ודילמא</strong> <small>[ושמא]</small> <strong>"צריך ואין לו תקנה" קאמר</strong> <small>[הוא שאמר]</small> שצריך היה לעשות מחיצה של ברזל שתפסיק לחלוטין. וכיון שאי אפשר לעשות מחיצה אטומה כזו — אין לו תקנה לחרם זה ואין להשתמש במים.
 <strong>אלא</strong> מטעם אחר לא קיבל את דברי ר' חייא, <strong>משום</strong> ש<strong>קל</strong> (הקלה) <strong>הוא שהקילו חכמים במים</strong> במחיצה כל שהיא ואין צריך במחיצת ברזל ובלבד שתהא בת עשרה טפחים.
 וכמו שהיה בענין <strong>ר' טבלא, דבעא מיניה</strong> <small>[ששאל ממנו]</small> <strong>ר' טבלא מרב: מחיצה תלויה</strong> המפסיקה מלמעלה אבל אינה מגיעה עד למטה, <strong>מהו שתתיר בחורבה?</strong> והאם אפשר לומר שחלקי גגות וקירות בבית שנהרס ישמשו מחיצה אף בדרך זו.
 ו<strong>אמר ליה</strong> <small>[לו]</small> <strong>רב: אין מחיצה תלויה מתרת אלא במים, קל הוא שהקילו חכמים במים</strong> ומדבריו למדנו שכשם שהקלו במים לומר שאם תלויה מעל למים — דייה, כך אין צורך במחיצה של ברזל, אלא די במחיצה כל שהיא, ואפילו היא של קנים.
 <big>א</big> במשנה מובא כי <strong>חכמים אומרים</strong> שמי שבשעת קניית השביתה ישן ולא נתכוון לשבות במקום <strong>אין לו אלא ארבע אמות</strong>. ור' יהודה אומר שיכול לבחור ארבע אמות לכל צד שירצה, ושואלים: <strong>ר' יהודה היינו</strong> <small>[זהו</small> הרי אלה<small>]</small> דברי <strong>תנא קמא</strong> <small>[התנא הראשון,</small> חכמים<small>]!</small>
 <strong>אמר רבא: שמונה על שמונה</strong> אמות <strong>איכא בינייהו</strong> <small>[יש ביניהם</small> הבדל להלכה<small>]</small> שלדעת ר' יהודה יש לו ארבע אמות רק לצד אחד לפי בחירתו, ואילו לדברי התנא הראשון יש ארבע אמות לכל צד שירצה ובסך הכל יש לו שמונה על שמונה אמות. ואכן <strong>תניא נמי הכי</strong> <small>[שנויה</small> ברייתא <small>גם כן כך</small> במפורש<small>]:</small> <strong>יש לו שמונה על שמונה, דברי ר' מאיר</strong>. והוא כדברי התנא הראשון במשנתנו.
 <strong>ו</strong>עוד <strong>אמר רבא: מחלוקת</strong> זו היא לענין ההיתר <strong>להלך, אבל לטלטל — דברי הכל: ארבע אמות — אין</strong> <small>[כן,</small> מותר<small>],</small> <strong>טפי</strong> <small>[יותר] —</small> <strong>לא.</strong>
 ושואלים לעיקר ההלכה: <strong>והני</strong> <small>[ואלה]</small> <strong>ארבע אמות היכא כתיבא</strong> <small>[היכן כתובות]?</small>
 ומביאים <strong>כדתניא</strong> <small>[כמו ששנויה</small> בברייתא<small>]:</small> <strong>"שבו איש תחתיו</strong> אל יצא איש ממקומו ביום השביעי<strong>"</strong> (שמות טז, כט), הכוונה: שביום השבת אל יצא אדם ממקומו אלא יהיה מוגבל לשטח שהוא <strong>כתחתיו. וכמה</strong> הוא <strong>תחתיו</strong> של אדם — <strong>גופו</strong> שיעורו כרגיל <strong>שלש אמות, ואמה</strong> נוספת <strong>כדי לפשוט ידיו ורגליו,</strong> אלו <strong>דברי ר' מאיר. ר' יהודה אומר</strong> באופן אחר: <strong>גופו שלש אמות, ואמה</strong> נוספת <strong>כדי שיטול חפץ מתחת מרגלותיו ומניח תחת מראשותיו</strong> כלומר, שישאר לו רווח מסויים.
 ושואלים: <strong>מאי בינייהו</strong> <small>[מה</small> ההבדל הלכה למעשה <small>ביניהם],</small> <strong>ועונים: איכא בינייהו</strong> <small>[יש ביניהם]</small> הבדל למעשה לענין <strong>ארבע אמות מצומצמות</strong> (בדיוק), שלדעת ר' יהודה יש רק ארבע אמות בדיוק, ולדעת ר' מאיר אין מצמצמים בכך.
 <strong>אמר ליה</strong> <small>[לו]</small> <strong>רב משרשיא לבריה</strong> <small>[לבנו]:</small> <strong>כי עיילת לקמיה</strong> <small>[כאשר תבוא לפני]</small> <strong>רב פפא, בעי מיניה</strong> <small>[שאל ממנו]</small> <strong>ארבע אמות</strong> שאמרו כאן, <strong>באמה דידיה יהבינן ליה</strong> <small>[שלו אנו נותנים לו],</small> כלומר לפי גודל אמת יד שלו <strong>או באמה של קדש,</strong> האמות הרגילות הקבועות לעניני הקודש שהם של ששה טפחים בינוניים, <strong>יהבינן ליה</strong> <small>[נותנים אנו לו].</small>
 <strong>אם אמר לך אמות של קדש יהבינן ליה</strong> <small>[נותנים אנו לו]</small> — <strong>עוג מלך הבשן מה תהא עליו?</strong> שגדול הוא בהרבה מתחום זה. <strong>ואם אמר לך באמה דידיה יהבינן ליה</strong> <small>[שלו אנו נותנים לו]</small> <strong>אימא ליה</strong> <small>[אמור לו]:</small> <strong>מאי טעמא לא קתני לה גבי</strong> <small>[מה הטעם לא שנה</small> אף <small>אותה</small> הלכה <small>אצל]</small> אותן הלכות שצרפו יחד שיעורים שונים בהלכה <strong>"יש</strong> שיעורים <strong>שאמרו</strong> בהם <strong>הכל לפי מה שהוא אדם",</strong> שהמידה אינה קבועה ומשתנה לפי האדם העושה, ולא מנו בין ההלכות הללו גם את ארבע האמות הללו?
 <strong>כי אתא</strong> <small>[כאשר בא]</small> בנו של רב משרשיא <strong>לקמיה</strong> <small>[לפני]</small> <strong>רב פפא, אמר ליה</strong> <small>[לו]</small> רב פפא: <strong>אי דייקינן כולא האי, לא הוי תנינן</strong> <small>[אילו היינו מדייקים כל כך, לא היינו</small> יכולים <small>ללמוד</small> כלל<small>]</small> ואין לדייק עד כדי כך במשנתינו.
 <strong>לעולם באמה דידיה יהבינן ליה</strong> <small>[שלו אנו נותנים לו]</small> <strong>ודקא קשיא</strong> <small>[ואשר</small> היה <small>קשה]</small> <strong>לך מאי טעמא לא קתני גבי</strong> <small>[מה הטעם לא נשנה</small> דבר זה <small>אצל]</small> אותן ההלכות שמתחילות ב"<strong>יש שאמרו</strong>"? טעמו של דבר — ש<strong>לא פסיקא ליה</strong> <small>[פסוקה</small> וגמורה <small>לו]</small> הלכה זו, שפעמים צריך לשנות בה, <strong>משום דאיכא</strong> <small>[שיש]</small> אדם שהוא <strong>ננס באבריו</strong> שגופו גדול וידיו קטנות, ולאדם כגון זה אין מודדים לפי גודל אמת ידו שלו אלא באמות של קודש.
 <big>ב</big> במשנה שנינו: <strong>היו שנים מקצת אמותיו של זה כו'.</strong> שר' שמעון הביא דוגמא לדבריו לגבי שלשה שהיו בתחומים חופפים משלש חצרות. ושואלים: <strong>למה ליה למימר</strong> <small>[לומר]</small> <strong>"למה הדבר דומה"</strong> ולצרף לכאן ענין אחר?
 ומסבירים: <strong>הכי קאמר להו</strong> <small>[כך אמר להם]</small> <strong>ר' שמעון לרבנן</strong> <small>[לחכמים]:</small> <strong>מכדי</strong> <small>[הרי]</small> <strong>למה הדבר דומה — לשלש חצירות הפתוחות זו לזו, ופתוחות לרשות הרבים, מאי שנא התם דפליגיתו, ומאי שנא הכא דלא פליגיתו</strong> <small>[מה שונה שם שאתם חולקים</small> עלי (להלן עירובין דף מט,א) ואומרים שכל החצירות אסורות, <small>ומה שונה כאן שאין אתם חולקים</small> עלי<small>]?</small>
 <strong>ורבנן</strong> <small>[וחכמים]</small> מה הם משיבים: <strong>התם אוושי</strong> <small>[שם מרובים]</small> ה<strong>דיורין</strong> שבחצירות ויתכן שיבואו אחדים מהם לטלטל במקום האסור להם. ואילו <strong>הכא לא אוושי</strong> <small>[כאן אין מרובים הדיורים]</small> ה<strong>דיורין,</strong> שיש רק שלשה אנשים ויזהירו זה את זה מחילול שבת.
 <big>ג</big> המשך דברי ר' שמעון במשנה הוא: <strong>"ושתים החיצונות</strong> שלא עירבו זו עם זו אסורות, ומותרות עם האמצעית<strong>"</strong>. ושואלים: <strong>ואמאי</strong> <small>[ומדוע]?</small> <strong>כיון</strong> ש<strong>ערבו להו</strong> <small>[להם]</small> ה<strong>חיצונות בהדי</strong> <small>[עם]</small> ה<strong>אמצעית, הויא להו חדא</strong> <small>[נעשו להן</small> כ<small>אחת],</small> שנעשו כולם כאילו דרים באמצעית ומן הדין שיהיו כולן מותרות זו עם זו!
 <strong>אמר רב יהודה: כגון</strong> שלא הניחו שתי החיצוניות עירובם באמצעית אלא להיפך <strong>שנתנה אמצעית עירובה בזו</strong> עם אחת, <strong>ועירובה בזו</strong> עם אחת, נמצא שהאמצעית לא נעשתה מקום עירוב של כל החצירות.
 <strong>ורב ששת אמר: אפילו תימא</strong> <small>[תאמר]</small> <strong>שנתנו</strong> החיצוניות <strong>עירובן באמצעית</strong> ובכל זאת לא נעשו כולן כאחת, <strong>כגון שנתנוהו</strong> לעירוב
## דף מח:
 <strong>בשני בתים</strong> נפרדים, ולכן אין שתי החצרות החיצונות מתערבות יחד.
 ושואלים: <strong>כמאן</strong> <small>[כ</small>שיטת <small>מי]</small> אומר רב יהודה שעירוב שהונח בשני בתים אפילו באותה חצר אינו מתערב יחד? <strong>כ</strong>שיטת <strong>בית שמאי</strong>, <strong>דתניא</strong> <small>[שכן שנינו</small> בברייתא<small>]:</small> <strong>חמשה</strong> אנשים <strong>שגבו את עירובן ונתנוהו בשני כלים</strong> אפילו בבית אחד, <strong>בית שמאי אומרים: אין עירובן עירוב</strong> כיון שאין שתי יחידות העירוב ממש יחד. <strong>ובית הלל אומרים: עירובן עירוב</strong> כל עוד הוא ברשות אחת.
 ודוחים: <strong>אפילו תימא</strong> <small>[</small>יכול אתה <small>לומר]</small> שהדבר הוא אף כשיטת <strong>בית הלל</strong>; כי <strong>עד כאן לא קאמרי</strong> <small>[</small>שמענו <small>שאמרו]</small> <strong>בית הלל התם</strong> <small>[שם]</small> — <strong>אלא בשני כלים</strong> שהיו <strong>בבית אחד</strong> ולכן לדעתם מתערבים הם, <strong>אבל</strong> אם היו <strong>בשני בתים</strong> נפרדים, אפילו הם מודים ש<strong>לא,</strong> שאין העירוב חל בשני בתים.
 <big>א</big> <strong>אמר ליה</strong> <small>[לו]</small> <strong>רב אחא בריה</strong> <small>[בנו]</small> של <strong>רב אויא לרב אשי:</strong> בעצם דיוקם של הדברים גם <strong>לרב יהודה קשיא</strong> <small>[קשה]</small> וגם <strong>לרב ששת קשיא</strong> <small>[קשה].</small> <strong>לרב יהודה קשיא</strong> <small>[קשה]</small> ש<strong>אמר: כגון שנתנה אמצעית עירובה בזו ועירובה בזו, וכיון</strong> ש<strong>עירבה אמצעית בהדי</strong> <small>[עם]</small> ה<strong>חיצונה — הויא ליה חדא</strong> <small>[נעשתה אחת</small> עימה<small>],</small> <strong>וכי הדרה</strong> <small>[וכאשר חזרה]</small> <strong>וערבה בהדי אידך</strong> <small>[עם האחרת] —</small> את <strong>שליחותה</strong> של החצר החיצונה הראשונה <strong>עבדה</strong> <small>[עשתה],</small> שהרי נעשו שתיהן כחצר אחת.
 <strong>ו</strong>אף <strong>לרב ששת קשיא</strong> <small>[קשה]</small> הדבר: שמכיון ששתי החיצוניות הניחו עירוביהן באמצעית, נעשה הדבר כאילו דרות כולן באמצעית ומכיון שכל אחת הניחה עירובה בבית אחר <strong>תיהוי</strong> <small>[שיהא</small> הדבר<small>]</small> <strong>כחמשה ששרויין בחצר אחת, ושכח אחד מהם ולא עירב — דאסרי אהדדי</strong> <small>[שאוסרים הם זה על זה],</small> ואם כן לפי שיטה זו צריך שתהיה אף האמצעית אסורה ולא רק שתי החיצונות!
 <strong>אמר ליה</strong> <small>[לו]</small> <strong>רב אשי: לא לרב יהודה קשיא</strong> <small>[קשה]</small> <strong>ולא לרב ששת קשיא</strong> <small>[קשה].</small> <strong>לרב יהודה לא קשיא</strong> <small>[קשה]</small> <strong>כיון</strong> ש<strong>עירבה לה</strong> ה<strong>אמצעית בהדי</strong> <small>[עם]</small> ה<strong>חיצונה, ושתים</strong> ה<strong>חיצונות בהדי הדדי</strong> <small>[זו עם זו]</small> <strong>לא עירבו</strong> — <strong>גליא דעתיה דבהא ניחא ליה, ובהא לא ניחא ליה</strong> <small>[גילתה</small> החיצונה <small>דעתה שבזו</small> האמצעית <small>נוח לה, ובזו</small> החיצונה האחרת <small>לא נוח לה].</small> וכיון שגילו החיצונות דעתם שאינם רוצים להיות מעורבים אי אפשר להכריחם.
 <strong>ו</strong>אף <strong>לרב ששת לא קשיא</strong> <small>[קשה]</small> הדבר: <strong>אם אמרו</strong> שהמערבים בחצר נעשו כאילו <strong>דיורין</strong> בחצר <strong>להקל,</strong> ולהתיר להם לטלטל, <strong>יאמרו</strong> שנעשו <strong>דיורין</strong> אף <strong>להחמיר,</strong> ולאסור בגללם את החצר כאילו היו גרים בה?!
 <big>ב</big> <strong>אמר רב יהודה אמר רב: זו</strong> ששנינו כאן במשנתנו היא כ<strong>דברי ר' שמעון. אבל חכמים אומרים: רשות אחת משמשת לשתי רשויות</strong> שמותר לטלטל חפצים מן החצרות החיצוניות אל החצר הפנימית, שעל החצרות החיצוניות לא חל איסור בגלל העירוב המשותף. <strong>אבל לא שתי רשויות משמשות לרשות אחת,</strong> ואין לטלטל חפצים מן החצר האמצעית לשתי החצרות האחרות. שכלי החצר האמצעית נמשכים לשתי האחרות, ואם מכניס אותם לאחת מהן נמצא שהוציאם מרשות האחרת.
 וסיפר רב יהודה: <strong>כי אמריתה קמיה</strong> <small>[כאשר אמרתי</small> הלכה <small>זו לפני]</small> <strong>שמואל אמר לי:</strong>
## דף מט.
 <strong>אף זו</strong> החלוקה בין שימוש החצרות זו בזו <strong>דברי ר' שמעון, אבל חכמים אומרים: שלשתן</strong> כל החצירות כולן <strong>אסורות.</strong>
 <strong>תניא כוותיה</strong> <small>[שנויה</small> ברייתא <small>כשיטתו]</small> של <strong>רב יהודה אליבא</strong> <small>[לפי שיטתו]</small> של <strong>שמואל, אמר ר' שמעון: למה הדבר דומה — לשלש חצירות הפתוחות זו לזו ופתוחות לרשות הרבים,</strong> אם <strong>עירבו שתים</strong> החיצונות <strong>עם האמצעית — זו מביאה מתוך ביתה ואוכלת, וזו מביאה מתוך ביתה ואוכלת</strong>. וכן להיפך: <strong>זו מחזרת מותרה</strong> שנותר ממה שהביאה, <strong>לתוך ביתה, וזו מחזרת מותרה לתוך ביתה.</strong>
 <strong>אבל חכמים אומרים: שלשתן אסורות</strong> שכיון שאסור לבני החצרות לטלטל מחצר חיצונה אחת לחברתה, נמצא שיש מקום האסור בטלטול, ומקום אסור — אוסר את כל החצירות כולן.
 <big>א</big> <strong>ואזדא</strong> <small>[והלך]</small> <strong>שמואל לטעמיה</strong> <small>[לשיטתו]</small> בענין זה, ש<strong>אמר שמואל: חצר שבין שני מבואות,</strong> אם <strong>עירבה</strong> אותה חצר <strong>עם שניהם — אסורה עם שניהם,</strong> שהרי בני מבואות אסורים לטלטל מזה לזה, ואותה חצר כיון שמותר (על ידי העירוב) לבני שני המבואות לטלטל בה נאסרת משום כך לטלטל בהם, שלא יבואו בני המבואות האסורים זה עם זה להשתמש באותה חצר ולהעביר חפצים מזה לזה.
 אם <strong>לא עירבה עם שניהם — אוסרת על שניהן,</strong> כיון שיכולים בני אותה חצר להשתמש ולהוציא לכל מבוי ובכל מבוי הרי לא עירבה, אם כן נמצא שבכל אחד מן המבואות יש חצר אחת שלא עירבה, והיא אוסרת על כל בני המבוי.
 ואולם אם <strong>היתה באחד</strong> מהמבואות <strong>רגילה</strong> להשתמש, <strong>ובאחד אינה רגילה, זה</strong> (אותו מבוי) <strong>שרגילה בו — אסור,</strong> משום שלא עירבה עמו, <strong>וזה שאינה רגילה בו — מותר,</strong> שהרי אין שייכות ברורה של בני החצר לאותו מבוי.
 <strong>אמר רבה בר רב הונא</strong>: אם <strong>עירבה</strong> החצר <strong>עם</strong> מבוי <strong>שאינה רגילה בו — הותר</strong> מבוי ש<strong>רגילה</strong> בו <strong>לעצמו,</strong> שגילו בני החצר דעתם שכוונתם להשתמש במבוי האחר אף שאינם רגילים בשימושו.
 <strong>ואמר רבה בר רב הונא אמר שמואל: אם עירבה</strong> אותו מבוי ש<strong>רגילה</strong> בו <strong>לעצמו וזה</strong> אותו מבוי <strong>שאינה רגילה בו לא עירב, והיא,</strong> אותה חצר <strong>עצמה לא עירבה</strong> עם אף אחת מהמבואות. ונמצא שיש מבוי אחד שאסור לטלטל בו כלל בשל חוסר עירוב ומבוי אחד מותר בטלטול לדרים בו, ובני החצר בין כה וכה אסורים בטלטול בשניהם, לכן <strong>דוחין אותה</strong> את החצר שתשתמש <strong>אצל</strong> המבוי <strong>שאינה רגילה בו.</strong> שכן אם תשתמש במבוי שהיא רגילה בו יאסרו בטלטול גם שאר בני המבוי כמבואר אף שעירבו את המבוי שלהם, ואם תשתמש במבוי האחר לא יפסידו בני המבוי כלום — שהרי מכיון שלא עירבו כלל הרי הם אסורים בטלטול.
 <strong>וכגון זה כופין על מדת סדום</strong> שאם אדם עושה (או נמנע מלעשות) מעשה מבלי שיביא בכך תועלת לעצמו וגורם בזה נזק לאחרים, מידה מגונה היא הקרויה מידת סדום. ובית דין יכולים להכריח אדם שלא יעשה כך, אף שאין דין מיוחד המונע אותו.
 <big>ב</big> <strong>אמר רב יהודה אמר שמואל: המקפיד על עירובו</strong> שנתן שלא יאכלוהו אחרים שנמנו עליו — <strong>אין עירובו עירוב</strong>. כי <strong>מה שמו — עירוב שמו,</strong> שמשמעות הדבר — שצריך להיות מעורב ושייך לכולם. ואם אינו נותן לשאר הנמנים לאוכלו הרי שאינו שייך לכולם ושוב אינו קרוי עירוב.
 <strong>ר' חנינא אמר:</strong> אף כאן <strong>עירובו עירוב, אלא שנקרא</strong> אדם כזה <strong>מאנשי</strong> היישוב הנקרא <strong>ורדינא,</strong> שהיו מפורסמים בקמצנותם, ואף הוא קמצן כמותם.
 <strong>אמר רב יהודה אמר שמואל: החולק את עירובו</strong> לשני חלקים — <strong>אינו עירוב</strong> מהטעם האמור שהרי שמו "עירוב" ומורה שצריך להיות מעורב ולא נפרד.
 ושואלים: <strong>כמאן</strong> <small>[כ</small>שיטת <small>מי]?</small> האם כשיטת <strong>בית שמאי, דתניא</strong> <small>[ש</small>כן <small>שנינו</small> בברייתא<small>]:</small> <strong>חמשה שגבו את עירובן ונתנוהו בשני כלים, בית שמאי אומרים: אין זה עירוב, ובית הלל אומרים: הרי זה עירוב,</strong> וקשה להניח שדברי שמואל הם כשיטת בית שמאי הדחויה מן ההלכה!
 ומתרצים: <strong>אפילו תימא</strong> <small>[תאמר]</small> שהדבר אף כשיטת <strong>בית הלל,</strong> וכך יש להבין: <strong>עד כאן לא קאמרי</strong> <small>[אמרו]</small> <strong>בית הלל התם</strong> <small>[שם]</small> להתיר <strong>אלא דמליין למנא ואייתר</strong> <small>[</small>כ<small>שמילאו את הכלי והותיר],</small> ולכן היו צריכים להכניס מקצת העירוב שנותר בכלי אחר, <strong>אבל היכא דפלגיה מיפלג</strong> <small>[מקום שחלקו]</small> מתחילה ומרצונו — <strong>לא,</strong> ואינו עירוב אפילו לשיטת בית הלל.
 ושואלים: <strong>ותרתי</strong> <small>[ושתיים],</small> שתי הלכות מאותו עקרון עצמו, <strong>למה לי?</strong> ועונים: <strong>צריכי</strong> <small>[צריך]</small> לומר את שתיהן, <strong>דאי אשמעינן התם</strong> <small>[שאם היה משמיע לנו</small> רק <small>שם</small> בענין המקפיד בעירוב<small>],</small> היינו אומרים — <strong>משום דקפיד</strong> <small>[שמקפיד]</small> ומגלה דעתו במפורש שאינו רוצה שיאכלו עירובו. <strong>אבל הכא</strong> <small>[כאן</small> במחלק עירוב<small>]</small> — <strong>אימא</strong> <small>[אמור]</small> ש<strong>לא</strong> יחשב כנפרד מן הכלל.
 <strong>ואי אשמעינן הכא</strong> <small>[ואם היה משמיע לנו</small> רק <small>כאן] —</small> <strong>משום דפלגיה מיפלג</strong> <small>[שחלקו],</small> ועל ידי חלוקה זו הפריד עצמו במעשה מן השאר, <strong>אבל התם</strong> <small>[שם] —</small> <strong>אימא</strong> <small>[אמור]</small> ש<strong>לא,</strong> שהרי לא עשה מעשה של פירוד, ועל כן <strong>צריכא</strong> <small>[נצרכה</small> לומר שניהם<small>].</small>
 <strong>אמר ליה</strong> <small>[לו]</small> <strong>רב אבא לרב יהודה בבי מעצרתא דבי</strong> <small>[בבית הבד שבבית]</small> <strong>רב זכאי: מי</strong> <small>[האם]</small> <strong>אמר שמואל "החולק את עירובו — אינו עירוב", והאמר</strong> <small>[והרי אמר]</small> <strong>שמואל: בית שמניחין בו עירוב</strong> ארבעה אנשים שהניחו עירוביהם בבית חמישי — בעל הבית <strong>אינו צריך ליתן את הפת</strong> לעירוב זה, ושואלים: <strong>מאי טעמא</strong> <small>[מה הטעם]</small> — <strong>לאו</strong> <small>[האם לא]</small> <strong>משום דאמר</strong> <small>[שאמר</small> התכוון<small>]</small> שמואל: ש<strong>כיון דמנח בסלא</strong> <small>[שמונח בסל] —</small> <strong>כמאן דמנח הכא דמי</strong> <small>[כמי שמונח כאן נחשב]!</small> <strong>הכא נמי</strong> <small>[כאן גם כן]</small> <strong>כיון דמנח בסלא</strong> <small>[שמונח בסל] —</small> <strong>כמאן דמנח הכא דמי</strong> <small>[כמי שמונח כאן</small> בבית <small>נחשב]</small>
 <strong>אמר ליה</strong> <small>[לו]:</small> <strong>התם</strong> <small>[שם]</small> התיר שמואל — <strong>אף על פי שאין</strong> בעל הבית מניח <strong>פת</strong> כלל, <strong>מאי טעמא</strong> <small>[מה הטעם] —</small> <strong>דכולהו הכא דיירי</strong> <small>[שכולם דרים כאן],</small> שהרי משמעות הנחת העירוב בבית היא לעשות כאילו היו גרים כולם באותו בית עצמו, ובני הבית עצמם אינם זקוקים לעירוב נוסף, שהרי הם ודאי דרים בבית זה.
 <big>ג</big> <strong>אמר שמואל: עירוב</strong> שהניחו בבית עיקרו <strong>משום קנין,</strong> שכל אחד נותן משהו בעירוב, ועל ידי כך קונה זכות לשימוש מסוים באותה דירה ונעשה כדייר בה.
 <strong>ואם תאמר: מפני מה אין קונין</strong> זכות זו <strong>במעה</strong> אלא בפת — <strong>מפני</strong> שהמעה <strong>אינה מצויה בערבי שבתות;</strong> שרבים הוציאו כל הכסף שבידם לצורכי שבת, וקשה למצוא ממון מזומן בשעה זו.
 ושואלים: אם כן, לשיטת שמואל, <strong>היכא</strong> <small>[במקום]</small> ש<strong>עירב</strong> בכסף, <strong>מיהו לקני</strong> <small>[בכל אופן שיקנה]!</small> שהרי לשיטתו אין סיבה עקרונית לפסול קנין עירוב בכסף, ואין אנו מוצאים דבר כעין זה בהלכה!
 ומשיבים שגם שמואל לא התיר למעשה לערב בכסף, <strong>גזירה שמא יאמרו מעה עיקר, וזימנין דלא שכיח</strong> <small>[ופעמים שאין מצויה]</small> <strong>מעה, ולא אתי לאיערובי</strong> <small>[ולא יבוא לערב]</small> <strong>בפת, דאתי</strong> <small>[ויבוא</small> על ידי כך<small>]</small> ה<strong>עירוב לאיקלקולי</strong> <small>[להתקלקל]</small> שיחשבו שעיקר העירוב במעה ובאין מעה לא יערבו בכלל — ותשתכח תורת עירוב.
 <strong>רבה אמר: עירוב משום דירה</strong> שכל אחד שם מקצת מאכלו באותה דירה, והרי זה לגביו כאילו היה דר בדירה זו באותה שבת.
 ושואלים: <strong>מאי בינייהו</strong> <small>[מה</small> ההבדל <small>ביניהם]</small> הלכה למעשה? ועונים: <strong>איכא בינייהו</strong> <small>[יש ביניהם]</small> הבדל למעשה לענין עירוב ב<strong>כלי,</strong> שאם עיקר עירוב הוא משום קנין הרי לדעת שמואל אפשר לקנות בכלי (קנין חליפין) ולאו דוקא בכסף, ולדעת רבה אין זה עירוב.
 <strong>ו</strong>כן יש הבדל ביניהם אם עירבו ב<strong>פחות משוה פרוטה</strong> שלדעת שמואל אינו עירוב שאין קנין בפחות מפרוטה, ולדעת רבה כיון שהעירוב מתיר מפני שעל ידו קובע מקום דירתו שם הרי אף בפחות משווה פרוטה יכול לקבוע שם דירתו.
## דף מט:
 <strong>וקטן</strong> אם אחד מבעלי הבתים שבחצר היה קטן אין הוא יכול להקנות רשות ביתו, וממילא אי אפשר לערב עמו (ר"ח)
 <strong>אמר ליה</strong> <small>[לו]</small> <strong>אביי לרבה: לדידך קשיא</strong> <small>[לשיטתך קשה]</small> <strong>ו</strong>אף <strong>ל</strong>שיטת <strong>שמואל קשיא</strong> <small>[קשה].</small> <strong>הא תניא</strong> <small>[הרי שנינו</small> בברייתא<small>]:</small> <strong>חמשה שגבו את עירובן כשהם מוליכין את עירובן למקום אחר</strong> שרצו לערב עם חצר אחרת וצריכים להניח את העירוב בתוכה <strong>— אחד מוליך לכולן</strong>. משמע: <strong>הוא ניהו דקא קני, ותו לא</strong> <small>[הוא זה שקנה, ולא עוד].</small> <strong>הוא ניהו דקא דייר, ותו לא</strong> <small>[הוא זה שגר, ולא עוד]</small> וכיצד יכולים האחרים להשתמש בעירוב זה?!
 <strong>אמר ליה</strong> <small>[לו]</small> רבה: <strong>לא לדידי קשיא</strong> <small>[לי קשה],</small> <strong>ולא לשמואל קשיא</strong> <small>[קשה],</small> כי בענין זה <strong>שליחות דכולהו קא עביד</strong> <small>[של כולם הוא עושה]</small> קובע דירה או קונה מקום בשביל כולם.
 ולענין שלש חצירות שעסקנו בו <strong>אמר רבה אמר רב חמא בר גוריא אמר רב: הלכה כר' שמעון</strong> שמותרות כל שלושת החצירות זו בזו.
 <big>א משנה</big> <strong>מי שבא בדרך וחשכה לו, והיה מכיר אילן או גדר</strong> הנמצאים בסוף אלפיים אמה ממקום שהוא עומד, ומאותו אילן עד ביתו כאלפיים אמה, <strong>ואמר: "שביתתי תחתיו"</strong> תחת אילן זה, שרצוני לקנות שביתה לא במקום זה שאני מצוי בו כעת אלא שם, תחת האילן — <strong>לא אמר כלום,</strong> כיון שלא קבע את שביתתו במקום מוגדר.
 אולם אם אמר: <strong>"שביתתי בעיקרו"</strong> ליד גזעו של אותו אילן — קנה שביתה שם. ו<strong>מהלך ממקום רגליו ועד עיקרו</strong> של האילן <strong>אלפים אמה, ו</strong>אף מותר לו להלך <strong>מעיקרו</strong> של האילן <strong>ועד ביתו אלפים אמה. נמצא מהלך משחשיכה ארבעת אלפים אמה.</strong>
 <strong>אם אינו מכיר</strong> אילן או מקום מסוים אחר, <strong>או שאינו בקי בהלכה</strong> ואינו יודע שאפשר לקנות שביתה במקום רחוק, <strong>ואמר "שביתתי במקומי" — זכה לו מקומו אלפים אמה לכל רוח</strong>.
 בעיקר שיעורן של אלפיים אמות אלה נחלקו חכמים, יש אומרים שאלפיים אמה אלה הן <strong>עגולות</strong> כלומר אלפיים אמה לכל צד, אלו <strong>דברי ר' חנינא בן אנטיגנוס, וחכמים אומרים:</strong> אלפיים אמה אלה הן <strong>מרובעות,</strong> שנותנים לו ממקומו <strong>כ</strong>עין <strong>טבלא מרובעת</strong> שבארבעה כיוונים יש לו אלפיים אמה לכל ארכם, <strong>כדי שיהיה נשכר לזויות,</strong> וניתנת לו רשות להלך בזויות כאלפיים ושמונה מאות אמה.
 <strong>וזו היא שאמרו: העני מערב ברגליו</strong>. שיכול אדם כגון זה שאין פת לעירוב ברשותו לקנות שביתה כשנמצא בתוך תחום ואומר: קובע אני שביתתי במקום זה, <strong>אמר ר' מאיר: אנו אין לנו אלא עני</strong> שיכול לעשות כן שהקלו עליו חכמים, אבל מי שיש פת בידו אינו יכול לקנות שביתה בדרך זו, אלא בפת. ואילו <strong>ר' יהודה אומר: אחד עני ואחד עשיר</strong> יכולים להשתמש בדרך זו של עירוב, <strong>לא אמרו מערבין בפת אלא להקל על העשיר, שלא</strong> יטרח ו<strong>יצא ויערב ברגליו,</strong> שאין הוא צריך לכך, אלא יוכל גם לשלוח שליח שיניח לו פת באותו מקום. אבל לא נתבטלה האפשרות שהוא עצמו ילך למקום ויקנה בו שביתה בלי פת.
 <big>ב גמרא</big> במשנה נאמר שהקובע שביתה תחת האילן ולא הגדיר בדיוק היכן, לא אמר כלום ודנו בשאלה: <strong>מאי</strong> <small>[מה</small> משמע<small>]</small> בדיוק <strong>"לא אמר כלום"?</strong>
 <strong>אמר רב: לא אמר כלום כל עיקר,</strong> ולא קנה כל שביתה ש<strong>אפילו לתחתיו של</strong> אותו <strong>אילן לא מצי אזיל</strong> <small>[אינו יכול ללכת],</small> שלא קנה שביתה תחת האילן משום שלא ציין מקום מסויים. ולא קנה במקומו — משום שאמר שרצונו בשביתה במקום אחר ועקר בדבריו את עצמו ממנו, ולכן אין לו אלא ארבע אמות.
 <strong>ושמואל אמר: לא אמר כלום</strong> כלומר שאינו יכול ללכת מכאן <strong>לביתו</strong> אם הוא רחוק אלפיים אמה מן האילן, <strong>אבל לתחתיו של אילן</strong> אם כל נופו נוטה לתוך אלפיים אמה למקומו <strong>מצי אזיל</strong> <small>[יכול ללכת].</small>
 ומה שאמרו שלא קנה שביתה משמעו רק ש<strong>נעשה תחתיו של אילן חמר גמל</strong> שמושכים אותו כל אחד לצד אחר, וכמו כן מכיון שלא קבע לו שם מקום מסויים, אומרים שיש לחשוש בכל חלק שמתחת לאילן שמא הוא המקום שקנה בו שביתה ומושכו אליו.
 ולכן אם <strong>בא למדוד מן הצפון</strong> שבאילן זה כדי להגיע משם לביתו, אומרים לו: שמא לא כאן קבעת — ו<strong>מודדין לו</strong> רק <strong>מן הדרום</strong> להחמיר, וכן אם <strong>בא למדוד מן הדרום — מודדין לו מן הצפון.</strong>
## דף נ.
 <strong>אמר רבה: מאי טעמיה</strong> <small>[מה טעמו]</small> של <strong>רב</strong> האומר שלא אמר כלום כל עיקר — <strong>משום דלא מסיים אתריה</strong> <small>[שאין מקומו מוגדר]</small> תחת העץ וכיון שלא קבע שביתתו במקום מסוים אחד — לא קנה כלל.
 <strong>ואיכא דאמרי</strong> <small>[ויש שאומרים]</small> לשון אחרת <strong>אמר רבה: מאי טעמיה</strong> <small>[מה טעמו]</small> של <strong>רב</strong> — <strong>משום דקסבר</strong> <small>[שהוא סבור]:</small> <strong>כל שאינו בזה אחר זה — אפילו בבת אחת אינו</strong>. כלומר: אם אין אפשרות (מצד ההלכה או מצד המציאות) לעשות שני דברים מסויימים, אחד אחד בזה אחר זה, גם אם עשאם בבת אחת — כאילו לא עשה דבר, וכל אחד מהם מבטל את משנהו. ואף כאן, כיון שלא היה יכול בתחילה לקנות שביתה בארבע אמות מסויימות ואחר כך בארבע אמות אחרות, לכן אינו יכול לקנות שביתה גם בבת אחת ביותר מארבע אמות שתחת האילן.
 ושואלים: <strong>מאי בינייהו</strong> <small>[מה</small> ההבדל המעשי <small>ביניהם],</small> בין שתי הלשונות הללו בדברי רבה? ומשיבים: <strong>איכא בינייהו</strong> <small>[יש ביניהם]</small> הבדל למעשה בכגון ש<strong>אמר: "ליקנו</strong> <small>[שיקנה]</small> <strong>לי</strong> מקום של <strong>ארבע אמות מגו</strong> <small>[מתוך]</small> <strong>שמונה</strong> או יותר אמות שיש תחת אותו אילן<strong>".</strong>
 <strong>מאן דאמר</strong> <small>[מי שאומר]</small> שהנימוק הוא <strong>משום דלא מסיים אתריה</strong> <small>[שאין מקומו מוגדר]</small> — <strong>הא לא מסיים אתריה</strong> <small>[הרי</small> עדיין <small>אין מקומו מוגדר],</small> שלא קבע בדיוק באלו ארבע אמות רצונו לשבות.
 ואולם <strong>מאן דאמר</strong> <small>[מי שאומר]</small> שהטעם הוא <strong>משום "כל שאינו בזה אחר זה אפילו בבת אחת אינו" — האי</strong> <small>[זה]</small> <strong>כארבע אמות</strong> בלבד <strong>דמי</strong> <small>[נחשב]</small> <strong>דהכא</strong> <small>[שכאן]</small> <strong>ארבע אמות</strong> בלבד <strong>קאמר</strong> <small>[הוא שאמר],</small> וקנה שביתה בארבע אמות אלה.
 <big>א</big> <strong>גופא</strong> <small>[ולגופו]</small> של הכלל הזה שקבע <strong>רבה</strong> ש<strong>"כל דבר שאינו בזה אחר זה אפילו בבת אחת אינו", איתיביה</strong> <small>[הקשה לו]</small> <strong>אביי לרבה,</strong> שנינו בתוספתא: <strong>המרבה במעשרות</strong> כגון המפריש מתבואתו למעשר לא עשירית כי אם שתי עשיריות — <strong>פירותיו,</strong> כלומר שאר הפירות, <strong>מתוקנין,</strong> שהרי הפריש מהם מעשר כדינו. <strong>ו</strong>אולם <strong>מעשרותיו מקולקלין</strong> שהרי אין קדושת המעשר חלה אלא על עשירית אחת והעשירית האחרת המצויה בתוך מה שהפריש כמעשר — אין עליה קדושת מעשר, ואף לא נתקנה כשאר החולין, וכיון שלא ברור מהו המופרש למעשר ומהו העשירית האחרת — הכל מעורב ואי אפשר להשתמש במעשר זה לא כחולין ולא כמעשר.
 ולשיטת רבה אפשר לשאול: <strong>אמאי</strong> <small>[מדוע]</small> יהא הדין כך? <strong>לימא</strong> <small>[שנאמר]:</small> <strong>כל שאינו בזה אחר זה — אפילו בבת אחת אינו,</strong> וכיון שאינו יכול להקדיש למעשר עשירית אחת ולחזור ולהקדיש עשירית אחרת כך גם לא יוכל להקדיש שתי עשיריות יחד, והרי זה כאילו לא עישר כלל ואם כן אף פירותיו לא יהיו מתוקנים!
 ומשיבים: <strong>שאני</strong> <small>[שונה]</small> <strong>מעשר דאיתיה</strong> <small>[שישנו]</small> <strong>לחצאין,</strong> ד<strong>אי</strong> <small>[ש</small>כן <small>אם]</small> <strong>אמר: "תקדוש פלגא פלגא דחיטתא"</strong> <small>[תתקדש</small> בקדושת מעשר <small>חצי חצי חיטה] —</small> <strong>קדשה</strong> <small>[מתקדשת]</small> שכשם שאפשר להקדיש חיטה שלימה אפשר להקדיש חלק מכל חיטה למעשר. ואף כאן שהקדיש שתי עשיריות מן התבואה למעשר אין אנו אומרים שעשירית אחת מהן מעשר גמור והשאר רק חולין המעורב במעשר, <strong>אלא אפשר להבין שחלק מכל חיטה הוקדש בקדושת מעשר וחלה קדושה על כל מחצית חיטה מן המופרש, אלא כיון שאי אפשר לברר איזהו המוקדש —</strong> מעשרותיו מקולקלין.
 ועוד הקשה על שיטתו של רבה ממקור אחר: <strong>והרי מעשר בהמה דליתיה</strong> <small>[שאינו]</small> <strong>לחצאין</strong> שאין אדם יכול להקדיש מחצית הבהמה למעשר.
 ובשעת הפרשת מעשר בהמה הנוהג הוא שמוציאים את הוולדות של אותה שנה מהדיר וסופרים אותם עם יציאתם, וכל עשירי מתקדש בקדושת מעשר, <strong>ואמר רבה</strong>: אם <strong>יצאו שנים</strong> יחד <strong>בעשירי, וקראן</strong> לשניהם <strong>עשירי</strong> — הרי <strong>עשירי ואחד עשר מעורבין זה בזה,</strong> אחד מהם נתקדש בקדושת מעשר והאחר נשאר שלמים, אלא שלא ברור לנו מי הוא המוקדש, ועכשיו אם נקבל את הכלל ש"כל שאינו בזה אחר זה אפילו בבת אחת אינו" הרי מן הדין שלא תחול כל קדושה על שניהם!
 ומשיבים: <strong>שאני</strong> <small>[שונה]</small> <strong>מעשר בהמה דאיתיה</strong> <small>[שישנו,</small> שיש בו<small>]</small> בכל זאת דין <strong>בזה אחר זה בטעות</strong>. שאף כי לכתחילה אי אפשר להקדיש שניים בזה אחר זה, בכל זאת אם נעשה הדבר בטעות הריהם מוקדשים.
 <strong>דתנן</strong> <small>[ש</small>כן <small>שנינו</small> במשנה<small>]:</small> אם טעה ו<strong>קרא</strong> לכבש ה<strong>תשיעי עשירי,</strong> וטעה שוב וקרא <strong>לעשירי תשיעי ולאחד עשר עשירי — שלשתן מקודשין.</strong> הראשון משום שנקרא עשירי, השני משום שהוא העשירי, אף השלישי משום שנקרא עשירי. משמע שהקדושה חלה גם על יותר מאחד אם הדבר נעשה על פי טעות. ואף כאן חלה קדושה מסויימת על השנים שיצאו כאחת כדין הקדש מעשר בהמה בטעות.
 ועוד מקשים על הכלל: <strong>והרי</strong> קרבן <strong>תודה, דליתה</strong> <small>[שאינה]</small> מתקדשת <strong>בטעות ו</strong>אף <strong>ליתה</strong> <small>[אינה]</small> מתקדשת <strong>בזה אחר זה, ו</strong>בכל זאת <strong>איתמר</strong> <small>[נאמר]</small> שנחלקו אמוראים בבעיה זו: <strong>תודה שנשחטה על שמונים חלות</strong> שמקריב התודה הפריש לא ארבעים חלות, כמצווה, אלא כפליים, שמונים, <strong>חזקיה אמר: קדשו עלה</strong> <small>[עליה,</small> בגלל התודה<small>]</small> <strong>ארבעים</strong> חלות <strong>מתוך</strong> ה<strong>שמונים,</strong> אף על פי שאין אנו יודעים להחליט ולומר אלו הן, <strong>ר' יוחנן אמר: לא קדשו עלה</strong> <small>[עליה,</small> בגללה<small>]</small> <strong>ארבעים מתוך שמונים</strong> ולכאורה נראה שאכן נחלקו בבעיה אם חלה הקדושה בבת אחת או לא.
 ודוחים: <strong>הא איתמר עלה</strong> <small>[הרי כבר נאמר עליה]</small> על מחלוקת זו, <strong>אמר ר' זירא: הכל מודים היכא דאמר "ליקדשו</strong> <small>[במקום שאמר</small> המקדיש <small>שיתקדשו]</small> <strong>ארבעים מתוך שמונים" — דקדשי</strong> <small>[שמתקדשים</small> הם<small>],</small> ואם אמר <strong>"לא יקדשו ארבעים</strong> חלות <strong>אלא אם כן קדשו שמונים</strong> כולן <strong>"</strong>— <strong>כולי עלמא לא פליגי דלא קדשו</strong> <small>[הכל אינם חולקים שאינן מתקדשות]</small> וכשיטת רבה.
 אולם <strong>כי פליגי בסתמא</strong> <small>[כאשר נחלקו</small> ר' חזקיה ור' יוחנן, היה זה <small>ב</small>מקדיש <small>סתם].</small> <strong>מר</strong> <small>[חכם זה,</small> חזקיה<small>]</small> <strong>סבר</strong>: <strong>לאחריות קא מכוין</strong> <small>[הוא מתכוין],</small> <strong>ועל תנאי אייתינהו</strong> <small>[הביא אותן],</small> שחשש שמא יאבדו או יטמאו ארבעים החלות ולכן הביא עוד ארבעים חלות על תנאי שאם יארע פגם בראשונות יתקדשו האחרונות, ולכן חלה קדושה עליהן.
## דף נ:
 <strong>ומר</strong> <small>[וחכם זה,</small> ר' יוחנן<small>]</small> <strong>סבר:</strong> אותו אדם <strong>לקרבן גדול</strong> לשמונים חלות <strong>קא מכוין</strong> <small>[הוא מתכוין]</small> ומן הדין אין לעשות כן.
 <big>א</big> <strong>אמר אביי: לא שנו</strong> שלדברי רב אינו יכול לקנות שביתה תחת אילן בלי לקבוע מקום מסוים, <strong>אלא באילן ש</strong>יש <strong>תחתיו שתים עשרה אמה</strong> לפחות שאינו יודע באיזה ארבע אמות מתוכן קנה שביתה, <strong>אבל באילן שאין</strong> תחתיו <strong>שתים עשרה אמה</strong> קנה שביתה, ש<strong>הרי מקצת ביתו ניכר,</strong> שכן ארבע האמות האמצעיות תחת אילן זה נכנסות גם לתוך ארבע אמות הקרובות אליו וגם בתוך ארבע אמות הרחוקות ממנו, ונמצא שבכל אופן יש חלק ידוע מתחומו שהוא מוגדר.
 <strong>מתקיף לה</strong> <small>[מקשה על כך]</small> <strong>רב הונא בריה</strong> <small>[בנו]</small> של <strong>רב יהושע: ממאי דבארבעי מציעתא קא מסיים</strong> <small>[מנין שבארבע</small> אמות <small>אמצעיות הוא מגדיר]</small> את מקום שביתתו, שאז ברור שחלק מהן חופף גם לארבע אמות קרובות, או רחוקות, <strong>דלמא בארבעי דהאי גיסא ובארבעי דהאי גיסא קמסיים</strong> <small>[שמא בארבע שבצד זה ובארבע שבצד זה הוא מגדיר]</small> ומכיון שאינו יודע היכן הגדיר שביתתו הרי שלא קנה שביתה במקום מסוים אפילו כשאין תחת האילן אלא אחד עשר אמות!
 <strong>אלא אמר רב הונא בריה</strong> <small>[בנו]</small> של <strong>רב יהושע</strong> יש לתקן את הדברים ולומר: <strong>לא שנו אלא באילן שתחתיו שמונה אמות, אבל באילן שתחתיו שבע אמות,</strong> גם אם לא קבע מקום מסוים — קנה שביתה, ש<strong>הרי</strong> אמה אחת ודאי מוגדרת ו<strong>מקצת ביתו ניכר</strong>.
 <big>ב</big> על עצם המחלוקת בין רב ושמואל מעירים כי <strong>תניא כוותיה</strong> <small>[שנויה</small> ברייתא <small>כשיטת]</small> <strong>רב,</strong> ו<strong>תניא כוותיה</strong> <small>[ושנוייה</small> ברייתא <small>כשיטת]</small> <strong>שמואל.</strong>
 ומפרטים, <strong>תניא כוותיה</strong> <small>[שנויה</small> ברייתא <small>כשיטת]</small> <strong>רב: מי שבא בדרך וחשכה לו, והיה מכיר אילן או גדר, ואמר: "שביתתי תחתיו" — לא אמר כלום. אבל אם אמר: "שביתתי במקום פלוני</strong> (מסוים) <strong>" — מהלך עד שמגיע לאותו מקום. הגיע לאותו מקום</strong> שקנה בו שביתה — <strong>מהלך את כולו וחוצה לו</strong> אפילו <strong>אלפים אמה.</strong>
 <strong>במה דברים אמורים</strong> שקונה ארבע אמות לשביתה ואלפיים מהם לכל צד — <strong>במקום המסויים,</strong> שבחר לו מקום מוגדר ומותחם <strong>כגון ששבת בתל שהוא גבוה עשרה טפחים, והוא</strong> בשטח <strong>מארבע אמות ועד בית סאתים</strong> שהוא מקום שיש לו תחומים מסוימים.
 <strong>וכן</strong> אם רצה לשבות ב<strong>בקעה</strong> (במישור) <strong>שהיא עמוקה</strong> מסביבתה <strong>עשרה</strong> טפחים, <strong>והיא מארבע אמות עד בית סאתים. אבל במקום שאין מסויים</strong> כגון שבחר בתוך המישור, או במרחק אלף אמה — לא קנה שביתה ו<strong>אין לו אלא ארבע אמות.</strong>
 ועוד אמרו לענין זה: <strong>היו שנים</strong> מהלכים יחד, <strong>אחד מכיר</strong> מקום מסויים במרחק, <strong>ואחד שאינו מכיר — זה שאינו מכיר מוסר שביתתו למכיר, והמכיר אומר: "שביתתי במקום פלוני".</strong>
 <strong>במה דברים אמורים</strong> שקונה ארבע אמות לשביתה ואלפיים מהם לכל צד — <strong>כשסיים</strong> (הגדיר) במקום <strong>ארבע אמות שקבע</strong> לשביתתו. <strong>אבל</strong> אם <strong>לא סיים ארבע אמות שקבע — לא יזוז ממקומו</strong>. ומשמע כשיטת רב שאם לא קנה מקום מסוים — לא קנה שביתה כלל.
 <strong>ושואלים: לימא תיהוי תיובתיה</strong> <small>[שמא תהא זאת קושיה חמורה]</small> לשיטת <strong>שמואל?</strong> ומשיבים: <strong>אמר לך</strong> <small>[יכול היה לומר לך]</small> <strong>שמואל: הכא במאי עסקינן</strong> <small>[כאן במה אנו עוסקים]</small> במקרה מיוחד <strong>כגון דאיכא</strong> <small>[שיש]</small> <strong>ממקום רגליו ועד עיקרו</strong> של האילן <strong>תרי אלפי וארבע גרמידי</strong> <small>[אלפיים וארבע אמות],</small> <strong>דאי מוקמית ליה באידך גיסא דאילן</strong> <small>[שאם תעמיד אותו,</small> את מקום שביתתו, <small>בצד האחר של האילן] —</small> <strong>קם ליה לבר מתחומא</strong> <small>[יעמוד מחוץ לתחום].</small>
 ולכן <strong>אי סיים</strong> <small>[אם</small> קבע והגדיר<small>]</small> <strong>ארבע אמות</strong> בצד הנכון — <strong>מצי אזיל</strong> <small>[יכול ללכת],</small> <strong>ואי</strong> <small>[ואם]</small> <strong>לא — לא מצי אזיל</strong> <small>[אינו יכול ללכת]</small> כלומר אותו אדם לא קנה שביתה במקום מסוים וחוששים שמא קבע מקום מחוץ לאלפיים אמה.
 וכן <strong>תניא כוותיה</strong> <small>[שנויה</small> ברייתא <small>כשיטת]</small> <strong>שמואל: טעה ועירב לשתי רוחות</strong> (שני צדדים) כאחת, כגון ש<strong>כמדומה הוא</strong> שאפשר <strong>שמערבין לו לשתי רוחות,</strong> כדי שיוכל ללכת במשך השבת לשני צדדים נגדיים <strong>או שאמר לעבדיו "צאו וערבו לי"</strong>, ולא אמר להם להיכן, <strong>אחד עירב עליו לצפון ואחד עירב עליו לדרום — מהלך לצפון כ</strong>פי שמותר לו להלך על פי <strong>עירובו לדרום,</strong> ומותר לו להלך <strong>לדרום כ</strong>פי שמתיר לו ללכת <strong>עירובו לצפון</strong>.
 כלומר: אנו מניחים שקנה שביתה בשני המקומות על פי שני העירובין יחד, ומותר לו לנוע ממקום למקום בהתחשב עם שניהם יחד. <strong>ו</strong>לכן <strong>אם מיצעו עליו את התחום</strong> שנעשו העירובים כך שנמצא מרוחק אלפיים אמה גם מצפון גם מדרום — <strong>לא יזוז ממקומו</strong> שאסור לו לצאת חוץ משני תחומיו ומכאן אפשר ללמוד שאף אם לא קבע שביתה במקום מסוים שהרי קנה שביתה בשני מקומות, בכל זאת מקבלים להלכה שהיתה כאן קניית שביתה, וכשיטת שמואל.
 ושואלים: אם כן, <strong>לימא תיהוי תיובתיה</strong> <small>[שמא תהא זו קושיה חמורה]</small> לשיטת <strong>רב?</strong> ומשיבים: אכן, ברייתא זו שונה ואינה כדעת רב, אולם אין היא עוקרת דבריו, שכן <strong>רב תנא הוא</strong> בעצמו <strong>ופליג</strong> <small>[ו</small>יכול <small>לחלוק]</small> על דברי הברייתא<small>.</small>
 <big>ג</big> נאמר במשנה שמי ש<strong>אמר שביתתי בעיקרו</strong> של האילן — הרי זה <strong>מהלך ממקום רגליו ועד עיקרו</strong> של האילן <strong>אלפים אמה, ומעיקרו</strong> של האילן <strong>לביתו</strong> עוד <strong>אלפים אמה</strong>. <strong>נמצא מהלך משחשיכה ארבעת אלפים אמה.</strong>
## דף נא.
 <strong>אמר רבא:</strong> דין זה האמור במשנתנו שאם הגדיר את מקום שביתתו המדוייק תחת האילן קנה שם שביתה <strong>והוא דכי רהיט</strong> <small>[שכאשר ירוץ]</small> <strong>לעיקרו</strong> של האילן <strong>מטי</strong> <small>[יכול להגיע]</small> עוד לפני שבת. <strong>אמר ליה</strong> <small>[לו]</small> <strong>אביי: והא</strong> <small>[והרי]</small> <strong>"חשכה לו" קתני</strong> <small>[שנינו]</small> משמע שמרוחק הוא יותר מכדי מרחק זה!
 ומשיבים: <strong>"חשכה"</strong> משמעו — שלא יוכל להגיע בעוד יום <strong>לביתו, אבל לעיקרו של אילן מצי אזיל</strong> <small>[יכול</small> להספיק <small>ללכת].</small> <strong>איכא דאמרי</strong> <small>[יש שאומרים]</small> בלשון אחרת <strong>אמר רבא: חשכה לו</strong> משמעו <strong>כי מסגי קלי קלי</strong> <small>[כשהוא הולך לאט לאט],</small> <strong>אבל רהיט</strong> <small>[</small>אם <small>ירוץ] —</small> <strong>מטי</strong> <small>[יגיע].</small>
 <big>א</big> <strong>רבה ורב יוסף הוו קא אזלי באורחא</strong> <small>[היו הולכים בדרך</small> יחד<small>].</small> <strong>אמר ליה</strong> <small>[לו]</small> <strong>רבה לרב יוסף: תהא שביתתנו תותי דיקלא דסביל אחוה</strong> <small>[תחת הדקל הנושא את אחיו]</small> שהיה דקל אחר נשען עליו. <strong>ואמרי לה</strong> <small>[ויש אומרים]</small> שכך אמר לו: <strong>תותי דיקלא דפריק מריה מכרגא</strong> <small>[תחת הדקל שהציל את בעליו ממס הקרקע]</small> שהיה הדקל הזה פורה במידה כזאת שמפירותיו היו בעליו משלמים את כל מיסי הקרקע.
 ושאל: <strong>ידע ליה מר</strong> <small>[האם אדוני יודע,</small> מכיר <small>אותו]?</small> <strong>אמר ליה</strong> <small>[לו]:</small> <strong>לא ידענא ליה</strong> <small>[איני מכיר אותו].</small> <strong>אמר ליה</strong> <small>[לו]:</small> <strong>סמוך עלי, דתניא</strong> <small>[ש</small>הרי <small>שנינו</small> בברייתא<small>],</small> <strong>ר' יוסי אומר: אם היו שנים, אחד מכיר ואחד שאינו מכיר — זה שאינו מכיר מוסר שביתתו למכיר,</strong> ו<strong>זה שמכיר אומר: "תהא שביתתנו במקום פלוני".</strong>
 ומעירים: <strong>ולא היא,</strong> ואין הדבר כן בדיוק, <strong>לא תנא ליה</strong> <small>[לא נשנתה אותה</small> ברייתא<small>]</small> <strong>כר' יוסי, אלא</strong> אמר לו כן <strong>כי היכי דליקבל לה מיניה</strong> <small>[כדי שיקבל</small> רב יוסף <small>ממנו]</small> <strong>משום</strong> ש<strong>ר' יוסי נימוקו עמו</strong> והלכה כר' יוסי ברוב דבריו, ולכן לא יבוא רב יוסף לפקפק בדבר.
 <big>ב</big> במשנה שנינו ש<strong>אם אינו מכיר</strong> אילן או מקום מסוים אחר, <strong>או שאינו בקי</strong> בהלכה ואינו יודע שאפשר לקנות שביתה במקום רחוק, ואמר: "שביתתי במקומי" — זכה לו מקומו אלפים אמה לכל רוח.
 <strong>ושואלים על כך: הני</strong> <small>[אותן]</small> <strong>אלפים אמה היכן כתיבן</strong> <small>[היכן</small> הם <small>כתובות</small> בתורה<small>]?</small> ומשיבים, <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>"שבו איש תחתיו"</strong> (שמות טז, כט) משמעו — <strong>אלו ארבע אמות,</strong> שהן התחום הקטן ביותר כגון ליוצא מחוץ לתחומו. <strong>"אל יצא איש ממק מו"</strong> (שמות טז, כט) — <strong>אלו אלפים אמה</strong> של תחום שבת לשובת במקום, ש"מקום" סתם שיעורו אלפים אמה.
 ושואלים: <strong>מנא לן</strong> <small>[מנין לנו]</small> שזה שיעור מקום? <strong>אמר רב חסדא: למדנו</strong> בדרך גזירה שווה "<strong>מקום" מ"מקום"</strong> שנאמר כאן "אל יצא איש ממקומו" ונאמר בפסוק ברוצח בשגגה "ושמתי לך מקום אשר ינוס שמה" (שמות כא, יג). <strong>ו</strong>בפסוק זה נאמר גם "מקום" וגם ענין מנוסה, <strong>ו</strong>למדים "<strong>מקום" מ"ניסה"</strong> (מנוסה). <strong>ו</strong>למדים <strong>"ניסה" מ"ניסה",</strong> מכתוב אחר באותו ענין "ואם יצא יצא הרוצח את גבול עיר מקלטו אשר ינוס שמה" (במדבר לה, כו) <strong>ו</strong>למדים <strong>ניסה מ"גבול"</strong> האמור אף הוא באותו פסוק. <strong>ו</strong>נלמד שוב בגזירה שווה <strong>"גבול" מ"גבול"</strong> שנאמר שם "ומצא אותו גואל הדם מחוץ לגבול עיר מקלטו" (במדבר לה, כז) ונלמד עוד <strong>"גבול" מ"חוץ"</strong> שנאמר בפסוק זה, <strong>ו</strong>אף אנו נלמד שוב בגזירה שווה <strong>"חוץ" מ"חוץ", דכתיב</strong> <small>[שנאמר]</small> בערי הלויים (שהן היו ערי מקלט) <strong>"ומדתם מחוץ לעיר את פאת קדמה אלפים באמה</strong> ואת פאת נגב אלפים באמה ואת פאת ים אלפים באמה ואת פאת צפון אלפים באמה<strong>"</strong> (במדבר לה, ה) 
 ושואלים: <strong>ונילף</strong> <small>[ונלמד]</small> <strong>"מקיר העיר וחוצה אלף אמה"</strong> (במדבר לה, ד) שהתחום הוא אלף אמה בלבד. ומשיבים: <strong>דנין</strong> בגזירה שווה מקום שנאמר בו <strong>"חוץ" מ</strong>מקום אחר שנאמר בו <strong>"חוץ", ואין דנין "חוץ" מ"חוצה"</strong>.
 ומקשים: <strong>ומאי נפקא מינה</strong> <small>[ומה יוצא מזה,</small> מה ההבדל בין הדברים<small>]?</small> <strong>הא תנא דבי</strong> <small>[הרי שנינו בשם</small> חכם <small>בית]</small> מדרשו של <strong>ר' ישמעאל</strong> שלמד גזירה שווה לענין נגעי בתים מפסוק אחד שנאמר בו <strong>"ושב הכהן"</strong> (ויקרא יד, לט) ומפסוק אחר שנאמר בו <strong>"ובא הכהן"</strong> (ויקרא יד, מד) <strong>שדרש: זו היא שיבה זו היא ביאה,</strong> ואם כן, שינוי באות אחת ודאי אינו מעכב לימוד זה!
 ודוחים: <strong>הני מילי היכא דליכא מידי דדמי ליה</strong> <small>[דברים אלה</small> אמורים <small>היכן שאין דבר</small> מילה <small>הדומה לו]</small> <strong>אבל היכא דאיכא מידי דדמי</strong> <small>[היכן שיש דבר</small> מילה <small>הדומה לו],</small> <strong>ליה — מדמי ליה ילפינן</strong> <small>[מן הדומה לו אנו למדים]</small> ולא ממה שאינו בדיוק כמוהו.
 <big>ג</big> נחלקו תנאים במשנתינו אם תחום <strong>אלפים אמה</strong> הניתנות לכל אדם ממקום שביתתו הרי הן <strong>עגולות</strong> או מרובעות כטבלא. ושואלים: <strong>ור' חנינא בן אנטיגנוס מה נפשך</strong> <small>[רצונך]</small> מהי בדיוק שיטתו, ובאיזה אופן נסביר אותה. שכן <strong>אי אית ליה</strong> <small>[אם יש לו]</small> כאן <strong>גזירה שוה,</strong> והוא לומד הלכה זו מהנאמר בערי הלויים, הרי שם <strong>פיאות</strong> (זוויות) <strong>כתיבן</strong> <small>[נאמרו],</small> ומשמע: תחומים מרובעים. <strong>אי לית ליה</strong> <small>[אם אין לו]</small> <strong>גזירה שוה — אלפים אמה</strong> עצמן <strong>מנא ליה</strong> <small>[מנין לו]?</small>
 משיבים: <strong>לעולם</strong> תאמר <strong>אית ליה</strong> <small>[יש לו]</small> <strong>גזירה שוה, ושאני הכא</strong> <small>[ושונה כאן</small> בענין הערים<small>]</small> שכן <strong>אמר קרא</strong> <small>[המקרא]:</small> <strong>"זה יהיה להם מגרשי הערים"</strong> (במדבר לה, ה) כוונתו: <strong>לזה,</strong> למגרש העיר, <strong>אתה נותן פיאות</strong> ומרובע, <strong>ואי</strong> (אין) <strong>אתה נותן פיאות לשובתי שבת</strong> בכל מקום שקנו שביתה, שאין מחשבים אלא תחום עגול.
 ושואלים: <strong>ורבנן</strong> <small>[וחכמים]</small> כיצד מבינים הם הדגשה זו? ומשיבים: <strong>תני</strong> <small>[שנינו],</small> <strong>רב חנניה אומר: כזה יהו כל שובתי שבת</strong> שכל החישובים בקשר לשביתת שבת יהיו זהים.
 <strong>אמר רב אחא בר יעקב: המעביר ארבע אמות ברשות הרבים</strong> אף שם <strong>אינו חייב עד שמעביר הן ואלכסונן,</strong> שארבע אמות שנאמרו הן רק יסוד המידה שעל פיה מחשבים, אבל למעשה דנים על פי האלכסון הגדול יותר.
 ו<strong>אמר רב פפא בדיק לן</strong> <small>[בחן אותנו]</small> <strong>רבא</strong>: <strong>עמוד ברשות הרבים גבוה עשרה</strong> טפחים <strong>ורוחב ארבעה</strong> טפחים, האם <strong>צריך</strong> שארבעה טפחים אלה יהיו <strong>הן ואלכסונן או לא? ואמרינן ליה</strong> <small>[ואמרנו לו]:</small> <strong>לאו היינו</strong> <small>[אין זה]</small> כדברי <strong>רב חנניה? דתניא</strong> <small>[ש</small>כן <small>שנינו</small> בברייתא<small>],</small> <strong>רב חנניה אומר: כזה יהו כל שובתי שבת,</strong> משמע שבכל דיני שביתה בשבת מודדים אנו גם את האלכסון.
 <big>ד</big> שנינו במשנה: <strong>וזה הוא שאמרו: העני מערב ברגליו,</strong> שיכול העני שאין ברשותו פת לעירוב לקנות שביתה כשנמצא בתוך תחום ואומר: קובע אני שביתתי במקום זה, <strong>אמר ר' מאיר: אנו אין לנו אלא עני</strong> שיכול לעשות כן שהקלו עליו חכמים, אבל מי שיש פת בידו אינו יכול לקנות שביתה בדרך זו, אלא בפת. ואילו ר' יהודה אומר שבין עני ובין עשיר יכולים להשתמש בדרך זו של עירוב.
 <strong>אמר רב נחמן: מחלוקת</strong> זו בין ר' מאיר ור' יהודה היא באם אמר אדם: <strong>"</strong>שביתתי <strong>במקומי",</strong> ש<strong>ר' מאיר סבר: עיקר</strong> תיקונו ותקנתו של ה<strong>עירוב</strong> הוא <strong>בפת,</strong>
## דף נא:
 <strong>עני</strong> המהלך בדרכים ואין לו פת <strong>הוא דאקילו רבנן עילויה</strong> <small>[שהקילו חכמים עליו]</small> לשבות במקום על ידי שיאמר שביתתי בו, <strong>אבל עשיר</strong> היושב בביתו ויש לו פת — <strong>לא.</strong>
 <strong>ור' יהודה סבר: עיקר עירוב ברגל</strong> שילך למקום ויאמר שקונה בו שביתה, <strong>אחד עני ואחד עשיר. אבל</strong> לגבי האומר <strong>"</strong>שביתתי <strong>במקום פלוני"</strong> והוא אינו מצוי שם — <strong>דברי הכל</strong>: שעירוב זה רק אם היה <strong>עני</strong> ומהלך בדרך — <strong>אין</strong> <small>[כן]</small> אבל <strong>עשיר — לא.</strong>
 <strong>"וזו היא שאמרו"</strong> במשנה "העני מערב ברגליו" <strong>מאן קתני לה</strong> <small>[מי הוא</small> זה <small>ששנה אותה]</small> — <strong>ר' מאיר. ואהייא קאי</strong> <small>[ועל איזה</small> דבר <small>עומד,</small> מתייחס<small>]</small> — על מה שאמרו <strong>"אינו מכיר או שאינו בקי בהלכה"</strong> ואילו בהמשך הדברים במשנה <strong>"ולא אמרו מערבין בפת אלא להקל" מאן קתני לה</strong> <small>[מי שנה אותה]</small> הלא הוא <strong>ר' יהודה</strong> ששיטתו שהעירוב נועד גם לעשיר.
 ואילו <strong>רב חסדא אמר</strong>: לא כך יש להבין את המחלוקת במשנה, אלא ה<strong>מחלוקת</strong> ביניהם היא באומר <strong>"</strong>שביתתי <strong>במקום פלוני"</strong> שקניית השביתה אינה נעשית לא ברגל ולא בפת, ש<strong>ר' מאיר סבר: עני — אין</strong> <small>[כן]</small> קונה שביתה, <strong>עשיר — לא. ור' יהודה סבר: אחד עני ואחד עשיר. אבל</strong> האומר: <strong>"</strong>שביתתי <strong>במקומי" דברי הכל: אחד עני ואחד עשיר</strong> מועיל להם, שהכל מודים כי <strong>עיקר עירוב ברגל.</strong>
 <strong>"וזו היא שאמרו העני</strong> מערב ברגליו <strong>"מאן קתני לה</strong> <small>[מי הוא ששנה אותה]</small> — <strong>ר' מאיר, ואהייא קאי</strong> <small>[ועל איזה</small> דבר <small>עומד,</small> מתייחס<small>],</small> על דבר זה: <strong>"מי שבא בדרך וחשכה"</strong> אבל לדעת ר' יהודה גם אם היה עשיר יכול לומר כך. <strong>"ולא אמרו מערבין בפת אלא להקל" מאן קתני לה</strong> <small>[מי הוא ששנה אותה]</small> — אלו <strong>דברי הכל</strong>.
 <big>א</big> ומעירים: <strong>תניא כוותיה</strong> <small>[שנויה</small> ברייתא <small>כשיטתו]</small> של <strong>רב נחמן</strong> שאמר שמחלוקת ר' מאיר ור' יהודה בשאמר "שביתתי במקומי": <strong>אחד עני ואחד עשיר מערבין בפת, ולא יצא עשיר חוץ לתחום ויאמר: "שביתתי במקומי" — לפי שלא אמרו מערבין ברגל אלא למי שבא בדרך וחשכה,</strong> אלו <strong>דברי ר' מאיר.</strong>
 <strong>ר' יהודה אומר: אחד עני ואחד עשיר מערבין ברגל, ו</strong>כן <strong>יצא</strong> (יכול לצאת) <strong>עשיר חוץ לתחום ויאמר: "תהא שביתתי במקומי", וזה הוא עיקרו של עירוב. ו</strong>אולם <strong>התירו חכמים לבעל הבית לשלח עירובו ביד עבדו, ביד בנו, ביד שלוחו בשביל להקל עליו</strong>. ואם כן מבואר פה שהמחלוקת היא כפי שהגדיר רב נחמן.
 <strong>אמר ר' יהודה: מעשה באנשי בית</strong> משפחת <strong>ממל ובאנשי בית גוריון ב</strong>כפר <strong>ארומא</strong> שהיה בתוך ארבעת אלפים אמה לתחומם <strong>שהיו מחלקין גרוגרות וצימוקין לעניים בשני בצורת, ובאין עניי כפר שיחין ועניי כפר חנניה ומחשיכין על התחום, למחרת משכימין ובאין</strong> לקבל את הגרוגרות.
 ורואים אם כן שמערבים ברגל אם אומר "שביתתי במקומי" <strong>אמר רב אשי: מתניתין נמי דיקא</strong> <small>[משנתינו גם כן מדוייקת]</small> כהסברו של רב נחמן, <strong>דקתני</strong> <small>[ששנינו</small> במשנה<small>]:</small> <strong>מי שיצא לילך לעיר שמערבין לה, והחזירו חבירו</strong> שעיכבו מלכת — <strong>הוא מותר לילך, וכל בני העיר אסורין, דברי ר' יהודה.</strong>
 <strong>והוינן</strong> <small>[והיינו עסוקים]</small> <strong>בה,</strong> ומתקשים במשנה זו: <strong>מאי שנא איהו ומאי שנא אינהו</strong> <small>[במה שונה הוא ובמה שונים הם]</small> שלו מותר ולהם אסור? <strong>ואמר רב הונא: הכא במאי עסקינן</strong> <small>[כאן במה אנו עוסקים]</small> — <strong>כגון שיש לו</strong> לאותו אדם שני <strong>בתים, ושני תחומי שבת ביניהן.</strong>
 <strong>איהו</strong> <small>[הוא],</small> <strong>כיון דנפקא ליה לאורחא</strong> <small>[שיצא לו לדרך] —</small> <strong>הוה ליה</strong> <small>[הריהו נעשה]</small> כ<strong>עני,</strong> שהרי לא נתכוין לחזור לביתו אלא להמשיך עד לביתו האחר, ולכן יכול הוא לקנות שביתה בסוף התחום באמירה בלבד.
 <strong>והנך עשירין נינהו</strong> <small>[ואלה</small> בני עירו <small>עשירים הם]</small> שהרי יש להם מזונות בבתיהם וצריכים לקנות עירוב מבעוד יום. <strong>אלמא</strong> <small>[מכאן]</small> <small>ש</small><strong>כל</strong> השנוי באומר <strong>"</strong>שביתתי <strong>במקום פלוני"</strong> מדובר ש<strong>עני אין</strong> <small>[כן]</small> אבל <strong>עשיר — לא. ומסכמים: אכן, שמע מינה</strong> <small>[למד ממנה]</small> שכן הוא.
 <strong>מתני ליה</strong> <small>[היה משנה,</small> מלמד <small>אותו]</small> <strong>רב חייא בר אשי לחייא בר רב קמיה</strong> <small>[לפני]</small> <strong>רב</strong> שהיה נוכח שם באותה שעה, את משנתינו <strong>"אחד עני ואחד עשיר". אמר ליה</strong> <small>[לו]</small> <strong>רב: סיים בה נמי</strong> <small>[גם כן]</small> לאחר לימוד ענין זה: <strong>הלכה כר' יהודה</strong>.
 מסופר: <strong>רבה בר רב חנן הוה</strong> <small>[היה]</small> <strong>רגיל דאתי</strong> <small>[לבוא]</small> מהעיר <strong>ארטיבנא לפומבדיתא.</strong>
## דף נב.
 <strong>אמר</strong> (היה רגיל לומר): <strong>"תהא שביתתי בצינתא"</strong> ישוב שנמצא בין התחומים של שני המקומות. <strong>אמר ליה</strong> <small>[לו]</small> <strong>אב יי: מאי דעתיך</strong> <small>[מה דעתך]</small> שאתה נוהג כן, משום ש<strong>ר' מאיר ור' יהודה — הלכה כר' יהודה, ואמר רב חסדא: מחלוקת</strong> שאמר <strong>"</strong>תהא שביתתי <strong>במקום פלוני",</strong> וסומך אתה על דברי ר' יהודה וקונה שביתה באמצע הדרך בעודך במקומך, ואולם
 <strong>והא</strong> <small>[והרי]</small> <strong>רב נחמן</strong> לא כך הסביר, <strong>ו</strong>עוד <strong>תניא כוותיה</strong> <small>[שנויה</small> ברייתא <small>כשיטתו]!</small> <strong>אמר ליה</strong> <small>[לו]:</small> <strong>הדרי</strong> <small>[חוזר אני]</small> <strong>בי</strong> ולא אעשה עוד כן.
 <strong>אמר רמי בר חמא: הרי אמרו</strong> מי ש<strong>שבת</strong> (קנה שביתה) ברגליו <strong>יש לו ארבע אמות</strong> במקומו, וחוץ מהן עוד אלפיים אמה. <strong>הנותן את עירובו</strong> במקום, האם <strong>יש לו ארבע אמות</strong> סביב למקום העירוב, <strong>או לא?</strong>
 <strong>אמר רבא: תא שמע</strong> <small>[בוא ושמע</small> פתרון<small>]</small> ממה ששנינו: <strong>לא אמרו מערבין בפת אלא להקל על העשיר, שלא יצא ויערב ברגליו. ואי אמרת</strong> <small>[ואם אומר אתה]</small> שהמערב בפת <strong>אין לו</strong> ארבע אמות — <strong>האי</strong> <small>[</small>דבר <small>זה]</small> <strong>להקל?! להחמיר הוא!</strong> ואם כן בודאי כל ההקלות שיש במערב ברגליו, קיימות גם במערב בפת!
 ודוחים: אין זו ראיה כי <strong>אפילו הכי</strong> בלא שיהיו לו ארבע אמות <strong>ניחא ליה</strong> <small>[כך נוח לו],</small> <strong>כי היכי דלא נטרח וניפוק</strong> <small>[כדי שלא</small> יצטרך <small>לטרוח ולצאת],</small> ואפשר לומר שעירוב בפת הוא הקלה אף שמפסיד על ידי כך ארבע אמות.
 <big>א משנה</big> <strong>מי שיצא לילך בעיר שמערבין בה</strong> ונמצאת בתוך תחום ארבעת אלפים אמה למקומו שאפשר להגיע אליה על ידי עירוב, <strong>והחזירו חבירו</strong> שלא ילך בערב לעיר האחרת ונשאר בעירו — <strong>הוא מותר לילך</strong> למחרת שנחשב כאילו קנה שביתה באמצע הדרך, אפילו לא פירש כן. <strong>וכל</strong> שאר <strong>בני העיר — אסורין, דברי ר' יהודה.</strong>
 <strong>ר' מאיר אומר: כל</strong> מי <strong>שהוא יכול לערב,</strong> ועקר שביתתו במקומו הראשון <strong>ולא עירב,</strong> שלא אמר לפחות שהוא קונה שביתה במקום אחר — <strong>הרי זה חמר גמל</strong> ונמשך לשני הצדדים, ולהלכה דנים אותו כאילו קנה שביתה בשני המקומות כאחת ואינו מותר אלא בתחום אלפיים אמה שבין עירו לעיר האחרת, אבל לא לצד השני, שיתכן שאכן קנה שביתה אף בעיר האחרת והרוויח את האלפיים אמה שמן העיר האחרת והלאה אבל הפסיד את האלפיים שבמצד שני לעירו.
 <big>ב</big> על האמור במשנה שלו מותר ללכת ולשאר בני העיר אסור, שואלים: <strong>מאי שנא איהו ומאי שנא אינהו</strong> <small>[במה שונה הוא ומה שונים הם]</small> שלו מותר ולהם אסור? <strong>אמר רב הונא: הכא במאי עסקינן</strong> <small>[כאן במה אנו עוסקים]</small> — <strong>כגון שיש לו שני בתים, וביניהן שני תחומי שבת.</strong>
 <strong>איהו</strong> <small>[הוא],</small> <strong>כיון דנפק ליה לאורחא</strong> <small>[שיצא לו לדרך] —</small> <strong>הוה ליה</strong> <small>[הריהו נעשה]</small> <strong>עני.</strong> ועני יכול, כאמור, לקנות שביתה באמירה בלבד שרצונו לשבות ב"מקום פלוני". <strong>והני עשירי נינהו</strong> <small>[ואלה,</small> שאר בני העיר, <small>עשירים הם]</small> שלא היה בדעתם כלל לצאת מן העיר בלילה ואינם יכולים לקנות שביתה בקצה התחום אלא אם כן יניחו שם עירוב.
 <strong>תניא נמי הכי</strong> <small>[שנויה</small> ברייתא <small>גם כן כך]:</small> <strong>מי שיש לו שני בתים, וביניהן שני תחומי שבת, כיון שהחזיק בדרך</strong> שהחל ללכת וברור שהוא יוצא אף שלא אמר במפורש "שביתתי בסוף תחום" — <strong>קנה עירוב, דברי ר' יהודה.</strong>
 <strong>יתר על כן אמר ר' יוסי בר' יהודה: אפילו מצאו חבירו</strong> לפני צאתו ממש לדרך <strong>ואמר לו: "לין פה, עת חמה הוא, עת צינה הוא"</strong> ואין כדאי ללכת כעת — <strong>למחר משכים והולך.</strong>
 שדי במה שדעתו היתה ללכת <strong>אמר רבה: לומר</strong> שהוא קונה שביתה <small>—</small> <strong>כולי עלמא לא פליגי דצריך</strong> <small>[הכל אינם חולקים שהוא צריך],</small> שיאמר לו חבירו "לין" כו' ובלא אמירה זו יתכן שלא יקנה שביתה בביתו השני, שיש לומר שאולי מה שחזר לביתו הוא משום שחזר בו מהכוונה לקנות שם שביתה <strong>כי פליגי</strong> <small>[כאשר נחלקו] —</small> הרי זה אם צריך <strong>להחזיק.</strong> שר' יהודה מדגיש ש"החזיק בדרך", ור' יוסי בר' יהודה סבור שאינו צריך אף להחזיק בדרך, ודי שהוא מתכוון לצאת.
 <strong>ורב יוסף אמר</strong>, כך יש להבין את המחלוקת: <strong>להחזיק — דכולי עלמא לא פליגי דצריך</strong> <small>[הכל אינם חולקים שהוא צריך]</small> <strong>כי פליגי</strong> <small>[כאשר נחלקו]</small> הרי זה אם צריך הוא <strong>לומר</strong> שהוא קונה שביתה בסוף התחום או אינו צריך לומר.
 ושואלים: <strong>כמאן אזלא</strong> <small>[כ</small>שיטת <small>מי הולכת]</small> <strong>הא</strong> <small>[</small>הלכה <small>זו]</small> ש<strong>אמר עולא: מי שהחזיק בדרך והחזירו חבירו — הרי הוא מוחזר ומוחזק.</strong>
 ומתחילה תוהים על עצם לשונו של עולא: <strong>אי</strong> <small>[אם]</small> אמת ש<strong>מוחזר</strong> הוא, משמע שהוא כבני המקום שנשאר בו, אם כן <strong>למה מוחזק</strong> בדרך? <strong>ואי</strong> <small>[ואם]</small> <strong>מוחזק</strong> הוא — <strong>למה</strong> הוא <strong>מוחזר?</strong>
 אלא יש לתקן ש<strong>הכי קאמר</strong> <small>[כך אמר]</small> עולא: <strong>אף על פי שמוחזר</strong> ושוהה במקומו בכל זאת הריהו <strong>מוחזק. כמאן</strong> <small>[כ</small>שיטת <small>מי</small> הוא<small>]</small> אומר — <strong>כ</strong>שיטת <strong>רב יוסף,</strong> שהכל מודים שצריך להחזיק בדרך, <strong>ואליבא</strong> <small>[ועל פי</small> דברי<small>]</small> <strong>ר' יוסי בר' יהודה</strong>.
 מסופר: <strong>רב יהודה בר אישתתא אייתי ליה</strong> <small>[הביא לו]</small> בליל שבת <strong>כלכלה</strong> (סל) של <strong>פירי</strong> <small>[פירות]</small> <strong>לרב נתן בר אושעיא. כי הוה אזיל</strong> <small>[כאשר הלך]</small> לביתו <strong>שבקיה עד דנחית דרגא</strong> <small>[הניח לו עד שירד מדריגה</small> אחת מכבש המדריגות<small>],</small> <small>ואחר כך</small> <strong>אמר ליה</strong> <small>[לו]:</small> <strong>בית הכא</strong> <small>[לין כאן],</small> ומה שהניחו ללכת היה כדי שיחזיק בדרך. <strong>למחר קדים ואזיל</strong> <small>[למחרת השכים והלך]</small>
## דף נב:
 <strong>כמאן</strong> <small>[כ</small>שיטת <small>מי]</small> עשה כן — <strong>כ</strong>דעת <strong>רב יוסף</strong> שצריך להחזיק בדרך ושיאמרו לו "לין פה", <strong>ואליבא</strong> <small>[ולפי</small> שיטת<small>]</small> <strong>ר' יוסי בר יהודה</strong> 
 ודוחים: <strong>לא,</strong> כי אפשר לומר שנהג <strong>כרבה ואליבא</strong> <small>[ולפי</small> שיטת<small>]</small> <strong>ר' יהודה,</strong> ואמר קודם לכך שהוא קונה שביתה באמצע הדרך.
 <big>א</big> במשנה שנינו: <strong>"ר' מאיר אומר: כל שיכול לערב</strong> ולא עירב הרי זה חמר גמל<strong>"</strong>. ושואלים: <strong>הא תנינא חדא זימנא</strong> <small>[הרי</small> כבר <small>שנינו</small> בדומה לזה <small>פעם אחת]:</small> <strong>ספק, ר' מאיר ור' יהודה אומרים: הרי זה חמר גמל.</strong> ואף כאן פשוט שהרי בכל ספק פוסק כן ר' מאיר!
 <strong>א מר ר' ששת</strong>: יש בכל זאת צורך לומר זאת, כדי ש<strong>לא תימא טעמא</strong> <small>[שלא תאמר</small> ש<small>הטעם]</small> של <strong>ר' מאיר</strong> רק אם <strong>ספק עירב ספק לא עירב,</strong> רק <strong>הוא דהוי</strong> <small>[שנעשה]</small> <strong>חמר גמל, אבל ודאי לא עירב — לא הוי</strong> <small>[אינו]</small> <strong>חמר גמל</strong>.
 אלא שב להיות כבן מקומו, <strong>אלא</strong> אמור: <strong>אפילו ודאי לא עירב</strong> פעמים שהוא <strong>חמר גמל. דהא הכא</strong> <small>[שהרי כאן]</small> <strong>ודאי לא עירב</strong> שהרי חזר למקומו, <strong>וקא הוי</strong> <small>[והרי הוא]</small> <strong>חמר גמל,</strong> ולכן הוצרך לומר שאף במקרה זה כשאין ספק עירוב כלל אלא לא ברור היכן מקום שביתתו, אף זה דינו להיות חמר גמל.
 <big>ב משנה</big> <strong>מי שיצא</strong> במזיד שלא לצורך מצוה <strong>חוץ לתחום — אפילו אמה אחת לא יכנס. ר' אליעזר אומר: שתים</strong> אמות — <strong>יכנס, שלש — לא יכנס.</strong>
 <big>ג גמרא</big> <strong>אמר ר' חנינא:</strong> היתה <strong>רגלו אחת בתוך התחום, ורגלו אחת חוץ לתחום — לא יכנס, דכתיב</strong> <small>[שנאמר]:</small> <strong>"אם תשיב משבת רגלך"</strong> (ישעיהו נח, יג). <strong>"רגלך" כתיב</strong> <small>[נאמר]</small> בלשון יחיד. משמע אף בהכנסת רגל אחת יש משום חילול שבת.
 ומקשים: <strong>והתניא</strong> <small>[והרי שנינו</small> בברייתא<small>]:</small> <strong>רגלו אחת בתוך התחום ורגלו אחת חוץ לתחום — יכנס!</strong> ומשיבים: <strong>הא מני</strong> <small>[זו</small> כשיטת <small>מי היא]?</small> כשיטת <strong>אחרים היא, דתניא</strong> <small>[ש</small>כן <small>שנינו</small> בברייתא<small>]:</small> <strong>אחרים אומרים: למקום שרובו הוא נזקר</strong> (פונה). הרי שמותר לו להיכנס שהרי לא הוציא אלא רגל אחת.
 <strong>איכא דאמרי</strong> <small>[יש שאומרים</small> בלשון אחרת<small>].</small> <strong>אמר ר' חנינא: רגלו אחת בתוך התחום ורגלו אחת חוץ לתחום — יכנס, דכתיב</strong> <small>[שנאמר]:</small> <strong>"אם תשיב משבת רגלך" "רגליך"</strong> מלשון רבים <strong>קרינן</strong> <small>[קוראים אנו],</small> אבל רגל אחת — מותר.
 ומקשים: <strong>והתניא</strong> <small>[והרי שנינו</small> בברייתא<small>]:</small> <strong>לא יכנס!</strong> ומשיבים: <strong>הוא</strong> ש<strong>אמר כ</strong>שיטת <strong>אחרים דתניא</strong> <small>[ש</small>כן <small>שנינו</small> בברייתא<small>]:</small> <strong>למקום שרובו הוא נזקר.</strong>
 דבמשנה שנינו: <strong>"ר' אליעזר אומר: שתים — יכנס, שלש — לא יכנס".</strong> ומקשים: <strong>והתניא</strong> <small>[והרי שנינו</small> בברייתא<small>],</small> <strong>ר' אליעזר אומר: אחת — יכנס, שתים — לא יכנס.</strong> ועונים: <strong>לא קשיא</strong> <small>[קשה]:</small> <strong>הא</strong> <small>[זו</small> משנתנו<small>]</small> מדברת כש<strong>עקר</strong> מאמה <strong>חדא וקם אתרתי</strong> <small>[אחת ועמד בשניה]</small> — מותר להיכנס. <strong>הא</strong> <small>[זו</small> הברייתא<small>],</small> ש<strong>עקר</strong> מאמה <strong>שניה ועמד בשלישית</strong> — לא יכנס.
 ומקשים: <strong>והתניא</strong> <small>[והרי שנינו</small> בברייתא<small>]</small> <strong>ר' אליעזר אומר: אפילו אמה אחת לא יכנס!</strong> ומשיבים: <strong>כי תניא ההיא</strong> <small>[כאשר נשנתה אותה</small> ברייתא<small>]</small> הרי היא <strong>למודד, דתנן</strong> <small>[ש</small>כן <small>שנינו</small> במשנה<small>]:</small> <strong>ולמודד</strong> שאם שבת אדם במקומו ומודד משם את תחומו לפי פסיעותיו <strong>שאמרו נותנין לו אלפים אמה — אפילו סוף מדתו כלה במערה</strong> לא יכנס פנימה אל תוכה אפילו אמה אחת יותר ממידתו.
 <big>ה משנה</big> <strong>מי שהחשיך</strong> בדרך ולן במקומו ומצא שהוא <strong>חוץ לתחום — אפילו אמה אחת לא יכנס. ר' שמעון אומר: אפילו חמש עשרה אמות יכנס, שאין המשוחות</strong> (המודדים) <strong>ממצין את המדות</strong> לשים את סימן התחום בקצה הגבול ממש אלא פנימה ממנו <strong>מפני הטועין.</strong>
 ו<strong>גמרא</strong> על מה ששנינו במשנה "מפני הטועים" <strong>תנא</strong> <small>[שנה</small> בברייתא<small>]:</small> <strong>מפני טועי המדה,</strong> כלומר מתוך חשש שמא טעו במדידתם מחמירים הם ופוחתים קצת מן התחום.
 
 <big>א משנה</big> <strong>כיצד מעברין את הערים</strong> להחשיב בתחום העיר עצמה את כל הבליטות? עושים קו ישר בקצה העיר לארכה ולרחבה ואם היה <strong>בית נכנס</strong> או <strong>בית יוצא</strong> מקו זה, <strong>פגום</strong> (בליטה) <strong>נכנס פגום יוצא,</strong> וכן אם <strong>היו שם גדודיות</strong> (שרידי כתלים וחומות) <strong>גבוהות עשרה טפחים,</strong>
## דף נג.
 <strong>וגשרים ונפשות</strong> (מצבות קבר העשויות כמו בית) <strong>שיש בהן בית דירה — מוציאין את המדה</strong> של העיר מהן והלאה כאילו יש <strong>כנגדן</strong> מבנה דומה בזווית אחרת. <strong>ועושין אותה</strong> (את העיר) לפני מדידת תחום שבת <strong>כמין טבלא מרובעת, כדי שיהא נשכר את הזויות</strong> אף על פי שאין בתים באותן זויות.
 <big>א גמרא</big> מתחילה דנים בדיוק לשון המשנה. ובכך נחלקו <strong>רב ושמואל: חד תני</strong> <small>[אחד</small> מהם <small>שנה]</small> <strong>"מעברין" וחד תני</strong> <small>[ואחד</small> מהם <small>שנה]</small> <strong>"מאברין".</strong>
 ומסבירים: <strong>מאן דתני</strong> <small>[מי ששנה]</small> <strong>"מאברין"</strong> פירש שהכוונה במשנתינו היא מלשון <strong>אבר אבר</strong> שיש בכך מעין הוספת איברים לעיר כנגד הקיימים ומהם נמדד התחום. <strong>ומאן דתני</strong> <small>[ומי ששנה]</small> <strong>"מעברין" — כאשה עוברה</strong> שבולטת ביטנה, כך במשנתינו מדובר על הכנסת כל הבליטות הללו לתחום העיר.
 ואגב מחלוקת זו של רב ושמואל בפירוש המילות, מביאים מחלוקות אחרות שלהם בדומה לכך: <strong>מערת המכפלה, רב ושמואל</strong> נחלקו כיצד היתה כפולה, <strong>חד</strong> <small>[אחד</small> מהם<small>]</small> <strong>אמר:</strong> במערה זו יש <strong>שני בתים זה לפנים מזה. וחד</strong> <small>[ואחד</small> מהם<small>]</small> <strong>אמר: בית ועלייה על גביו.</strong>
 ושואלים: <strong>בשלמא למאן דאמר</strong> <small>[נניח ל</small>שיטת <small>מי שאומר]</small> <strong>זה על גב זה — היינו</strong> <small>[זוהי]</small> משמעות לשון <strong>"מכפלה". אלא למאן דאמר</strong> <small>[אלא ל</small>שיטת <small>מי שאומר]</small> <strong>שני בתים זה לפנים מזה, מאי</strong> <small>[מהו]</small> לשון <strong>"מכפלה"?</strong> הרי בית רגיל הוא שיש בו שני חדרים!
 אלא יש לפרש: <strong>כפולה בזוגות,</strong> שקבורים בה זוגות זוגות. וכעין מה שדרשו שם העיר חברון הקרויה <strong>"ממרא קרית הארבע"</strong> (בראשית לה, כז) <strong>אמר ר' יצחק: קרית הארבע זוגות</strong> שנקברו שם: <strong>אדם וחוה, אברהם ושרה, יצחק ורבקה, יעקב ולאה.</strong>
 ועוד נחלקו: <strong>"ויהי בימי אמרפל"</strong> (בראשית יד, א), <strong>רב ושמואל</strong> שניהם מסכימים שאמרפל הוא נמרוד אלא <strong>חד</strong> <small>[אחד</small> מהם<small>]</small> <strong>אמר: נמרוד</strong> הוא <strong>שמו</strong> האמיתי. <strong>ולמה נקרא שמו אמרפל?</strong> נוטריקון: <strong>שאמר</strong> (ציוה) <strong>והפיל לאברהם אבינו בתוך כבשן האש</strong> כשמרד בו ולא קבל את אלוהותו. <strong>וחד</strong> <small>[ואחד</small> מהם<small>]</small> <strong>אמר: אמרפל</strong> הוא <strong>שמו</strong> האמיתי, <strong>ולמה נקרא שמו נמרוד — שהמריד את כל העולם כולו עליו במלכותו.</strong>
 וכן נחלקו בפירוש הפסוק <strong>"ויקם מלך חדש על מצרים</strong> אשר לא ידע את יוסף" (שמות א, ח) <strong>רב ושמואל. חד</strong> <small>[אחד</small> מהם<small>]</small> <strong>אמר:</strong> מלך <strong>חדש ממש</strong> היה. <strong>וחד</strong> <small>[ואחד</small> מהם<small>]</small> <strong>אמר:</strong> מלך ותיק היה, אלא <strong>שנתחדשו גזרותיו.</strong>
 ומסבירים את שיטותיהם: <strong>מאן דאמר</strong> <small>[מי שאומר]</small> <strong>חדש ממש — דכתיב</strong> <small>[שנאמר]</small> <strong>"חדש", ומאן דאמר</strong> <small>[ומי שאומר]</small> <strong>שנתחדשו גזרותיו</strong> — סומך <strong>מדלא כתיב</strong> <small>[מתוך שלא נאמר]</small> <strong>"וימת וימלוך"</strong> כפי שנאמר במלכי אדום למשל, משמע שאותו מלך הוא.
 ומקשים: <strong>ולמאן דאמר</strong> <small>[ול</small>שיטת <small>מי שאומר]</small> <strong>שנתחדשו גזרותיו, הא כתיב</strong> <small>[הרי נאמר]</small> <strong>"אשר לא ידע את יוסף"</strong> ואם אותו מלך היה, כיצד לא ידע את יוסף? ומסבירים: <strong>מאי</strong> <small>[מה</small> פירוש<small>]</small> <strong>"אשר לא ידע את יוסף" — דהוה דמי כמאן</strong> <small>[שהיה דומה כמי]</small> ש<strong>לא ידע ליה</strong> <small>[לו</small> את<small>]</small> <strong>יוסף כלל.</strong>
 <big>ב</big> <strong>(סימן: שמונה עשרה ושנים עשר למדנו בדוד ויבן)</strong> שהם סימני המסורות הכתובות להלן.
 <strong>אמר ר' יוחנן: שמונה עשר ימים גדלתי אצל ר' אושעיא בריבי</strong> (הדגול) <strong>ולא למדתי ממנו אלא דבר אחד במשנתינו: כיצד מאברין את הערים — באלף</strong>.
 ומקשים: <strong>איני</strong> <small>[וכי כן הוא]?!</small> <strong>והאמר</strong> <small>[והרי אמר]</small> <strong>ר' יוחנן שנים עשר תלמידים היו לו לר' אושעיא בריבי, ושמונה עשר ימים גידלתי ביניהן, ולמדתי לב כל אחד ואחד</strong> כלומר מה מהותו ואופיו, <strong>ו</strong>כמה <strong>חכמת כל אחד ואחד,</strong> וכיצד אמר שלא למד אלא דבר אחד?
 ומשיבים: ייתכן ש<strong>לב כל אחד ואחד וחכמת כל אחד ואחד — גמר</strong> <small>[למד],</small> <strong>גמרא</strong> <small>[לימוד</small> של ממש<small>] —</small> <strong>לא גמר</strong> <small>[למד].</small> <strong>איבעית אימא</strong> <small>[אם תרצה אמור]</small> הסבר אחר: <strong>מנייהו דידהו</strong> <small>[מהם עצמם] —</small> <strong>גמר</strong> <small>[למד],</small> <strong>מיניה דידיה</strong> <small>[ממנו עצמו] —</small> <strong>לא גמר</strong> <small>[למד].</small> <strong>ואיבעית אימא</strong> <small>[ואם תרצה אמור]:</small> <strong>דבר אחד במשנתינו קאמר</strong> <small>[שאמר]</small> ושאר לימודים היה בברייתות או בשאר עניני לימוד.
 <strong>ואמר ר' יוחנן</strong> על אותה תקופה: <strong>כשהיינו לומדים תורה אצל ר' אושעיא</strong> היתה הדחקות מרובה כל כך ומספר התלמידים גדול כל כך ש<strong>היינו יושבין ארבעה ארבעה באמה</strong> מרובעת. <strong>אמר רבי</strong> מעין זה: <strong>כשהיינו לומדין תורה אצל ר' אלעזר בן שמוע, היינו יושבין ששה ששה באמה.</strong>
 <strong>אמר ר' יוחנן</strong> על רבו זה: <strong>ר' אושעיא בריבי בדורו</strong> היה גדול <strong>כר' מאיר בדורו, מה ר' מאיר בדורו לא יכלו חבריו לעמוד על סוף דעתו</strong> משום גדלותו היתירה — <strong>אף ר' אושעיא לא יכלו חבריו לעמוד על סוף דעתו</strong>.
 וכיון שדובר באלה <strong>אמר ר' יוחנן: לבן של ראשונים</strong> גדול <strong>כפתחו של אולם</strong> (שהיה עשרים על ארבעים אמה). <strong>ו</strong>ליבם <strong>של אחרונים כפתחו של היכל</strong> (עשר על עשרים אמה). <strong>ואנו</strong> — לבנו <strong>כמלא נקב מחט סידקית</strong> (מחט תפירה).
 והוא מסביר: <strong>ראשונים</strong> — הכוונה ל<strong>ר' עקיבא, אחרונים</strong> — הכוונה לתלמידו <strong>ר' אלעזר בן שמוע. איכא דאמרי</strong> <small>[יש שאומרים]</small> שכך נתכוון: <strong>ראשונים — ר' אלעזר בן שמוע, אחרונים — ר' אושעיא בריבי. ואנו כמלא נקב מחט סידקית</strong>.
 כיון שדובר בירידתם הנמשכת של הדורות, <strong>אמר אביי: ואנן, כי סיכתא בגודא לגמרא</strong> <small>[אנו</small> יכולתנו <small>כמו יתד בכותל ל</small>ענין <small>לימוד]</small> שכשם שקשה מאוד להכניסו ולתוקעו שם כך גם הלימוד לנו. <strong>אמר רבא: ואנן, כי אצבעתא בקירא לסברא</strong> <small>[ואנו, כמו אצבע בשעווה ל</small>ענין <small>סברה]</small> שאין האצבע נכנסת היטב בשעווה ואינה מוציאה משם דבר. <strong>אמר רב אשי: אנן, כי אצבעתא בבירא</strong> <small>[אנו, כמו אצבע בבור]</small> <strong>ל</strong>ענין <strong>שכחה,</strong> שכשם שהאצבע טובעת בתוך הבור הגדול בקלות רבה כך גם אנו ממהרים לשכוח תלמודנו.
 <big>ג</big> וכיון שדובר בענין לימוד וקליטת הנלמד מביאים את ש<strong>אמר רב יהודה אמר רב: בני יהודה שהקפידו על</strong> דקדוק <strong>לשונם</strong> ונקיותה, <strong>נתקיימה תורתם בידם. בני גליל שלא הקפידו על לשונם, לא נתקיימה תורתם בידם</strong>.
 ושואלים: <strong>מידי בקפידא תליא מילתא</strong> <small>[וכי בהקפדה</small> בדבר זה <small>תלוי הדבר]?</small> הלא אין הדבר תלוי אם אדם מקפיד או אינו מקפיד בכך. <strong>אלא: בני יהודה דדייקי לישנא, ומתנחי להו סימנא</strong> <small>[שהיו מדייקים</small> מדקדקים <small>בלשון</small> דיבורם <small>ומניחים להם סימן</small> בלימודם<small>],</small> <strong>נתקיימה תורתן בידן. בני גליל דלא דייקי לישנא, ולא מתנחי להו סימנא</strong> <small>[שלא היו מדייקים בלשונם ולא הניחו סימן],</small> <strong>לא נתקיימה תורתן בידם.</strong>
 ועוד: <strong>בני יהודה גמרו מחד רבה</strong> <small>[למדו מרב אחד],</small> ולכן <strong>נתקיימה תורתן בידן,</strong> שהיתה ביד הלומד שיטת יסוד אחת. <strong>בני גליל דלא גמרי מחד רבה</strong> <small>[שלא למדו מרב אחד],</small> אלא היו לומדים מכמה מורים, <strong>לא נתקיימה תורתן בידם,</strong> שהיו מערבים גישות ושיטות של חכמים שונים.
 <strong>רבינא אמר: בני יהודה דגלו מסכתא</strong> <small>[שהיו מגלים את המסכת</small> שילמדו<small>],</small> שלפני תחילת הלימוד במסכת מסויימת היו מודיעים ומגלים ברבים שמסכת זו תילמד במחצית השנה הבאה, והיו הכל מתכוננים ללימודה (גאונים), נתקיימה <strong>תורתן בידם. בני גליל</strong> ש<strong>לא גלו מסכתא</strong> <small>[היו מגלים את המסכת],</small> <strong>לא נתקיימה תורתן בידם.</strong>
 וכן מסופר כי <strong>דוד גלי מסכתא</strong> <small>[היה מגלה את המסכת</small> שילמדו<small>],</small> <strong>שאול לא גלי מסכתא</strong> <small>[לא היה מגלה את המסכת].</small> <strong>דוד דגלי מסכתא</strong> <small>[דוד שגלה מסכת]</small> <strong>כתיב ביה</strong> <small>[נאמר בו]:</small> <strong>"יראיך יראוני וישמחו"</strong> (תהילים קיט, עד) שהיו הכל מוכנים ונהנים מתורתו, <strong>שאול</strong> ש<strong>לא גלי מסכתא</strong> <small>[גלה מסכת]</small> <strong>כתיב ביה</strong> <small>[נאמר בו]:</small> <strong>"אל כל אשר יפנה</strong>
## דף נג:
 <strong>ירשיע"</strong> (שמואל א' יד, מז). וכיון שדובר בשאול, באים לסיים בשבחו.
 <strong>ואמר ר' יוחנן: מנין שמחל לו הקדוש ברוך הוא על אותו עון</strong> שחטא בנוב עיר הכהנים — <strong>שנאמר</strong> בדברי שמואל אליו: <strong>"</strong>ויתן ה' גם את ישראל עמך ביד פלישתים <strong>ומחר אתה ובניך עמי"</strong> (שמואל א' כח, יט) ונדייק בלשון: <strong>עמי</strong> — משמעו <strong>במחיצתי.</strong> כלומר באותה דרגה עם צדיק גמור כשמואל.
 <big>א</big> וחוזרים לשאלה הקודמת בדבר הקריאה הנכונה של המלה עבור (אם בא' או בע'). <strong>אמר ר' אבא: אי איכא דמשאיל להו</strong> <small>[היש מי שישאל את]</small> <strong>בני יהודה דדייקי לשני</strong> <small>[שמדקדקים בלשונם]</small> האם <strong>מאברין תנן</strong> <small>[שנינו</small> במשנה<small>]</small> <strong>או מעברין תנן</strong> <small>[שנינו</small> במשנה<small>]?</small> וכעין ספק זה במשנה אחרת לענין מומי בכור: <strong>אכוזו תנן</strong> <small>[שנינו</small> במשנה<small>]</small> <strong>או עכוזו תנן</strong> <small>[שנינו</small> במשנה<small>]?</small> ומשיבים: <strong>ידעי</strong> <small>[ידעו הם],</small>
 <strong>שאילינהו</strong> <small>[שאלו</small> אותם<small>]</small> <strong>ואמרי ליה</strong> <small>[ואמרו לו]:</small> <strong>איכא דתני</strong> <small>[יש ששונה]</small> <strong>מאברין, ואיכא דתני</strong> <small>[ויש ששונה]</small> <strong>מעברין. איכא דתני</strong> <small>[יש ששונה]</small> <strong>אכוזו ואיכא דתני</strong> <small>[ויש שונה]</small> <strong>עכוזו.</strong> כלומר נוסחאות עתיקות הן, ושתיהן אינן שיבוש.
 כיון שהוזכר כי <strong>בני יהודה דייקי לישנא</strong> <small>[מדייקים בלשונם]</small> <strong>מאי היא</strong> <small>[מהו</small> ענין זה<small>]?</small> מביאים דוגמא: <strong>דההוא</strong> (אדם אחד) <strong>בר</strong> <small>[בן]</small> <strong>יהודה</strong> ש<strong>אמר להו</strong> <small>[להם]</small> לשומעיו: <strong>טלית יש לי למכור. אמרו ליה</strong> <small>[לו]:</small> <strong>מאי</strong> <small>[מה]</small> <strong>גוון טליתך? אמר להו</strong> <small>[להם]:</small> <strong>כתרדין עלי אדמה.</strong> שאמר בלשון מדוקדקת מהו בדיוק גוון הטלית, שהוא ירוק כצבע התרד בשעת צמיחתו.
 <strong>בני גליל דלא דייקי לישנא מאי היא</strong> <small>[בני הגליל שלא דייקו בלשונם מהו]?</small> ואף כאן מביאים דוגמאות: <strong>דתניא</strong> <small>[ששנינו</small> בברייתא<small>]</small> <strong>דההוא בר גלילא</strong> <small>[אדם אחד בן גליל],</small> <strong>דהוה קאזיל ואמר להו</strong> <small>[אותו שהיה הולך ואומר להם</small> לאנשים]: <strong>"אמר למאן</strong> <small>[למי],</small> <strong>אמר למאן</strong> <small>[למי]</small> <strong>"? אמרו ליה</strong> <small>[לו]:</small> <strong>גלילאה</strong> <small>[גלילי]</small> <strong>שוטה,</strong> שאין אתה מדקדק בלשונך למה כוונתך? שהגליליים לא היו מבטאים כראוי את אותיות הגרון, ואין לדעת אם כוונתך: <strong>חמר למירכב</strong> <small>[חמור לרכוב</small> עליו<small>]</small> <strong>או חמר למישתי</strong> <small>[יין לשתות]?</small> <strong>עמר למילבש</strong> <small>[צמר ללבוש]</small> <strong>או אימר לאיתכסאה</strong> <small>[כבש לשחוט]?</small> והרי זו דוגמה לחוסר הדיוק בלשונם של בני גליל.
 ועוד דוגמה ללשון משובשת זו: <strong>ההיא איתתא דבעיא למימר</strong> <small>[אשה אחת שרצתה לומר]</small> <strong>לחברתה "</strong>שלוכתי (שכנתי), <strong>תאי דאוכליך חלבא"</strong> <small>[בואי ואאכילך חלב]</small> <strong>אמרה לה: "שלוכתי</strong> <small>[שכנתי],</small> <strong>תוכליך לביא"</strong> <small>[תאכלך הלביאה].</small> והכל משום חוסר הדיוק בלשון.
 ועוד דוגמה לבערותם וגסותם של בני הגליל: <strong>ההיא אתתא דאתיא לקמיה דדיינא</strong> <small>[אשה אחת שבאה לפני הדיין]</small> ורצתה לומר לו: "מרי קירי, טבלא הוית לי וגנבוה מיני", כלומר: אדוני אדוני, טבלה היתה לי וגנבוה ממני. ובמקום זה <strong>אמרה ליה: מרי כירי, תפלא הוית לי וגנבוך מין</strong> <small>[אדוני עבדי, קורה היתה לי וגנבוך ממני],</small> <strong>וכדו הוות, דכד שדרו לך עילויה — לא מטי כרעיך אארעא</strong> <small>[וכך היתה</small> גדולה, <small>שאם היו תולים אותך עליה, לא היו רגליך מגיעות לארץ].</small>
 ולעומת לשון גסה ונבערת זו מביאים דוגמאות ללשונם המחוכמת של בני יהודה ותלמידי חכמים: <strong>אמהתא דבי</strong> <small>[אמתו של בית]</small> <strong>רבי כי הוה משתעיא</strong> <small>[כשהיתה מדברת]</small> <strong>בלשון חכמה,</strong> כלומר בלשון מליצה וחידה, <strong>אמרה הכי</strong> <small>[היתה אומרת כך]:</small> <strong>עלת נקפת</strong> <small>[הספל</small> שממנו דולים יין מן הכד כבר <small>מקיש]</small> <strong>בכד,</strong> שהתמעט היין עד שהספל אינו צף עוד על גביו. <strong>ידאון נישריא לקיניהון</strong> <small>[יעופו הנשרים לקניהם]</small> כלומר, יחזרו התלמידים לביתם, שהרי אין במה להשקותם.
 <strong>וכד הוה בעי דליתבון, הוה אמרה להו</strong> <small>[וכאשר היה רוצה</small> רבי <small>שישבו, היתה אומרת להם]:</small> <strong>יעדי</strong> <small>[נסיר]</small> מגופתה של חבית זו <strong>בתר</strong> <small>[אחרי]</small> <strong>חברתה</strong> האחרת <strong>מינה</strong> <small>[ממנה],</small> <strong>ותתקפי עלת</strong> <small>[ותהא</small> צפה <small>העלת]</small> <strong>בכד, כאילפא דאזלא בימא</strong> <small>[כספינה ההולכת בים].</small>
 ועוד מסופר: <strong>ר' יוסי בר אסיין, כי הוה משתעי</strong> <small>[כאשר היה מדבר]</small> <strong>בלשון חכמה אמר: עשו לי שור במשפט בטור מסכן,</strong> שתרגם את ההברות הארמיות לעברית ולהיפך "שור" הוא "תור", "משפט" הוא "דין" וביחד — "תרדין", "טור" הוא "הר" או שהיה זה דומה במבטאם ל"חר", "מסכן" הוא "דל", וביחד חרדל. אם כן ביקש תרדין בחרדל.
 <strong>וכד הוה שאיל באושפיזא, אמר הכי</strong> <small>[וכשהיה שואל בפונדק, היה אומר כך]:</small> <strong>גבר פום דין חי, מה זו טובה יש?</strong> ו"גבר פום דין חי" הוא תרגום דומה של הברות: "גבר" משמעו "איש", "פום" משמעו "פה", "דין" משמעו "זה", "חי" הוא תרגום "נא" — וביחד כל זה מצטרף למעין: אושפזיכנא (ר"ח), כלומר: פונדקאי. 
 <strong>ר' אבהו כי הוה משתעי</strong> <small>[כאשר היה מדבר]</small> <strong>בלשון חכמה, הוה אמר הכי</strong> <small>[היה אומר כך]</small> <strong>אתריגו לפחמין, ארקיעו לזהבין</strong> <small>[עשו את הפחמים בצבע האתרוג, רקעו את הזהבים]</small> כלומר שיטחו את הגחלים שכשהן בוערות הן אדומות כזהב <strong>ועשו לי שני מגידי בעלטה</strong> הם תרנגולים המודיעים בעלטה (בלילה) מהי השעה. <strong>איכא דאמרי</strong> <small>[יש אומרים]</small> בנוסח שונה במקצת: <strong>ויעשו לי בהן</strong> בגחלים כלומר, יצלו על גביהן <strong>שני מגידי בעלטה</strong> תרנגולים.
 ובלשון חכמה דומה <strong>אמרו ליה רבנן</strong> <small>[לו חכמים]</small> <strong>לר' אבהו: הצפיננו</strong> (הראה לנו) <strong>היכן ר' אלעאי צפון</strong> (מסתתר) שאיננו יודעים היכן הוא. <strong>אמר להן: עלץ בנערה אהרונית אחרונית עירנית והנעירתו</strong> ולשון זו משתמעת לשני פנים:
 <strong>אמרי לה</strong> <small>[יש אומרים]</small> שהכוונה היא ל<strong>אשה,</strong> שנשא לאשה נערה ממשפחת כהנים (אהרונית) והיא אשתו השניה (אחרונית) בת כפר (עירנית) והיא העירתו בלילה ולכן ישן הוא ביום.
 <strong>ואמרי לה</strong> <small>[ויש אומרים]</small> הכוונה היתה ל<strong>מסכתא.</strong> "נערה" — הוא כינוי למסכת. "אהרונית" — מסכת העוסקת בסדר קדשים שהוא סדר עבודת הכהנים. "אחרונית" — שהיא אחרונה ללימודיו הקודמים. "עירנית" — שיש בה חריפות, ובלימודה היה נעור כל הלילה וכעת ישן.
 מספרים, <strong>אמרי ליה לר' אלעאי: הצפיננו</strong> (הראה לנו) <strong>היכן ר' אבהו צפון</strong> (מסתתר). <strong>אמר להן: נתייעץ במכתיר</strong> הוא הנשיא הממנה את החכמים <strong>והנגיב למפיבשת,</strong> פנה דרומה לחכמי דרום המכונים על שם חכם גדול בדורו, הוא נכדו של שאול מפיבושת.
 <big>ב</big> וכיון שדובר בלשון חכמה, מביאים מה ש<strong>אמר ר' יהושע בן חנניה: מימי לא נצחני אדם</strong> בדברים <strong>חוץ מאשה תינוק ותינוקת. אשה מאי</strong> <small>[מה]</small> <strong>היא,</strong> כיצד נצחתני? <strong>פעם אחת נתארחתי אצל אכסניא אחת, עשתה</strong> (בישלה) <strong>לי</strong> האשה <strong>פולין — ביום ראשון אכלתים ולא שיירתי מהן כלום,</strong> אף שמדרך הנימוס הוא לשייר. <strong>שניה, ולא שיירתי מהן כלום.</strong> ביום השלישי <strong>הקדיחתן במלח,</strong> שמה בהם יותר מדי מלח, עד שאי אפשר היה לאכול מהם. <strong>כיון שטעמתי — משכתי ידי מהן.</strong>
 <strong>אמרה לי: רבי, מפני מה אינך סועד</strong> לבך בפולים היום כבכל יום? כיון שלא רציתי להעליבה, <strong>אמרתי לה</strong>: <strong>כבר סעדתי מבעוד יום. אמרה לי:</strong> אם אינך רעב הלא <strong>היה לך למשוך ידיך מן הפת</strong> ולא לאכול פת הרבה ואז היית יכול לא להימנע מאכילת הפולים!
 אלא <strong>אמרה לי: רבי, שמא לא הנחת פאה</strong> (שיירי אוכל) בקערה בימים <strong>ראשונים,</strong> ומשום כך הנחת הפעם? <strong>ו</strong>כי <strong>לא כך אמרו חכמים: אין משיירין פאה באלפס</strong> שאם שופכין מן האילפס שמטבילים בו לקערות הסועדים אין בשיור כל תוספת נימוס, <strong>אבל</strong> מטעמי נימוס <strong>משיירין פאה בקערה</strong> (תוס'). הרי שניצחה אותו אשה בדברים.
 <strong>תינוקת מאי</strong> <small>[מה]</small> <strong>היא? פעם אחת הייתי מהלך בדרך, והיתה דרך עוברת בשדה והייתי מהלך בה. אמרה לי תינוקת אחת: רבי, לא שדה היא זו?</strong> והרי אין עוברין בשדה כדי שלא להזיק לזרעים! <strong>אמרתי לה: לא, דרך כבושה היא</strong> בשדה? והרי בשבילים שבשדה מותר ללכת. <strong>אמרה לי: ליסטים</strong> (שודדים) <strong>כמותך כבשוה</strong> כלומר אסור היה כלל ללכת בשדה זה, ורק אנשים שלא שמו לב לאיסור, כמותך, הלכו דרך השדה עד שכבשו בה שביל. והרי כאן נצחון התינוקת.
 <strong>תינוק מאי</strong> <small>[מה]</small> <strong>היא? פעם אחת הייתי מהלך בדרך, וראיתי תינוק יושב על פרשת דרכים. ואמרתי לו: באיזה דרך נלך לעיר? אמר לי:</strong> דרך <strong>זו קצרה וארוכה, ו</strong>דרך <strong>זו ארוכה וקצרה. והלכתי בקצרה וארוכה, כיון שהגעתי לעיר מצאתי שמקיפין אותה גנות ופרדיסין</strong> ולא ידעתי את השבילים העוברים דרכם העירה.
 <strong>חזרתי לאחורי. אמרתי לו: בני, הלא אמרת לי</strong> שדרך זו <strong>קצרה? אמר לי: ו</strong>כי <strong>לא אמרתי לך</strong> שהיא אף <strong>ארוכה? נשקתיו על ראשו, ואמרתי לו: אשריכם ישראל שכולכם חכמים גדולים אתם, מגדולכם ועד קטנכם</strong>.
 <big>ג</big> ומשום שמדובר בלשון חכמה, ובחכמתן של נשי ישראל, מביאים את המעשה: <strong>ר' יוסי הגלילי הוה קא אזיל באורחא,</strong> <small>[היה מהלך בדרך]</small> <strong>אשכחה</strong> <small>[מצא]</small> את <strong>ברוריה אמר לה: באיזו דרך נלך ללוד? אמרה ליה</strong> <small>[לו]:</small> <strong>גלילי שוטה,</strong> וכי <strong>לא כך אמרו חכמים: אל תרבה שיחה עם האשה?! היה לך לומר</strong> בקיצור, כדי לא להרבות שיחה: <strong>"באיזה ללוד".</strong>
 ועוד מדברי חכמתה של ברוריה: <strong>ברוריה אשכחתיה לההוא תלמידא דהוה קא גריס</strong> <small>[מצאה תלמיד אחד שהיה לומד]</small> <strong>בלחישה,</strong> ולא הרים קולו בלימודו.
## דף נד.
 <strong>בטשה ביה,</strong> <small>[בעטה בו]</small> <strong>אמרה ליה</strong> <small>[לו]:</small> <strong>לא כך כתוב "ערוכה בכל ושמרה"</strong> (שמואל ב' כג, ה), משמע <strong>אם ערוכה</strong> התורה <strong>במאתים ארבעים ושמונה איברים שלך</strong> — כלומר שאתה מתאמץ בה גם בגופך <strong>משתמרת, ואם לאו — אינה משתמרת.</strong> ומעין זה <strong>תנא</strong> <small>[שנה]:</small> <strong>תלמיד אחד היה לר' אליעזר שהיה שונה בלחש, לאחר שלש שנים שכח תלמודו.</strong>
 ואגב מעשה זה בתלמיד ר' אליעזר מסופר גם: <strong>תנא</strong> <small>[שנה],</small> <strong>תלמיד אחד היה לר' אליעזר שנתחייב</strong> בעונש <strong>שריפה למקום</strong> (שכינה) בגלל חטאיו אך <strong>אמרו: הניחו לו</strong> ולא תענישוהו כדינו משום ש<strong>אדם גדול שמש.</strong>
 ומעין אותה הוראה של ברוריה <strong>אמר שמואל לרב יהודה: שיננא</strong> <small>[גדול השינים],</small> <strong>פתח פומיך קרי</strong> <small>[פיך וקרא],</small> <strong>פתח פומיך תני, כי היכי דתתקיים ביך ותוריך חיי</strong> <small>[פיך ושנה כדי שתתקיים</small> התורה <small>בך ותאריך ימים]</small> <strong>שנאמר "כי חיים הם למצאיהם ולכל בשרו מרפא"</strong> (משלי ד, כב) <strong>אל תקרי</strong> <small>תקרא]</small> <strong>"למצאיהם" אלא "למוציאיהם בפה"</strong>.
 ועוד הוראה <strong>אמר שמואל לרב יהודה</strong> תלמידו החביב עליו: <strong>שיננא</strong> <small>[גדול השינים],</small> <strong>חטוף ואכול חטוף ואישתי, דעלמא דאזלינן מיניה כהלולא דמי</strong> <small>[ושתה, שהעולם שאנו הולכים ממנו כמשתה חתונה הוא]</small> ששמחתו רק לפי שעה, ואם אינו נהנה עכשיו לא יוכל ליהנות לאחר מכן.
 ובדומה לכך <strong>אמר</strong> לו <strong>רב לרב המנונא</strong>: <strong>בני, אם יש לך</strong> ממון — <strong>היטב לך</strong> לעצמך, ואין טעם להמתין <strong>שאין בשאול תענוג, ואין למות התמהמה, ואם תאמר</strong> אחסוך כדי ש<strong>אניח לבני — חוק בשאול מי יגיד לך</strong> מי משניכם יקדים למות (ערוך): שהרי לענין מיתה <strong>בני אדם דומים לעשבי השדה הללו נוצצין</strong> גדלים ומתברכים מעשיהם <strong>והללו נובלין</strong> מתים.
 <big>א</big> כיון שנדרש פסוק "כי חיים הם למוצאיהם" לענין תורה מביאים דרשה נוספת בשבח התורה הקשורה בפסוק זה. <strong>אמר ר' יהושע בן לוי: המהלך בדרך ואין עמו</strong> בן <strong>לוייה</strong> ומפחד — <strong>יעסוק בתורה,</strong> שכן <strong>נאמר</strong> על דברי תורה <strong>"כי לוית חן הם</strong> לראשך וענקים לגרגרותיך<strong>"</strong> (משלי א ט) 
 <strong>חש בראשו — יעסוק בתורה, שנאמר "כי לוית חן הם לראשך". חש בגרונו — יעסוק בתורה, שנאמר "וענקים לגרגרתיך". חש במעיו — יעסוק בתורה, שנאמר "רפאות תהי לשרך</strong> ושקוי לעצמותיך<strong>"</strong> (משלי ג, ח). <strong>חש בעצמותיו — יעסוק בתורה, שנאמר "ושקוי לעצמותיך". חש בכל גופו — יעסוק בתורה, שנאמר "ולכל בשרו מרפא"</strong> (משלי ד, כב).
 <strong>אמר רב יהודה בר' חייא: בא וראה, שלא כמדת הקדוש ברוך הוא מדת בשר ודם. מדת בשר ודם אדם נותן סם לחבירו — לזה</strong> לחלק זה בגוף <strong>יפה, ולזה קשה</strong> ומזיק. <strong>אבל הקדוש ברוך הוא אינו כן, נתן תורה לישראל — סם חיים לכל גופו, שנאמר "ולכל בשרו מרפא"</strong>.
 ולשבחם של לימוד תורה וידיעתה <strong>אמר ר' אמי: מאי דכתיב</strong> <small>[מהו שנאמר]</small> <strong>"כי נעים כי תשמרם בבטנך יכנו יחדו על שפתיך"</strong> (משלי כב, יח) <strong>אימתי דברי תורה נעים — בזמן שתשמרם בבטנך</strong> ותדעם, <strong>ואימתי תשמרם בבטנך — בזמן שיכנו יחדו על שפתיך</strong> ואתה הוגה בקול ודורש בהם.
 ו<strong>ר' זירא אמר</strong> אותו רעיון <strong>מהכא</strong> <small>[מכאן]:</small> <strong>"שמחה לאיש במענה פיו ודבר בעתו מה טוב"</strong> (משלי טו, כג), <strong>אימתי "שמחה לאיש" — בזמן שמענה</strong> של דברי תורה <strong>בפיו. לישנא אחרינא</strong> <small>[לשון אחרת]:</small> <strong>אימתי שמחה לאיש במענה פיו — בזמן שדבר בעתו מה טוב</strong> כלומר, יודע מתי וכיצד לומר כל דבר.
 <strong>ר' יצחק אמר</strong> אותו רעיון <strong>מהכא</strong> <small>[מכאן]</small> שנאמר: <strong>"כי קרוב אליך הדבר מאד בפיך ובלבבך לעשותו"</strong> (דברים ל, יד) <strong>אימתי "קרוב אליך" — בזמן ש"בפיך ובלבבך לעשותו"</strong> שאתה עוסק בהם בפיך.
 <strong>רבא אמר</strong> אותו ענין <strong>מהכא</strong> <small>[מכאן,</small> מפסוק אחר<small>]</small> שנאמר: <strong>"תאות לבו נתתה לו וארשת שפתיו בל מנעת סלה"</strong> (תהילים כא, ג), <strong>אימתי תאות לבו נתתה לו — בזמן שארשת שפתיו בל מנעת סלה,</strong> והוא מדבר בדברי תורה.
 <strong>רבא רמי</strong> <small>[הקשה,</small> הראה סתירה<small>]</small> מאותו פסוק על עצמו: <strong>כתיב</strong> <small>[נאמר]</small> <strong>"תאות לבו נתת לו"</strong> משמע שדי לו לאדם לבקש בלבו. ואילו בסופו <strong>כתיב</strong> <small>[נאמר]</small> <strong>"וארשת שפתיו בל מנעת סלה"</strong> משמע שצריך לבטא תפילתו בפיו. והשיב בעצמו: אם <strong>זכה</strong> אדם — <strong>תאות לבו נתתה לו,</strong> ואינו צריך אף לבטא את תפילתו בפיו. ואם <strong>לא זכה</strong> — הרי לפחות <strong>ארשת שפתיו בל מנעת סלה</strong>. ולסיומו של פסוק זה.
 <strong>תנא</strong> <small>[שנה]</small> <strong>דבי</strong> <small>[</small>החכם <small>מבית מדרשו]</small> של <strong>ר' אליעזר בן יעקב: כל מקום שנאמר "נצח</strong> או <strong>"סלה"</strong> או <strong>"ועד" — אין לו הפסק עולמית</strong>. וראיה לדבר <strong>"נצח" דכתיב</strong> <small>[שנאמר]</small> בפסוק אחד: <strong>"כי לא לעולם אריב ולא לנצח אקצוף"</strong> (ישעיה נז, טז) הרי שנצח משמעו כמו "לעולם".
 <strong>סלה</strong> — <strong>דכתיב</strong> <small>[שנאמר]</small> <strong>"כאשר שמענו כן ראינו בעיר ה' צבאות בעיר אלהינו אלהים יכוננה עד עולם סלה"</strong> (תהילים מח, ט) הרי שסלה פירושו "עד עולם". <strong>"ועד"</strong> — שנאמר: <strong>"ה' ימלך לעלם ועד"</strong> (שמות טו, יח).
 <big>ב</big> בעקבות הפסוקים שעסקנו בהם ובמדרשם מביאים כמה מדרשי פסוקים שאמר ר' אליעזר ו<strong>סימן</strong> נותנים להם <strong>"ענקים" "לחייו" "לוחות" "חרות". אמר ר' אליעזר: מאי דכתיב</strong> <small>[מהו שנאמר]</small> <strong>"וענקים לגרגרתיך"</strong> (משלי א, ט), ופירושו: <strong>אם משים אדם עצמו כענק זה שרף</strong> (רופף) <strong>על הצואר</strong> כן גם התלמיד חכם אינו דוחק או מפריע לאחרים, אף <strong>נראה ואינו נראה</strong> שהוא מכוסה בבגדים ובשיער כן גם התלמיד חכם שנמנע מלהיראות — <strong>תלמודו מתקיים בידו. ואם לאו,</strong> שהיה נוהג בגסות הרוח, <strong>אין תלמודו מתקיים בידו,</strong> ועוד
 <strong>אמר ר' אליעזר: מאי דכתיב</strong> <small>[מהו שנאמר]</small> <strong>"לחיו כערוגת הבשם"</strong> (שיר השירים ה יג) <strong>אם משים אדם עצמו כערוגה זו שהכל דשין</strong> ועודרים <strong>בה, וכבושם זה שהכל מתבשמין בה</strong> והנאתו לא רק למתבשם בו — <strong>תלמודו מתקיים, ואם לאו — אין תלמודו מתקיים.</strong>
 <strong>ואמר ר' אליעזר</strong>: <strong>מאי דכתיב</strong> <small>[מהו שנאמר]:</small> <strong>"לחת אבן"</strong> (שמות לא, יח), <strong>אם אדם משים עצמו את לחייו כאבן זו, שאינה נמחית — תלמודו מתקיים בידו, ואם</strong> אינו כך, ואינו מתמיד עד כדי כך — <strong>אין תלמודו מתקיים בידו.</strong>
 <strong>ואמר ר' אליעזר: מאי דכתיב</strong> <small>[מהו שנאמר]:</small> <strong>"</strong>והלוחות מעשה אלוהים המה והמכתב מכתב אלוהים הוא <strong>חרות על הלחת"</strong> (שמות לב, טז). משמעו: <strong>אלמלי לא נשתברו לוחות הראשונים</strong> שדבר זה נאמר בהם — <strong>לא נשתכחה תורה מישראל,</strong> והיו דברי התורה חרוטים וחקוקים בלבבות.
 <strong>רב אחא בר יעקב אמר:</strong> אלמלא לא נשתברו אותם לוחות <strong>אין כל אומה ולשון שולטת בהן, שנאמר "חרות", אל תיקרי "חרות" אלא חירות.</strong>
 ובאותו ענין <strong>אמר רב מתנה: מאי דכתיב</strong> <small>[מהו שנאמר]</small> <strong>"</strong>באר חפרוה שרים כרוה נדיבי עם במחוקק במשענתם <strong>וממדבר מתנה"</strong> (במדבר כא, יח), <strong>— אם משים אדם עצמו כמדבר זה</strong> שהוא הפקר לכל — <strong>שהכל דשין</strong> ודורכים <strong>בו — תלמודו מתקיים בידו</strong> וניתן לו כמתנה. <strong>ואם לאו אין תלמודו מתקיים בידו</strong>.
 מסופר: <strong>רבא בריה</strong> <small>[בנו]</small> של <strong>רב יוסף בר חמא</strong> הוא רבא סתם <strong>הוה ליה מלתא</strong> <small>[היה לו דבר</small> תרעומת<small>]</small> <strong>לרב יוסף בהדיה</strong> <small>[עליו]</small> ומשום כך לא היו נפגשים, <strong>כי מטא מעלי יומא דכיפורי</strong> <small>[כאשר הגיע ערב יום הכפורים]</small> <strong>אמר</strong> רבא: <strong>איזיל ואפייסיה</strong> <small>[אלך ואפייסהו]</small> <strong>אזל, אשכחיה לשמעיה דקא מזיג ליה כסא</strong> <small>[הלך מצא את שמשו</small> של רב יוסף <small>שהוא מוזג לו כוס</small> יין<small>]</small> <strong>אמר ליה</strong> <small>[לו</small> לשמש<small>]:</small> <strong>הב</strong> <small>[תן]</small> <strong>לי ואימזגיה אנא. יהב ליה, מזגיה</strong> <small>[ואמזגהו אני. נתן לו ומזגו]</small> ורב יוסף עיוור היה ולא ראה את האורח, <strong>כדטעמיה</strong> <small>[כאשר טעם]</small> מן היין <strong>אמר: דמי האי מזיגא למזיגא</strong> <small>[דומה מזיגה זו למזיגה]</small> של <strong>רבא בריה</strong> <small>[בנו]</small> של <strong>רב יוסף בר חמא.</strong> שהיה מוסיף מים יתרים ליין. <strong>אמר ליה</strong> <small>[לו]:</small> <strong>אנא</strong> <small>[אני]</small> <strong>הוא</strong>
 <strong>אמר ליה</strong> <small>[לו]:</small> <strong>לא תתיב אכרעיך עד דמפרשת לי הני קראי</strong> <small>[לא תשב על רגליך עד שתפרש לי פסוקים אלה]:</small> <strong>מאי דכתיב</strong> <small>[מהו שנאמר]:</small> <strong>"וממדבר מתנה וממתנה נחליאל ומנחליאל במות ומבמות הגיא</strong> אשר בשדה מואב ראש הפסגה ונשקפה על פני הישימון<strong>"</strong> (במדבר כא, יט-כ)? 
 <strong>אמר ליה</strong> <small>[לו]:</small> <strong>אם אדם משים עצמו כמדבר זה שהכל דשין בו — תורה ניתנת לו במתנה. וכיון שניתנה לו במתנה — נחלו</strong> ועשה אותו ה<strong>אל</strong> חלקו, <strong>שנאמר "וממתנה נחליאל". וכיון שנחלו אל — עולה, שנאמר "ומנחליאל במות"</strong> שהן בגובה.
 <strong>ואם מגיס לבו</strong> (מתגאה) — <strong>הקדוש ברוך הוא משפילו, שנאמר "ומבמות הגיא". ואם חוזר בו</strong> ומתחרט — <strong>הקדוש ברוך הוא מגביהו, שנאמר "כל גיא ינשא"</strong> (ישעיה מ, ד)
 <strong>אמר רב הונא: מאי דכתיב</strong> <small>[מהו שנאמר]:</small> <strong>"חיתך ישבו בה תכין בטובתך לעני אלהים"</strong> (תהילים סח, יא) — <strong>אם אדם משים עצמו כחיה זו שדורסת ואוכלת,</strong> מיד ואינה מקפידה על אכילתה וכן הוא, אם מחזר אחר תלמודו מיד לאחר ששמעו מפי רבו, <strong>ואיכא דאמרי</strong> <small>[ויש שאומרים]</small> <strong>שמסרחת ואוכלת</strong> ואינה מקפידה על טיב מאכלה וכן היא, אם אינו מקפיד ומבזה את עצמו על תלמודו — <strong>תלמודו מתקיים בידו, ואם לאו — אין תלמודו מתקיים בידו. ואם עושה כן — הקדוש ברוך הוא עושה לו סעודה בעצמו, שנאמר "תכין בטובתך לעני אלהים",</strong> הקדוש ברוך הוא מכין לו בטובו סעודה לאותו עני.
 <big>ג</big> <strong>אמר ר' חייא בר אבא אמר ר' יוחנן: מאי דכתיב</strong> <small>[מהו שנאמר]</small> <strong>"נצר תאנה יאכל פריה"</strong> (משלי כז, יח) <strong>למה נמשלו דברי תורה כתאנה — מה תאנה זו</strong>
## דף נד:
 <strong>כל זמן שאדם ממשמש</strong> ומחפש <strong>בה</strong> פרי תאנה לאכול <strong>— מוצא בה תאנים,</strong> לפי שאין התאנים מבשילות בבת אחת, ובכל עת שמחפשים, מוצאים תאנה שנתבשלה זה עתה. <strong>אף דברי תורה, כל זמן שאדם הוגה בהן — מוצא בהן טעם</strong> חדש.
 <strong>אמר ר' שמואל בר נחמני: מאי דכתיב</strong> <small>[מהו שנאמר]</small> <strong>"אילת אהבים ויעלת חן</strong> דדיה ירווך בכל עת באהבתה תשגה תמיד<strong>"</strong> (משלי ה, יט), <strong>למה נמשלו דברי תורה לאילת? לומר לך: מה אילה רחמה צר, וחביבה על בועלה כל שעה ושעה כשעה ראשונה — אף דברי תורה חביבין על לומדיהן כל שעה ושעה כשעה ראשונה.</strong>
 <strong>"ויעלת חן"</strong> — נדרש: <strong>שמעלת חן על לומדיה. "דדיה ירוך בכל עת" — למה נמשלו דברי תורה כדד? מה דד זה כל זמן שהתינוק ממשמש בו, מוצא בו חלב. אף דברי תורה, כל זמן שאדם הוגה</strong> ומוסיף להגות <strong>בהן — מוצא בהן טעם.</strong>
 <strong>"באהבתה תשגה תמיד"</strong> — שבשל אהבת התורה נעשה שוגה בעניני העולם, <strong>כגון ר' אליעזר בן פדת,</strong> ש<strong>אמרו עליו על ר' אליעזר שהיה יושב ועוסק בתורה בשוק התחתון של ציפורי, וסדינו מוטל בשוק העליון של ציפורי.</strong> שמחמת עיסוקו בתורה יצא מגדר מנהג העולם. ובענין זה מוסיפים לספר. <strong>תניא</strong> <small>[שנינו</small> בברייתא<small>],</small> <strong>אמר ר' יצחק בן אלעזר: פעם אחת בא אדם ליטלו</strong> שרצה לקחת סדין זה לעצמו, <strong>ומצא בו שרף</strong> (נחש) השומר אותו. 
 ועוד לשבחה של התורה ולומדיה. <strong>תנא דבי</strong> <small>[שנה</small> החכם <small>של בית</small> המדרש<small>]</small> של <strong>רב ענן: מאי דכתיב</strong> <small>[מהו שנאמר]</small> <strong>"רכבי אתנות צחרות ישבי על מדין והלכי על דרך שיחו"</strong> (שופטים ה, י), <strong>"רכבי אתנות" — אלו תלמידי חכמים, שמהלכין מעיר לעיר וממדינה למדינה ללמוד בו תורה. "צחרות" — שעושין אותה</strong> בהירה <strong>כצהרים,</strong> כלומר מובנת. <strong>"ישבי על מדין" — שדנין דין אמת לאמיתו. "והלכי"</strong> — <strong>אלו בעלי מקרא</strong> שאינם חשובים כל כך. <strong>"על דרך" — אלו בעלי משנה. "שיחו" — אלו בעלי תלמוד</strong> שחשובים הם ביותר, <strong>ש</strong>כן <strong>כל שיחתן דברי תורה.</strong> ועוד בנושא זה.
 <strong>אמר רב שיזבי משום</strong> (בשם) <strong>ר' אלעזר בן עזריה: מאי דכתיב</strong> <small>[מהו שנאמר]</small> <strong>"לא יחרך רמיה צידו"</strong> (משלי יב, כז) — <strong>לא יחיה ולא יאריך ימים, צייד הרמאי</strong> — מי שאינו מטפל בציפורים שניצודו על ידו כראוי, אינו יכול להחזיק בהם לאחר מכן. אף כאן מי שלומד הרבה ואינו חוזר, איננו יכול להשיג דבר. ונדרש "יחרוך" כצירוף של יחיה— ארוך.
 <strong>רב ששת אמר:</strong> וכי <strong>צייד הרמאי יחרוך?</strong> והרי ההולך בדרך זו אינו אלא שוטה, ואין בזה דבר מן הערמומיות!
 <strong>כי אתא</strong> <small>[כאשר בא]</small> <strong>רב דימי</strong> מארץ ישראל <strong>אמר: משל לצייד שצד צפרים, אם ראשון ראשון</strong> שצד <strong>משבר כנפיו</strong> שלא יעוף — <strong>משתמר</strong> בידו מה שצד, <strong>ואם לאו — אין משתמר.</strong>
 ובדומה <strong>אמר רבה אמר רב סחורה אמר רב הונא: מאי דכתיב</strong> <small>[מהו שנאמר]</small> <strong>"הון מהבל ימעט וקבץ על יד ירבה"</strong> (משלי יג, יא) <strong>אם עושה אדם</strong> את <strong>תורתו</strong> (הון) <strong>חבילות חבילות</strong> (שכאן המלה 'הבל' נדרשת בחילוף אותיות ה'-ח', חבל) — <strong>מתמעט</strong> בתורתו, <strong>ואם לאו</strong> שלומד מעט מעט וחוזר — <strong>קובץ על יד ירבה.</strong>
 <strong>אמר רבה: ידעי רבנן להא מילתא, ועברי עלה</strong> <small>[יודעים חכמים דבר זה, ועוברים עליו]</small> שאינם נוהגים כן. <strong>אמר רב נחמן בר יצחק: אנא עבדתה</strong> <small>[אני עשיתיה</small> כזאת<small>]</small> ושניתי כראוי כקובץ על יד, <strong>ו</strong>אכן <strong>איקיים בידאי</strong> <small>[התקיים</small> תלמודי <small>בידי].</small>
 <big>א</big> וכיון שדברנו בדרך הלימוד מביאים עוד. <strong>תנו רבנן</strong> <small>[שנו חכמים],</small> <strong>כיצד סדר משנה</strong> כלומר, כיצד נלמדה התורה שבעל פה מתחילה: <strong>משה למד מפי הגבורה</strong> (ה'). <strong>נכנס אהרן</strong> וישב לפניו, <strong>ושנה לו משה פירקו</strong> שלמד מפי הגבורה, <strong>נסתלק אהרן</strong> מלימוד זה <strong>וישב לשמאל משה. נכנסו בניו</strong> של אהרן, <strong>ושנה להן משה פירקן,</strong> והיה אהרן מקשיב. <strong>נסתלקו בניו</strong> של אהרן, <strong>אלעזר ישב לימין משה, ואיתמר לשמאל אהרן. ר' יהודה אומר: לעולם אהרן לימין משה חוזר</strong> ושם מקום מושבו. שנחלקו בדבר האופן הראוי לסדר מקומות הישיבה ליד הרב. <strong>נכנסו זקנים</strong> שבישראל <strong>ושנה להן משה פירקן. נסתלקו זקנים</strong> לצד, <strong>נכנסו כל העם ושנה להן משה פירקן. נמצאו ביד אהרן ארבעה פעמים</strong> ששמע את הפרק, <strong>ביד בניו שלשה, וביד הזקנים שנים, וביד כל העם אחד.</strong>
 <strong>נסתלק משה</strong> והלך לאהלו <strong>ושנה להן אהרן פירקו</strong> שלמד מפי משה. <strong>נסתלק אהרן שנו להן בניו פירקן. נסתלקו בניו, שנו להן זקנים פירקן. נמצא ביד הכל ארבעה</strong> שכל העם למדו ארבע פעמים את הפרק שנלמד מפי הגבורה.
 <strong>מכאן אמר ר' אליעזר חייב אדם לשנות לתלמידו ארבעה פעמים. וקל וחומר, ומה אהרן שלמד מפי משה</strong> עצמו, <strong>ומשה</strong> הרי קיבל את הדבר במישרין <strong>מפי הגבורה — כך</strong> היה צריך לחזור על תלמודו, <strong>הדיוט</strong> הלומד <strong>מפי הדיוט — על אחת כמה וכמה</strong> שצריך לחזור ארבע פעמים על פרקו.
 <strong>ר' עקיבא אומר: מניין שחייב אדם לשנות לתלמידו</strong> את דברי התורה <strong>עד שילמדנו</strong> התלמיד ויקלוט את הדברים — <strong>שנאמר</strong> "ועתה כתבו לכם את השירה הזאת <strong>ולמדה את בני ישראל</strong> שימה בפיהם למען תהיה לי השירה הזאת לעד בבני ישראל" (דברים לא, יט) ומשמעו שצריך ללמד אותה להם, <strong>ומניין</strong> שצריך ללמדם <strong>עד שתהא סדורה בפיהם — שנאמר "שימה בפיהם"</strong> שאף הם יוכלו להיות מסוגלים ללמדה לאחרים,
 <strong>ומניין שחייב</strong> הרב <strong>להראות</strong> לתלמידו <strong>פנים</strong> כלומר: להסביר את טעמי הדברים — <strong>שנאמר: "ואלה המשפטים אשר תשים לפניהם"</strong> (שמות כא, א) משמעו שצריך לשים את הנלמד שיהיה ערוך ומסודר בטעמיו לפני הלומדים.
 על סדר הלימוד של משה שואלים: <strong>וליגמרו כולהו</strong> <small>[ושילמדו כולם]</small> <strong>ממשה</strong> עצמו ארבע פעמים! ומשיבים: שנעשה הדבר רק <strong>כדי לחלוק כבוד לאהרן ובניו, וכבוד לזקנים.</strong>
 ושואלים: והרי יש דרך שלא להטריח את משה כל כך, <strong>וניעול</strong> <small>[ושיכנס]</small> <strong>אהרן וניגמר</strong> <small>[וילמד]</small> <strong>ממשה, וליעיילו</strong> <small>[ושיכנסו]</small> <strong>בניו וליגמרו</strong> <small>[וילמדו]</small> <strong>מאהרן, וליעיילו</strong> <small>[ושיכנסו]</small> <strong>זקנים ולילפו</strong> <small>[וילמדו]</small> <strong>מבניו</strong> של אהרן, <strong>וליזלו וליגמרינהו לכולהו</strong> <small>[וילכו וילמדו את כל]</small> <strong>ישראל!</strong> ומשיבים: <strong>כיון</strong> ש<strong>משה מפי הגבורה גמר</strong> <small>[למד],</small> <strong>מסתייעא מלתיה</strong> <small>[מצליח הדבר]</small> ורצוי שישמעו כל ישראל ממשה עצמו פעם אחת.
 בדברים ששנינו <strong>אמר מר</strong> <small>[החכם],</small> <strong>ר' יהודה אומר: לעולם אהרן לימין משה חוזר</strong> כלומר שאהרן לעולם יושב לימינו של משה ואין הבדל במספר האנשים הנמצאים שם. ושואלים: <strong>כמאן אזלא הא דתניא</strong> <small>[כ</small>שיטת <small>מי הולכת</small> ברייתא <small>זו ששנינו</small> בדיני נימוסין<small>]:</small> <strong>שלשה שהיו מהלכין בדרך</strong> ראוי הוא שיהא <strong>הרב באמצע, וגדול</strong> שבין השניים הנותרים <strong>בימינו, וקטן בשמאלו. לימא</strong> <small>[האם לומר]</small> כשיטת <strong>ר' יהודה היא ולא</strong> כשיטת <strong>רבנן</strong> <small>[חכמים]?</small> שלפי שיטתם צריך הגדול להיות בשמאלו של הרב, כדי שיהיה צד ימינו פונה אל הרב.
 ומשיבים: <strong>אפילו תימא רבנן</strong> <small>[תאמר</small> שברייתא זו <small>כ</small>שיטת <small>חכמים</small> היא<small>]</small> ומה שאמרו בענין שאהרן יושב לימין אפילו לאחר שנכנסו האחרים, שם היה טעם הדבר <strong>משום טירחא דאהרן</strong> <small>[טירחתו של אהרן]</small> כדי שלא יצטרך להתאמץ בקימה ובישיבה.
 <big>ב</big> כיון שדובר בחשיבותה של חזרה על דברי תורה מסופר: <strong>ר' פרידא הוה ליה ההוא תלמידא דהוה תני ליה ארבע מאה זימני וגמר</strong> <small>[היה לו תלמיד אחד שהיה שונה לו ארבע מאות פעמים ו</small>רק אז היה <small>לומד],</small> שבפחות מכך לא היה מסוגל לקלוט תלמודו. <strong>יומא חד בעיוה למלתא דמצוה</strong> <small>[יום אחד בקשו אותו,</small> את ר' פרידא<small>, לדבר מצוה]</small> שהיה יכול לעסוק בה לאחר זמן. <strong>תנא ליה</strong> <small>[שנה לו]</small> ר' פרידא ארבע מאות פעם <strong>ולא גמר</strong> <small>[למד]</small> התלמיד.
 <strong>אמר ליה</strong> <small>[לו]:</small> <strong>האידנא מאי שנא</strong> <small>[הפעם מה שונה]</small> שאינך יכול לקלוט? <strong>אמר ליה</strong> <small>[לו]:</small> <strong>מדההיא שעתא דאמרו ליה למר איכא מילתא דמצוה — אסחאי לדעתאי</strong> <small>[מאותה שעה שאמרו לו לאדוני</small> ש<small>יש דבר מצוה —</small> <small>הסחתי את דעתי</small> מן הלימוד<small>],</small> <strong>וכל שעתא אמינא: השתא קאי מר, השתא קאי מר</strong> <small>[וכל שעה אמרתי: עכשיו עומד אדוני, עכשיו עומד אדוני</small> לעסוק במצוה<small>]</small> ולא יוכל ללמדני כראוי. <strong>אמר ליה</strong> <small>[לו]:</small> <strong>הב דעתיך ואתני לך</strong> <small>[תן דעתך</small> הפעם <small>ואשנה לך]</small> ותדע שלא אקום עד שלא אגמור להשנות לך כראוי. <strong>הדר תנא ליה ארבע מאה זימני אחריני</strong> <small>[חזר</small> ו<small>שנה לו ארבע מאות פעמים נוספות].</small>
 ובזכות זו, מחמת גודל מסירותו לתלמידיו, <strong>נפקא בת קלא ואמרה ליה: ניחא ליך דליספו לך ארבע מאה שני, או דתיזכו את ודרך לעלמא דאתי</strong> <small>[יצאה בת קול ואמרה לו:</small> האם <small>נוח לך שיוסיפו לך</small> לשנותיך <small>ארבע מאות שנים, או שתיזכו אתה ו</small>בני <small>דורך לעולם הבא]?</small> <strong>אמר: דניזכו אנא ודריי לעלמא דאתי</strong> <small>[שנזכה אני ודורי לעולם הבא].</small> <strong>אמר להן הקדוש ברוך הוא</strong> למלאכים: <strong>תנו לו זו וזו;</strong> שגם יאריך ימים מאד וגם יזכו הוא ובני דורו לחיי עולם הבא.
 <big>ג</big> ועוד מדרכי לימוד התורה <strong>אמר רב חסדא: אין תורה נקנית אלא בסימנין</strong> שעושין בה כדי להקל על הזכרון. <strong>שנאמר "שימה בפיהם", אל תקרי</strong> <small>[אל תקרא]</small> <strong>'שימה' אלא 'סימנה'</strong> שכאשר עושים בה סימן הרי היא נשמרת בזכרון.
 <strong>שמעה</strong> לאימרה זו <strong>רב תחליפא ממערבא</strong> <small>[מארץ ישראל],</small> <strong>אזל</strong> <small>[הלך]</small> <strong>אמרה קמיה</strong> <small>[לפני]</small> <strong>ר' אבהו, אמר: אתון מהתם מתניתו לה, אנן מהכא מתנינן לה</strong> <small>[משם לומדים אותו</small> רעיון<small>, אנחנו מכאן לומדים אותו]</small> שנאמר: <strong>"הציבי לך צינים שימי לך</strong> וגו'<strong>"</strong> (ירמיהו לא, כ) שמשמעו: <strong>עשו ציונים לתורה</strong> — הם סימנים לזכרון. <strong>ומאי משמע דהאי ציון לישנא דסימנא הוא</strong> <small>[ומה</small> המקור לכך ש<small>המשמעות שציון זה לשון סימן הוא]?</small> <strong>דכתיב</strong> <small>[ש</small>כן <small>נאמר]</small> בכתוב אחר: <strong>"וראה עצם אדם ובנה אצלו ציון"</strong> (יחזקאל לט, טו) משמע: סימן שיש טומאה במקום.
 <strong>ר' אליעזר אמר:</strong> את אותו רעיון למדנו <strong>מהכא</strong> <small>[מכאן,</small> מכתוב זה<small>]:</small> <strong>"אמר לחכמה אחתי את ומדע לבינה תקרא"</strong> (משלי ז, ד) כלומר: <strong>עשה מודעים</strong> (סימנים המודיעים) <strong>לתורה. רבא אמר</strong> על פסוק זה: <strong>עשה מועדים לתורה</strong> שיש לקבוע זמן קבוע ("מודע" = מועד) ללימוד תורה.
## דף נה.
 <strong>והיינו</strong> <small>[וזהו]</small> שאמרנו שצריך הלומד לעשות כל מאמץ כדי לקיים תורתו הוא כפי ש<strong>אמר אבדימי בר חמא בר דוסא, מאי דכתיב</strong> <small>[מהו שנאמר]:</small> <strong>"לא בשמים היא ולא מעבר לים היא"</strong> (דברים ל, יב-יג) <strong>"לא בשמים היא"</strong> הכוונה: ש<strong>אם בשמים היא — אתה צריך לעלות אחריה, ואם מעבר לים היא — אתה צריך לעבור אחריה,</strong> שיש לעשות כל מאמץ להגיע ללימוד התורה.
 <strong>רבא אמר</strong> דרשה אחרת על הכתוב: <strong>"לא בשמים היא" — לא תמצא</strong> תורה <strong>במי שמגביה דעתו עליה כשמים, ולא תמצא במי שמרחיב דעתו עליה כים.</strong>
 <strong>ר' יוחנן אמר: לא בשמים היא — לא תמצא</strong> תורה <strong>בגסי רוח</strong> המגביהים עצמם כאילו הם בשמים, <strong>"ולא מעבר לים היא" — לא תמצא לא בסחרנים ולא בתגרים</strong> ההולכים מעבר לים, ואין להם פנאי לעסוק בתורה כראוי.
 <big>א</big> לאחר העיסוק בדברי אגדה שונים חוזרים לענין עיבור ערים שבמשנתנו. <strong>תנו רבנן</strong> <small>[שנו חכמים</small> בתוספתא<small>]:</small> <strong>כיצד מעברין</strong> (מודדים) <strong>את</strong> תחום <strong>הערים?</strong> אם היתה העיר <strong>ארוכה</strong> (מלבנית) — מודדין את תחומיה ממנה והלאה <strong>כמות שהיא.</strong> אם היתה העיר <strong>עגולה — עושין לה זויות,</strong> וכאילו שכל העיר תקבל צורת מרובע, ומשם חוזרים ומודדים את תחומה. אם היתה <strong>מרובעת — אין עושין לה זויות</strong> אחרות. <strong>היתה</strong> העיר <strong>רחבה מצד אחד וקצרה</strong> (צרה) <strong>מצד אחר — רואין אותה כאילו היא שוה.</strong> כלומר, מוסיפים על הצד הצר כדי ליצור מרובע.
 <strong>היה בית אחד יוצא</strong> מתחום העיר <strong>כמין פגום, או שני בתים יוצאין כמין שני פגומין — רואין אותן כאילו חוט מתוח עליהן</strong> לכל אורך העיר, <strong>ומודד ממנו ולהלן אלפים אמה. היתה</strong> העיר <strong>עשויה כמין קשת או כמין גאם</strong> (כמו האות היוונית גמא) — <strong>רואין אותה כאילו היא מלאה בתים וחצירות</strong> בתוך כל חלל הקשת, <strong>ומודד ממנו ולהלן אלפים אמה,</strong> 
 ומעתה באים לבאר את הדברים. <strong>אמר מר</strong> <small>[החכם]:</small> <strong>ארוכה — כמות שהיא.</strong> ותוהים: <strong>פשיטא!</strong> <small>[פשוט,</small> מובן מאליו<small>]!</small> ומשיבים: <strong>לא צריכא, דאריכא וקטינא</strong> <small>[לא נצרך</small> אלא כ<small>ש</small>היא <small>ארוכה וצרה],</small> <strong>מהו דתימא: ליתן לה פותיא אאורכה</strong> <small>[מהו שתאמר שניתן לה רוחבה על אורכה]</small> <small>כלומר</small> שיעשה את העיר כאילו היא מרובעת ממש, שיהא אורכה כרוחבה, על כן <strong>קא משמע לן</strong> <small>[השמיע לנו]</small> שאין צריך לעשות כן.
 נאמר שבעיר <strong>מרובעת אין עושין לה זויות.</strong> ושוב שואלים: <strong>פשיטא</strong> <small>[פשוט]!</small> וכי מדוע יוסיפו לה זויות? ומשיבים: <strong>לא צריכא</strong> <small>[לא נצרכה]</small> אלא במקרה <strong>דמרבעא</strong> <small>[ש</small>העיר <small>מרובעת]</small> <strong>ו</strong>אולם <strong>לא מרבעא</strong> <small>[מרובעת]</small> <strong>בריבוע</strong> לפי רוחות ה<strong>עולם. מהו דתימא: לירבעא</strong> <small>[מהו שתאמר שיעשה מרובעת]</small> <strong>בריבוע</strong> לפי רוחות ה<strong>עולם.</strong> על כן <strong>קא משמע לן</strong> <small>[השמיע לנו]</small> שאין עושין כן.
 נאמר בתוספתא: <strong>היה בית אחד יוצא כמין פגום או שני בתים יוצאין כמין שני פגומין.</strong> ושואלים: <strong>השתא</strong> <small>[עכשיו]</small> ב<strong>בית אחד אמרת</strong> שמוסיפים לתחום העיר, <strong>שני בתים מיבעיא</strong> <small>[צריך</small> לומר<small>]?!</small>
 ומשיבים: <strong>לא צריכא</strong> <small>[נצרכה]</small> <strong>אלא משתי רוחות,</strong> כלומר הכוונה היא שלא רק אם היו שני בתים מצד אחד, אלא גם אם היה יוצא בית אחד מצד אחד ובית אחר מצד אחר שלה — מוסיפין על העיר משני הצדדים. <strong>מהו דתימא</strong> <small>[שתאמר]:</small> <strong>מרוח אחת — אמרינן</strong> <small>[אומרים אנו]</small> שאפשר להוסיף על העיר אפילו בשל בית אחד. <strong>משתי רוחות — לא אמרינן</strong> <small>[אין אנו אומרים],</small> על כן <strong>קא משמע לן</strong> <small>[השמיע לנו]</small> שאם יש תוספת כל שהיא על העיר, ואפילו מכמה צדדים — קובעים את תחומה בקו ישר.
 <big>ב</big> בתוספתא נאמר שאם <strong>היתה</strong> העיר <strong>עשויה כמין קשת או כמין גאם, רואין אותה כאילו היא מלאה בתים וחצירות, ומודד ממנה ולהלן אלפים אמה. אמר רב הונא: עיר העשויה כקשת, אם יש</strong> לה <strong>בין שני ראשיה פחות מארבעת אלפים אמה</strong> שהם פחות משני תחומי שבת, ונמצא שהתחומים משני קצות העיר מובלעים זה בזה, — הרי היא נחשבת כאילו היתה מלאה כולה, אפילו בחלל שבין קצות הקשת. <strong>מודדין לה</strong> את תחומה <strong>מן היתר</strong> של הקשת הזו, <strong>ואם לאו,</strong> שהיתה הקשת רחבה יותר — <strong>מודדין לה מן הקשת</strong> עצמה והחלל נחשב מן המידה.
 ושואלים: <strong>ומי</strong> <small>[והאם]</small> <strong>אמר רב הונא הכי</strong> <small>[כך],</small> שהמרחק הקובע הפרדה בין חלקיה של עיר אחת הוא ארבעת אלפים אמה, <strong>והאמר</strong> <small>[והרי אמר]</small> <strong>רב הונא: חומת העיר שנפרצה</strong> — משערים <strong>במאה וארבעים ואחת ושליש</strong> אמות. ואם נפרצה העיר כולה ברוחב גדול יותר, הרי היא נחשבת כשתי ערים, משמע שלהבדיל בין עיר לעיר די בכמאה ארבעים ואחת אמות?
 <strong>אמר רבה בר עולא: לא קשיא</strong> <small>[אינו קשה].</small> <strong>כאן,</strong> שאנו נותנים שיעור גדול יותר — הרי זה כשהפירצה, המקום הריק, היה רק <strong>ברוח אחת</strong> שהרי מן הצד השני, בקימורה של הקשת, מצוי מקום ישוב. <strong>כאן</strong> בחומת העיר שנפרצה — שהיתה הפירצה <strong>משתי רוחות,</strong> ואין כנגד המקום הפנוי לא כלום, והרי הוא ממש כשתי ערים נפרדות.
 ושואלים: אם כן <strong>ומאי קא משמע לן</strong> <small>[ומה השמיע לנו]</small> רב הונא כאן לגבי החומה שנפרצה? ש<strong>נותנין קרפף לזו וקרפף לזו,</strong> שמוסיפים על כל עיר כשיעור קרפף שהוא שבעים אמה ומשהו, וכך היא נמדדת. ואולם לשם מה לו לומר דבר זה? <strong>הא</strong> <small>[הרי]</small> כבר <strong>אמרה רב הונא חדא זימנא</strong> <small>[פעם אחת]</small> הלכה זו, <strong>דתנן</strong> <small>[ששנינו</small> במשנה<small>]:</small>
## דף נה:
 <strong>נותנין קרפף לעיר,</strong> כלומר מוסיפים לעיר כדי קרפף שהוא שבעים אמה ושיריים, ומשם מתחילים למדוד את התחום, אלו <strong>דברי ר' מאיר. וחכמים אומרים: לא אמרו קרפף אלא בין שתי עיירות,</strong> שאם אין ביניהן יותר ממרחק זה, הרי הן נחשבות כעיר אחת.
 <strong>ואיתמר</strong> <small>[ונאמר]</small> שנחלקו אמוראים בדבר, <strong>רב הונא אמר: קרפף לזו וקרפף לזו,</strong> וביחד הוא שיעור מאה ארבעים ואחת אמה ומשהו. <strong>וחייא בר רב אמר: אין נותנין אלא קרפף אחד לשניהם,</strong> ואם כן הרי כבר אמר רב הונא שמוסיפים לערים שיעור שני קרפפים!
 ומשיבים: <strong>צריכא</strong> <small>[נצרכה</small> לומר<small>]</small> בשני המקומות, <strong>דאי אשמעינן הכא</strong> <small>[שאילו היה משמיע לנו</small> רק <small>כאן]</small> לגבי החומה שנפרצה, הייתי אומר — <strong>משום דהוה ליה</strong> <small>[שהיה לו]</small> <strong>צד היתר מעיקרא</strong> <small>[מתחילה],</small> שהרי היו שני חלקי העיר קודם לכן עיר אחת ממש. <strong>אבל התם</strong> <small>[שם]</small> בשתי העיירות, <strong>אימא</strong> <small>[אמור]</small> ש<strong>לא,</strong> וכדי להחשיב את שתי העיירות כמחוברות צריך שיהיו מרוחקות רק כשיעור קרפף אחד בלבד.
 ולהיפך, <strong>ואי אשמעינן התם</strong> <small>[ואילו היה משמיע לנו</small> רק <small>שם]</small> לגבי העיירות, הייתי אומר — <strong>משום דדחיקא תשמישתייהו</strong> <small>[שדחוק תשמישן],</small> שאין שיעור קרפף אחד בלבד מספיק לשתי הערים יחד להשתמש בו, <strong>אבל הכא דלא דחיק תשמישתייהו</strong> <small>[כאן שאין שימושם דחוק]</small> כיון שהמקום הפנוי הוא בתוך העיר עצמה ולפני שנפרצה חומתה כלל לא היה צורך בשטח זה — <strong>אימא</strong> <small>[אמור]</small> ש<strong>לא,</strong> ויהא די בשיעור קרפף אחד, על כן <strong>צריכא</strong> <small>[נצרכה</small> להיאמר<small>].</small>
 ושאלו: <strong>וכמה הוי</strong> <small>[הריהו]</small> המרחק שמותר שיהא <strong>בין</strong> ה<strong>יתר</strong> (הקו הדמיוני שבין ראשי הקשת) למרכז ה<strong>קשת</strong> עצמה בעיר העשויה כקשת? <strong>רבה בר רב הונא אמר: אלפים אמה,</strong> ואילו <strong>רבא בריה</strong> <small>[בנו]</small> של <strong>רבה בר רב הונא אמר: אפילו יתר מאלפים.</strong>
 <strong>אמר אביי: כוותיה</strong> <small>[כדעתו]</small> של <strong>רבא בריה</strong> <small>[בנו]</small> של <strong>רבה בר רב הונא מסתברא</strong> <small>[מסתבר],</small> <strong>דאי בעי הדר אתי</strong> <small>[שאם ירצה יחזור ויבוא]</small> <strong>דרך בתים</strong> של הקשת מכל חלק של העיר אל הקצה שלה, ומשם יעבור אל הקצה השני, ונמצא שאין לחלק אם היה היתר רחוק או קרוב.
 <big>א</big> נאמר שאם <strong>היו שם גדודיות גבוהות עשרה טפחים</strong> — הרי הן נחשבות כחלק מן העיר ומהן מודדים את תחומה. ושואלים: <strong>מאי</strong> <small>[מה</small> הן<small>]</small> <strong>גדודיות</strong> אלה? <strong>אמר רב יהודה:</strong> הכוונה ל<strong>שלש מחיצות שאין עליהן תקרה.</strong> שאינן לגמרי בבחינת בית, אבל ראויות הן להצטרף לעיר.
 <strong>איבעיא להו</strong> <small>[נשאלה להם</small> ללומדים<small>]:</small> <strong>שתי מחיצות ויש עליהן תקרה, מהו</strong> דינן, האם נחשבות אף הן כבית או לא? <strong>תא שמע</strong> <small>[בוא</small> ו<small>שמע]</small> ממה ששנינו בתוספתא: <strong>אלו שמתעברין</strong> ונחשבים עם העיר למדידת התחום: <strong>נפש,</strong> כלומר בית שעל הקבר <strong>שיש בה ארבע אמות על ארבע אמות,</strong> וכן <strong>הגשר</strong> או <strong>הקבר שיש בהן בית דירה, ובית הכנסת</strong> בתנאי <strong>שיש בה בית דירה לחזן</strong> (או לשמש), ואינו משמש רק לתפילה בזמנים מסוימים. <strong>ו</strong>כן <strong>בית עבודה זרה שיש בה בית דירה לכומרים, ו</strong>כן <strong>אורוות</strong> הסוסים <strong>ו</strong>כן <strong>האוצרות</strong> (המחסנים) <strong>שבשדות ויש בהן בית דירה, והבורגנין שבתוכה</strong> שבתוך השדה שהם מגדלי שמירה קטנים. <strong>ו</strong>כן <strong>הבית שבים</strong> שמצוי על אי בתוך אגם או ים, הסמוך לעיר בתוך שבעים אמה — <strong>הרי אלו מתעברין עמה.</strong>
 <strong>ואלו שאין מתעברין עמה: נפש שנפרצה משתי רוחותיה אילך ואילך, ו</strong>כן <strong>הגשר והקבר שאין להן בית דירה, ובית הכנסת שאין לה בית דירה לחזן, ובית עבודה זרה שאין לה בית דירה לכומרים, ואורוות ואוצרות שבשדות</strong> אם <strong>אין להן בית דירה</strong> ואינם משמשים למגורי אדם, <strong>ו</strong>כן <strong>בור ושיח</strong> (בור מוארך), <strong>ומערה</strong> (בור שיש עליו גג) <strong>וגדר ושובך שבתוכה,</strong> בתוך השדה, וכן <strong>הבית שבספינה</strong> שאינו קבוע במרחק שבעים אמה לעיר — <strong>אין אלו מתעברין עמה.</strong>
 <strong>קתני מיהת</strong> <small>[מכל מקום למדנו]:</small> <strong>נפש שנפרצה משתי רוחותיה אילך ואילך</strong> — שוב אינה מצטרפת אל העיר. <strong>מאי לאו דאיכא</strong> <small>[האם לא</small> מדובר כאן <small>שיש]</small> <strong>תקרה</strong> על הנפש הזו, הרי ששתי המחיצות שנשארו שלימות, אף שיש עליהן תקרה, אינן מצטרפות לתחום גודלה של העיר! ומשיבים: <strong>לא!</strong> מדובר כאן במקרה <strong>דליכא</strong> <small>[שאין]</small> עליהן <strong>תקרה.</strong>
 <strong>ושואלים: בית שבים למאי חזי</strong> <small>[למה</small> הוא <small>ראוי]</small> אם איננו ממש חלק מן הישוב. <strong>אמר רב פפא: בית שעשוי לפנות בו כלים שבספינה</strong> לפי שעה.
 ומתוך שהביאו תוספתא זו שואלים על דבריה: <strong>ו</strong>האם <strong>מערה אין מתעברת עמה</strong> (עם העיר), <strong>והתני</strong> <small>[והרי שנה]</small> <strong>ר' חייא: מערה מתעברת עמה! אמר אביי: כשיש בנין על פיה</strong> של המערה — אז מצטרפת היא להיות כבית הבנוי סמוך לעיר.
 ותוהים: אם אמנם יש בנין על פיה, לשם מה מוזכרת המערה, <strong>ותיפוק ליה</strong> <small>[ותצא לו]</small> הלכה זו <strong>משום בנין גופיה</strong> <small>[עצמו]</small> שראוי להצטרף לעיר! וקובעים: <strong>לא צריכא</strong> <small>[נצרכה]</small> אלא <strong>להשלים,</strong> שאם הבית קטן מאד, ויחד עם המערה שטחו ארבע אמות על ארבע אמות (שהוא השיעור המינימלי לבית) — הרי המערה מצטרפת.
 <big>ב</big> כל מה שנאמר בקשר לעירובי תחומין מדובר בעיר בנויה ממש. <strong>אמר רב הונא: יושבי צריפין,</strong> היושבים בבתים הקלועים קש וענפי ערבות, אינם נחשבים כיושבי עיר, ו<strong>אין מודדין להן</strong> תחום <strong>אלא מפתח בתיהן,</strong> ואין מצרפים כמה צריפים להיחשב כעיר ממש.
 <strong>מתיב</strong> <small>[מקשה]</small> <strong>רב חסדא:</strong> הלא נאמר בבני ישראל בהיותם במדבר <strong>"ויחנו על הירדן מבית הישמת</strong> עד אבל השיטים בערבות מואב<strong>"</strong> (במדבר לג, מט), <strong>ואמר רבה בר בר חנא אמר ר' יוחנן: לדידי חזי לי ההוא אתרא, והוי תלתא פרסי על תלתא פרסי</strong> <small>[אני עצמי ראיתי אותו מקום, והריהו שלש פרסות על שלש פרסות]</small> שהם שנים עשר מיל.
 <strong>ותניא</strong> <small>[ושנינו</small> בברייתא<small>]:</small> <strong>כשהן נפנין</strong> לצרכיהם בהיותם במדבר — <strong>אין נפנין לא לפניהן</strong> (לפני מהלך המחנה), <strong>ולא לצדיהן</strong> מפני כבוד השכינה, <strong>אלא לאחריהן</strong> (לאחורי המחנה). משמע שאף ביום השבת, כשהיו צריכים להיפנות לצרכיהם, היו הולכים לכל אורך המחנה שהוא גדול בהרבה מאלפיים אמה (שהם שני מילין בלבד). ואם כן ברור שמחנה ישראל נחשב כעיר אף שהיה מורכב מאהלים בלבד. וכיצד אמר רב הונא שיושבי צריפין אינן נחשבים כעיר?
 <strong>אמר ליה</strong> <small>[לו]</small> <strong>רבא: דגלי מדבר</strong> (בני ישראל שהלכו ב"דגלים" ומחנה במדבר) <strong>קאמרת</strong> <small>[אמרת]?</small> <strong>כיון דכתיב בהו</strong> <small>[שנאמר בהן]</small> <strong>"על פי ה' יחנו ועל פי ה' יסעו"</strong> (במדבר ט, כ) — <strong>כמאן דקביע דמי</strong> <small>[כמי שקבוע להם</small> מקום <small>נחשבים],</small> וקביעת מקום שעל פי דיבור ה', קביעות גמורה היא.
 <strong>אמר רב חיננא בר רב כהנא אמר רב אשי: אם יש שם</strong> במחנה הצריפים <strong>שלש חצירות של שני בתים</strong> בנויים כראוי בכל חצר — <strong>הוקבעו</strong> להיות כמקום ישוב, שכן תחומין נמדדים מקצה העיר.
 כיון שהוזכרו יושבי צריפין <strong>אמר רב יהודה אמר רב: יושבי צריפין</strong> (רועים העוברים ממקום למקום עם צאנם ואינם שוהים במקום אחד אלא זמן קצר) <strong>והולכי מדברות</strong> עם משפחתם — <strong>חייהן אינן חיים</strong> שחייהם קשים ביותר, <strong>ונשיהן ובניהן אינן שלהן</strong> כפי שיבואר להלן.
 <strong>תניא נמי הכי</strong> <small>[שנינו</small> בברייתא <small>גם כן כך]</small> <strong>אליעזר איש ביריא אומר: יושבי צריפין כיושבי קברים. ועל</strong> הנושא את <strong>בנותיהן הוא אומר "ארור שכב עם כל בהמה"</strong> (דברים כז, כא).
 ושואלים: <strong>מאי טעמא</strong> <small>[מה הטעם]</small> נאמרו דברים אלו על בנותיהם? <strong>עולא אמר:</strong> מפני <strong>שאין להן מרחצאות</strong> והולכים הגברים לרחוץ במקום רחוק, ויש לחוש שמא בזמן שהלכו בעליהן נאפו הנשים, ואין ילדיהן שלהם. <strong>ור' יוחנן אמר: מפני שמרגישין זה לזה בטבילה</strong> שכמו בעליהן היו הן הולכות לטבול במקום רחוק, ומאחר שהמקום קטן והכל יודעים מתי הולכות הנשים לטבול, פעמים משתמש בידיעה זו אדם שאינו הגון ומנאף עם הנשים.
 ושואלים: <strong>מאי בינייהו</strong> <small>[מה</small> ההבדל <small>ביניהם</small> למעשה<small>]?</small> <strong>איכא בינייהו</strong> <small>[יש ביניהם</small> הבדל למעשה<small>]</small> <strong>נהרא דסמיך לביתא</strong> <small>[נהר הסמוך לבית]</small> וראוי לטבילה ולא לרחיצה. ולכן לשם טבילה, אין הנשים מרחיקות ואין לחשוש להן. אבל למרחצאות, מרחיקים הבעלים ללכת.
 <big>ג</big> כיון שנזכרו מקומות ישוב שונים, מזכירים מה ש<strong>אמר רב הונא</strong> בדומה לזה: <strong>כל עיר שאין בה ירק — אין תלמיד חכם רשאי לדור בה,</strong> מפני חשש לבריאותו. ושואלים: <strong>למימרא</strong> <small>[האם לומר]</small> מכאן ש<strong>ירק מעליא</strong> <small>[מעולה]</small> הוא? <strong>והתניא</strong> <small>[והרי</small> <small>שנינו</small> בברייתא<small>]:</small> <strong>שלשה</strong> דברים <strong>מרבין את הזבל וכופפין את הקומה, ונוטלים אחד מחמש מאות ממאור עיניו של אדם, ואלו הן:</strong>
## דף נו.
 <strong>פת קיבר</strong> (לחם עשוי מקמח גס שלא נופה כל צורכו) <strong>ושכר חדש וירק,</strong> ואם כן משמע שירק מזיק! ומשיבים: <strong>לא קשיא</strong> <small>[אינו קשה]:</small> <strong>הא</strong> <small>[זה] —</small> <strong>בתומי וכרתי</strong> <small>[בשומים וכרישים]</small> שמעולים הם, <strong>הא</strong> <small>[זה] —</small> <strong>בשאר ירקי</strong> <small>[ירקות]</small> שמזיקים. <strong>כדתניא</strong> <small>[כמו ששנינו</small> בברייתא<small>]:</small> <strong>שום — ירק</strong> משובח, <strong>כרישין — חצי ירק, נראה צנון — נראה סם חיים</strong> שהוא יפה לגוף.
 ומקשים: <strong>והא תניא</strong> <small>[והרי שנינו]:</small> <strong>נראה צנון — נראה סם המות!</strong> ומתרצים <strong>לא קשיא</strong> שאינו קשה: <strong>כאן,</strong> שגינוהו — מדובר <strong>בעלין</strong> של צנון. <strong>כאן,</strong> ששיבחוהו — <strong>באמהות</strong> (גוף הירק). או באופן זה: <strong>כאן — בימות החמה,</strong> מועיל, <strong>כאן — בימות הגשמים,</strong> מזיק.
 ועוד <strong>אמר רב יהודה אמר רב</strong> בענין טבע המקומות: <strong>כל עיר שיש בה מעלות ומורדות,</strong> והרי הם מייגעים את הגוף, <strong>אדם ובהמה שבה מתים בחצי ימיהן.</strong> ותוהים: <strong>מתים סלקא דעתך</strong> <small>[עולה על דעתך]?</small> הרי רואים אנו שאנשים חיים שם כרגיל! <strong>אלא אימא</strong> <small>[אמור]:</small> <strong>מזקינים בחצי ימיהן</strong> מחמת טרחת המעלות והמורדות. וכן <strong>אמר רב הונא בריה</strong> <small>[בנו]</small> של <strong>רב יהושע: הני מולייתא דבי בירי ודבי נרש אזקנון</strong> <small>[אותן העליות</small> והמורדות <small>של בית בירי ושל בית נרש</small> שאני גר בהם, הם <small>הזקינונו].</small>
 <big>א</big> לענין עיבור העיר <strong>תנו רבנן</strong> <small>[שנו חכמים]:</small> אם <strong>בא לרבעה</strong> לעשות את תחומי העיר עצמה כתבנית ריבוע — <strong>מרבעה בריבוע עולם</strong> שצלעותיו של ריבוע זה תהיינה זהות עם רוחות העולם, <strong>נותן צפונה</strong> של העיר <strong>לצפון עולם ודרומה לדרום עולם, וסימניך</strong> כדי לדעת איפה צפון ואיפה דרום: מזל <strong>עגלה בצפון, ו</strong>מזל <strong>עקרב בדרום.</strong> ולפי כיוון מזלות אלה קובעים את כיווני העיר.
 <strong>ר' יוסי אומר: אם אינו יודע לרבעה בריבוע של עולם,</strong> שאינו יודע לכוון לפי המזלות — <strong>מרבעה כמין התקופה.</strong> כלומר, על פי חשבון מהלך השמש, אף שאינו מדוייק כל כך. <strong>כיצד?</strong> כאשר <strong>חמה יוצאה ביום ארוך ושוקעת ביום ארוך</strong> — מהלך חמה <strong>זה הוא פני צפון,</strong> כלומר החמה זורחת מכיוון צפון— מזרח. ולהיפך, <strong>חמה יוצאה ביום קצר ושוקעת ביום קצר — זה הוא פני דרום.</strong> ואילו ב<strong>תקופת ניסן ותקופת תשרי</strong> שבהן שווים היום והלילה — <strong>חמה יוצאה ב</strong>כוון <strong>חצי מזרח ושוקעת בחצי מערב,</strong>
 <strong>שנאמר</strong> במקרא: "דור הולך ודור בא והארץ לעולם עומדת. וזרח השמש ובא השמש ואל מקומו שואף זורח הוא שם. <strong>הולך אל דרום וסובב אל צפון</strong> סובב סובב הולך הרוח ועל סביבותיו שב הרוח" (קהלת א, ד-ו) ומבארים פסוק זה כמתאר את כיוון זריחת השמש: "הולך אל דרום וסובב אל צפון", ובאופן זה: <strong>"הולך אל דרום" — ביום. "וסובב אל צפון"</strong> מצידו האחר של העולם — <strong>בלילה. "סובב סבב הולך הרוח"</strong> ("רוח" במשמעות צד, כיוון) — <strong>אלו פני מזרח ופני מערב,</strong> ש<strong>פעמים</strong> השמש <strong>מהלכתן ופעמים מסבבתן,</strong> שלפעמים עוברת השמש בגלוי בכיוון זה, ופעמים אינה עוברת.
 <strong>אמר רב משרשיא: ליתנהו להני כללי</strong> <small>[אין</small> ממש <small>באותם הכללים]</small> שקבע ר' יוסי, <strong>דתניא</strong> <small>[ש</small>הרי <small>שנינו</small> בברייתא<small>]:</small> <strong>לא יצאה חמה מעולם</strong> אפילו בימי הקיץ <strong>מקרן מזרחית צפונית ושקעה בקרן מערבית צפונית, ולא יצאה חמה</strong> אף בחורף <strong>מקרן מזרחית דרומית ושקעה בקרן מערבית דרומית.</strong> ולכן אין לסמוך על כך, אלא על מהלך השמש שבימי הסתיו והאביב בלבד.
 ואגב הדיבור בזה ובחישוב כיוון הרוחות לפי מהלך התקופה, <strong>אמר שמואל: אין תקופת ניסן</strong> (שויון היום והלילה) <strong>נופלת</strong> (מזדמנת) <strong>אלא בארבעה רבעי היום</strong> (היממה), <strong>או בתחלת היום</strong> ברגע של תחילת היום <strong>או ב</strong>רגע <strong>תחילת הלילה, או בחצי היום או בחצי הלילה.</strong>
 וכן <strong>אין תקופת תמוז נופלת אלא או ב</strong>שעה <strong>אחת ומחצה, או בשבע</strong> שעות <strong>ומחצה, בין ביום ובין בלילה. ואין תקופת תשרי נופלת אלא או בשלש שעות או בתשע שעות, בין ביום ובין בלילה. ואין תקופת טבת נופלת אלא או בארבע ומחצה או בעשר ומחצה, בין ביום ובין בלילה.</strong>
 <strong>ו</strong>כל זה נסמך על העיקרון כי <strong>אין בין תקופה לתקופה אלא תשעים ואחד יום ושבע שעות ומחצה,</strong> שלדעתו ימות השנה הם בדיוק שלש מאות ששים וחמשה יום ורבע. <strong>ו</strong>כן גם <strong>אין תקופה מושכת מחברתה</strong> כלומר מאחרת, לפי חשבון המזלות ששעות היום קשורות בהם, <strong>אלא חצי שעה.</strong>
 <strong>ואמר שמואל: אין לך תקופת ניסן שנופלת ב</strong>שעת מזל <strong>צדק, שאינה</strong> בשעה שתהיה בה רוח <strong>משברת את האילנות. ואין לך תקופת טבת שנופלת</strong> בשעתו של מזל <strong>צדק, שאינה מייבשת את הזרעים. והוא,</strong> ודברים אלה אמורים <strong>דאיתליד</strong> <small>[שהיה מולד]</small> ה<strong>לבנה או ב</strong>שעת מזל <strong>לבנה או ב</strong>שעת מזל <strong>צדק.</strong>
## דף נו:
 <strong>תנו רבנן</strong> <small>[</small>שנו חכמים]: <strong>המרבע את העיר</strong> לצורך קביעת תחום שבת, אם לא היתה מרובעת — <strong>עושה אותה כמין טבלא מרובעת. וחוזר ומרבע את התחומין, ועושה</strong> אף <strong>אותן כמין טבלא מרובעת,</strong> לאחר שריבע את העיר מוסיף לכל צלע ריבוע נוסף של אלף אמה על אלפיים אמה.
 <strong>וכשהוא מודד</strong> את תחום העיר, <strong>לא ימדוד מאמצע הקרן</strong> (זוית ריבוע העיר) <strong>אלפים אמה — מפני שהוא מפסיד את הזויות,</strong> שעל ידי כך נמצא שיהא המרחק אלפיים אמה בכל צד ממש. <strong>אלא</strong> עושה חשבון כאילו היה <strong>מביא טבלא מרובעת שהיא אלפיים אמה על אלפים אמה, ומניחה בקרן באלכסונה,</strong> ו
 <strong>נמצאת העיר משתכרת</strong> (מקבלת, מוסיפה לעצמה) <strong>ארבע מאות אמות לכאן וארבע מאות אמות לכאן,</strong> שעל ידי תוספת זו של ריבוע נעשו כעין זויות לעיר, ואפשר ללכת מקצה העיגול עד לסוף הזויות שבריבוע ארבע מאות אמה. וכאשר אתה מוסיף טבלה גם בזוויות ריבוע העיר הרי <strong>נמצאו תחומין</strong> של העיר <strong>משתכרין</strong> (מוסיפין) על ידי תבנית זו <strong>שמונה מאות אמות לכאן ושמונה מאות</strong> אמות <strong>לכאן. נמצאו העיר ותחומין</strong> יחד <strong>משתכרין אלף ומאתים</strong> אמה <strong>לכאן ואלף ומאתים</strong> אמה <strong>לכאן,</strong> על ידי שעושין את תחומי העיר בריבועים.
 <strong>אמר אביי: ומשכחת לה במתא דהויא תרי אלפי אתרי אלפי</strong> <small>[ומוצא אתה אותה</small> במדות שנאמרו <small>בעיר שהיא אלפים</small> אמה <small>על אלפים</small> אמה<small>],</small> שאם היתה עיר עגולה בקוטר זה ומרבעים וחוזרים ומרבעים אותה, מקבלים תוספת בשיעורים אלה.
 <big>ב</big> <strong>תניא</strong> <small>[שנינו</small> בברייתא<small>]</small> העוסקת בנושא קרוב ביחס למדידת ערי הלויים <strong>אמר ר' אליעזר בר' יוסי: תחום ערי לוים</strong> מחוץ לגבול העיר ממש <strong>אלפים אמה</strong> לכל צד. <strong>צא</strong> (הוצא) <strong>מהן</strong> מתחום <strong>אלף אמה</strong> של <strong>מגרש</strong> העיר הנשאר פנוי — <strong>נמצא מגרש רביע</strong> משטח העיר ותחומיה, <strong>והשאר שדות וכרמים.</strong>
 ושואלים מתחילה: <strong>מנא הני מילי</strong> <small>[מנין דברים אלה]</small> שמידת המגרש היא אלף אמה? <strong>אמר רבא:</strong> שכן <strong>אמר קרא</strong> <small>[הכתוב]:</small> <strong>"ו</strong>מגרשי הערים אשר תתנו ללויים <strong>מקיר העיר וחוצה אלף אמה סביב"</strong> (במדבר לה, ד), <strong>אמרה תורה: סבב את העיר באלף</strong> אמה מכל צד לצורך מגרש, ועל ידי כך <strong>נמצא מגרש רביע</strong> העיר.
 ושואלים: וכי <strong>רביע</strong> הוא?! <strong>פלגא הוי</strong> <small>[חצי הינו]!</small> הרי אלף חצי הוא מאלפיים שהם תחום <strong>העיר, אמר רבא: בר אדא משוחאה</strong> <small>[המודד]</small> <strong>אסברה</strong> <small>[הסביר]</small> <strong>לי</strong> כיצד לחשב זאת — <strong>משכחת לה במתא דהויא תרי אלפי אתרי אלפי</strong> <small>[מוצא אתה</small> זאת <small>בעיר שהיא</small> עצמה <small>אלפים על אלפים</small> אמה<small>].</small> <strong>תחום</strong> העיר עצמה, ללא הפינות, <strong>כמה</strong> אמות <strong>הויא</strong> <small>[הוא]?</small> <strong>שיתסר</strong> <small>[ששה עשר</small> אלף<small>].</small> כיצד? אם מחשבים לכל צד אלפים אמה לרוחב העיר ועוד אלפים תחום, נמצא שבכל צד של העיר יש שטח של ארבעת אלפים אמה כפול ארבע שהם ששה עשר אלף אמות. <strong>קרנות</strong> העיר <strong>כמה</strong> אמות <strong>הויין</strong> <small>[הן]?</small> <strong>שיתסר</strong> <small>[ששה עשר</small> אלף<small>],</small> שהרי כפי שנאמר יש טבלה בת אלפים על אלפים אמה בכל פינה של העיר. <strong>דל</strong> <small>[הוצא,</small> הפחת<small>]</small> את תחום המגרש, מוצא אתה שם <strong>תמניא דתחומין</strong> <small>[שמונה</small> אלפים <small>של תחומין]</small> שהם רוחב אלפים אמה ברוחב אלף לכל צד, <strong>ו</strong>עוד <strong>ארבעה</strong> אלפים של <strong>קרנות, כמה הוי</strong> <small>[כמה הוא</small> סך הכל<small>]</small> — <strong>תריסר</strong> <small>[שנים עשר].</small>
 ומקשים: איך לחשבון זה <strong>נמצא מגרש רביע</strong> העיר, הלא <strong>טפי מתלתא נינהו</strong> <small>[יותר משליש הוא],</small> שאם כל תחום העיר הוא שלשים ושניים אלף אמה מרובעות והמגרש הוא שנים עשר אלף, הרי שהמגרש הוא יותר משליש תחום העיר ולא רבע!
 ומסבירים: <strong>אייתי ארבעה דמתא שדי עלייהו</strong> <small>[הבא,</small> הוסף עוד את <small>ארבעת</small> אלפים האמה <small>של העיר</small> עצמה, ו<small>הוסף עליהם</small> על שטח התחומין<small>]</small> ועל ידי כך תמצא יחס זה. ומקשים: <strong>אכתי תילתא הוי</strong> <small>[עדיין שליש הוא],</small> שאם כל שטח העיר הוא שלושים וששה אלף אמה מרובעות, והמגרש שנים עשר אלף, נמצא שהמגרש הוא שליש העיר בדיוק!
 ומשיבים: <strong>מי סברת בריבועא קאמר</strong> <small>[האם סבור אתה</small> שבעיר <small>מרובעת נאמרה</small> הלכה זו<small>]?</small> <strong>בעיגולא קאמר</strong> <small>[בעיגול נאמרה]</small> וכשהעיר עגולה, אף מגרש העיר עגול, ואילו לתחומי העיר מרבעים סביב. ונמצא שתחום העיר הוא כאמור שלשים וששה אלף אמה.
 ומעתה נחשב: <strong>כמה מרובע יתר</strong> בשטחו <strong>על העגול? רביע, דל</strong> <small>[הוצא]</small> <strong>רביע מינייהו</strong> <small>[מהם]</small> מחשבון המגרש שאמרנו, שהוא שנים עשר אלף — <strong>פשו להו</strong> <small>[נשארו להם]</small> <strong>תשעה</strong> אלפים. <strong>ותשעה מתלתין ושיתא, ריבעה הוי</strong> <small>[משלושים וששה, רבע הוא].</small>
 <strong>אביי אמר: משכחת לה נמי במתא דהויא אלפא באלפא</strong> <small>[מוצא אתה אותה גם כן בעיר שהיא אלף על אלף</small> אמה<small>].</small> <strong>תחומין כמה הוו</strong> <small>[הם],</small> <strong>תמניא</strong> <small>[שמונה</small> אלפים<small>].</small> כיצד? אלף אמה אורך מכל צד ואלפים אמה לרוחב התחום, נמצא שאלפיים אמה כפול ארבע, שהם שמונת אלפים אמה. שיעור <strong>קרנות</strong> בעיר <strong>כמה הוי</strong> <small>[הוא]</small> — כפי שנאמר כבר, הוא <strong>שיתסר</strong> <small>[ששה עשר</small> אלף אמה<small>],</small>
## דף נז.
 <strong>דל</strong> <small>[הוצא]</small> לצורך המגרש <strong>ארבע</strong> אלפים של <strong>תחומין</strong> עצמם, <strong>וארבע</strong> אלפים של ה<strong>קרנות.</strong> שהרי למגרש אלף אמה, ובכל צד של העיר אלף על אלף, נמצא אלף על אלף ארבע פעמים ועוד ארבע פעמים אלף בפינות העיר <strong>כמה הוי</strong> <small>[הוא]</small> — <strong>תמניא</strong> <small>[שמונה].</small>
 ומקשים: אם כן, אם כל תחום העיר — <strong>תילתא הוו</strong> <small>[הרי הוא שליש]</small> מעשרים וארבעה אלף! ומשיבים: כפי שאמרנו <strong>מי סברת בריבועא קאמר</strong> <small>[האם סבור אתה</small> שבעיר <small>מרובעת נאמר]?</small> <strong>בעיגולא קאמר</strong> <small>[ב</small>עיר <small>עגולה נאמר].</small> <strong>כמה מרובע יתר על העגול</strong> בשטחו — <strong>רביע, דל רביע — פשו לה שיתא</strong> <small>[הוצא רבע —</small> <small>נשארו להם שש].</small> שהעיר עצמה והתחומים מהמגרש של שמונת אלפים חסר רביע הרי הם ששה. <strong>ושיתא</strong> <small>[וששה]</small> <strong>מעשרים וארבע, ריבעא הוי</strong> <small>[רבע הוא].</small>
 <strong>רבינא אמר: מאי</strong> <small>[מהו]</small> <strong>רביע</strong> שנאמר שם שהמגרש רביע הוא, הכוונה <strong>רביע</strong> של <strong>תחומין.</strong> שמדובר כאן בעיר מרובעת, אלא שלאמיתו של דבר אין נותנים מגרש לקרנות העיר אלא רק לתחומים עצמם. שלעיר בת אלפיים אמה ניתנים לפי החשבון תחומים של עשרים וארבע אלף. ובדרך זו נמצא כי המגרש שהוא אלף על אלפיים אמה לכל צד ובחשבון כולל הוא שמונת אלפים אמה, הרי הוא רבע משטח התחומים.
 <strong>רב אשי אמר</strong> להיפך: <strong>מאי</strong> <small>[מהו]</small> <strong>רביע</strong> שנאמר, הרי זה <strong>רביע קרנות.</strong> שאין נותנים לעיר מגרש לפניה, אלא נותנים לה מגרש רק בפינות העיר. נמצא שמגרש העיר הוא אלף אמה על אלף אמה בכל פינה, שהם ארבעת אלפים אמה יחד. ואילו שטח התחומין הוא אלפים על אלפים בכל צד, וביחד הם ששה עשר אלף אמה. נמצא שמגרש העיר הוא רבע ממגרש התחומים.
 <strong>אמר ליה</strong> <small>[לו]:</small> <strong>רבינא לרב אשי: והא</strong> <small>[והרי]</small> <strong>"סביב" כתיב</strong> [<small>נאמר].</small> משמע שהתחום צריך להיות בכל סביבות העיר ולא בפינות!
 ענה לו: <strong>מאי</strong> <small>[מהו</small> שנאמר<small>]</small> <strong>"סביב" — סביב</strong> של <strong>קרנות,</strong> שבכל פינה נותנים מגרש כזה. <strong>דאי לא תימא הכי</strong> <small>[ש</small>כן <small>אם לא תאמר כך]</small> שאף מה שנמצא בכל פינה קרוי "סביב", אף <strong>גבי</strong> <small>[אצל]</small> <strong>עולה דכתיב</strong> <small>[שנאמר]</small> בה: <strong>"וזרקו את הדם על המזבח סביב"</strong> (ויקרא א, ה) <strong>הכי נמי</strong> <small>[כך גם כן]</small> תאמר <strong>סביב ממש,</strong> שצריך לזרוק את הדם "סביב" — סביב למזבח ממש?! <strong>אלא מאי</strong> <small>[מהו]</small> שנאמר "<strong>סביב" — סביב</strong> של <strong>קרנות,</strong> שהמצוה לזרוק את הדם בפינות ממש, והוא נחשב סביב. <strong>הכא נמי</strong> <small>[כאן גם כן]</small> <strong>מאי</strong> <small>[מהו</small> שנאמר<small>]</small> <strong>"סביב" — סביב</strong> של <strong>קרנות.</strong> 
 עתה חוזרים לשאלה ולהסבר שנאמר במשנה ביחס לעודף שנוסף על תחום העיר על ידי ריבועה ולא על ידי העמדת תחומים עגולים כפי צורתה. <strong>אמר ליה</strong> <small>[לו]</small> <strong>רב חביבי מחוזנאה</strong> <small>[ממחוזא]</small> <strong>לרב אשי: והא איכא</strong> <small>[והרי יש]</small> <strong>מורשא דקרנתא</strong> <small>[פינת הקרנות],</small> איך לחשבון זה יהיו אלף אמה מגרש בכל צד, והרי לכשמרבעים את העיר נכנסים קרנות הריבוע בתוך תחום המגרש ומפחיתים משטחו!
 ענה לו: מדובר כאן <strong>במתא עיגולתא</strong> <small>[בעיר עגולה]</small> ובעיר כזו זוהי התוספת הן לצורך הריבוע של העיר והן בריבוע התחומין. שאל אותו: <strong>והא</strong> <small>[והרי]</small> <strong>ריבעוה</strong> את העיר, ושוב אין להחשיב את התוספת שיש בה בעיגולה? ענה לו רב אשי: <strong>אימור דאמרינן חזינן כמאן דמרבעא</strong> <small>[אמור שאנו אומרים: רואים אנו</small> את העיר <small>כמו שהיתה מרובעת]</small> <strong>רבועי ודאי מי מרבענא</strong> <small>[לרבע ממש האם מרבעים אותה]?</small> וכי מוסיפים לה בתים בריבוע?! ואף שלצורך חשבון רואים אנו כאילו היתה מרובעת, מכל מקום המרחק הממשי מקצה העיר עד זוית תחום העיר גדול יותר.
 <strong>אמר ליה</strong> <small>[לו]</small> <strong>רב חנילאי מחוזנאה</strong> <small>[ממחוזא]</small> <strong>לרב אשי: מכדי</strong> <small>[מכיון]</small> ש<strong>כמה מרובע יתר על העגול — רביע,</strong> ואם נחשוב לפי זה את חשבון אלפים אמות של העיר, האם על ידי התוספת בריבוע נגיע לכדי <strong>הני תמני מאה</strong> <small>[אותם שמונה מאות]</small> שהוזכרו, הלא לפי החשבון רק <strong>שית מאה ושיתין ושבע נכי תילתא הוי</strong> <small>[שש מאות וששים ושבע פחות שליש יש</small> אמות יתירות<small>]</small> ולא שמונה מאות!
 <strong>אמר ליה</strong> <small>[לו]:</small> <strong>הני מילי בעיגולא מגו</strong> <small>[דברים אלה</small> אמורים <small>בעגול מתוך]</small> <strong>רבוע,</strong> כלומר ששטח העיגול הוא שלשה רבעים משטח הריבוע החוסם אותו. <strong>אבל באלכסונא — בעינא טפי</strong> <small>[</small>לגבי <small>האלכסון</small> הנוסף בשל קרנות הריבוע <small>—</small> <small>דרוש יותר],</small> שכן <strong>אמר מר</strong> <small>[החכם]:</small> <strong>כל אמתא</strong> <small>[אמה]</small> ש<strong>בריבוע —</strong> הוא <strong>אמתא ותרי חומשי באלכסונא</strong> <small>[אמה ושתי חמישיות באלכסון],</small> ולפי זה החשבון מדוייק.
 <big>א משנה</big> <strong>נותנין</strong> לכל עיר, נוסף על תחומה הממשי, גם <strong>קרפף</strong> (שבעים אמה ומשהו) <strong>לעיר</strong> שיהא לה מגרש קטן פנוי סביב, אלה <strong>דברי ר' מאיר. וחכמים אומרים: לא אמרו</strong> תוספת <strong>קרפף אלא בין שתי עיירות,</strong> כיצד? <strong>אם יש לזו שבעים אמה ושיריים</strong> פנויים בצידה, <strong>ולזו שבעים אמה ושיריים — עושה קרפף את שתיהן להיות</strong> כמקום <strong>אחד.</strong>
 <strong>וכן שלושה כפרים המשולשין,</strong> המצויים כבקודקודיו של משולש, <strong>אם יש בין שנים חיצונים מאה וארבעים ואחת ושליש</strong> אמות בלבד — <strong>עשה</strong> הכפר ה<strong>אמצעי את שלשתן להיות אחד.</strong>
 <big>ב גמרא</big> שואלים: <strong>מנא הני מילי</strong> <small>[מנין דברים אלה]</small> שמוסיפים על העיר תחום קרפף? <strong>אמר רבא:</strong> שכן <strong>אמר קרא</strong> <small>[הכתוב]</small> "ומגרשי הערים אשר תתנו ללוים <strong>מקיר העיר וחוצה</strong> אלף אמה סביב. ומדתם מחוץ לעיר את פאת קדמה אלפים באמה" (במדבר לה, ד-ה) <strong>אמרה תורה: תן חוצה,</strong> מגרש מסויים שיהיו חוצות לעיר, שיהא מקום פנוי לה, <strong>ואחר כך מדוד.</strong>
 <big>ג</big> במשנה שנינו: <strong>וחכמים אומרים</strong> שנותנים קרפף רק לשתי עיירות צמודות. בנושא זה <strong>איתמר</strong> <small>[נאמר]</small> שנחלקו אמוראים; <strong>רב הונא אמר: נותנין קרפף לזו וקרפף לזו</strong> כלומר לשתי הערים יחד נותנים מאה ארבעים ואחת אמות ומשהו. ואילו <strong>חייא בר רב אמר:</strong> נותנין רק <strong>קרפף אחד</strong> משותף <strong>לשתיהן.</strong>
 ומעתה דנים בראיות שיש לסברות אלה; <strong>תנן</strong> <small>[שנינו</small> במשנתנו<small>]</small> <strong>וחכמים אומרים: לא אמרו קרפף אלא בין שתי עיירות,</strong> ואם כן הרי זו <strong>תיובתא</strong> <small>[קושיה חמורה</small> על<small>]</small> <strong>רב הונא,</strong> שהרי נאמר כאן קרפף ולא קרפפים!
 ומשיבים: <strong>אמר לך</strong> <small>[</small>יכול <small>לומר לך]</small> <strong>רב הונא</strong> בתירוץ קושיה זו: <strong>מאי</strong> <small>[מהו]</small> <strong>קרפף,</strong> הכוונה ל<strong>תורת</strong> (דין) <strong>קרפף ולעולם</strong> (ולמעשה) נותנין <strong>קרפף לזו וקרפף לזו.</strong>
 ומעירים: <strong>הכי נמי מסתברא</strong> <small>[כך גם כן מסתבר]</small> בהבנת הדברים, <strong>מדקתני סיפא</strong> <small>[ממה ששנינו</small> ב<small>סופה</small> של המשנה<small>]:</small> <strong>אם יש לזו שבעים אמה ושיריים ולזו שבעים אמה ושיריים — עושה קרפף לשתיהן להיות אחד,</strong> נמצא שכל עיר מוסיפין לה שבעים אמה ושיריים. ומסכמים: אכן, <strong>שמע מינה</strong> <small>[נלמד ממנה]</small> שכן הוא דיוקה של משנה.
 ושואלים: אם כן <strong>לימא תיהוי תיובתיה</strong> <small>[האם לומר</small> ש<small>תהא זו קושיה חמורה</small> על<small>]</small> <strong>חייא בר רב</strong> מאותה משנה עצמה, שהרי לדעתו אין נותנים לשתי ערים סמוכות אלא קרפף אחד! ומשיבים: <strong>אמר לך</strong> <small>[</small>יכול <small>לומר לך]</small> <strong>חייא בר רב:</strong>
## דף נז:
 <strong>הא מני</strong> <small>[</small>הלכה <small>זו כ</small>שיטת <small>מי היא] —</small> כשיטת <strong>ר' מאיר היא</strong> האומר שלכל עיר נותנים קרפף.
 ומוסיפים להקשות: <strong>אי</strong> <small>[אם]</small> כשיטת <strong>ר' מאיר היא, הא תני ליה רישא</strong> <small>[הרי</small> כבר <small>שנינו אותו מתחילה]:</small> <strong>נותנין קרפף לעיר, דברי ר' מאיר,</strong> ולמה יש לחזור על כך?
 ומשיבים: <strong>צריכא</strong> <small>[צריך]</small> בכל זאת לומר גם דבר זה, <strong>דאי</strong> <small>[שאם]</small> <strong>מההיא,</strong> מהלכה ראשונה בלבד, <strong>הוה אמינא: חד לחדא, וחד לתרתי</strong> <small>[הייתי אומר:</small> קרפף <small>אחד ל</small>עיר <small>אחת, ואחד לשתיים],</small> שדי שיהא שטח פנוי אחד, <strong>קא משמע לן דלתרתי תרי יהבינן להו</strong> <small>[משמיע לנו שלשתי</small> ערים <small>שני</small> קרפפים <small>נותנים להן].</small>
 ולהיפך, <strong>ואי אשמעינן הכא</strong> <small>[ואם היה משמיע לנו</small> רק <small>כאן</small> בענין שתי ערים נפרדות<small>]</small> היינו סבורים שנותנים קרפף לכל אחת לחוד, <strong>משום דדחיקא תשמישתייהו</strong> <small>[שדחוק תשמישן],</small> ששתיהן משתמשות שם ובין שתי ערים הסמוכות זו לזו יש לתת מקום יתר, <strong>אבל התם דלא דחיקא תשמישתייהו</strong> <small>[שם</small> בעיר אחת <small>שאין שימושם דחוק]</small> ויכולים להסתפק בתחום העיר שלהם, <strong>אימא לא</strong> <small>[אמור</small> ש<small>לא]</small> יתנו להן קרפף כלל, לכן <strong>צריכא</strong> <small>[צריך]</small> להשמיענו שתי הלכות אלה.
 ועוד מנסים להוכיח ממשנתנו, <strong>דתנן</strong> <small>[ש</small>כן <small>שנינו]</small> בה: <strong>וכן שלשה כפרים המשולשין</strong> שכל השלושה נמצאים בקו ישר, <strong>אם יש בין שנים החיצונים מאה וארבעים ואחת אמה ושליש — עושה אמצעי את שלשתן להיות אחד,</strong> ונדייק: <strong>טעמא דאיכא</strong> <small>[הטעם</small> הוא, דווקא משום <small>שיש]</small> <strong>אמצעי, הא ליכא</strong> <small>[הרי</small> אם <small>אין]</small> <strong>אמצעי — לא</strong> היו נחשבות לאחד. <strong>תיובתא</strong> <small>[</small>הרי זה <small>קושיה חמורה]</small> ל<strong>רב הונא</strong> שהרי לשיטת רב הונא גם בלא כפר אמצעי היו שני הכפרים נחשבים כאחד בשל הקרפף הכפול!
 <strong>אמר לך</strong> <small>[</small>יכול <small>לומר לך]</small> <strong>רב הונא: הא אתמר עלה</strong> <small>[הרי נאמר על</small> משנה זו<small>],</small> <strong>אמר רבה אמר רב אידי אמר ר' חנינא: לא משולשין ממש</strong> שהיו הכפרים מצויים בשורה אחת סמוכים זה לזה, אלא שהאמצעי נוטה כלפי חוץ, ובכל זאת אינם נאסרים זה בזה, <strong>אלא</strong> אפילו היו הכפרים רחוקים יותר משני קרפפים <strong>רואין כל שאילו מטיל אמצעי ביניהן,</strong> כלומר אילו היו מקרבים את האמצעי ואז <strong>יהיו משולשין, ואין בין זה לזה אלא מאה וארבעים אמה ואחת ושליש.</strong> הרי במקרה זה <strong>עשה אמצעי את שלשתן להיות אחד.</strong> ולפי הסבר זה הרי לפנינו דין מיוחד, ולא עוד אלא שיש בו סיוע מסויים לדברי רב הונא.
 <big>א</big> <strong>אמר ליה</strong> <small>[לו]</small> <strong>רבא לאביי</strong> באותו ענין: <strong>כמה יהא</strong> המרחק <strong>בין</strong> כפר <strong>חיצון לאמצעי</strong> שאפשר יהא לומר שייחשב הכפר האמצעי כאילו הוא בין שני החיצונים? <strong>אמר ליה</strong> <small>[לו]</small> אביי: <strong>אלפים אמה,</strong> אמר לו רבא:
 <strong>והא את הוא דאמרת</strong> <small>[והרי אתה</small> עצמך <small>הוא</small> זה <small>שאמרת]:</small> <strong>כוותיה</strong> <small>[כשיטתו]</small> של <strong>רבא בריה</strong> <small>[בנו]</small> של <strong>רבה בר רב הונא מסתברא</strong> <small>[מסתבר],</small> ש<strong>אמר:</strong> עיר העשויה כקשת, מודדים את כל השטח הפנוי שבקשת כחלק מן העיר, ואפילו היה המרחק בין היתר לקשת <strong>יותר מאלפים אמה!</strong> ומדוע לא נחשוב אף כאן את שלושת הכפרים כאחד, גם אם היו מרוחקים יותר מאלפיים אמה?
 ודחה אביי את ההשוואה: <strong>הכי השתא</strong> <small>[כיצד אתה משווה],</small> <strong>התם</strong> <small>[שם]</small> בעיר העשויה כקשת, <strong>איכא</strong> <small>[יש]</small> <strong>בתים</strong> המחברים את העיר כולה להיות כיחידה אחת. ואילו <strong>הכא</strong> <small>[כאן],</small> <strong>ליכא</strong> <small>[אין]</small> <strong>בתים</strong> המחברים בין החיצוני והפנימי. ואין לראות שני כפרים, המרוחקים זה מזה יותר מתחום שבת, כאילו היה זה אחד.
 <strong>ו</strong>עוד <strong>אמר ליה</strong> <small>[לו]</small> <strong>רבא לאביי: כמה יהא</strong> המרחק <strong>בין חיצון לחיצון?</strong> ותהה אביי: מה מקום לשאלה <strong>כמה יהא?! מאי נפקא לך מינה</strong> [<small>מה יוצא לך</small> משאלה <small>זו]?</small> והרי אין כל הבדל להלכה בדבר, אלא <strong>כל שאילו מכניס אמצעי ביניהן ואין בין זה לזה אלא מאה וארבעים ואחת ושליש</strong> אמה, ואין מתחשבים במרחק שבין החיצונים, אלא בגודלו של הכפר האמצעי.
 והוסיף רבא ושאל: <strong>ואפילו</strong> אם יהא המרחק <strong>ארבעת אלפים אמה? אמר ליה</strong> <small>[לו]:</small> <strong>אין</strong> <small>[כן</small> הוא<small>].</small> והוסיף ושאל: <strong>והאמר</strong> <small>[והרי אמר]</small> <strong>רב הונא: עיר העשויה כקשת, אם יש בין שני ראשיה פחות מארבעת אלפים אמה — מודדין לה</strong> תחום שבת <strong>מן היתר, ואם לאו — מודדין לה מן הקשת!</strong> נמצא שבמרחק הגדול מארבעת אלפים אמה אף בעיר הבנויה ברציפות אומרים שהמרחק בין קצותיה גדול משתיחשב כעיר אחת?
 <strong>אמר ליה</strong> <small>[לו]:</small> <strong>התם</strong> <small>[שם]</small> בעיר העשויה כקשת <strong>ליכא למימר "מלי"</strong> <small>[אין</small> מקום <small>לומר "מלא"],</small> שהרי אין לך במה למלא את תחום העיר. <strong>הכא איכא למימר "מלי"</strong> <small>[כאן יש</small> מקום <small>לומר "מלא"]</small> והכנס את הכפר האמצעי ביניהם, והרי הם כסמוכים זה לזה.
 <strong>אמר ליה</strong> <small>[לו]</small> <strong>רב ספרא לרבא: הרי בני</strong> העיר <strong>אקיסטפון, דמשחינן להו תחומא מהאי גיסא</strong> <small>[שמודדים אנו להם את התחום מצד זה]</small> של העיר <strong>ארדשיר, ובני תחומא דארדשיר משחינן להו תחומא מהאי גיסא</strong> <small>[ובני התחום של ארדשיר</small> שהיא מעברו השני של הנהר <small>מודדים אנו להם את התחום מצד זה]</small> של <strong>אקיסטפון,</strong> ומחשיבים את שתי הערים כאילו היו לעיר אחת. ואולם <strong>הא איכא דגלת</strong> <small>[הרי ישנו</small> הנהר <small>חידקל]</small> <strong>דמפסקא</strong> <small>[המפסיק]</small> ביניהן בשיעור <strong>יתר ממאה וארבעים ואחת ושליש</strong> אמות? וכיצד מצרפין את הערים, שהמרחק ביניהן גדול אף משיעור שני קרפפים?
 <strong>נפק, אחוי ליה הנך אטמהתא דשורא, דמבלעי בדגלת</strong> <small>[יצא, הראה לו אותם יסודות החומה</small> של אחת הערים<small>, הנבלעים בחידקל]</small> <strong>בשבעים אמה ושיריים</strong> מן העיר השניה. שבאמת היו שתי הערים מחוברות זו לזו על ידי שרידי החומה שבנהר.
 <big>ב משנה</big> <strong>אין מודדין</strong> תחומין <strong>אלא בחבל</strong> שאורכו <strong>חמישים אמה, לא פחות ולא יותר,</strong> כאשר יבואר בגמרא. <strong>ולא ימדוד אלא כנגד לבו,</strong> שכל אחד מהמודדים יחזיק את החבל כנגד לבו.
 <strong>היה מודד והגיע לגיא או לגדר,</strong> אינו צריך לחשוב בתוך אלפיים אמה את גובה הגדר או עומק הגיא, אלא <strong>מבליעו</strong> כאילו לא היה כלל, <strong>וחוזר למדתו,</strong> כאילו היה זה שטח מישור ללא עליות וירידות. <strong>הגיע להר,</strong> אינו צריך למדוד את גובהו, אלא <strong>מבליעו וחוזר למדתו,</strong> כאילו לא היה כאן הר.
## דף נח.
 <strong>ובלבד שלא יצא</strong> אגב כך <strong>חוץ לתחום</strong> שבת של העיר, שמא יטעו הרואים את המודד ויחשבו שעד שם מגיע התחום.
 <strong>אם אינו יכול להבליעו</strong> משום שהיו הגיא או ההר רחבים ביותר — <strong>בזו אמר ר' דוסתאי בר ינאי משום ר' מאיר: שמעתי שמקדרין</strong> (שכאילו עושים כעין נקב) <strong>בהרים,</strong> כלומר מודדים במדרון באופן שאפשר לחשב היכן מסתיים תחום שבת בתוך שטח הגיא וההר.
 <big>א גמרא</big> ושואלים: <strong>מנא הני מילי</strong> <small>[מנין דברים אלה]</small> שצריך למדוד בחבל שאורכו חמישים אמה? <strong>אמר רב יהודה אמר רב:</strong> שכן <strong>אמר קרא</strong> <small>[הכתוב]</small> <strong>"ארך החצר מאה באמה ורחב חמשים בחמשים"</strong> (שמות כז, יח) <strong>אמרה תורה: בחבל של חמשים אמה מדוד</strong> כלומר את אורך החצר ורוחבה יש למדוד "בחמישים", חבל שאורכו חמישים אמה.
 ומקשים: <strong>האי מיבעי ליה</strong> <small>[</small>הכפלה <small>זו נצרכת לו]</small> ללמדנו ענין אחר, ששטחה של חצר הוא כריבוע ששטחו כחצר המשכן, ולשם חישוב זה צריך <strong>ליטול חמשים</strong> אמה <strong>ולסבב</strong> מסביב להם עוד <strong>חמשים</strong> אמה כדי לבנות ריבוע.
 ומשיבים: <strong>אם כן לימא קרא</strong> <small>[שיאמר הכתוב]:</small> <strong>"חמשים חמשים"</strong> ודי בכך ללמדנו מה שטח החצר, <strong>מאי</strong> <small>[מה</small> ההדגשה של<small>]</small> <strong>"חמשים בחמשים" — שמעת מינה</strong> <small>[שומע אתה מכאן]</small> <strong>תרתי</strong> <small>[שני</small> דברים<small>]</small> גם לענין ריבוע וגם לענין אורך כלי המידה.
 <big>ב</big> במשנה נאמר שמידת חבל זה קבועה, <strong>"לא פחות ולא יותר". תנא</strong> <small>[</small>בתוספתא <small>שנינו]:</small> <strong>"לא פחות"</strong> — משום שאם החבל קצר, <strong>מרבה</strong> את התחום. שהחבל ניתן למתיחה יותר ממדתו. <strong>"ולא יותר"</strong> ולא יוסיף במידת החבל, <strong>מפני שממעט</strong> במידות. שמחמת כובד החבל תתמעט המידה.
 <strong>אמר ר' אסי: אין מודדין אלא בחבל של אפסקימא.</strong> ושאלו: <strong>מאי</strong> <small>[מה</small> הוא<small>]</small> <strong>אפסקימא? אמר ר' אבא:</strong> הוא הצמח <strong>נרגילא,</strong> ואף זה משמעותו לא היתה ידועה לכל. ושאלו: <strong>מאי</strong> <small>[מה</small> הוא<small>]</small> <strong>נרגילא? אמר ר' יעקב: דיקלא דחד נברא</strong> <small>[דקל ש</small>מסביבו מסתלסל רק <small>סיב אחד]</small> <strong>איכא דאמרי</strong> <small>[יש שאמרו</small> בלשון אחרת<small>],</small> ששאלו: <strong>מאי</strong> <small>[מה</small> הוא<small>]</small> <strong>אפסקימא? ר' אבא אמר:</strong> הוא הצמח <strong>נרגילא, ר' יעקב אמר:</strong> הוא <strong>דיקלא דחד נברא</strong> <small>[דקל</small> בעל <small>סיב אחד].</small>
 <strong>תניא</strong> <small>[שנינו</small> בברייתא<small>],</small> <strong>אמר ר' יהושע בן חנניא:</strong> האמת היא ש<strong>אין לך</strong> דבר <strong>שיפה למדידה</strong> שאינו ניתן להימתח יתר על מידתו <strong>יותר משלשלאות של ברזל, אבל מה נעשה שהרי אמרה תורה: "</strong>ואשא עיני וארא והנה איש <strong>ובידו חבל מדה"</strong> (זכריה ב, ה), ומכאן למדים שדרך המדידה היא בחבל.
 ושואלים: <strong>והכתיב</strong> <small>[והרי נאמר]</small> בכתוב אף דרך אחרת של מדידה: <strong>"וביד האיש קנה המדה</strong> שש אמות באמה וטפח<strong>"</strong> (יחזקאל מ, ה), משמע שאפשר למדוד אף בקנים! ומשיבים: <strong>ההוא, לתרעי</strong> <small>[ל</small>ענין רוחב <small>השערים]</small> שמידתם קטנה וקשה למדוד אותם בחבל המידה הארוך.
 <strong>תני</strong> <small>[שנה]</small> <strong>רב יוסף: שלשה</strong> סוגי <strong>חבלים הם</strong> שדובר בהם בהלכה: חבל <strong>של מגג</strong> (מין קנה סוף), חבל <strong>של נצר</strong> (שעושים מסיבי הדקל) <strong>ו</strong>חבל <strong>של פשתן.</strong>
 ושימושם: חבל <strong>של מגג</strong> משתמשים בו בשריפת ה<strong>פרה</strong> האדומה, כפי ששנינו בדרך עשייתה: <strong>כפתוה</strong> את הפרה <strong>בחבל המגג, ונתנוה על גב מערכתה,</strong> העצים הערוכים שם, שישרפוה עליהם לאחר שחיטתה. חבל <strong>של נצרים</strong> משמש <strong>ל</strong>צורך <strong>סוטה. דתנן</strong> <small>[ששנינו</small> במשנה<small>]</small> שלפני שמשקים אותה את המים המאררים (במדבר ו) קורעים את בגדיה, <strong>ואחר כך מביא</strong> הכהן <strong>חבל המצרי</strong> העשוי נצרים <strong>וקושרו למעלה מדדיה</strong> שלא יפלו בגדיה. חבל <strong>של פשתן</strong> הוא העשוי <strong>למדידה.</strong>
 <big>ג</big> שנינו במשנה: <strong>היה מודד והגיע</strong> להר או לגדר, מבליעו וחוזר למידתו, ומעירים על כך: <strong>מדתני</strong> <small>[ממה ששנינו]</small> <strong>"חוזר למידתו" מכלל</strong> הדברים נלמד ש<strong>אם אינו יכול להבליעו, הולך למקום שיכול להבליעו, ומבליעו, וצופה</strong> באותו מקום <strong>כנגד מידתו</strong> באותו מרחק <strong>וחוזר.</strong>
 ומעירים כי אכן <strong>תנינא להא</strong> <small>[שנינו</small> דבר <small>זה],</small> <strong>דתנו רבנן</strong> <small>[ששנו חכמים]:</small> <strong>היה מודד והגיע המידה לגיא, אם יכול להבליעו</strong> את הגיא <strong>בחבל של חמשים אמה,</strong> שרוחב הגיא פחות מחמשים — מ<strong>בליעו. ואם לאו — הולך למקום שיכול להבליעו ומבליעו, וצופה וחוזר למידתו באותו מקום. ו</strong>
 <strong>אם היה גיא מעוקם</strong> שהוא סביב לעיר מכמה צדדים, ואינו יכול להבליעו — <strong>מקדיר ועולה, מקדיר ויורד,</strong> ומודד את רוחבו חלקים חלקים. <strong>הגיע לכותל — אין אומרים יקוב הכותל</strong> כדי למדוד רוחבו בדיוק, <strong>אלא אומדו והולך לו.</strong>
 ומקשים: <strong>והא אנן תנן</strong> <small>[והרי אנו שנינו]:</small> <strong>מבליעו וחוזר למידתו,</strong> ומדוע אין עושין כן גם בכותל? ומסבירים: <strong>התם ניחא תשמישתא</strong> <small>[שם</small> בגיא <small>נוח השימוש</small> בו<small>]</small> ולכן אם יכול, הריהו מבליעו. ואם לא, הריהו מקדיר. <strong>הכא, לא ניחא תשמישתא</strong> <small>[כאן</small> בכותל, <small>לא נוח השימוש</small> בו<small>].</small>
 <strong>אמר רב יהודה אמר שמואל: לא שנו</strong> שמקדרים בהרים וגיאיות <strong>אלא</strong> כשאין הגיא תלול עד <strong>שאין חוט המשקולת יורד כנגדו</strong> כלומר שיש בו שיפוע,
## דף נח:
 <strong>אבל</strong> אם היה <strong>חוט המשקולת יורד כנגדו,</strong> שהיה קיר הגיא תלול מאוד — <strong>מודדו מדידה יפה</strong> בתחתיתו ואינו מחשיב כלל במידתו את גובה הקיר.
 <big>א</big> ושאלו: <strong>וכמה עומקו של גיא</strong> שמבליעים אותו במידה, אם אינו רחב חמישים אמה? <strong>אמר רב יוסף:</strong> עד <strong>אלפים</strong> אמה, ואם היה יתר על כן יש למדוד את המדרון.
 <strong>איתיביה</strong> <small>[הקשה לו]</small> <strong>אביי</strong> ממה ששנינו בברייתא: היה הגיא <strong>עמוק מאה ורוחב חמשים — מבליעו</strong> במדידה. <strong>ואם לאו — אין מבליעו,</strong> וכיצד אמר רב עד אלפים? ומשיבים: <strong>הוא</strong> רב יוסף ש<strong>אמר</strong> את דבריו <strong>כ</strong>שיטת <strong>אחרים, דתניא</strong> <small>[ש</small>הרי <small>שנינו</small> בברייתא<small>],</small> <strong>אחרים אומרים: אפילו</strong> היה הגיא <strong>עמוק אלפים ורוחב חמשים מבליעו.</strong> דיון זה נמסר גם בנוסח שונה.
 <strong>איכא דאמרי</strong> <small>[יש אומרים]</small> לשון אחרת, <strong>אמר רב יוסף:</strong> עומק הגיא אין לו שיעור <strong>אפילו יתר מאלפים.</strong> ותוהים: <strong>כמאן</strong> <small>[כ</small>שיטת <small>מי]?</small> הרי זה ש<strong>לא כ</strong>דעת ה<strong>תנא קמא</strong> הוא <strong>ולא כ</strong>שיטת <strong>אחרים!</strong>
 ומשיבים: <strong>התם</strong> <small>[שם</small> שנחלקו בעומק הגיא<small>]</small> מדובר <strong>שאין חוט המשקולת יורד כנגדו</strong> ויש טעם אף במדידת המדרון. <strong>הכא</strong> <small>[כאן]</small> — <strong>בחוט המשקולת יורד כנגדו,</strong> ואם היה גיא תלול מאוד, אין מודדים.
 ושואלים: <strong>וכי אין חוט המשקולת יורד כנגדו, עד כמה</strong> יתרחק מכנגדו וייחשב כמדרון ולא ככותל זקוף? <strong>אמר אבימי: ארבע</strong> אמות. כלומר, אם יש שיפוע של ארבע אמות בין שפת הגיא לתחתיתו, יש לחזור ולמדוד את המדרון עצמו. <strong>וכן תני</strong> <small>[שנה]</small> על סמך ברייתא <strong>רמי בר יחזקאל: ארבע</strong> אמות.
 <big>ב</big> נאמר במשנה שאם <strong>הגיע להר מבליעו וחוזר למדתו. אמר רבא: לא שנו אלא בהר המתלקט עשרה</strong> טפחים בגובה <strong>מתוך</strong> מדרון שאורכו <strong>ארבע</strong> אמות, <strong>אבל בהר</strong> שהוא משופע יותר, כגון ש<strong>מתלקט</strong> ומגיע לגובה של <strong>עשרה</strong> טפחים <strong>מתוך חמש</strong> אמות — <strong>מודדו מדידה יפה</strong> אף את המדרון.
 זו היתה גירסה אחת, <strong>רב הונא בריה</strong> <small>[בנו]</small> של <strong>רב נתן מתני לקולא</strong> <small>[היה שונה</small> הלכה זו בנוסח <small>מיקל]</small> <strong>וכך היה שונה, אמר רבא: לא שנו אלא בהר המתלקט עשרה מתוך חמש, אבל בהר המתלקט עשרה מתוך ארבע,</strong> שהוא תלול יותר — אינו צריך למדוד, אלא <strong>אומדו</strong> כמה רוחבו <strong>והולך לו,</strong> ואינו צריך כל מדידה.
 <big>ג</big> במשנה נאמר שאפילו בשעה שהוא מודד את הגיא או ההר שבתחום, <strong>ובלבד שלא יצא חוץ לתחום.</strong> ושואלים: <strong>מאי טעמא</strong> <small>[מה הטעם]</small> של איסור זה? <strong>אמר רב כהנא: גזירה שמא יאמרו מדת תחומין באה לכאן.</strong> שאנשים יודעים שמודד זה בא לקבוע את התחומים, וכאשר יראוהו מודד במקום מסויים, יחשבו שאף לשם הגיע התחום.
 <big>ד</big> נאמר במשנה ש<strong>אם אינו יכול להבליעו</strong> הרי הוא מקדר. <strong>תנו רבנן</strong> <small>[שנו חכמים]</small> בהסבר הדבר: <strong>כיצד מקדרין,</strong> ה<strong>תחתון</strong> מחזיק את החבל <strong>כנגד לבו,</strong> ה<strong>עליון</strong> מחזיקו <strong>כנגד מרגלותיו,</strong> וכך מודדים. <strong>אמר אביי: נקיטינן</strong> <small>[מוחזקים אנו</small> בהלכה זו<small>]</small> ש<strong>אין מקדרין אלא בחבל של ארבע אמות.</strong>
 <strong>אמר רב נחמן אמר רבה בר אבוה: נקיטינן</strong> <small>[מוחזקים אנו</small> בכלל זה<small>]:</small> <strong>אין מקדרין לא</strong> במדידת המרחק <strong>ב</strong>דין <strong>עגלה ערופה</strong> לקבוע איזו היא העיר הקרובה ביותר אל החלל (דברים כ״א:ו׳), <strong>ולא ב</strong>קביעת תחומין של <strong>ערי מקלט</strong> לדעת עד לאיזה תחום קולטת עיר המקלט ומצילה מגואל הדם (במדבר לב). <strong>מפני</strong> שמידות אלה <strong>הן של תורה,</strong> ובמידות אלה לא ניתנה רשות להשתמש בדרכי עקיפין של קידור או אומדן, אלא יש למדוד בפועל כאילו היה הכל שטח ישר.
 <big>ה משנה</big> <strong>אין מודדין אלא מן המומחה</strong> בעניני מדידה. אם יתברר לאחר זמן ש<strong>ריבה</strong> והגדיל את התחום <strong>למקום אחד, ומיעט למקום אחר,</strong> ואין קו התחום מכוון — <strong>שומעין</strong> וקובעים על פי ה<strong>מקום שריבה,</strong> ומיישרים לפיו את התחום. וכן אם <strong>ריבה לאחד ומיעט לאחד — שומעין למרובה.</strong>
 <strong>ו</strong>עוד, <strong>אפילו עבד אפילו שפחה</strong> שאינם נאמנים בעדויות אחרות <strong>נאמנין לומר עד כאן תחום שבת, ש</strong>כן <strong>לא אמרו חכמים את הדבר</strong> של דיני תחומין <strong>להחמיר, אלא להקל,</strong> שכל דבר שהוא מדברי חכמים יש ללכת בהם לצד ההקלה וההיתר.
## דף נט.
 <big>א גמרא</big> <strong>שואלים: למקום שריבה — אין</strong> <small>[כן]</small> עושים כדבריו, ו<strong>למקום שמיעט</strong> — לא יעשו כדבריו, ומדוע לא והרי הוא בכלל השטח המרובה? ומשיבים: <strong>אימא</strong> <small>[אמור]</small> <strong>אף למקום שריבה</strong> נוהגים כפי שציין את התחום, ואין חוששים שמא טעה (תוס'), אבל כמובן ששומעים לו למקום שמיעט.
 <big>ב</big> נאמר במשנה שאם <strong>ריבה לאחד ומיעט לאחד</strong> שומעים למרובה, ושואלים: <strong>הא תו</strong> <small>[זו עוד]</small> <strong>למה לי?</strong> והרי זה <strong>היינו הך</strong> <small>[אותו דבר]</small> כי הלא שני המשפטים במשנה זהים בתוכנם! ומשיבים: <strong>הכי קאמר</strong> <small>[כך אמר,</small> כך יש לתקן<small>]:</small> אם היו שני מודדים, ו<strong>ריבה אחד</strong> מהם את התחום, <strong>ומיעט אחד — שומעין לזה שריבה.</strong>
 <strong>אמר אביי: ובלבד שלא ירבה יותר ממדת העיר באלכסונא</strong> <small>[באלכסון]</small> ואם היה ההבדל גדול יותר — ראוי למדוד שנית, שאם היה השיעור קטן מאלכסונה של העיר יש לתלות שמא המודד הראשון לא שיער יפה את תחום האלכסון.
 <big>ג</big> במשנה נאמר: <strong>שלא אמרו חכמים את הדבר להחמיר אלא להקל.</strong> ומקשים: <strong>והתניא</strong> <small>[והרי שנינו</small> בברייתא<small>]:</small> <strong>לא אמרו חכמים את הדבר להקל אלא להחמיר?</strong>
 <strong>אמר רבינא:</strong> אין שתי הגירסות סותרות זו את זו, אלא כאן יש להבין שעצם גזירת איסור התחומים <strong>לא להקל על דברי תורה</strong> באה, כיון שמדין התורה אין כלל איסור תחומין, <strong>אלא להחמיר על דברי תורה, ותחומין דרבנן,</strong> ומשום כך במקרים מסויימים התירו חכמים לסמוך בשיעור התחומים על ההקלות שכרגיל אין לדעתם לסמוך עליהן.
 <big>ד משנה</big> במשנה זו שבים לדון בדיני עירובי חצירות, אף כי הפרק כולו עסק בעירובי תחומין. <strong>עיר של יחיד,</strong> שלא היו בה תושבים מרובים, <strong>ונעשית</strong> מקום <strong>של רבים — מערבין את כולה,</strong> ואפשר לעשותה כולה כחצר אחת על ידי עירוב מבואותיה ושיתוף חצרותיה אם אין בה רשות הרבים גמורה.
 ואולם עיר <strong>של רבים</strong> ש<strong>נעשית</strong> במשך הזמן <strong>של יחיד,</strong> שנתמעטו בה התושבים — <strong>אין מערבין את כולה, אלא אם כן עשה חוצה לה</strong> מקום מסוים שאיננו נכלל בהיתר העירוב ושיעורו ויהיה אסור לטלטל בו. וזאת להיכר, כדי שלא תשתכח תורת עירוב, <strong>כ</strong>מו <strong>עיר</strong> ששמה <strong>חדשה</strong> אשר <strong>ביהודה, שיש בה חמשים דיורין,</strong> אלו <strong>דברי ר' יהודה. ר' שמעון אומר:</strong> אין חייבים ליחד מקום גדול למטרת זכרון תורת עירוב, אלא די שלא יכלול בעירוב <strong>שלש חצירות של שני בתים</strong> בכל חצר, והרי זה סימן היכר מספיק לדעת שלא כל העיר כולה מעורבת.
 <big>ה גמרא</big> שואלים: <strong>היכי דמי</strong> <small>[כיצד בדיוק הוא]</small> מצב זה של <strong>עיר של יחיד ונעשית של רבים? אמר רב יהודה: כגון דאיסקרתא דריש גלותא</strong> <small>[מקומו של ראש הגולה]</small> שהיה כעין כפר קטן שהיה מיוחד למשפחת ראש הגולה ומשרתיו, ומאחר שבאים אליו רבים נעשתה כעיר של רבים.
 <strong>אמר ליה</strong> <small>[לו]</small> <strong>רב נחמן: מאי טעמא</strong> <small>[מה טעם]</small> סבור אתה כך? <strong>אילימא</strong> <small>[אם תאמר]</small> <strong>משום דשכיחי גבי הרמנא</strong> <small>[שמצויים</small> הרבים <small>אצל המושל]</small> כדי לקבל רשיונות, <strong>מדכרי אהדדי</strong> <small>[מזכירים הם זה את זה].</small> שאמנם מצויים שם רבים, אבל לא יבואו להתיר משום כך מקום אחר שנעשה של רבים. ואולם אם לביאור הענין סומכים על העובדה שבמשך זמן מסוים מצויים הרבים בחבורה אחת, אם כן <strong>כולהו ישראל נמי בצפרא דשבתא שכיחי גבי הדדי</strong> <small>[כל ישראל גם כן בבוקר השבת מצויים זה אצל זה]</small> כאשר הם באים להתפלל, וכל עיר נעשית אז כעיר של רבים שהרבים מזכירים זה לזה. <strong>אלא אמר רב נחמן: כגון דיסקרתא</strong> <small>[העיר]</small> של <strong>נתזואי</strong> שהיתה שייכת ליחיד, ונוספו בה תושבים מרובים, ונעשתה עיר של רבים.
 <strong>תנו רבנן</strong> <small>[שנו חכמים</small> בברייתא<small>]:</small> <strong>עיר של יחיד ונעשית של רבים ורשות הרבים</strong> גמורה <strong>עוברת בתוכה, כיצד מערבין אותה? עושה</strong> לרשות הרבים <strong>לחי מכאן ולחי מכאן, או קורה מכאן וקורה מכאן, ונושא ונותן באמצע.</strong> שרשות הרבים נעשית אף היא כאחת מחצירות העיר. <strong>ואין מערבין אותה,</strong> את העיר הזו <strong>לחצאין אלא או כולה, או מבוי מבוי בפני עצמו</strong> בלא לערב את שאר חלקי העיר.
 <strong>היתה</strong> זאת מתחילתה עיר <strong>של רבים, והרי היא</strong> עיר <strong>של רבים</strong>
## דף נט:
 <strong>ואין לה אלא פתח אחד,</strong> שהיא מוקפת חומה או שפתח רשות הרבים שבה סגור על ידי בתים — <strong>מערבין את כולה.</strong>
 ושואלים על ברייתא זו: <strong>מאן תנא</strong> <small>[מיהו התנא</small> הסבור<small>]</small> <strong>דמיערבא</strong> <small>[שניתנת לעירוב]</small> <strong>רשות הרבים</strong> ושאפשר לעשותה בדרך כזו לרשות היחיד? <strong>אמר רב הונא בריה</strong> <small>[בנו]</small> של <strong>רב יהושע:</strong> שיטת <strong>ר' יהודה היא, דתניא</strong> <small>[ש</small>הרי <small>שנינו</small> בברייתא<small>]:</small> <strong>יתר על כן אמר ר' יהודה: מי שיש לו שני בתים בשני צידי רשות הרבים — עושה לחי מכאן ולחי מכאן, או קורה מכאן וקורה מכאן, ונושא ונותן באמצע.</strong> שעל ידי כך עשה את השטח שביניהם כרשות היחיד. <strong>אמרו לו: אין מערבין רשות הרבים בכך.</strong>
 <big>א</big> <strong>אמר מר</strong> <small>[החכם]</small> בברייתא ש<strong>אין מערבין אותה לחצאין. אמר רב פפא: לא אמרו אלא לארכה,</strong> כאשר כל תושבי חלק העיר שמשני צידי ראשה האחד של רשות הרבים — רוצים לערב לעצמם ללא תושבי ראשה השני. <strong>אבל לרחבה</strong> שלכל חלק מן העיר מצרפים את רשות הרבים שבחלק זה ומשתתפים תושביו ביניהם לבין עצמם ואין אלה משתתפים, עם אלה באותה רשות הרבים — <strong>מערבין.</strong> וטעמו של דבר: שבמקרה הראשון כשהיתה רשות הרבים בין שני חלקי העיר נמצא שרשות הרבים משותפת לשניהן ונעשו כרשות אחת על ידה. אבל כאשר העיר מחולקת לרוחבה, אין בני חלק זה משתמשים ברשות הרבים של חלק האחר.
 ושואלים: <strong>כמאן</strong> <small>[כ</small>שיטת <small>מי</small> היא<small>]</small> הלכה זו — ש<strong>לא כ</strong>דעת <strong>ר' עקיבא. דאי</strong> <small>[שאם]</small> <strong>כ</strong>שיטת <strong>ר' עקיבא, הא</strong> <small>[הרי]</small> <strong>אמר: רגל המותרת במקומה אוסרת אפילו שלא במקומה.</strong> שאם היתה חצר בתוך חצר אחרת, ועירבו בני כל חצר לעצמם, אמר ר' עקיבא שאף שבני החצר הפנימית מותר להם ללכת במקומם, ורגלם (הליכתם, דרכם) היא איפוא "רגל המותרת במקומה" — מכל מקום אוסרים הם לבני החצר החיצונה שהם עוברים בה, שרגלם "אוסרת אפילו שלא במקומה". ואף לעניננו: כיון שלבני מחצית העיר האחת מותר ללכת באותה המחצית שלהם, אבל אסור להם לטלטל במחציתה השניה — הרי זה בגדר "רגל המותרת במקומה ואסורה במקום אחר", ולפי שיטת ר' עקיבא צריך היה לאסור את העיר כולה אף באופן זה.
 ודוחים: <strong>אפילו תימא</strong> <small>[תאמר]</small> כשיטת <strong>ר' עקיבא,</strong> אלא שיש להבחין בין המקרים: <strong>עד כאן לא</strong> שמענו ש<strong>אמר ר' עקיבא התם</strong> <small>[שם]</small> <strong>אלא בשתי חצירות זו לפנים מזו,</strong> שלחצר ה<strong>פנימית לית לה פיתחא אחרינא</strong> <small>[אין לה פתח אחר],</small> ודיירי הפנימית מוכרחים לעבור דרך החצר החיצונית, נמצא שהם מקלקלים את יחודה של חצר זו. <strong>אבל הכא</strong> <small>[כאן]</small> בשני חצאי העיר, <strong>הני נפקי בהאי פיתחא, והני נפקי בהאי פיתחא</strong> <small>[אלו יוצאים בפתח זה</small> של רשות הרבים, <small>ואלו יוצאים בפתח זה</small> של רשות הרבים<small>].</small> ומאחר שאינם חייבים לעבור דרך רשותם של האחרים, אפילו עוברים שם אינם אוסרים.
 <strong>איכא דאמרי</strong> <small>[יש שאומרים]</small> ענין זה בלשון אחרת, <strong>אמר רב פפא: לא תימא</strong> <small>[תאמר]</small> שרק <strong>לארכה הוא</strong> ש<strong>לא מערבין</strong> את העיר לשני חלקים, <strong>אבל לרחבה מערבין, אלא אפילו לרחבה נמי</strong> <small>[גם כן]</small> <strong>לא מערבין.</strong>
 ומעירים: <strong>כמאן</strong> <small>[כ</small>שיטת <small>מי],</small> <strong>כר' עקיבא!</strong> ודוחים שאין הכרח לומר כן, אלא <strong>אפילו תימא רבנן</strong> <small>[תאמר</small> שדבר זה כשיטת <small>חכמים]</small> כי, <strong>עד כאן לא</strong> שמענו <strong>קאמרי רבנן התם</strong> <small>[שאמרו חכמים שם]</small> בענין חצירות <strong>אלא בשתי חצירות זו לפנים מזו,</strong> ש<strong>פנימית אחדא לדשא ומשתמשא</strong> <small>[אוחזת את הדלת סגורה</small> בפני החצר החיצונה <small>ומשתמשת</small> לעצמה<small>],</small> ואפשר לומר שלפחות בני החצר הפנימית מותרים להלך בחצרם. <strong>אבל הכא</strong> <small>[כאן]</small> בחלוקת העיר, <strong>מי מצו מסלקי</strong> <small>[האם יכולים</small> הם <small>לסלק]</small> את <strong>רשות הרבים מהכא</strong> <small>[מכאן]?!</small> ובני עבר אחד יכולים להשתמש ברשות הרבים שמן העבר השני בלי שאפשר למנוע אותם, ובמקרה זה אפילו חכמים יודו שאין העירוב מועיל.
 <strong>אמר מר</strong> <small>[החכם]</small> באותה ברייתא שעיר כזו <strong>או</strong> שתיערב <strong>כולה או מבוי מבוי בפני עצמו.</strong> ושואלים: <strong>מאי שנא</strong> <small>[מה שונה]</small> ש<strong>לחצאין</strong> ש<strong>לא,</strong> שאסור לבני העיר לערב, משום שהם <strong>אסרי אהדדי</strong> <small>[אוסרים זה על זה]</small> שהרי בני מבוי אחד נכנסים במבוי האחר, ואולם <strong>מבוי מבוי נמי אסרי אהדדי</strong> <small>[גם כן אוסרים</small> הם <small>זה על זה],</small> שהרי בני מבוי אחד רגילים להכנס במבוי האחר?!
 <strong>ומשיבים: הכא במאי עסקינן</strong> <small>[כאן במה אנו עוסקים],</small> <strong>כגון דעבוד</strong> <small>[שעשו]</small> <strong>דקה,</strong> כעין מחיצה בפתח המבוי, להודיע שאינם מתכוונים להשתמש ולהוציא מן המבוי החוצה. <strong>וכי הא</strong> <small>[וכמו זה]</small> ש<strong>אמר רב אידי בר אבין אמר רב חסדא: אחד מבני מבוי שעשה דקה לפתחו</strong> היוצא אל המבוי, והוכיח בכך שאינו רוצה להוציא דברים מביתו — <strong>אינו אוסר על בני מבוי</strong> אם לא עירב עמם, שהרי הוכיח בכך שדעתו לסלק רשותו מן המבוי.
 <big>ב</big> נאמר בברייתא שעיר ש<strong>היתה של רבים והרי היא</strong> של רבים ויש לה פתח אחד לרשות הרבים, מערבים את כולה. מסופר: <strong>ר' זירא עירבה למתא דבי ר' חייא, ולא שבק</strong> <small>[ערב את העיר</small> שהיתה מכונה: <small>זו של ר' חייא, ולא הניח]</small> <strong>לה שיור</strong> בלי עירוב. <strong>אמר ליה</strong> <small>[לו]</small> <strong>אביי: מאי טעמא עבד מר הכי</strong> <small>[מה הטעם עשה אדוני כך]</small> ולא השאיר שיור לעיר כראוי?
 <strong>אמר ליה</strong> <small>[לו]:</small> <strong>סבי דידה אמרי</strong> <small>[הזקנים שלה,</small> של העיר הזו <small>אמרו]</small> <strong>לי: רב חייא בר אסי</strong> היה <strong>מערב</strong> את העיר <strong>כולה ואמינא</strong> <small>[ואמרתי]:</small> מזה שהיה מערב את העיר כולה <strong>שמע מינה</strong> <small>[נלמד מכאן]</small> כי מתחילה <strong>עיר של יחיד ונעשית של רבים היא,</strong> ובעיר כזו, כאמור, אפשר לערב את העיר ללא שיור.
 <strong>אמר ליה</strong> <small>[לו]:</small> <strong>לדידי</strong> <small>[לי עצמי]</small> <strong>אמרו לי הנהו סבי</strong> <small>[אותם הזקנים]:</small> כי לא זה היה הטעם, אלא <strong>ההיא</strong> <small>[איזו]</small> ערימת <strong>אשפה הוה</strong> <small>[היתה]</small> <strong>לה</strong> לעיר הזו <strong>מחד גיסא</strong> <small>[מצד אחד]</small> של רשות הרבים, שסתמה את רשות הרבים עד שלא היה לה אלא פתח אחד. <strong>והשתא דאיפניא</strong> <small>[ועכשיו שהתפנתה]</small> <strong>לה אשפה, הוה</strong> <small>[נהיתה]</small> <strong>לה כשני פתחים ואסיר</strong> <small>[ואסור],</small> שהרי רשות הרבים עוברת מפולשת בעיר, ובמקרה זה יש להשאיר שיור. <strong>אמר ליה</strong> <small>[לו]:</small> <strong>לאו אדעתאי</strong> <small>[לא היה על דעתי],</small> כלומר לא ידעתי דבר זה.
 <big>ג</big> <strong>בעי מיניה</strong> <small>[שאל ממנו]</small> <strong>רב אמי בר אדא הרפנאה</strong> <small>[מהרפניא]</small> <strong>מרבה:</strong> אם היתה רשות הרבים הסגורה מצד אחד ויש בה <strong>סולם</strong> המשמש לחציית חומתה <strong>מכאן,</strong> אבל לא פתח ממש, <strong>ופתח מכאן, מהו,</strong> האם לומר שרשות הרבים זו נחשבת כמפולשת? <strong>אמר ליה</strong> <small>[לו]:</small> <strong>הכי</strong> <small>[כך]</small> <strong>אמר רב: סולם תורת פתח עליו,</strong> ואם כן רשות הרבים מעין זו דינה כמפולשת.
 <strong>אמר להו</strong> <small>[להם]</small> <strong>רב נחמן: לא תציתו ליה</strong> <small>[אל תשמעו,</small> תצייתו<small>, לו]</small> <strong>הכי</strong> <small>[כך]</small> <strong>אמר רב אדא אמר רב: סולם תורת פתח עליו</strong> לדברים מסויימים, <strong>ו</strong>אף <strong>תורת מחיצה עליו</strong> לדברים אחרים. <strong>תורת מחיצה עליו, כדאמרן</strong> <small>[כמו שאמרנו],</small> שסולם בקצה רשות הרבים אינו כפתח, ונחשבת רשות הרבים כסתומה. <strong>תורת פתח עליו,</strong> כגון <strong>בסולם שבין שתי חצירות</strong> השייכות לאנשים פרטיים שאם <strong>רצו</strong> — מערבים עירוב אחד ומצרפים את שתי החצירות על ידי הסולם להיות כחצר אחת. ואם <strong>רצו —</strong> ב<strong>שניים</strong> עירובין הם <strong>מערבין.</strong>
 ושואלים: <strong>ומי</strong> <small>[והאם]</small> <strong>אמר רב נחמן הכי</strong> <small>[כך]</small> בדין סולם? <strong>והאמר</strong> <small>[והרי אמר]</small> <strong>רב נחמן אמר</strong> בשם <strong>שמואל: אנשי חצר</strong> הגרים בקומת קרקע <strong>ואנשי מרפסת</strong> הגרים בקומה הראשונה מעליהם <strong>ששכחו</strong>
## דף ס.
 <strong>ולא עירבו</strong> בני החצר עם בני המרפסת, <strong>אם יש לפניהם,</strong> לפני פתחה של המרפסת, <strong>דקה</strong> (כעין מחיצה) שרחבה <strong>ארבעה</strong> טפחים — <strong>אינה</strong> אין המרפסת <strong>אוסרת</strong> על החצר, אף שלא עירבה עמה, שכל אחת משתמשת לעצמה. <strong>ואם לאו — אוסרת.</strong> משמע שאף שבני המרפסת קשורים לקומת הקרקע על ידי סולם או מדרגות, בכל זאת נחשבות מדרגות אלה כפתח ממש, ובני המרפסת אוסרים.
 ומתרצים: <strong>הכא במאי עסקינן</strong> <small>[כאן</small> לענין חצר ומרפסת <small>במה אנו עוסקים]</small> במקרה ש<strong>לא גבוה</strong> ה<strong>מרפסת</strong> מהקרקע <strong>עשרה</strong> טפחים. וכיון שכן, אינה נחשבת כרשות לעצמה, אלא היא כחלק מהחצר.
 ומקשים: <strong>ואי</strong> <small>[ואם]</small> <strong>לא גבוה מרפסת עשרה,</strong> והיא חלק מהחצר, <strong>כי קא עביד</strong> <small>[כאשר עושה]</small> <strong>דקה, מאי הוי</strong> [<small>מה נהיה</small> על ידי כך<small>]?</small> הלא גם עם הדקה נחשבת המרפסת כחלק מהחצר! ומתרצים שכאן מדובר <strong>ב</strong>מרפסת <strong>מגופפת</strong> (מוקפת גדר) <strong>עד</strong> רוחב <strong>עשר אמות,</strong> והיה פתח מסויים בתוך גפה (גדר) זו, ש<strong>כיון דעביד</strong> <small>[שעושה]</small> <strong>דקה,</strong> מחיצה כל שהיא, בפתח זה — <strong>איסתלוקי איסתלוק ליה מהכא</strong> <small>[סילק עצמו מכאן]</small> מן השימוש בשאר החצר.
 <strong>אמר רב יהודה אמר שמואל: כותל שרצפה</strong> (מלא אותה) <strong>בסולמות, אפילו</strong> ברוחב <strong>יתר מעשר</strong> אמות — <strong>תורת מחיצה עליו</strong> עדיין, ואין אנו אומרים שהסולמות נחשבים כפתחים שרוחבם עולה יחד למעלה מעשר אמות וכאילו נפרץ הכותל באותו מקום, ותיבטל תורת המחיצה.
 <strong>רמי ליה</strong> <small>[הקשה לו,</small> הראה סתירה<small>]</small> <strong>רב ברונא לרב יהודה במעצרתא דבי</strong> <small>[בבית הבד]</small> של <strong>רב חנינא: מי</strong> <small>[האם]</small> <strong>אמר שמואל</strong> שכותל כזה <strong>תורת מחיצה עליו? והאמר</strong> <small>[והרי אמר]</small> <strong>רב נחמן אמר שמואל: אנשי מרפסת ואנשי חצר ששכחו ולא עירבו, אם יש לפניה דקה ארבעה — אינה אוסרת, ואם לאו</strong> <small>[לא],</small> אף אם גבוהה המרפסת עשרה טפחים ועומד שם סולם — <strong>אוסרת.</strong> משמע שסולם דינו כפתח בכל דבר!
 והשיב לו ר' יהודה, כפי שענינו לפני כן: <strong>הכא במאי עסקינן</strong> <small>[כאן במה אנו עוסקים]</small> כש<strong>לא גבוה מרפסת עשרה,</strong> ומקשים: <strong>ואי</strong> <small>[ואם]</small> <strong>לא גבוה מרפסת עשרה, כי עביד</strong> <small>[כאשר עושה]</small> <strong>דקה מאי הוי</strong> <small>[מה נהיה,</small> מה בכך<small>],</small> ובמה מועיל הדבר, הלא כחצר אחת הן? ומשיבים: <strong>במגופפת</strong> המרפסת בגדר <strong>עד עשר אמות</strong> ויש בה פתח, ש<strong>כיון דעביד</strong> <small>[שעושה]</small> עוד <strong>דקה — איסתלוקי איסתלק מהכא</strong> <small>[סילק עצמו מכאן]</small> ואינו אוסר עוד<small>].</small>
 <big>א</big> <strong>הנהו בני קקונאי דאתי לקמיה</strong> <small>[אותם בני העיר קקוניא שבאו לפני]</small> <strong>רב יוסף, אמרו ליה: הב לן גברא דליערב לן מאתין</strong> <small>[אמרו לו: תן לנו אדם שיערב לנו את עירנו]</small> שהיתה בתחילה של רבים ונעשתה של יחיד, ואין מערבים אותה בלא להניח בה שיור. <strong>אמר ליה</strong> <small>[לו]</small> רב יוסף <strong>לאביי: זיל ערב להו, וחזי דלא מצווחת עלה בבי מדרשא</strong> <small>[לך ערב להם, וראה</small> והזהר <small>שלא תהיה צווחה על כך בבית המדרש]</small> שלא יסכימו החכמים לתיקונך. <strong>אזל, חזא להנהו בתי דפתיחי לנהרא</strong> <small>[הלך, ראה אותם בתים שהיו פתוחים לנהר]</small> ולא היו פתוחים לעיר. <strong>אמר: הני להוי</strong> <small>[אלה שיהיו]</small> <strong>שיור למתא</strong> <small>[לעיר],</small> ולא יצטרפו לעירוב עם שאר חלקי העיר.
 <strong>הדר</strong> <small>[חזר]</small> ו<strong>אמר:</strong> אי אפשר לעשות כן, שכן <strong>"אין מערבין את כולה" תנן</strong> <small>[שנינו],</small> <strong>מכלל דאי בעי לעירובי, מצי מערבי</strong> <small>[מכאן שאם היו רוצים לערב, היו יכולים לערב].</small> ואילו בתים אלה אינם יכולים כלל לערב עם אנשי העיר, ולכן אינם יכולים להיות שיור להם. <strong>אלא איעביד להו כווי</strong> <small>[אעשה להם חלונות]</small> בין חצרות בתיהם לעיר, <strong>דאי בעו לעירובי</strong> <small>[שאם ירצו לערב]</small> <strong>דרך חלונות — מצו מערבי</strong> <small>[יוכלו לערב].</small> ויכולים בתים אלו להיות אם כן שיור לעיר.
 <strong>הדר</strong> <small>[חזר]</small> ו<strong>אמר: לא בעי</strong> <small>[צריך]</small> <strong>דהא</strong> <small>[שהרי]</small> <strong>רבה בר אבוה</strong> היה <strong>מערב לה לכולה</strong> <small>[את כל]</small> העיר <strong>מחוזא</strong> שהיתה עיר של רבים ונעשתה של יחיד, <strong>ערסייתא ערסייתא</strong> <small>[שכונות שכונות]</small> <strong>משום פירא דבי תורי, דכל חד וחד הוי שיור לחבריה</strong> <small>[החפירה של השוורים, שכל אחד ואחד הריהו שיור לחבירו].</small> שבשל הבורות העמוקים (ששימשו כדי להאכיל בהם את השוורים) שהיו מפסיקים בין השכונות עירב רבה בר אבוה את מחוזא שכונה שכונה לעצמה, ולא חשש לערב כל מבוי שבשכונה בפני עצמו. ולא עשה שיור מיוחד לעיר, אלא סבר שכל שכונה תהיה שיור לחברתה. <strong>ואף על גב דאי בעו לערובי בהדי הדדי, לא מצו מערבי</strong> <small>[ואף על פי שאם היו רוצות</small> אותן השכונות <small>לערב זו עם זו, לא היו יכולות]</small> בגלל ההפסק שבאמצע.
 <strong>הדר</strong> <small>[חזר]</small> ו<strong>אמר: לא דמי</strong> <small>[דומה]</small> לאותו מקרה. <strong>התם, אי בעי לערובי</strong> <small>[שם, אם היו רוצים</small> היו יכולים <small>לערב]</small> <strong>דרך גגות והני לא מערבי, הילכך נעבדן כווי</strong> <small>[ואלה</small> הבתים כאן <small>אינם מערבים</small> עם שאר הבתים שבעיר, <small>על כן נעשה</small> להם <small>חלונות].</small>
 <strong>הדר</strong> <small>[חזר]</small> ו<strong>אמר: כווי נמי לא בעי</strong> <small>[חלונות גם כן אינו צריך],</small> <strong>דההוא בי תיבנא דהוה ליה</strong> <small>[שאותו אוצר תבן שהיה לו]</small> <strong>למר בר פופידתא מפומבדיתא, ושויה</strong> <small>[ועשו אותו]</small> <strong>שיור</strong> לעירוב <strong>ל</strong>עיר <strong>פומבדיתא.</strong> משמע שאין צורך שיהיה המקום מסוגל לערב עם העיר כולה.
 <strong>אמר</strong> אביי לעצמו: <strong>היינו דאמר לי מר: "חזי דלא מצווחת עלה בבי מדרשא"</strong> <small>[זהו שאמר לי רבי,</small> רב יוסף: <small>ראה שלא</small> תגרום בהוראתך שתהיה <small>צווחה עליה בבית המדרש].</small> שכן נוכח לדעת בעצמו שיש כמה שיקולים בדבר, ויש ליזהר מלהוציא מסקנה חטופה.
 <big>ב</big> נאמר במשנה שעיר של רבים ונעשתה של יחיד אין מערבים את כולה כאחת <strong>אלא אם כן עשה חוצה לה כעיר חדשה</strong> שביהודה. ובביאור הדברים: <strong>תניא</strong> <small>[שנינו</small> בברייתא<small>],</small> <strong>אמר ר' יהודה עיר אחת היתה ביהודה וחדשה שמה, והיו בה חמשים דיורים אנשים ונשים וטף, ובה היו משערים חכמים</strong> את גודל השיור הנדרש לעירוב עיר, <strong>והיא</strong> עצמה <strong>היתה שיור</strong> לעיר גדולה שעמדה בצידה.
 <strong>איבעיא להו</strong> <small>[נשאלה להם</small> ללומדים<small>]:</small> <strong>חדשה</strong> עצמה <strong>מהו,</strong> האם אפשר לערב אותה בפני עצמה בלא שיור? ומשיבים: <strong>חדשה, כי היכי דאיהי הויא</strong> <small>[כמו שהיא נהיית]</small> <strong>שיור לגדולה — גדולה נמי הויא</strong> <small>[גם כן נהיית]</small> <strong>שיור לקטנה,</strong>
 <strong>אלא</strong> השאלה היא לגבי עיר קטנה <strong>כעין חדשה</strong> העומדת לבדה, <strong>מהו?</strong> האם צריכה היא שיור, או לא? נחלקו בדבר <strong>רב הונא ורב יהודה; חד</strong> <small>[אחד</small> מהם<small>]</small> <strong>אמר: בעיא</strong> <small>[צריכה</small> היא<small>]</small> <strong>שיור, וחד</strong> <small>[ואחד</small> מהם<small>]</small> <strong>אמר: לא בעיא</strong> <small>[צריכה]</small> <strong>שיור.</strong>
 <big>ג</big> נאמר במשנה ש<strong>ר' שמעון אומר</strong> כי לשם שיור אין צורך בעיר שלימה אלא די <strong>בשלש חצירות,</strong> ובכל חצר שני בתים. <strong>אמר רב חמא בר גוריא אמר רב: הלכה כר' שמעון.</strong> ואילו <strong>ר' יצחק אמר: אפילו בית אחד וחצר אחת.</strong> ותוהים על לשון הדברים: <strong>חצר אחת סלקא דעתך</strong> <small>[עולה על דעתך],</small> האם מספיקה חצר סתם שאין בה בית?! <strong>אלא אימא</strong> <small>[אמור,</small> תקן<small>]:</small> <strong>בית אחד בחצר אחת.</strong>
 <strong>אמר ליה</strong> <small>[לו]</small> <strong>אביי לרב יוסף: הא</strong> <small>[</small>הלכה <small>זו]</small> של <strong>ר' יצחק, גמרא</strong> <small>[מסורת</small> היא<small>]</small> <strong>או סברא</strong> משל עצמו היא? <strong>אמר ליה</strong> <small>[לו]:</small> <strong>מאי נפקא לן מינה</strong> <small>[מה יוצא לנו מזה]</small> הלכה למעשה לדעת מה מקור דברי ר' יצחק? <strong>אמר ליה</strong> <small>[לו]</small> לפי הפתגם העממי: <strong>גמרא גמור, זמורתא תהא</strong> <small>[תלמוד תלמד, וזמר תהיה]</small> כלומר האם תשנן את הדברים כדברי זמר בלא להבין אותם?! אלא ראוי לחקור בצדדים השונים של דברי חכמים, אף שלא תמיד יש לכך חשיבות.
 <big>ד משנה</big> <strong>מי שהיה</strong> בשעת כניסת השבת <strong>במזרח</strong> העיר, <strong>ואמר לבנו</strong> מבעוד יום: <strong>"ערב לי במערב".</strong> או שהיה <strong>במערב, ואמר לבנו: "ערב לי במזרח". אם יש</strong> מרחק <strong>הימנו ולביתו אלפים אמה, ולעירובו</strong> אפילו <strong>יותר מכאן — מותר לביתו,</strong> כלומר שדינו הוא כאילו שבת בביתו והולך ממנו אלפיים אמה, ואולם <strong>אסור</strong> ללכת ממקום <strong>עירובו.</strong>
 ואם היה למקום <strong>עירובו אלפים אמה, ולביתו יתר מכאן — אסור</strong> ממקום <strong>ביתו, ומותר</strong> ממקום <strong>עירובו.</strong> כלומר, הכל נקבע לפי המקום שהוא שוהה בו כעת, ואין אדם יכול לעשות לו עירוב או לקנות לעצמו שביתה יותר מאלפים אמה מהמקום שהוא נמצא בו בכניסת השבת.
 ועוד אמרו: <strong>הנותן את עירובו בעיבורה של עיר,</strong> בתוך שטח שבעים אמה ושיריים לעיר, הרי זה כאילו <strong>לא עשה ולא כלום.</strong> שכל העיר נחשבת כיחידה אחת, ותחום אלפיים האמה המותרים מתחיל מכל קצה של העיר, ואין הוא מרויח כלום אם אפילו הניח את העירוב לקצה האחר של העיר.
 ואולם אם <strong>נתנו</strong> לעירוב <strong>חוץ לתחום</strong> העיר עצמה, <strong>אפילו</strong> נתנו <strong>אמה אחת</strong> חוץ לעיר
## דף ס:
 <strong>מה שנשכר</strong> שמתיר לו עירובו ללכת יותר לצד זה <strong>הוא מפסיד</strong> בצד האחר.
 <big>א גמרא</big> <strong>קא סלקא דעתך</strong> <small>[עלה על דעתך</small> להבין<small>]</small> שמה שאמור במשנה שהיה <strong>ל</strong>צד ה<strong>מזרח,</strong> כוונתו שהיה עומד <strong>למזרח ביתו</strong> והורה לבנו לערב למערבו. ומה שאמר במשנה <strong>"למערב"</strong> פירושו: שעומד <strong>למערב ביתו</strong> והורה לבנו לערב למזרחו, ונמצא שביתו עומד בינו לבין מקום עירובו.
 ואם כן הרי יש מקום לשאול: <strong>בשלמא</strong> <small>[נניח]</small> שתהא אפשרות שהמרחק <strong>הימנו ולביתו אלפים אמה ולעירובו יתר מכאן — משכחת לה</strong> <small>[מוצא אתה]</small> אפשרות זו, וכגון <strong>דמטי לביתיה ולא מטי</strong> <small>[שמגיעה</small> מידה זו עד <small>לביתו ואינה מגיעה]</small> <strong>לעירובו, אלא "הימנו ולעירובו אלפים אמה ולביתו יתר מכאן" היכי משכחת לה</strong> <small>[כיצד מוצא אתה אותה</small> אפשרות<small>]?</small> הלא הבית נמצא תמיד בינו ובין עירובו!
 <strong>אמר ר' יצחק: מי סברת</strong> <small>[האם סבור אתה]</small> <strong>"למזרח"</strong> משמעו שעומד <strong>למזרח ביתו, ו"למערב"</strong> פירושו שעומד <strong>למערב ביתו?! לא, "למזרח"</strong> הכוונה היא <strong>למזרח</strong> ממקום <strong>בנו</strong> ששם את העירוב, <strong>"למערב"</strong> — פירושו: <strong>למערב בנו,</strong> והבית עומד במקום אחר ובזוית.
 <strong>רבא בר רב שילא אמר: אפילו תימא</strong> <small>[תאמר,</small> תתרץ<small>]</small> <strong>"למזרח"</strong> — כונתו <strong>למזרח ביתו, ו"למערב" — למערב ביתו,</strong> אלא <strong>כגון דקאי ביתיה באלכסונא</strong> <small>[כגון שעומד ביתו באלכסון]</small> לצד אחר שאף שהוא עומד למערב ביתו, מכל מקום הבית מרוחק ממנו יותר מאשר מקום העירוב.
 <big>ב</big> נאמר במשנה: <strong>הנותן עירובו בתוך עיבורה</strong> של עיר לא עשה ולא כלום. ותוהים: <strong>חוץ לתחום סלקא דעתך</strong> <small>[עולה על דעתך]?</small>הלא הניח את העירוב מחוץ לתחום שבת, ואיננו יכול להגיע לשם או לקנות שם שביתה, ואיך יועיל עירוב זה? <strong>אלא אימא</strong> <small>[אמור,</small> תקן<small>]</small> <strong>חוץ לעיבורה</strong> (שבעים אמה ושיריים) של העיר, ואם מניח העירוב שם קנה שביתה במקום.
 <big>ג</big> נאמר במשנה ש<strong>מה שנשכר</strong> בצד אחד <strong>הוא מפסיד</strong> בצד השני. ותוהים: האם מדוייק הוא לומר שמפסיד <strong>מה שנשכר ותו לא</strong> <small>[ולא עוד]?!</small> <strong>והתניא</strong> <small>[והרי שנינו</small> בברייתא<small>]:</small> <strong>הנותן את עירובו בתוך עיבורה של עיר — לא עשה ולא כלום. נתנו חוץ לעיבורה של עיר, אפילו אמה אחת — משתכר אותה אמה, ומפסיד את כל העיר כולה,</strong> שכל העיר כולה שלאחרי אלפיים האמה ממקום העירוב אסורה עליו <strong>מפני שמדת העיר עולה לו במדת התחום!</strong> כלומר, שטח העיר עולה בחשבון תחום האלפיים שבתוך המעורב, ואם כן לפעמים הוא מפסיד יותר ממה שהוא נשכר!
 ומשיבים: <strong>לא קשיא</strong> <small>[קשה]</small> <strong>כאן — שכלתה מדתו בחצי העיר, כאן — שכלתה מדתו בסוף העיר.</strong> שאם כלתה מדתו מעבר לה, מותר לו להלך בכל העיר.
 <strong>וכדרבי ר' אידי,</strong> ש<strong>אמר ר' אידי אמר</strong> בשם <strong>ר' יהושע בן לוי:</strong> אדם ששבת מחוץ לעיר ו<strong>היה מודד ובא</strong> תחום שבת שלו <strong>וכלתה מדתו בחצי העיר — אין לו אלא חצי העיר,</strong> ואינו יכול ללכת אלא כמידת העירוב בלבד. ואולם אם <strong>כלתה מדתו בסוף העיר — נעשית לו העיר כולה כארבע אמות, ומשלימין לו את השאר</strong> שמנקים מחשבון תחומו עבור כל העיר רק ארבע אמות.
 <strong>אמר ר' אידי: אין אלו אלא דברי נביאות.</strong> כלומר, אין אני יכול למצוא נימוק הגיוני לדברים אלה. כי יש להקשות: <strong>מה לי</strong> אם <strong>כלתה</strong> המידה <strong>בחצי העיר, מה לי</strong> אם <strong>כלתה בסוף העיר?</strong>
 לכאורה אין שום הבדל, <strong>אמר רבא:</strong> לא דברי נביאות הם שהרי <strong>תרוייהו תננהי</strong> <small>[שניהם שנינו]</small> במשנה במרומז: <strong>אנשי עיר גדולה,</strong> שבתוך אלפיים אמה שלה היתה עיר קטנה, <strong>מהלכין את כל עיר קטנה,</strong> ומחשבים את כולה כארבע אמות, ומשלימים את חשבון תחומם הלאה מיכן עד סוף אלפיים אמה.
## דף סא.
 <strong>ואין אנשי עיר קטנה מהלכין את כל עיר גדולה.</strong>
 <strong>מאי טעמא</strong> <small>[מה טעם]</small> חלוקה זו — <strong>לאו</strong> <small>[האם לא]</small> <strong>משום דהני</strong> <small>[שאלה</small> בני העיר הקטנה<small>],</small> <strong>כלתה מדתן</strong> של התחום <strong>בחצי העיר</strong> הגדולה, ולכן אינם יכולים להלך את כל העיר כולה. <strong>והני</strong> <small>[ואלה,</small> בני העיר הגדולה<small>],</small> <strong>כלתה מדתן בסוף העיר</strong> הקטנה, ויכולים הם להלך את כל העיר ויותר, עד סוף אלפיים אמה מתחום עירם.
 <strong>ור' אידי</strong> שאמר שאין מקור לדברי ר' יהושע בן לוי, יש לומר שהוא לא גרס במשנה "אין מהלכין" אלא <strong>"אנשי אנשי" תני</strong> <small>[שנה].</small> שלגרסתו כתוב (כבמשנה להלן) שאנשי עיר קטנה מהלכים בעיר הגדולה, <strong>ומוקים לה</strong> <small>[ומעמיד אותה]</small> <strong>בנותן</strong> עירובו בתוך העיר האחרת, שהיא בתוך תחום עירוב שלו. וממילא נעשית לו אותה עיר כארבע אמות, <strong>אבל מודד</strong> אלפיים אמה ממקומו <strong>לא תנן</strong> <small>[שנינו]</small> לחלק בין חצייה לכולה, ועוד תוהים:
 <strong>ולא,</strong> וכי לא כן הוא?! <strong>והתנן</strong> <small>[והרי שנינו</small> במשנה<small>]:</small> <strong>ולמודד שאמרו נותנין לו אלפים אמה, שאפילו סוף מדתו כלה במערה,</strong> לא יוסיף להיכנס עוד בתוך המערה. הרי שאף שהמערה גדורה כולה ודינה כרשות היחיד, כיון שכלתה מידתו בחציה, אינו יכול להוסיף, ודין זה בדיוק כדין מי שכלתה מידתו בחצי העיר!
 ומשיבים: אמנם דבר זה יש לו מקור, אבל זה שכלתה מידתו ב<strong>סוף העיר</strong> שיש לו כל העיר כולה <strong>איצטריכא ליה, דלא תנן</strong> <small>[צריך לו, שלא שנינו]</small> דוגמתו.
 וביחס למשנה זו עצמה מביאים מה ש<strong>אמר רב נחמן: מאן דתני</strong> <small>[מי ששונה]</small> בשני המשפטים <strong>"אנשי" לא משתבש</strong> בגירסתו, <strong>ומאן דתני</strong> <small>[ומי ששונה]</small> <strong>"אין אנשי</strong> עיר קטנה מהלכים <strong>"</strong>אף הוא <strong>לא משתבש.</strong>
 ומסביר את הדבר: <strong>מאן דתני</strong> <small>[מי ששונה]</small> <strong>"אנשי" לא משתבש — דמוקים לה</strong> <small>[שמעמיד אותה</small> את המשנה<small>]</small> <strong>בנותן</strong> עירובו בעיר גדולה או בעיר קטנה. <strong>ומאן דתני</strong> <small>[ומי ששונה]</small> <strong>"אין אנשי"</strong> אף הוא <strong>לא משתבש, דמוקים לה</strong> <small>[שמעמיד אותה</small> את המשנה<small>]</small> <strong>במודד</strong> מן תחום עירוב והלאה,
 <strong>וחסורי מחסרא, והכי קתני</strong> <small>[וחסרה</small> המשנה, <small>וכך יש לשנותה]:</small> <strong>אנשי עיר גדולה מהלכין את כל עיר קטנה, ואין אנשי עיר קטנה מהלכין את כל עיר גדולה. במה דברים אמורים — במודד</strong> מתחומו והלאה. <strong>אבל מי שהיה בעיר גדולה והניח את עירובו בעיר קטנה, היה בעיר קטנה והניח את עירובו בעיר גדולה — מהלך את כולה וחוצה לה אלפים אמה.</strong>
 <big>א</big> <strong>אמר רב יוסף אמר רמי בר אבא אמר רב הונא: עיר שיושבת על שפת הנחל, אם יש לפניה דקה</strong> (מעין מחיצה) שגובהה <strong>ארבעה</strong> אמות לאורך כל שפת הנחל הסמוכה לעיר — <strong>מודדים לה</strong> תחום <strong>משפת הנחל,</strong> שהוא נחשב כגבול לעיר. <strong>ואם לאו</strong> <small>[לא] —</small> <strong>אין מודדין לה אלא מפתח ביתו</strong> של כל אדם הדר באותו מקום. שבהעדר מחיצה זו אין העיר נחשבת כישוב קבע.
 <strong>אמר ליה</strong> <small>[לו]</small> <strong>אביי: דקה</strong> בגובה <strong>ארבע אמות אמרת לן עלה</strong> <small>[לנו עליה]</small> שיש לעשות כאן מחיצה מיוחדת. ושואלים: <strong>מאי שנא</strong> <small>[מה שונה]</small> הדבר <strong>מכל דקי דעלמא</strong> <small>[מחיצות קטנות שבעולם]</small> שלהלכה דיין ב<strong>ארבעה</strong> טפחים?
 <strong>אמר ליה</strong> <small>[לו]:</small> <strong>התם, לא בעיתא תשמישתא. הכא, בעיתא תשמישתא</strong> <small>[שם, אין שימושו מבהיל. כאן, שימושו מבהיל].</small> שבשאר מקומות שהמחיצה היא סמלית בלבד, די שתהא בת ארבעה טפחים. ואילו על שפת הנחל, שיש פחד לעמוד שם בלא הגנה, יש לעשות מחיצה גבוהה של ממש כדי להגן על הבריות.
 <strong>אמר רב יוסף: מנא אמינא לה</strong> <small>[מנין אומר אני אותה</small> את ההלכה הזו<small>]?</small> <strong>דתניא</strong> <small>[ש</small>הרי <small>שנינו</small> בברייתא<small>]:</small> <strong>התיר רבי שיהו בני גדר יורדין</strong> בשבת <strong>לחמתן, ואין בני חמתן עולין לגדר. מאי טעמא</strong> <small>[מה הטעם],</small> <strong>לאו</strong> <small>[האם לא]</small> <strong>משום דהני עבוד</strong> <small>[שאלו</small> בני גדר <small>עשו]</small> <strong>דקה, והני לא עבוד</strong> <small>[ואלה</small> בני חמתן <small>לא עשו]</small> <strong>דקה.</strong> ולכן בני גדר מודדים להם מן המחיצה הנמצאת בקצה העיר ונמצאת חמתן בתוך תחומה, בני חמתן שלא עשו מחיצה מודדים להם רק מבתיהם והקיצונים שביניהם, אין גדר בתוך תחומם.
 ומספרים: <strong>כי אתא</strong> <small>[כאשר בא]</small> <strong>רב דימי אמר:</strong> לא מטעמי עיבור תחומין נאמר דבר זה אלא <strong>טטרוגי מטטרגי להו</strong> <small>[מכים ופוצעים היו]</small> <strong>בני גדר</strong> את <strong>בני חמתן, ומאי "התיר" — התקין.</strong> שלא היה כאן היתר מטעמי הלכה, אלא תקנה משום שלום הבריות שלא יגיעו לכלל קטטה.
 ושואלים: <strong>ומאי שנא</strong> <small>[ובמה שונה]</small> <strong>שבת</strong> שהתקין בה תקנה זו, משום <strong>דשכיחא</strong> <small>[שמצויה]</small> <strong>בה</strong> בשבת <strong>שכרות,</strong> שהכל סועדים בה כרצונם ויכולים להרשות לעצמם להרבות בשתיה יותר ויבואו לידי הכאה.
 ושואלים: <strong>כי אזלי להתם, נמי מטטרגי להו</strong> <small>[כאשר הולכים</small> בני גדר <small>לשם</small> לחמתן, <small>גם כן יפצעו אותם</small> שם<small>]</small> את בני חמתן, ומה הועילה התקנה? ועונים על פי משל העממי: <strong>כלבא בלא מתיה, שב שנין לא נבח</strong> <small>[הכלב שלא במקומו, שבע שנים אינו נובח].</small> שאף שהכלב נובח על הכל כשהוא במקומו, כשאינו במקומו מפחד הוא ואינו נובח. אף בני גדר, כשהם מצויים בעיר אחרת אינם מעיזים כל כך.
 ושואלים: אם כן, יש לחשוש לסכנה הפוכה, <strong>השתא נמי מטטרגי</strong> <small>[עכשיו גם כן יכו]</small> <strong>בני חמתן לבני גדר,</strong> שבני חמתן הם בעלי הבית וייפרעו מאורחים אלה! ומשיבים: בכל זאת <strong>כולי האי לא כייפי להו</strong> <small>[כל כך אינם כפופים להם],</small> ואף שעוברים דרך עירם, אינם מעיזים לנגוע בהם בפועל, ונמצא שאינם מגיעים להכאה.
 <strong>רב ספרא אמר:</strong> גדר <strong>עיר העשויה כקשת הואי</strong> <small>[היתה],</small> ובין ראשי הקשת לא היו ארבעת אלפים אמה, ולכן אף על פי שלבני גדר עצמה נחשב החלל שבין ראשי הקשת כאילו היה בנוי, מותר להם ללכת לחמתן. מכל מקום לבני חמתן אינו נחשב אלא כשטח פנוי, ונמצא שבתי גדר שלאורך הקשת נחשבים לגביהם כמחוץ לתחום ואסורים בהליכה לשם.
 ואילו <strong>רב דימי בר חיננא אמר:</strong> גדר <strong>אנשי עיר גדולה</strong> וחמתן <strong>אנשי עיר קטנה הואי</strong> <small>[היו].</small> שבני גדר העיר הגדולה יכלו להלך בכל חמתן הקטנה, אף שבני חמתן לא היו יכולים להלך בגדר אלא בחלקה כמבואר לעיל.
 <strong>רב כהנא מתני הכי</strong> <small>[היה שונה כך]</small> את הדברים הללו. ואילו <strong>רב טביומי מתני הכי</strong> <small>[היה שונה כך,</small> בצורה אחרת<small>]</small> שאמר בקיצור: <strong>רב ספרא ורב דימי בר חיננא</strong> נחלקו בדבר <strong>חד</strong> <small>[אחד</small> מהם, רב ספרא<small>]</small> <strong>אמר: עיר העשויה כקשת הואי</strong> <small>[היתה],</small> <strong>וחד</strong> <small>[ואחד</small> מהם, רב דימי בר חיננא<small>]</small> <strong>אמר: אנשי עיר קטנה ואנשי עיר גדולה הואי</strong> <small>[היו].</small>
 <big>ב משנה</big> <strong>אנשי עיר גדולה מהלכין את כל עיר קטנה, ואנשי עיר קטנה מהלכין את כל עיר גדולה</strong> חוץ למידת תחומם. <strong>כיצד? מי שהיה בעיר גדולה ונתן את עירובו בעיר קטנה,</strong> או מי שהיה <strong>בעיר קטנה ונתן את עירובו בעיר גדולה — מהלך את</strong> כל העיר <strong>כולה</strong> שנתן בה את העירוב, שנחשבת לו כולה כארבע אמות <strong>וחוצה לה אלפים אמה.</strong>
 <strong>ר' עקיבא אומר: אין לו אלא ממקום עירובו אלפים אמה,</strong> ואת העיר מודדים בפועל כשאר מקומות. <strong>אמר להן ר' עקיבא</strong> לחכמים: וכי <strong>אי</strong> <small>[אין]</small> <strong>אתם מודים לי בנותן עירובו במערה, שאין לו אלא ממקום עירובו אלפים אמה,</strong> ואינו רשאי להלך בכל המערה כולה?
 <strong>אמרו לו</strong> חכמים: <strong>אימתי</strong> נאמר דבר זה — <strong>בזמן שאין בה דיורין</strong> במערה, <strong>אבל יש בה דיורין</strong> — נעשית כולה כארבע אמות. <strong>מהלך את כולה וחוצה לה אלפים אמה. נמצא</strong> לעתים, <strong>קל תוכה מעל גבה,</strong> שכשיש בה דיורים מותר להלך בתוך המערה יותר מאשר על גבה.
 <strong>ולמודד</strong> תחומו ממקום מושבו <strong>שאמרו נותנין אלפים אמה</strong> ממקומו עד סוף אלפיים — הכוונה <strong>שאפילו סוף מדתו כלה במערה</strong> אינו רשאי להלך בה יותר מתחומו, אפילו יש בה דיורים.
## דף סא:
 <big>א גמרא</big> <strong>אמר רב יהודה אמר שמואל: שבת בעיר</strong> שעדיין מחיצותיה קיימות, אבל הינה <strong>חריבה</strong> שאין בה דיורים, <strong>ל</strong>דעת <strong>רבנן — מהלך את כולה</strong> כארבע אמות <strong>וחוצה לה</strong> עוד <strong>אלפים אמה.</strong> ואולם אם רק <strong>הניח את עירובו בעיר חריבה — אין לו ממקום עירובו אלא אלפים אמה.</strong> שלדעת חכמים יש לחלק בין מי ששובת ממש במקום, לבין מי שרק מניח בו עירוב. <strong>ר' אלעזר אומר: אחד שבת ואחד הניח — מהלך את כולה וחוצה לה אלפים אמה.</strong>
 <strong>מיתיבי</strong> <small>[מקשים]</small> <strong>אמר להן ר' עקיבא: אי אתם מודים לי בנותן את עירובו במערה, שאין לו ממקום עירובו אלא אלפים אמה? אמרו לו: אימתי — בזמן שאין בה דיורין. הא</strong> <small>[הרי</small> נמצא<small>]</small> כי <strong>באין בה דיורין מודו ליה</strong> <small>[מודים לו</small> לר' עקיבא<small>]</small> שאין העיר נחשבת כארבע אמות, וקשה לדברי ר' אלעזר?!
 ומתרצים: <strong>מאי</strong> <small>[מה</small> פירוש<small>]</small> <strong>"אין בה דיורין" — אינה ראויה לדירה.</strong> אבל אם היתה העיר ריקה מתושבים, אך ראויה למגורים, הרי כולה כארבע אמות.
 <strong>תא שמע</strong> <small>[בוא</small> ו<small>שמע]</small> קושיה אחרת ממה ששנינו: <strong>שבת בעיר, אפילו היא גדולה כאנטיוכיא,</strong> שבת <strong>במערה, אפילו היא כמערת צדקיהו מלך יהודה — מהלך את כולה וחוצה לה אלפים אמה. קתני</strong> <small>[שנויה</small> כאן<small>]</small> <strong>עיר דומיא</strong> <small>[בדומה]</small> ל<strong>מערה, מה מערה</strong> מן הסתם <strong>חריבה</strong> שאין אנשים גרים בה, <strong>אף עיר חריבה</strong> שאין בה דיורים, אף שמחיצותיה קיימות. ועוד נדייק: אם <strong>שבת</strong> במקום — <strong>אין</strong> <small>[כן],</small> <strong>אבל הניח — לא.</strong>
 ומעתה נברר: <strong>מני</strong> <small>[</small>כשיטת <small>מי היא]</small> ברייתא זו, <strong>אילימא</strong> <small>[אם תאמר]</small> כשיטת <strong>ר' עקיבא</strong> שאף בהניח בה אינו יכול להלך בכולה, <strong>מאי איריא</strong> <small>[מה שייך]</small> מדוע דווקא <strong>חריבה? אפילו</strong> אם היתה <strong>ישיבה נמי!</strong> שהרי ר' עקיבא אינו מחלק בין זו שיש בה דיורים ובין זו שאין בה דיורים. <strong>אלא לאו</strong> <small>[האם לא]</small> כשיטת <strong>רבנן</strong> <small>[חכמים],</small> <strong>וטעמא</strong> <small>[והטעם</small> דווקא<small>]</small> אם <strong>שבת — אין</strong> <small>[כן]</small> יש לו אלפיים אמה מחוץ לעיר, <strong>אבל</strong> אם רק <strong>הניח</strong> עירובו בה — <strong>לא,</strong> וקשה לשיטת ר' אלעזר!
 ודוחים כי הדיוק מעיקרו אינו נכון, <strong>לא תימא</strong> <small>[תאמר]</small> שמדובר ב<strong>עיר דומיא</strong> <small>[בדומה]</small> ל<strong>מערה, אלא אימא</strong> <small>[אמור]</small> שמדובר ב<strong>מערה דומיא</strong> <small>[בדומה]</small> ל<strong>עיר. מה עיר ישיבה — אף מערה ישיבה,</strong> כשם שסתם עיר מיושבת היא, אף המערה שמדובר בה מיושבת. וברייתא זו כשיטת <strong>ר' עקיבא היא</strong> ש<strong>אמר:</strong> שאם הניח בה <strong>אין לו ממקום עירובו אלא אלפים אמה,</strong> ואף על פי כן אם <strong>שבת</strong> במערה שיש בה דיורים <strong>מודי</strong> <small>[מודה]</small> ר' עקיבא שנעשתה לו כולה כארבע אמות ויכול להלך אלפיים אמה מחוץ למערה.
 ומקשים: כיצד אפשר לומר כן <strong>והא</strong> <small>[והרי]</small> <strong>כמערת צדקיהו קתני</strong> <small>[שנינו],</small> ומערה זו אין בה דיורים! ומשיבים: הכוונה <strong>כמערת צדקיהו</strong> לענין מסוים, <strong>ולא כמערת צדקיהו</strong> בכל הפרטים. <strong>כמערת צדקיהו</strong> שהמערה <strong>גדולה</strong> כמותה, <strong>ולא כמערת צדקיהו</strong> בדיוק ש<strong>אילו התם</strong> <small>[שם,</small> מערת צדקיהו<small>]</small> <strong>חריבה</strong> היא, <strong>והכא ישיבה</strong> <small>[וכאן</small> מדובר במערה <small>מיושבת].</small>
 מסופר: <strong>מר יהודה אשכחינהו</strong> <small>[מצא]</small> את <strong>בני מברכתא דקא מותבי עירובייהו בבי כנישתא דבי אגובר</strong> <small>[שהיו שמים עירובם בבית הכנסת של בית אגובר]</small> שהיה בתוך תחום העיר, <strong>אמר להו</strong> <small>[להם]:</small> <strong>גוו ביה טפי, כי היכי דלישתרי לכו טפי</strong> <small>[הכניסו אותו</small> את העירוב <small>יותר</small> בתוך בית הכנסת, <small>כדי שיותר לכם יותר]</small> שהרי ממקום העירוב מודדים את התחום. שסבר מר יהודה שאף אם מניח עירובו בעיר, מודדים לו אלפיים אמה ממקום עירובו ולא מקצה העיר.
 <strong>אמר ליה</strong> <small>[לו]</small> <strong>רבא: פלגאה</strong> <small>[בעל מחלוקת],</small> <strong>בעירובין לית דחש להא</strong> <small>[אין</small> מי <small>שחושש ל</small>שיטתו <small>זו]</small> של <strong>ר' עקיבא</strong> והלכה כדברי חכמים. ובכל מקום שמניח את עירובו בעיר — כל העיר כולה נחשבת לו כארבע אמות ויכול לטלטל מגבולה אלפיים אמה בלא הבדל היכן מניחו בתוך העיר.
 
 <big>ב משנה</big> <strong>הדר עם הגוי ב</strong>אותה <strong>חצר, או</strong> היה דר <strong>עם מי שאינו מודה בעירוב,</strong> אף שאינו גוי, וכגון: כותי (קראי) — <strong>הרי זה אוסר עליו</strong> לטלטל בחצר אלא אם כן ישכור, כאשר יבואר.
 <strong>ר' אליעזר בן יעקב אומר: לעולם איני אוסר</strong> (הגוי) <strong>עד שיהו שני ישראלים</strong> באותה חצר שמצד עצמם <strong>אוסרין זה על זה</strong> בלא עירוב, וכיון שמצוי שם גוי אין העירוב מועיל להם. אבל אם דר שם רק ישראל אחד, אינו אוסר עליו.
 <strong>אמר רבן גמליאל: מעשה בצדוקי אחד שהיה דר עמנו במבוי בירושלים</strong> וביטל לנו את רשותו בלא תשלום, <strong>ואמר לנו אבא: מהרו והוציאו את הכלים למבוי</strong> והחזיקו במבוי, <strong>עד שלא</strong> יתחרט ו<strong>יוציא</strong> הוא ראשון ויחזיק ברשותו, ואז <strong>יאסר עליכם</strong> להשתמש בכל המבוי שלו. הרי שאין דין זה שאינו מודה בעירוב כדין הגוי, שהרי הגוי מרגע שקיבל מעות שכירות המקום ומבטל רשותו, שוב אינו יכול להחזיק בו בחזרה ואפילו יוציא כליו אין בכך כל משמעות.
 <strong>ר' יהודה אומר: בלשון אחר</strong> אמר להם: <strong>מהרו ועשו צרכיכם במבוי</strong> לפני השבת, <strong>עד שלא יוציא</strong> הצדוקי <strong>ויאסר עליכם.</strong> כי בשבת עצמה אסור להם להוציא, שאין תקנת עירוב בשכנותו של הצדוקי, לפי שיכול לחזור בו ולהחזיק ברשותו בחזרה.
## דף סב.
 <big>א גמרא</big> <strong>יתיב</strong> <small>[ישב]</small> <strong>אביי בר אבין ורב חיננא בר אבין, ויתיב</strong> <small>[וישב]</small> <strong>אביי גבייהו</strong> <small>[עימם],</small> <strong>ויתבי וקאמרי</strong> <small>[וישבו ואמרו]:</small> <strong>בשלמא</strong> <small>[נניח]</small> <strong>ר' מאיר</strong> שהוא סתם משנתנו <strong>קסבר</strong> <small>[הוא סבור]</small> <strong>דירת גוים שמה דירה,</strong> כלומר, הגוי הדר בחצר נחשב כאחד הדיירים בחצר, ומאחר ואינו יכול להשתתף עם הישראל הרי שבהוצאת הישראל לחצר הריהו מוציא מרשות לרשות. <strong>ו</strong>משום כך <strong>לא שנא חד ולא שנא תרי</strong> <small>[אינו שונה אחד ואינו שונה שניים]</small> ולכן הגוי אוסר גם על אחד.
 <strong>אלא ר' אליעזר בן יעקב מאי קסבר</strong> <small>[מה הוא סבור]</small> מה דעתו היסודית בנושא זה? <strong>אי קסבר</strong> <small>[אם</small> תאמר ש<small>הוא סבור]</small> <strong>דירת גוי שמה דירה — אפילו חד נמי ניתסר</strong> <small>[אחד גם כן ייאסר]!</small> <strong>ואי</strong> <small>[ואם]</small> <strong>לא שמה דירה — אפילו תרי נמי לא ניתסר</strong> <small>[שניים גם כן לא ייאסרו]!</small>
 <strong>אמר להו</strong> <small>[להם]</small> <strong>אביי:</strong> עיקרה של הנחתכם בטעות יסודה: <strong>ו</strong>כי <strong>סבר ר' מאיר דירת גוי שמה דירה? והתניא</strong> <small>[והרי שנינו</small> בתוספתא<small>]:</small> <strong>חצירו של גוי — הרי הוא כדיר של בהמה,</strong> שאין דירת הגוי כשלעצמה אוסרת על ישראל, כשם שאין דירת בעלי חיים אוסרת.
 <strong>אלא</strong> יש להניח הסבר זה ולהבין את הדברים בצורה שונה: <strong>דכולי עלמא</strong> <small>[לדעת הכל]</small> <strong>דירת גוי לא שמה</strong> <small>[אינה נקראת]</small> <strong>דירה, והכא</strong> <small>[וכאן]</small> <strong>בגזירה שמא ילמד ממעשיו קא מיפלגי</strong> <small>[הם נחלקו],</small> האם יש מקום לאסור כאן משום חשש זה.
 וכך יש להבין, <strong>ר' אליעזר בן יעקב סבר: כיון דגוי חשוד אשפיכות דמים</strong> שמא יהרגנו ואין מצוי שיהא אדם אחד מישראל דר עם הגוי בחצר, <strong>תרי דשכיחי דדיירי</strong> <small>[שניים שמצוי ש</small>הם <small>גרים</small> עם הגוי<small>],</small> שכיון שהם שנים שוב אינם חוששים ומצוי שיגורו עם הגוי, משום כך <strong>גזרו בהו</strong> <small>[בהם]</small> חכמים שיאסור הגוי עליהם, כדי להכביד עליהם את הדירה בחצר אחת, ולהביא שישנו דירתם ויתרחקו מהגוים, ולא ילמדו מדרכיהם. <strong>חד לא שכיח</strong> <small>[</small>אדם <small>אחד לא מצוי]</small> שיגור עם הגוי — <strong>לא גזרו ביה רבנן</strong> <small>[בו חכמים],</small> שאין חכמים גוזרים בדבר שאינו מצוי.
 <strong>ו</strong>אילו <strong>ר' מאיר סבר: זימנין דמקרי ודייר</strong> <small>[פעמים שמזדמן ו</small>הוא <small>גר]</small> עם הגוי, וראוי לגזור אף במקרה זה. <strong>ו</strong>לכך <strong>אמרו רבנן</strong> <small>[חכמים]:</small> <strong>אין עירוב מועיל במקום גוי, ו</strong>אף <strong>אין ביטול רשות</strong> לשאר הדיירים <strong>מועיל במקום גוי,</strong> ואין אפשרות לטלטל בחצר שאחד מדייריה גוי <strong>עד שישכיר. וגוי לא מוגר</strong> <small>[משכיר],</small> ומשום כך יכבידו תנאי הדיור עד שיצטרכו הישראלים לעקור.
 ושואלים: <strong>מאי טעמא</strong> <small>[מה הטעם]</small> לא ישכיר הגוי דירתו לצורך עירוב? <strong>אילימא משום דסבר: דלמא אתי לאחזוקי</strong> <small>[אם תאמר משום שסובר</small> אותו גוי: <small>שמא יבואו</small> אחר כך <small>להחזיק]</small> <strong>ברשותו</strong> על סמך שכירות זו, <strong>הניחא למאן דאמר</strong> <small>[</small>דבר <small>זה נוח ל</small>שיטת <small>מי שאומר]</small> <strong>שכירות בריאה בעינן</strong> <small>[צריכים אנו]</small> שתהא שכירות זו מושלמת ובעלת תוקף לכל דיני שכירות.
 <strong>אלא למאן דאמר</strong> <small>[למי שאומר]:</small> אפילו <strong>שכירות רעועה</strong> שאינה שלימה <strong>בעינן</strong> <small>[צריכים אנו],</small> שדי לנו רק בדבר הנראה כשכירות, <strong>מאי איכא למימר</strong> <small>[מה יש לומר]?</small> הלא יבין הגוי שאין זו שכירות של ממש, ולא יחשוש מלהשכיר דירתו. <strong>דאיתמר</strong> <small>[שנאמר]</small> שבבעיה זו נחלקו אמוראים, <strong>רב חסדא אמר: שכירות בריאה. ורב ששת אמר: שכירות רעועה.</strong>
 וכיון שהוזכר הענין מבררים: <strong>מאי</strong> <small>[מהי]</small> שכירות <strong>רעועה, מאי</strong> <small>[ומהי]</small> שכירות <strong>בריאה? אילימא</strong> <small>[אם תאמר]:</small> שכירות <strong>בריאה</strong> — שנותן לו בשכירות זו <strong>פרוטה, רעועה — פחות משוה פרוטה.</strong> ואולם <strong>מי איכא למאן דאמר</strong> <small>[האם יש מי שאומר]</small> ששכירות <strong>מגוי בפחות משוה פרוטה לא</strong> תופסת? <strong>והא</strong> <small>[והרי]</small> <strong>שלח ר' יצחק בר' יעקב בר גיורי משמיה</strong> <small>[משמו]</small> של <strong>ר' יוחנן: הוו יודעין ששוכרין מן הגוי אפילו בפחות משוה פרוטה.</strong>
 <strong>ואמר ר' חייא בר אבא אמר ר' יוחנן: בן נח</strong> שגזל, הרי לפי דיני שבע מצוות בני נח הוא <strong>נהרג</strong> כעונש על הגזילה אפילו <strong>על פחות משוה פרוטה.</strong> שכל דבר השוה משהו, יש בו דין גזילה, <strong>ו</strong>בדיני בן נח <strong>לא ניתן</strong> הגזל אף <strong>להשבון</strong> (להשבה), שלא נאמרה תקנה זו לגזלן להשיב גזלתו אלא בישראל בלבד. ולעניננו למדנו שמה שאומרים שפחות משוה פרוטה אינו נחשב לממון, הוא לגבי ישראל בלבד, אבל אצל בני נח, אפילו פחות משוה פרוטה ממון הוא ואפשר לשכור בו.
 <strong>אלא</strong> כך יש להסביר: שכירות <strong>בריאה</strong> — משמעו <strong>במוהרקי ואבורגני</strong> <small>[בכתיבה ובשטרות],</small> <strong>רעועה — בלא מוהרקי ואבורגני,</strong> ואינה אלא הסכמה שאינה מחייבת בבית דין. ואם כן לענין חששו של הגוי מלהשכיר, <strong>הניחא למאן דאמר</strong> <small>[זה נוח ל</small>דעת <small>מי שאומר]</small> <strong>שכירות בריאה בעינן</strong> <small>[צריכים אנו]</small> יש להבין מדוע יסרב הגוי להשכיר.
 <strong>אלא למאן דאמר</strong> <small>[ל</small>דעת <small>מי שאומר]</small> <strong>שכירות רעועה בעינן</strong> <small>[צריכים אנו],</small> <strong>מאי איכא למימר</strong> <small>[מה יש לומר]</small> על כך, מדוע לא ירצה הגוי להשכיר? ומשיבים: <strong>אפילו הכי</strong> <small>[כך]</small> <strong>חשיש</strong> <small>[חושש]</small> ה<strong>גוי</strong> מה <strong>כשפים,</strong> שמא יעשו לו כשפים על ידי כך, <strong>ו</strong>לכן <strong>לא מוגר</strong> <small>[אינו משכיר</small> דירתו<small>].</small>
 <big>ב</big> כיון שהוזכרה הלכה זו באים לדון בה <strong>גופא</strong> <small>[עצמה]:</small> <strong>נאמר בתוספתא שחצירו של גוי הרי הוא כדיר של בהמה, ומותר להכנס ולהוציא מן חצר לבתים ומן בתים לחצר,</strong> שאין דיני עירוב חלים כלל במקום דירת הגוים.
 <strong>ואם יש שם ישראל אחד</strong> באותה חצר — <strong>אוסר,</strong> ואין תקנה לטלטל אלא על ידי שישכיר לו הגוי רשותו למשך יום השבת, אלו <strong>דברי ר' מאיר.</strong>
 <strong>ר' אליעזר בן יעקב אומר: לעולם אינו אוסר,</strong> ישראלי אחד אינו נחשב, ומותר לטלטל בחצר. <strong>עד שיהו שני ישראלים</strong> שמצד עצמם <strong>אוסרים זה על זה</strong> וחלה עליהם חובת העירוב, ולא יוכלו לעשות זאת בשל הגוי.
## דף סב:
 <strong>אמר מר</strong> <small>[החכם]:</small> <strong>חצירו של גוי הרי הוא כדיר של בהמה</strong> משמע שאין דירתו נחשבת דירה כלל. <strong>והא אנן תנן</strong> <small>[והרי אנו שנינו]:</small> <strong>הדר עם הגוי בחצר הרי זה אוסר עליו</strong> משמע שדירת הגוי נחשבת כדירה!
 ומשיבים: <strong>לא קשיא</strong> <small>[אין</small> זה <small>קשה],</small> <strong>הא</strong> <small>[זה]</small> — <strong>דאיתיה</strong> <small>[כשישנו]</small> הגוי במקום, אוסר. <strong>הא</strong> <small>[זה]</small> — <strong>דליתיה</strong> <small>[כשאינו</small> נמצא במקום<small>],</small> אינו אוסר.
 ושואלים: <strong>ומאי קסבר</strong> <small>[ומה</small> בעצם <small>הוא סבור],</small> <strong>אי קסבר</strong> <small>[אם הוא סבור]</small> ש<strong>דירה בלא בעלים שמה דירה,</strong> ואוסרת היא אף אם אין בעליה כעת בתוכה, אם כן לפי עקרון זה <strong>אפילו</strong> היה שם <strong>גוי, נמי ניתסר</strong> <small>[גם כן יאסור].</small> <strong>ואי קסבר</strong> <small>[ואם הוא סבור]</small> ש<strong>דירה בלא בעלים לא שמה דירה, אפילו ישראל</strong> שני שיצא מביתו <strong>נמי</strong> <small>[גם כן]</small> <strong>לא ניתסר</strong> <small>[יאסור]!</small>
 ומשיבים: <strong>לעולם</strong> תאמר <strong>קסבר</strong> <small>[סבור הוא]</small> ש<strong>דירה בלא בעלים — לא שמה דירה. ו</strong>אולם <strong>ישראל, דכי איתיה אסר</strong> <small>[שכאשר מצוי</small> הוא בדירה, <small>אוסר]</small> על הדר עמו ומצריכו עירוב. לכן גם <strong>כי ליתיה</strong> <small>[כאשר איננו]</small> — <strong>גזרו ביה רבנן</strong> <small>[בו חכמים]</small> שתאסור דירתו כאילו היה מצוי במקום.
 ואולם <strong>גוי,</strong> גם <strong>דכי איתיה</strong> <small>[שכאשר מצוי</small> הוא בדירתו<small>]</small> אינו אוסר מעיקר הדין אלא משום <strong>גזירה שמא ילמד ממעשיו,</strong> על כן לא הוסיפו בו גזירה יתרה. ולכן <strong>כי איתיה</strong> <small>[כאשר נמצא] —</small> <strong>אסר</strong> <small>[אוסר],</small> <strong>כי ליתיה</strong> <small>[כאשר איננו] —</small> <strong>לא אסר</strong> <small>[אוסר].</small>
 ושואלים: <strong>וכי ליתיה, לא אסר</strong> <small>[וכאשר איננו, אינו אוסר]?</small> <strong>והתנן</strong> <small>[והרי שנינו</small> במשנה<small>]:</small> <strong>המניח את ביתו והלך לו לשבות בעיר אחרת, אחד גוי ואחד ישראל — אוסר</strong> על השכנים שבחצר אם לא עירב, אלו <strong>דברי ר' מאיר.</strong> הרי שר' מאיר סבור שגוי, גם אם אינו מצוי בביתו, בכל זאת אוסר!
 ומשיבים: <strong>התם דאתי ביומיה</strong> <small>[שם</small> מדובר <small>שיבוא,</small> יחזור <small>ביומו,</small> בשבת<small>].</small> ומתוך שכשיחזור יאסור, לכן גזרו אף לפני שחזר. אבל כשיצא מביתו ואיננו עתיד לחזור עד לאחר השבת — שוב אינו אוסר כשאינו בו.
 <strong>אמר רב יהודה אמר שמואל: הלכה כר' אליעזר בן יעקב. ורב הונא אמר:</strong> אין זו הלכה פסוקה שמלמדים אותה לרבים, אלא <strong>מנהג כר' אליעזר בן יעקב</strong> וכך פוסקים למעשה לשואל. <strong>ור' יוחנן אמר: נהגו העם כר' אליעזר בן יעקב,</strong> שאין פוסקים כן אף לשואל הלכה, אבל המקל בכך, אין מוחים בו.
 <big>א</big> <strong>אמר ליה</strong> <small>[לו]</small> <strong>אביי לרב יוסף</strong> רבו: <strong>קיימא לן</strong> <small>[מוחזק בידינו]</small> ש<strong>משנת ר' אליעזר בן יעקב קב ונקי,</strong> כלומר מעטה אבל ברורה ושלמה בתכלית, שהלכה כמותו בכל מקום, ויתר על כן לעניננו <strong>אמר רב יהודה אמר שמואל: הלכה כר' אליעזר בן יעקב,</strong> ואם כן אין כל ספק בכך,
 <strong>מהו</strong> הדין, האם מותר לתלמיד <strong>לאורויי</strong> <small>[להורות]</small> הלכה <strong>במקום רבו,</strong> ושמא דבר כזה הידוע ופשוט לכל אינו בגדר הוראה שאסורה לתלמיד במקום רבו?
 <strong>אמר ליה</strong> <small>[לו]:</small> <strong>אפילו ביעתא בכותחא בעו מיניה</strong> <small>[</small>בישול <small>ביצה בכותח</small> המכיל חלב אם מותר <small>שאלו ממנו]</small> <strong>מרב חסדא כל שני</strong> <small>[שנות</small> חייו<small>]</small> של <strong>רב הונא, ולא אורי</strong> <small>[הורה]</small> שהיה תלמידו, ואסור לתלמיד להורות במקום רבו.
 <strong>אמר ליה</strong> <small>[לו]</small> <strong>ר' יעקב בר אבא לאביי: כגון מגלת תענית דכתיבא ומנחא</strong> <small>[ש</small>היא <small>כתובה ומונחת]</small> ונמנים בה במפורש הימים שיש להתענות בהם ושאסור להתענות בהם. <strong>מהו לאורויי באתריה דרביה</strong> <small>[להורות</small> דבר זה <small>במקום רבו]?</small> <strong>אמר ליה</strong> <small>[לו]:</small> <strong>הכי</strong> <small>[כך]</small> <strong>אמר רב יוסף: אפילו ביעתא בכותחא בעו מיניה</strong> <small>[ביצה בכותח שאלו ממנו]</small> <strong>מרב חסדא כל שני</strong> <small>[שנות</small> חייו<small>]</small> של <strong>רב הונא ולא אורי</strong> <small>[הורה].</small>
 מסופר כי אף על פי כן <strong>רב חסדא אורי בכפרי בשני</strong> <small>[הורה ב</small>עיירה <small>כפרי בשנותיו]</small> של <strong>רב הונא,</strong> כי לא היה הדבר במקום רבו ממש.
## דף סג.
 <strong>רב המנונא אורי</strong> <small>[הורה]</small> <strong>ב</strong>עיר <strong>חרתא דארגז בשני</strong> <small>[בשנותיו]</small> של <strong>רב חסדא,</strong> אף שהיה רבו.
 <big>א</big> מסופר: <strong>רבינא סר סכינא</strong> <small>[בדק סכין]</small> של שוחט <strong>בבבל,</strong> בימיו של רב אשי רבו, שאף הוא היה גר בבבל, לראות אם הסכין ראויה לשחוט בה. <strong>אמר ליה</strong> <small>[לו]</small> <strong>רב אשי</strong> רבו: <strong>מאי טעמא עבד מר הכי</strong> <small>[מה טעם עושה אדוני כן]</small> והלא אסור לתלמיד להורות בזמן שרבו קיים?
 <strong>אמר ליה</strong> <small>[לו]:</small> <strong>והא</strong> <small>[והרי]</small> <strong>רב המנונא אורי</strong> <small>[הורה]</small> <strong>ב</strong>עיר <strong>חרתא דארגז בשני</strong> <small>[בשנותיו]</small> של <strong>רב חסדא</strong> מכיון שלא היו באותה העיר אף על פי ששניהם היו בבבל, ואף אני איני דר בעירך ומותר לי להורות! <strong>אמר ליה</strong> <small>[לו]</small> רב אשי לרבינא: <strong>"לאו אורי" אתמר</strong> <small>["לא הורה" נאמר]</small> וכך היא הגירסה הנכונה.
 <strong>אמר ליה</strong> <small>[לו]</small> רבינא: <strong>איתמר "אורי", ואתמר "לא אורי"</strong> <small>[נאמר "הורה", ונאמר "לא הורה"]</small> ושתי הגירסות נכונות, שכן <strong>בשני</strong> <small>[בשנותיו]</small> של <strong>רב הונא רביה</strong> <small>[רבו</small> המובהק<small>]</small> <strong>הוא</strong> ש<strong>לא אורי</strong> <small>[הורה]</small> רב המנונא כלל, <strong>ואורי בשני</strong> <small>[והורה בשנות]</small> <strong>רב חסדא,</strong> ש<strong>תלמיד חבר דיליה הוה</strong> <small>[שלו היה].</small> <strong>ואנא נמי</strong> <small>[ואני גם כן]</small> <strong>תלמיד חבר דמר אנא</strong> <small>[של אדוני אני],</small> ומשום כך מותר לי לבדוק סכין כשהוא שלא במקום מגוריך.
 <strong>אמר רבא: צורבא מרבנן חזי לנפשיה</strong> <small>[תלמיד חכם רואה</small> סכין <small>לעצמו]</small> אם רצונו לשחוט בה, ואינו חייב להראותה לחכם העיר. מסופר: <strong>רבינא איקלע</strong> <small>[הזדמן]</small> <strong>ל</strong>עיר <strong>מחוזא</strong> שהיה גר בה, <strong>אייתי אושפזיכניה סכינא וקא מחוי ליה</strong> <small>[הביא המארח שלו סכין</small> לשחוט <small>והראה לו]</small> <strong>אמר ליה</strong> <small>[לו]:</small> <strong>זיל אמטייה</strong> <small>[לך הביאנה]</small> <strong>לרבא</strong> שהיה חכם העיר, שיבדקנה.
 <strong>אמר ליה</strong> <small>[לו]:</small> <strong>לא סבר מר הא דאמר</strong> <small>[</small>וכי <small>אין אדוני סבור</small> את <small>זה שאמר]</small> <strong>רבא צורבא מרבנן חזי לנפשיה</strong> <small>[תלמיד חכם רואה לעצמו],</small> והרי בשבילך אני שוחט. <strong>אמר ליה</strong> <small>[לו]:</small> <strong>אנא מיזבן זבינא</strong> <small>[אני</small> הרי <small>קונה]</small> ממך ומשלם את מחיר הבשר, ואינך שוחט ממש עבורי, ובענין זה לא התיר רבא.
 (סימן לשמות החכמים הנזכרים הלאה <strong>זיל"א להני"א</strong> ר' אלעזר מהגרוניא <strong>מחלי"ף</strong> רב אבא בר תחליפא, <strong>איק"א</strong> רב אחא בר איקא, <strong>ויעק"ב</strong> רב אחא בר יעקב).
 מסופר, <strong>ר' אלעזר מהגרוניא ורב אבא בר תחליפא איקלעו לבי</strong> <small>[הזדמנו לביתו]</small> של <strong>רב אחא בריה</strong> <small>[בנו]</small> של <strong>רב איקא, באתריה</strong> <small>[במקומו]</small> של <strong>רב אחא בר יעקב. בעי</strong> <small>[רצה]</small> <strong>רב אחא בריה</strong> <small>[בנו]</small> של <strong>רב איקא למיעבד להו עיגלא תילתא</strong> <small>[לעשות להם עגל משולש]</small> בשליש שנותיו שהוא משובח, <strong>אייתי סכינא וקא מחוי להו</strong> <small>[הביא סכין</small> שחיטה <small>והראה להם].</small>
 <strong>אמר להו</strong> <small>[להם]</small> <strong>רב אחא בר תחליפא: לא ליחוש ליה לסבא</strong> <small>[האם לא נחשוש לזקן]</small> לרב אחא בר יעקב, להראות לו את הסכין כראוי? <strong>אמר להו</strong> <small>[להם]</small> <strong>ר' אלעזר מהגרוניא: הכי</strong> <small>[כך]</small> <strong>אמר רבא, צורבא מרבנן חזי לנפשיה</strong> <small>[תלמיד חכם רואה סכין לעצמו].</small> <strong>חזי</strong> <small>[ראה]</small> את הסכין, ולאחר זמן <strong>איעניש</strong> <small>[נענש]</small> בידי שמים <strong>רב אלעזר מהגרוניא</strong> על שזלזל בכבוד הרב.
 ותוהים: והלא יפה עשה, <strong>והאמר</strong> <small>[והרי אמר]</small> <strong>רבא: צורבא מרבנן חזי לנפשיה</strong> <small>[תלמיד חכם רואה לעצמו]!</small> ומשיבים: <strong>שאני התם דאתחילו</strong> <small>[שונה שם שהתחילו]</small> לדון <strong>ב</strong>ענין <strong>כבודו.</strong> שאילו לא הוזכר שמו של רב אחא בר יעקב כלל, מותר היה להם לבדוק סכין לעצמם. אבל כיון שכבר דובר בו, צריכים היו לשאול אותו, ולא לזלזל כך בכבודו.
 <strong>ואי בעית אימא</strong> <small>[ואם תרצה אמור]</small> הסבר אחר: <strong>שאני</strong> <small>[שונה]</small> <strong>רב אחא בר יעקב</strong> ש<strong>מופלג</strong> היה בזקנה ובחכמה, וחייבים להדר בכבודו מעל לחובה הרגילה.
 <strong>אמר רבא:</strong> אף שאמרנו שאסור לתלמיד להורות במקום רבו, <strong>לאפרושי מאיסורא</strong> <small>[להפריש</small> אדם <small>מאיסור</small> שהוא עושה<small>]</small> <strong>— אפילו בפניו</strong> של רבו <strong>שפיר דמי</strong> <small>[מותר].</small> מסופר: <strong>רבינא הוה יתיב קמיה</strong> <small>[היה יושב לפני]</small> <strong>רב אשי, חזייה לההוא גברא דקא אסר ליה לחמריה בצינתא בשבתא</strong> <small>[ראה אדם אחד שקושר חמורו בדקל בשבת]</small> ועבר על גזירת חכמים שלא להשתמש באילנות בשבת. <strong>רמא ביה קלא, ולא אשגח ביה</strong> <small>[הרים עליו קולו</small> וגער בו, <small>ולא השגיח בו</small> האיש<small>].</small> <strong>אמר ליה</strong> <small>[לו]:</small> <strong>ליהוי האי גברא בשמתא</strong> <small>[שיהא אדם זה בחרם]</small> שעבר על דברי חכמים ולא שם לב לגערתו של תלמיד חכם.
 לאחר מעשה <strong>אמר ליה</strong> <small>[לו]</small> רבינא לרב אשי: <strong>כי האי גוונא, מי מתחזא כאפקרותא</strong> <small>[כעין זה</small> מה שעשיתי עתה בפניך, <small>האם</small> זה <small>נראה כזלזול</small> בכבוד<small>]?</small> <strong>אמר ליה</strong> <small>[לו]</small> רב אשי: על כגון זה נאמר: <strong>"אין חכמה ואין תבונה ואין עצה לנגד ה'"</strong> (משלי כא, ל), וכבר דרשוה חכמים: <strong>כל מקום שיש בו חילול השם — אין חולקין כבוד לרב,</strong> שאז אין משגיחים בחכמתו ותבונתו של הרב.
 <strong>באמר רבא:</strong> בדין המורה הלכה במקום רבו ואין בו משום הפרשה מאיסור יש לחלק: <strong>בפניו</strong> ממש — <strong>אסור</strong> להורות, ואם הורה — <strong>חייב מיתה</strong> בידי שמים. ולהורות במקומו <strong>שלא בפניו ממש — אסור, ואין חייב מיתה.</strong>
 ושואלים: וכי <strong>שלא בפניו לא</strong> חייב מיתה? <strong>והא תניא</strong> <small>[והרי שנינו</small> בברייתא<small>]:</small> <strong>ר' אליעזר אומר: לא מתו בני אהרן עד שהורו הלכה בפני משה רבן. מאי דרוש</strong> <small>[מה דרשו]</small> לחזק דעתם שהגיעו למסקנה שהם צריכים להכניס את האש פנימה, שנאמר בתורה <strong>"ונתנו בני אהרן אש על המזבח</strong> וערכו עצים על האש<strong>"</strong> (ויקרא א, ז), <strong>אמרו: אף על פי שהאש יורדת מן השמים,</strong> בכל זאת מצוה מן התורה <strong>להביא</strong> אש <strong>מן ההדיוט.</strong> ואף שדרשו זאת מן המקראות נענשו על שהורו בפני רבן.
 ומסופר, <strong>תלמיד אחד היה לו לר' אליעזר, שהורה הלכה בפניו. אמר ר' אליעזר לאימא שלום אשתו: תמיה אני אם יוציא זה שנתו</strong> (אם יחיה עד סוף השנה). וכך היה, <strong>ולא הוציא שנתו.</strong>
 <strong>אמרה לו: נביא אתה? אמר לה: לא נביא אנכי ולא בן נביא אנכי, אלא כך מקובלני: כל המורה הלכה בפני רבו חייב מיתה. ואמר רבה בר</strong>
 <strong>בר חנה אמר ר' יוחנן: אותו תלמיד יהודה בן גוריא שמו, והיה רחוק ממנו שלש פרסאות.</strong> משמע איפוא מכל זה שחייב מיתה, גם אם הורה שלא ממש בפני רבו?!
 ומשיבים: שמעשה זה <strong>בפניו</strong> של רבו ממש <strong>הוה</strong> <small>[היה]</small> ולכן נענש. ותוהים: <strong>והא</strong> <small>[והרי]</small> <strong>רחוק ממנו שלש פרסאות קאמר</strong> <small>[אמר]</small> ומשיבים: <strong>וליטעמיך</strong> <small>[ולדעתך]</small> שהדבר נועד רק לסיפור דברים בלבד <strong>שמו ושם אביו למה? אלא שלא תאמר משל היה</strong> ולכן מסר גם פרטים על מקומו, אבל אותה הוראה שהורה — בפני רבו ממש היתה.
 <big>ג</big> ועוד באותו נושא <strong>אמר ר' חייא בר אבא אמר ר' יוחנן: כל המורה הלכה בפני רבו, ראוי להכישו נחש, שנאמר "ויען אליהוא בן ברכאל הבוזי ויאמר צעיר אני לימים</strong> ואתם ישישים <strong>על כן זחלתי</strong> ואירא מחוות דעי אתכם<strong>"</strong> (איוב לב, ו), <strong>וכתיב</strong> <small>[ונאמר]</small> <strong>"עם חמת זחלי עפר"</strong> (דברים לב, כד) שמשמעו נחשים. וכך מבינים את דברי אליהוא: חייב הוא להתנצל על שמדבר בפני רבו, אף שהמורה בפני רבו נענש בנשיכת נחש.
 <strong>זעירי אמר</strong> בשם <strong>ר' חנינא:</strong> המורה במקום רבו <strong>נקרא חוטא, שנאמר "בלבי צפנתי אמרתך למען לא אחטא לך"</strong> (תהילים קיט, יא), ואימתי יש חטא בהוצאת דבריו — כשהוא מורה במקום רבו.
 <strong>רב המנונא רמי</strong> <small>[השליך,</small> הראה סתירה בין שני מקראות<small>]:</small> <strong>נאמר "בלבי צפנתי אמרתך"</strong> משמע שלא רצה דוד לגלות דברי תורה, ובפסוק אחר נאמר <strong>"בשרתי צדק בקהל רב"</strong> (תהילים מ, י)! ויש להשיב: <strong>לא קשיא</strong> <small>[אין</small> זה <small>קשה]!</small> <strong>כאן</strong> ששתק — <strong>בזמן שעירא היאירי</strong> רבו של דוד <strong>קיים, כאן</strong> כשפרסם דבריו — היה זה <strong>בזמן שאין עירא היאירי קיים.</strong> ואגב הזכרת עירא היאירי מביאים דבר אחר שנאמר בענין זה.
 <strong>אמר ר' אבא בר זבדא: כל הנותן מתנותיו</strong> (מתנות הניתנות לכהנים) <strong>לכהן אחד</strong> בלבד, אינו עושה כראוי ו<strong>מביא רעב לעולם</strong> כעונש. וראיה לדבר, <strong>שנאמר: "</strong>וגם <strong>עירא היארי היה כהן לדוד"</strong> (שמואל ב כ, כה). ויש לשאול: וכי <strong>לדוד</strong> בלבד <strong>הוא דהוה</strong> <small>[שהיה]</small> <strong>כהן, לכולי עלמא</strong> <small>[לכל העולם]</small> <strong>לא?! אלא</strong> הכונה <strong>שהיה משגר לו</strong> לבדו את <strong>מתנותיו,</strong> והוא היה כהן המיוחד שהיה נהנה ממתנותיו של דוד. <strong>וכתיב בתריה</strong> <small>[וכתוב אחר כך]:</small> <strong>"ויהי רעב בימי דוד</strong> שלש שנים שנה אחר שנה<strong>"</strong> (שמואל ב כא, א). 
 <strong>ר' אליעזר אומר:</strong> כל המורה בפני רבו, <strong>מורידין אותו מגדולתו, שנאמר "ויאמר אלעזר הכהן אל אנשי הצבא</strong> הבאים למלחמה זאת חוקת התורה אשר צוה ה' את משה<strong>"</strong> (במדבר לא, כא), <strong>אף על גב דאמר להו</strong> <small>[אף על פי שאמר להם</small> אלעזר לאנשי הצבא<small>]:</small> <strong>לאחי אבא צוה</strong> ה' חוק זה, <strong>ואותי</strong> עצמי <strong>לא צוה — אפילו הכי, איענש</strong> <small>[כך, נענש]</small> על שאמר את הדברים לפני משה רבו.
 ומה עונשו, שתחילה אמר ה' למשה כי יהושע <strong>"ולפני אלעזר הכהן יעמד</strong> ושאל לו במשפט האורים לפני ה' על פיו יצאו ועל פיו יבואו הוא וכל בני ישראל אתו וכל העדה<strong>"</strong> (במדבר כז כא). ניתנה לו איפוא גדולה יתירה <strong>ולא אשכחן</strong> <small>[מצאנו]</small> בכתוב <strong>דאיצטריך ליה</strong> <small>[שהצטרך לו]</small> <strong>יהושע</strong> לאלעזר הכהן שיצטרך להשתמש במשפט האורים, ונמצא שלא זכה אלעזר לגדולה זו.
 באותו ענין <strong>אמר ר' לוי</strong>: <strong>כל דמותיב מלה קמיה רביה</strong> <small>[המשיב דבר בפני רבו] —</small> <strong>אזיל</strong> <small>[הולך]</small> <strong>לשאול בלא ולד, שנאמר "ויען יהושע בן נון משרת משה מבחריו ויאמר אדני משה כלאם"</strong> (במדבר יא כח) וכיון שאמר דברים אלה לרבו שלא ברשות, נענש שלא היו לו בנים.
## דף סג:
 <strong>"נון בנו יהושע בנו"</strong> (דברי הימים א, ז, כז) ואין לרשימה זו המשך, ומזה משמע שלא היו בנים ליהושע.
 <big>א</big> <strong>ופליגא</strong> <small>[וחלוקה</small> מסורת <small>זו]</small> על דבריו של <strong>ר' אבא בר פפא,</strong> ש<strong>אמר ר' אבא בר פפא: לא נענש יהושע</strong> שימות בלא בנים <strong>אלא בשביל שביטל את ישראל לילה אחד מפריה ורביה,</strong> ומדה כנגד מדה נענש שלא יהיו לו בנים,
 <strong>שנאמר "ויהי בהיות יהושע ביריחו וישא עיניו וירא</strong> והנה איש עומד לנגדו <strong>וגו'", וכתיב</strong> <small>[ונאמר]:</small> <strong>"ויאמר לא כי אני שר צבא ה' עתה באתי וגו'"</strong> (יהושע ה, יג—יד), משמע שבא המלאך לתבוע דבר מה מיהושע ולהוכיחו.
 <strong>אמר לו</strong> המלאך: <strong>אמש</strong> בשל עיסוקכם בפעולות המלחמה <strong>ביטלתם תמיד של בין הערבים, ועכשיו ביטלתם</strong> בלילה <strong>תלמוד תורה.</strong> שאל אותו יהושע <strong>על איזה</strong> חטא <strong>מהם באת</strong> במיוחד להוכיחני? <strong>אמר לו: "עתה באתי"</strong> כלומר, ממה שלא באתי אמש אלא עתה מובן שעוון זה של ביטול תורה חמור יותר.
 <strong>מיד</strong> עשה יהושע תיקון לדבר והחליט שיש להוסיף בלימוד התורה, כאמור: <strong>"וילך יהושע בלילה ההוא בתוך העמק"</strong> (יהושע ח, יג), <strong>ואמר ר' יוחנן: מלמד שהלך</strong> כל הלילה <strong>בעומקה של הלכה,</strong> ועל ידי כך כיפר על חטא ביטול תורה.
 <strong>ו</strong>אולם <strong>גמירי</strong> <small>[למודים מן המסורת]</small> ש<strong>כל זמן שארון ושכינה שרויין שלא במקומן — אסורין</strong> כל העם <strong>בתשמיש המטה,</strong> ומשום שהיו עסוקים במלחמה לא החזירו את הארון למקומו במשכן. ויהושע שלא דאג לכך, גרם לעם להיבטל מפריה ורביה, ועל דבר זה נענש.
 ומוסיפים עוד הנלמד מענין זה, <strong>אמר ר' שמואל בר איניא משמיה</strong> <small>[משמו]</small> של <strong>רב: גדול תלמוד תורה יותר מהקרבת תמידין,</strong> שהרי <strong>אמר ליה</strong> <small>[לו]</small> המלאך: <strong>"עתה באתי",</strong> כלומר על העוון האחרון, משמע שביטול תורה הוא חמור יותר מביטול התמידים.
 <strong>בענין ביטול פריה ורביה מובא עוד שאמר רב ברונא אמר רב: כל הישן בקילעא</strong> <small>[בחדר]</small> <strong>שאיש ואשתו שרויין בה,</strong> ועל ידי כך מבטלם מלהתיחד — <strong>עליו הכתוב אומר "נשי עמי תגרשון מבית תענגיה"</strong> (מיכה ב, ט), ועונשו נאמר להלן באותו פרק.
 <strong>ואמר רב יוסף:</strong> דבר זה נאמר לא רק כאשר האשה טהורה ומותרת לבעלה, אלא <strong>אפילו באשתו נדה</strong> נוח להם שיהו שניהם ביחד.
 <strong>רבא אמר: אם אשתו נדה היא — תבא עליו ברכה,</strong> שהריהו שומר את בני הזוג מאפשרות של חטא. ודוחים: <strong>ולא היא,</strong> ואין נימוק זה תופס, <strong>דעד האידנא, מאן נטריה</strong> <small>[שעד עכשיו, מי שמר אותו]?</small> ואין אנו חוששים לענין זה. וכיון שיש בכך צער לבני הזוג, יש להיזהר שלא לעשות כן.
 <big>ב</big> ומעתה חוזרים אנו לענין ההלכה בנושא שכירת רשות. מסופר, <strong>ההוא מבואה דהוה דייר בה</strong> <small>[מבוי אחד שהיה גר בו]</small> הגוי <strong>לחמן בר ריסתק. אמרו ליה</strong> <small>[לו]:</small> <strong>אוגר לן</strong> <small>[השכר לנו]</small> <strong>רשותך,</strong> כדי שלא תאסור רשותך את הטלטול בחצר, <strong>לא אוגר להו [השכיר להם]</strong> ולא יכלו לטלטל במבוי בשבת.
 <strong>אתו</strong> <small>[באו]</small> <strong>אמרו ליה</strong> <small>[לו]</small> <strong>לאביי</strong> ושאלוהו מה לעשות. <strong>אמר להו</strong> <small>[להם]:</small> <strong>זילו בטילו רשותייכו לגבי חד</strong> <small>[לכו בטלו</small> כולכם <small>רשות</small> שימושכם במבוי <small>אצל</small> אדם <small>אחד]</small> שיהא מותר לו לטלטל בו, ועל ידי כך <strong>הוה ליה</strong> <small>[הריהו]</small> <strong>יחיד במקום גוי, ו</strong>כבר נפסקה הלכה ש<strong>יחיד במקום גוי לא אסר,</strong> ואז יוכל לפחות היחיד להשתמש במבוי.
 <strong>אמרו ליה</strong> <small>[לו]:</small> <strong>מידי הוא טעמא</strong> <small>[והלא הטעם הוא]</small> <strong>אלא</strong> ביחיד במקום גוי, ש<strong>לא שכיח</strong> <small>(</small>מצוי<small>)</small> <strong>דדירי</strong> <small>[שדרים</small> עמו<small>],</small> <strong>והכא הא קדיירי</strong> <small>[וכאן הרי דרים הם],</small> שהרי בפועל דרים רבים במבוי זה ומצוי שיגורו עם הגוי, ובאופן כזה לא התירו!
 <strong>אמר להו</strong> <small>[להם]</small> אביי: <strong>כל בטולי רשותייהו גבי חד, מילתא דלא שכיחא היא</strong> <small>[ביטול רשותם</small> של רבים <small>אצל</small> אדם <small>אחד, דבר שאינו שכיח הוא],</small> וכלל הוא: <strong>מילתא דלא שכיחא</strong> <small>[דבר שאינו שכיח],</small> <strong>לא גזרו בה רבנן</strong> <small>[חכמים],</small> ובשעת דחק זו אפשר להשתמש בהיתר זה.
 <strong>אזל</strong> <small>[הלך]</small> <strong>רב הונא בריה</strong> <small>[בנו]</small> של <strong>רב יהושע אמרה לשמעתא קמיה</strong> <small>[להלכה</small> זו <small>לפני]</small> <strong>רבא, אמר ליה</strong> <small>[לו]</small> רבא:
## דף סד.
 <strong>אם כן ביטלת תורת עירוב מאותו מבוי!</strong> שלהלכה במבוי זה גר רק אדם אחד, ואין צורך לערב. וכשיטלטלו בו בלא עירוב, יש לחשוש שמא יטעו הרואים ויאמרו שטלטול מותר במבוי אפילו בלא עירוב.
 ענה לו: <strong>דמערבי</strong> <small>[שמערבים]</small> בכל זאת, ואף שאין העירוב מועיל מצד עצמו, מכל מקום משאירים שם זכרון לעירוב. אמר לו: אם כן, חסרון אחר בדבר: הרי <strong>יאמרו</strong> הרואים את הדבר כי <strong>עירוב מועיל במקום גוי?!</strong> ושלא כהלכה! ענה לו: <strong>דמכרזינן</strong> <small>[שמכריזים אנו</small> על כך<small>]</small> ומודיעים שאינם מטלטלים בו לפי שאין עירוב זה מועיל ולא נעשה אלא לזכרון.
 ודחה רבא ואמר שאף זה אינו מועיל: וכי עושים <strong>אכרזתא לדרדקי</strong> <small>[הכרזה לתינוקות]?!</small> שאף אם מועילה ההכרזה למבוגרים המצויים שם, הרי לתינוקות הגרים במבוי זה, שלא שמעו את ההכרזה ולא הבינו אותה, כיצד יידעו הם מאוחר יותר? והלא ראו מנהג אבותיהם שמערבים במבוי זה, ויחשבו שעירוב זה מועיל במקום גוי! לכן אין לסמוך על תקנה זו של אביי.
 <strong>אלא אמר רבא:</strong> כך יש לעשות, <strong>ליזיל חד מינייהו, ליקרב ליה, ולשאול מיניה דוכתא, ולינח ביה מידי</strong> <small>[ילך אחד מהם, יתקרב</small> בדעתו ויתחבר <small>לו</small> אל הגוי, <small>וישאל ממנו</small> רשות להשתמש ב<small>מקום, ויניח בו דבר מה]</small> <strong>דהוה ליה</strong> <small>[שהריהו נעשה לו</small> על ידי כך<small>]</small> <strong>כשכירו ולקיטו,</strong> כפועל המלקט עבור הגוי, <strong>ואמר רב יהודה אמר שמואל:</strong> לא רק הגוי עצמו יכול להשכיר את הדירה לצורך עירוב אלא <strong>אפילו שכירו ואפילו לקיטו,</strong> אם השכיר לישראל — <strong>נותן עירובו</strong> במקום זה <strong>ודיו.</strong>
 <strong>אמר ליה</strong> <small>[לו]</small> <strong>אביי לרב יוסף: היו שמה חמשה שכירו וחמשה לקיטו מהו?</strong> שאם היו כולם יהודים האם יש במעמדם גם כדי להחמיר, שיהיו חייבים כולם לערב? <strong>אמר ליה</strong> <small>[לו]:</small> <strong>אם אמרו שכירו ולקיטו להקל, יאמרו שכירו ולקיטו להחמיר?</strong> לא נאמרה הלכה זו אלא להקל בדיני השכרה ולא להוסיף בה חומרות.
 <big>א</big> <strong>גופא</strong> <small>[לגופו]</small> של אותו ענין, <strong>אמר רב יהודה אמר שמואל: אפילו שכירו ואפילו לקיטו, נותן עירובו ודיו. אמר רב נחמן: כמה מעליא הא שמעתא</strong> <small>[מעולה הלכה זו],</small> שאף רב נחמן הסכים לה וראה אותה כנכונה ומבוססת.
 ואולם היתה הלכה אחרת ש<strong>אמר רב יהודה אמר שמואל: מי ששתה רביעית יין, אל יורה</strong> בדבר הלכה, לפי שהיין מבלבל דעתו, ועליה <strong>אמר רב נחמן: לא מעליא הא שמעתא</strong> <small>[לא מעולה</small> היא <small>הלכה זו],</small> <strong>דהא אנא</strong> <small>[שהרי אני]</small> <strong>כל כמה דלא שתינא רביעתא דחמרא</strong> <small>[שאיני שותה רביעית יין] —</small> <strong>לא צילא דעתאי</strong> <small>[אין דעתי צלולה],</small> ורק לאחר שתיית יין יכול הוא להורות כדין.
 <strong>אמר ליה</strong> <small>[לו]</small> <strong>רבא: מאי טעמא אמר מר הכי</strong> <small>[מה הטעם</small> מדוע<small>, אומר אדוני כך]</small> בשבחן ובגנותן של הלכות? <strong>האמר</strong> <small>[הרי אמר]</small> <strong>ר' אחא בר חנינא: מאי דכתיב</strong> <small>[מהו שנאמר]</small> <strong>"ורעה זונות יאבד הון"</strong> (משלי כט, ג) רמזו של פסוק זה: <strong>כל האומר "שמועה זו נאה"</strong> (שבקיצור נשמע כמו "זונה") ו<strong>"זו אינה נאה" מאבד הונה של תורה!</strong> שאין הדבר לכבוד התורה שיתנו בה הערכות כאלה. <strong>אמר ליה"</strong> <small>[לו]</small> רב נחמן: <strong>הדרי בי</strong> <small>[חוזר אני בי]</small> ולא אומר כך על דברי תורה.
 <big>ב</big> בנושא זה של שתיית יין <strong>אמר רבה בר רב הונא: שתוי אל יתפלל, ואם התפלל</strong> בכל זאת — <strong>תפלתו תפלה,</strong> ויצא ידי חובה. <strong>שיכור</strong> ממש <strong>אל יתפלל, ואם התפלל — תפלתו תועבה.</strong>
 ושואלים: <strong>היכי דמי</strong> <small>[כיצד בדיוק]</small> <strong>שתוי, והיכי דמי</strong> <small>[וכיצד בדיוק]</small> <strong>שיכור?</strong> ומשיבים שאפשר ללמוד את הדבר ממעשה זה; <strong>כי הא</strong> <small>[כמו זה]</small> ש<strong>ר' אבא בר שומני ורב מנשיא בר ירמיה מגיפתי הוו קא מפטרי מהדדי אמעברא</strong> <small>[היו נפרדים זה מזה על מעבורת]</small> של <strong>נהר יופטי. אמרו: כל חד מינן לימא מילתא דלא שמיע לחבריה</strong> <small>[כל אחד מאתנו יאמר דבר שלא שמע חבירו]</small> שהרי <strong>אמר מרי בר רב הונא: לא יפטר אדם מחברו אלא מתוך דבר הלכה, שמתוך כך זוכרו.</strong>
 <strong>פתח חד</strong> <small>[אחד</small> מהם<small>]</small> <strong>ואמר: היכי דמי</strong> <small>[כיצד בדיוק]</small> <strong>שתוי, והיכי דמי</strong> <small>[וכיצד בדיוק]</small> <strong>שיכור? שתוי — כל</strong> ששתה ועדיין דעתו צלולה עד <strong>שיכול לדבר לפני המלך. שיכור</strong> — משמע שהוא מבולבל <strong>כל</strong> כך <strong>שאינו</strong> מסוגל במצב זה <strong>לדבר לפני המלך.</strong>
 <strong>פתח אידך</strong> <small>[האחר]</small> <strong>ואמר</strong> הלכה אחרת: <strong>המחזיק בנכסי הגר</strong> (שהוא זוכה בהם מן ההפקר, שאם לא היו לגר בנים שנולדו לאחר שנתגייר, כל הקודם זוכה ברכושו) <strong>מה יעשה ויתקיימו בידו?</strong> שכיון שלא רכשם ביגיע כפיו, אם לא יעשה בהם דבר מצוה, יאבדו ממנו — <strong>יקח</strong> (יקנה) <strong>בהן ספר תורה</strong> במקצת הכספים, ובזכות מצוה זו שעשה, יישמר השאר. <strong>אמר רב ששת: אפילו</strong>
## דף סד:
 <strong>בעל בנכסי אשתו</strong> שקבל בנדוניה נכסים מרובים ראוי גם לו לקנות בקצתם ספר תורה.
 <strong>רבא אמר: אפילו עבד עיסקא ורווח</strong> <small>[עשה עסק והרויח</small> הרבה<small>]</small> — ראוי לו לעשות כך. <strong>רב פפא אמר: אפילו מצא מציאה. אמר רב נחמן בר יצחק:</strong> אין הכרח דוקא לכתוב ספר תורה, אלא <strong>אפילו כתב בהו</strong> <small>[בהם]</small> <strong>תפילין,</strong> שכיון שעשה מצוה בממון זה, יזכה על ידה להחזיק בשאר.
 <strong>ואמר רב חנין, ואיתימא</strong> <small>[ויש אומרים]</small> שהיה זה <strong>ר' חנינא: מאי קראה</strong> <small>[מהו המקרא]</small> המרמז על כך, שנאמר: <strong>"וידר ישראל נדר</strong> לה' ויאמר אם נתון תתן את העם הזה בידי והחרמתי את עריהם<strong>"</strong> (במדבר כא, ב) שהרוצים בהצלחה, ראוי להם להקדיש ממנה לשם שמים.
 <big>א</big> ועוד בענין שתיית יין <strong>אמר רמי בר אבא:</strong> הילוך <strong>דרך</strong> של <strong>מיל, ו</strong>כן <strong>שינה כל שהוא — מפיגים את היין</strong> ששתה. <strong>אמר רב נחמן אמר רבה בר אבוה: לא שנו</strong> הלכה זו <strong>אלא ששתה כדי רביעית</strong> בלבד, <strong>אבל שתה יותר מרביעית</strong> אין עצות אלה מועילות, <strong>כל שכן שדרך טורדתו</strong> ומעייפת אותו, <strong>ושינה</strong> מועטה <strong>משכרתו.</strong>
 ושואלים: <strong>ו</strong>כי <strong>דרך מיל</strong> די בה ו<strong>מפיגה היין?! והתניא</strong> <small>[והרי שנינו</small> בברייתא<small>]:</small> <strong>מעשה ברבן גמליאל שהיה רוכב על החמור והיה מהלך</strong> בדרך <strong>מעכו לכזיב, והיה ר' אילעאי</strong> תלמידו <strong>מהלך אחריו. מצא גלוסקין</strong> (עוגה) <strong>בדרך, אמר לו</strong> רבן גמליאל: <strong>אילעאי, טול גלוסקין מן הדרך. מצא</strong> בדרכו הלאה <strong>גוי אחד, אמר לו</strong> רבן גמליאל לגוי: <strong>מבגאי, טול גלוסקין הללו מאילעאי.</strong>
 <strong>ניטפל לו ר' אילעאי</strong> לאותו גוי, ו<strong>אמר לו: מהיכן אתה? אמר לו: מעיירות של בורגנין</strong> הסמוכות לכאן. שאלו: <strong>ומה שמך?</strong> אמר לו: <strong>מבגאי שמני</strong> <small>[שמי]</small> שאלו: <strong>כלום היכירך רבן גמליאל מעולם,</strong> שיודע הוא את שמך? <strong>אמר לו: לאו</strong> <small>[לא].</small>
 ועל סיפור זה העירו: <strong>באותה שעה למדנו שכוון רבן גמליאל ברוח הקודש</strong> לדעת את שם הגוי. <strong>ושלשה דברים</strong> של הלכה <strong>למדנו באותה שעה</strong> ממנהגו של רבן גמליאל: <strong>למדנו שאין מעבירין</strong> (עוברים) <strong>על האוכלין.</strong> ואדם הרואה דבר מאכל מונח בדרך, צריך להתעכב ולהרימו.
 <strong>ולמדנו שהולכין אחרי רוב עוברי דרכים,</strong> שכיון שמקום זה מקום גויים היה, הניח רבן גמליאל שאף גלוסקא זו של גוים היא, ואסורה באכילה לישראל, ולכן ציוה לתתה לגוי. <strong>ולמדנו שחמצו של גוי אחר הפסח, מותר בהנאה.</strong> שאותו מעשה אחר הפסח היה, שהרי יש טובת הנאה מסויימת כשנותן את העוגה מתנה לגוי, ואינו מבערה כדין חמץ שעבר עליו הפסח.
 מסופר עוד, <strong>כיון שהגיע</strong> רבן גמליאל <strong>לכזיב בא אחד לישאל על נדרו. אמר לזה שעמו</strong> (לר' אלעאי): <strong>כלום שתינו רביעית יין האיטלקי</strong> קודם לכן? <strong>אמר לו: הן.</strong> אמר לו: <strong>אם כן, יטייל אחרינו עד שיפיג יינינו</strong> ואחר כך נוכל לעסוק בענינו.
 <strong>וטייל</strong> אותו אדם <strong>אחריהן שלשה מילין, עד שהגיעו לסולמא</strong> <small>[סולמה]</small> <strong>של צור. כיון שהגיע לסולמא של צור, ירד רבן גמליאל מן החמור, ונתעטף</strong> בטליתו כדרך שעושים שיהא הדיין באימה וביראה בשעת הדין, <strong>וישב, והתיר לו נדרו.</strong>
 ומעירים: <strong>והרבה דברים</strong> של הלכה <strong>למדנו באותה שעה. למדנו שרביעית יין האיטלקי משכר, ולמדנו</strong> מכאן כי <strong>שיכור אל יורה, ולמדנו שדרך מפיגה את היין, ולמדנו שאין מפירין נדרים לא</strong> כשהמפיר <strong>רכוב ולא מהלך ולא עומד אלא יושב.</strong>
 <strong>קתני מיהת</strong> <small>[מכל מקום שנינו</small> כאן<small>]</small> שהצריך רבן גמליאל הילוך של <strong>שלשה מילין</strong> כדי להתפכח מהיין! ומשיבים: אין זו סתירה, <strong>שאני</strong> <small>[שונה]</small> <strong>יין האיטלקי</strong> שהוא <strong>משכר טפי</strong> <small>[ביותר]</small> וצריך דרך ארוכה יותר כדי להפיגו.
 ושואלים: האם אמנם כן הוא הטעם? <strong>והאמר</strong> <small>[והרי אמר]</small> <strong>רב נחמן אמר רבה בר אבוה: לא שנו אלא ששתה רביעית, אבל שתה יותר מרביעית, כל שכן דרך טורדתו ושינה משכרתו!</strong> ואם היין האיטלקי משכר יותר — הריהו כיותר מרביעית?
 ומשיבים: <strong>רכוב שאני</strong> <small>[שונה],</small> שכיון שאינו מהלך ברגליו, אין הדרך טורדתו, אף שגם יינו אינו פג במהירות. ואומרים: <strong>השתא דאתית להכי</strong> <small>[עכשיו שהגעת לכאן],</small> <strong>ל</strong>שיטת <strong>רמי בר אבא</strong> האומר שבהילוך מיל די, <strong>נמי לא קשיא</strong> <small>[גם כן אינו קשה]</small> שיכול אף הוא לומר <strong>רכוב שאני</strong> <small>[שונה]</small> וצריך לרכב יותר ממיל אחד.
 ולפרטי המעשה מוסיפים ושואלים לגופם: <strong>איני</strong> <small>[וכי כן הוא]</small> שחייב היה רבן גמליאל לרדת מהחמור כדי להתיר את הנדר?! <strong>והאמר</strong> <small>[והרי אמר]</small> <strong>רב נחמן: מפירין נדרים בין מהלך בין עומד ובין רכוב!</strong> ומדוע אם כן, ירד רבן גמליאל מחמורו?
 ומשיבים: <strong>תנאי</strong> <small>[</small>מחלוקת <small>תנאים]</small> <strong>היא דאיכא למאן דאמר</strong> <small>[שיש מי שאומר]:</small> <strong>פותחין בחרטה</strong> שאין לחפש להתרת הנדר טעם מיוחד להתירו, ודי כשאומר שהוא מתחרט על הנדר שנדר. ודבר זה אפשר לעשותו בקלות, אף בעמידה ברכיבה ובהליכה.
 <strong>ואיכא למאן דאמר</strong> <small>[ויש מי שאומר]:</small> <strong>אין פותחין בחרטה,</strong> אלא יש למצוא "פתח" — טעם היתר מיוחד לנדר זה, והדבר דורש עיון מרובה, ולצורך זה צריך יישוב הדעת, שאיננו קיים אלא בישיבה (תוס').
 שכן <strong>אמר רבה בר בר חנה אמר ר' יוחנן: מאי</strong> <small>[</small>ב<small>מה]</small> <strong>פתח ליה</strong> <small>[לו],</small> מה פתח היתר מצא <strong>רבן גמליאל לההוא גברא</strong> <small>[לאותו אדם],</small> שאמר לו על הכתוב <strong>"יש בוטה כמדקרות חרב ולשון חכמים מרפא"</strong> (משלי יב, יח) והסביר לו: <strong>כל הבוטה</strong> (המבטא) דברי נדר <strong>ראוי לדוקרו בחרב,</strong> שמא לא יקיימו ולכך מלכתחילה אין ראוי כלל לאדם לנדור נדר. ואף אתה, אילו היית יודע שכל הנודר מתחייב בנפשו, האם היית נודר? <strong>אלא שלשון חכמים מרפא,</strong> שאם מתירים לו חכמים, הרי הם מפקיעים את הנדר מעיקרו, וכאילו לא נדר.
 <big>ב</big> <strong>אמר מר</strong> <small>[החכם]:</small> בתוך הדברים שסופרו ברבן גמליאל למדנו ש<strong>אין מעבירין על האוכלין</strong> ויש להיזהר בכבודם ולהרימם. <strong>אמר ר' יוחנן משום [בשם] ר' שמעון בן יוחאי: לא שנו</strong> הלכה זו <strong>אלא בדורות הראשונים, שאין בנות ישראל פרוצות</strong> (רגילות ומשתמשות) <strong>בכשפים. אבל בדורות האחרונים, שבנות ישראל פרוצות בכשפים, מעבירין.</strong> שמא עשו כשפים באותו לחם, ואין לאדם להסתכן בכך.
 <strong>תנא</strong> <small>[שנינו]:</small> אם היו אלה לחמים <strong>שלימין — מעבירין</strong> עליהם, שיש לחשוש שמא לכשפים הונחו. ואם מצא <strong>פתיתין — אין מעבירין,</strong> משום שאין עושים בהם כשפים. <strong>אמר ליה</strong> <small>[לו]</small> <strong>רב אסי לרב אשי: ו</strong>כי על <strong>פתיתין לא עבדן</strong> <small>[אין הן עושות]</small> כשפים? והרי בכתוב המדבר במכשפות נאמר: <strong>"ותחללנה אתי אל עמי בשעלי שערים ובפתותי לחם"</strong> (יחזקאל יג, יט) ומשיבים: אין הכוונה שעשו כשפים בפתותי הלחם, אלא פתיתים אלו הם <strong>דשקלי באגרייהו</strong> <small>[שהן מקבלות בשכרן]</small> אבל לכשפים, אין הפתיתים ראויים.
 <strong>אמר רב ששת משום</strong> <small>[בשם]</small> <strong>ר' אלעזר בן עזריה:</strong>
## דף סה.
 <strong>יכול אני</strong> לטעון טענה <strong>לפטור את כל העולם כולו מן הדין מיום שחרב בית המקדש ועד עכשיו, שנאמר: "לכן שמעי נא זאת עניה ושכרת ולא מיין"</strong> (ישעיהו נא, כא). הרי שכל בני ישראל הינם לאחר חורבן בית המקדש בבחינת שיכורים, ואינם אחראים לעבירות שעברו.
 <strong>מיתיבי</strong> <small>[מקשים]</small> על כך: כיצד אפשר לומר כן, והרי נפסק כי <strong>שיכור מקחו מקח</strong> ואינו רשאי לאחר שהתפכח, לחזור בו מהמקח, <strong>ו</strong>כן <strong>ממכרו ממכר.</strong> ואם <strong>עבר עבירה שיש בו מיתה — ממיתין אותו,</strong> ואם יש בה עונש <strong>מלקות — מלקין אותו. כללו של דבר: הרי הוא כפיקח לכל דבריו, אלא שפטור מן התפלה.</strong> ואם כן, אף אם שיכורים הם ישראל — עדיין הם אחראים למעשיהם.
 ומתרצים שאף דברי ר' אלעזר בן עזריה לא לפטור מעונשה של כל עבירה נתכוונו, אלא <strong>מאי</strong> <small>[מה</small> פירוש<small>]</small> <strong>"יכולני לפטור" דקאמר נמי</strong> <small>[שאמר, גם כן]</small> כוונתו: <strong>מדין תפלה,</strong> שאין להאשים את ישראל אם אינם מתפללים כראוי.
 <strong>אמר ר' חנינא: לא שני</strong> שהשיכור אחראי לכל מעשיו <strong>אלא שלא הגיע לשכרותו של לוט, אבל אם הגיע לשכרותו של לוט</strong> שאינו יודע מה עושה — <strong>פטור מכולם.</strong>
 <big>א</big> <strong>אמר ר' חנינא: כל המפיק מגן בשעת גאוה</strong> כלומר כל המכסה ושם כעין מגן על יצרו בשעת גאות היצר, כגון בשכרות וכיוצא בה (ר"ח), <strong>סוגרין וחותמין צרות בעדו. שנאמר: "גאוה אפיקי מגנים סגור חותם צר"</strong> (איוב מא, ז) הנדרש: כאשר אדם בשעת גאוה ("גאוה") שם מגן על יצרו ("אפיקי מגנים"), סוגרים לו וחותמים מלפניו את הצרות ("חותם צר").
 ושואלים: <strong>מאי משמע</strong> <small>[מהי המשמעות,</small> כיצד אפשר להבין<small>]</small> <strong>דהאי</strong> <small>[ש</small>משמעות <small>זו</small> המלה<small>]</small> <strong>"אפיק",</strong> שהוא צורת היחיד של "אפיקי" האמור בכתוב, <strong>לישנא דעבורי</strong> <small>[לשון עבירה</small> ודילוג<small>]</small> <strong>הוא?</strong> ועונים: <strong>דכתיב</strong> <small>[שנאמר]:</small> <strong>"אחי בגדו כמו נחל כאפיק נחלים יעברו"</strong> (איוב ו, טו), ומשמעו שאפיק הוא דבר ההולך ועובר.
 <strong>ר' יוחנן אמר:</strong> לא כך יש לדרוש, אלא כך: <strong>כל שאינו</strong> מעביר ומכסה אלא <strong>מפיק</strong> <small>[מוציא]</small> מגן בשעת גאוה <strong>אתמר</strong> <small>[נאמר],</small> שצריך אדם להוציא מגן וכלי נשק ולהלחם ביצרו בשעה שתוקפו (ר"ח).
 ושואלים: <strong>מאי משמע</strong> <small>[מהי המשמעות,</small> מנין למדים אנו<small>]</small> <strong>דהאי מפיק לישנא דגלויי</strong> <small>[שמפיק זה לשון של גילוי]</small> <strong>הוא?</strong> ועונים: <strong>דכתיב</strong> <small>[שנאמר]:</small> <strong>"ויראו אפיקי מים ויגלו מוסדות תבל"</strong> (תהילים יח, טז).
 ושואלים: <strong>מכדי, קראי משמע</strong> <small>[הואיל ו</small>דברי <small>הכתובים משמעם,</small> ניתנים לדרשה<small>]</small> <strong>בין ל</strong>שיטת <strong>מר</strong> <small>[חכם זה]</small> <strong>ובין למר</strong> <small>[לחכם זה],</small> <strong>מאי בינייהו</strong> <small>[מה</small> ההבדל <small>ביניהם]?</small> ומשיבים: <strong>איכא בינייהו</strong> <small>[יש ביניהם</small> הבדל<small>]</small> לענין זה של <strong>רב ששת.</strong> כי <strong>רב ששת מסר</strong> את ההשגחה על <strong>שינתיה לשמעיה</strong> <small>[שנתו לשמשו],</small> והיה אומר לו: העירני כשיגיע זמן תפלה. <strong>מר, אית ליה</strong> <small>[חכם זה,</small> ר' חנינא <small>יש לו</small> לשיטת<small>]</small> <strong>רב ששת.</strong> וסבור ר' חנינא שבשעה ששינה מתגברת עליו, מוטב שיישן מעט, ואחר כך יתגבר. <strong>ומר, לית ליה</strong> <small>[וחכם זה,</small> ר' יוחנן<small>, אין לו</small> לשיטת<small>]</small> <strong>רב ששת.</strong> וסבור הוא שיש להתגבר על עצמו ולהתפלל, ולא להיכנע לשינה.
 <strong>אמר רב חייא בר אשי אמר רב: כל שאין דעתו מיושבת עליו — אל יתפלל, משום שנאמר "בצר אל יורה".</strong> מסופר, <strong>ר' חנינא ביומא דרתח, לא מצלי</strong> <small>[ביום שהיה כועס</small> בו, <small>לא</small> היה <small>מתפלל]</small> <strong>אמר: "בצר אל יורה" כתיב</strong> <small>[נאמר].</small> וכן מסופר, <strong>מר עוקבא ביומא דשותא, לא הוה נפיק לבי דינא</strong> <small>[ביום של רוח דרומית, לא היה יוצא לבית הדין].</small> שרוח זו חמה וקשה, ולא היתה דעתו צלולה עליו כראוי.
 <strong>אמר רב נחמן בר יצחק: הלכתא בעיא צילותא כיומא דאסתנא</strong> <small>[</small>עיון <small>הלכה דורש צלילות</small> הדעת <small>כיום של רוח צפונית]</small> שהיא נוחה לכל. <strong>אמר אביי</strong> מעין זה: <strong>אי</strong> <small>[אם]</small> <strong>אמרה לי אם</strong> (האומנת): <strong>קריב כותחא</strong> <small>[הבא</small> לי <small>כותח] —</small> שוב <strong>לא תנאי</strong> <small>[אינני</small> יכול <small>ללמוד]</small> כפי רגילותי<small>,</small> שאפילו מלאכה קלה כזו מטרידתו ומפריעה ללימודו.
 ובדומה לזה <strong>אמר רבא: אי קרצתן</strong> <small>[אם עקצתני]</small> <strong>כינה —</strong> שוב <strong>לא תנאי</strong> <small>[אינני</small> יכול <small>ללמוד</small> כפי רגילותי<small>]. מסופר:</small> <strong>מר בריה</strong> <small>[בנו]</small> של <strong>רבינא עבדה ליה אמיה</strong> <small>[עשתה לו אמו]</small> <strong>שבעה מני</strong> <small>[בגדים]</small> <strong>לשבעה יומי</strong> <small>[ימים],</small> שלא יעקצוהו כנים הנמצאות בבגדים ישנים (ר"ח).
 <strong>אמר רב יהודה: לא איברי ליליא</strong> <small>[נברא הלילה]</small> <strong>אלא לשינתא</strong> <small>[לשינה].</small> <strong>אמר ר' שמעון בן לקיש: לא איברי סיהרא</strong> <small>[נברא הירח]</small> <strong>אלא לגירסא</strong> <small>[ללמוד]</small> לאורו. <strong>אמרי ליה</strong> <small>[אמרו לו]</small> <strong>לר' זירא: מחדדן שמעתך</strong> <small>[מחודדות,</small> מפולפלות <small>הלכותיך]</small> <strong>אמר להו</strong> <small>[להם]:</small> <strong>דיממי נינהו</strong> <small>[של</small> שעות <small>היום הן],</small> ומכאן שהלימוד ביום מועיל ויפה לצלילות הדעת.
 <strong>אמרה ליה ברתיה</strong> <small>[לו בתו]</small> של <strong>רב חסדא לרב חסדא</strong> אביה: <strong>לא בעי מר מינם פורתא</strong> <small>[האין אדוני רוצה לישון מעט]?</small> <strong>אמר לה: השתא אתו יומי דאריכי וקטיני, ונינום טובא</strong> <small>[עכשיו</small> עוד מעט <small>באים ימים ארוכים וקצרים, ונישן הרבה].</small> כלומר לאחר מיתה, שעשויים להאריך בשינה ולקצר בלימוד התורה.
 <strong>אמר רב נחמן בר יצחק: אנן פועלי דיממי אנן</strong> <small>[אנחנו,</small> תלמידי חכמים<small>, פועלי יום אנחנו],</small> ועיקר עבודתנו הלימוד, ואינה אלא ביום. ומסופר על <strong>רב אחא בר יעקב</strong> שהיה <strong>יזיף ופרע</strong> <small>[לווה ומחזיר],</small> שאם בטל מלימוד בשעות היום, היה שונה אותו זמן שהפסיד, בשעות הלילה.
 <strong>אמר ר' אלעזר: הבא מן הדרך, אל יתפלל שלשה ימים,</strong> עד שינוח מטורח הדרך, <strong>שנאמר: "ואקבצם אל הנהר הבא אל אחוא ונחנה שם ימים שלשה ואבינה בעם" וגו'</strong> (עזרא ח, טו). ונאמר לאחר מכן "ואקרא שם צום על הנהר אהוא להתענות לפני אלוהינו ולבקש ממנו דרך ישרה" (עזרא ח, כא), משמע שלפני שנחו שלשה ימים, לא יכלו להתפלל.
 מסופר, <strong>אבוה דשמואל, כי אתי באורחא, לא מצלי תלתא יומי</strong> <small>[אביו של שמואל, כאשר היה בא מן הדרך, לא היה מתפלל שלשה ימים]</small> שנח מטורח הדרך. <strong>שמואל</strong> עצמו <strong>לא מצלי בביתא דאית ביה שיכרא</strong> <small>[היה מתפלל בבית שיש בו שיכר],</small> שריח השיכר היה מפריע לו מהתרכזות בתפלה. וכן, <strong>רב פפא לא מצלי בביתא דאית ביה הרסנא</strong> <small>[היה מתפלל בבית שיש בו דגים קטנים</small> מטוגנים<small>]</small> משום ריחם.
 <big>ב</big> <strong>אמר ר' חנינא: כל המתפתה ביינו,</strong> שלאחר ששותה יין נעשה נוח יותר לבריות, <strong>יש בו מדעת קונו</strong> (ה'). שאף הקדוש ברוך הוא נוהג כן, שנאמר <strong>"וירח ה' את ריח הניחח</strong> ויאמר ה' אל לבו לא אוסיף לקלל עוד את האדמה בעבור האדם<strong>"</strong> (בראשית ח, כא), שכביכול אף הוא מתרצה לבריות לאחר שמפייסים אותו במשהו, וכפי ששנינו למעלה שכח הריח הוא כשתיה עצמה. 
 <strong>אמר ר' חייא: כל המתיישב ביינו</strong> ואינו משתכר — <strong>יש בו דעת שבעים זקנים.</strong> ורמז לדבר: <strong>יין ניתן בשבעים אותיות,</strong> שחשבון הגימטריא של "יין" הוא שבעים. וכן חשבון הגימטריא של <strong>"סוד" ניתן בשבעים אותיות. נכנס יין יצא סוד,</strong> ומי שאינו מגלה סוד בשעת היין — סימן שדעתו איתנה.
 <strong>אמר ר' חנין: לא נברא יין אלא לנחם אבלים</strong> בצערם, <strong>ולשלם שכר לרשעים</strong> שיהנו ממנו בעולם הזה ולא יקבלו שכר לעתיד, <strong>שנאמר: "תנו שכר לאובד</strong> ויין למרי נפש ישתה וישכח רישו<strong>"</strong> (משלי לא, ו). ה"אובד" הוא הרשע האובד מן העולם, ו"מרי הנפש" הם האבלים. 
 <strong>אמר ר' חנין בר פפא: כל שאין יין נשפך בתוך ביתו כמים — אינו בכלל ברכה,</strong> שעדיין לא התקיימה בו ברכת התורה, <strong>שנאמר "וברך את לחמך ואת מימיך"</strong> (שמות כג, כה) ורמז שמים אלה שנאמרו בפסוק זה משמעם יין נלמד בדרך ההיקש: <strong>מה לחם,</strong> דבר <strong>שניקח</strong> (שניקנה) <strong>בכסף מעשר,</strong> שמותר לקנותו בכסף שנפדה בו מעשר שני — <strong>אף מים</strong> מדובר בנוזלים <strong>שניקח בכסף מעשר, ומאי ניהו</strong> <small>[ומהו]</small> — <strong>יין,</strong> שמותר לקנותו בכסף מעשר, ולא מים כפשוטם, <strong>וקא קרי ליה</strong> <small>[והוא קורא לו]</small> <strong>מים.</strong>
## דף סה:
 <strong>אי</strong> <small>[אם]</small> <strong>נשפך בביתו כמים — איכא</strong> <small>[יש]</small> <strong>ברכה, ואי</strong> <small>[ואם]</small> <strong>לא — לא,</strong>
 <strong>אמר ר' אילעאי: בשלשה דברים אדם ניכר</strong> ונודע מה אופיו האמיתי: <strong>בכוסו</strong> בשעת שתיה, <strong>בכיסו</strong> כאשר עליו להוציא כסף <strong>ובכעסו. ואמרי לה</strong> <small>[ויש אומרים]</small> <strong>אף בשחקו</strong> שאף אז מתגלה מהותו של אדם.
 <big>א</big> <strong>אמר רב יהודה אמר רב:</strong> היו שתי חצירות זו לפנים מזו, <strong>ישראל וגוי</strong> גרים בחצר ה<strong>פנימית, וישראל</strong> אחד גר <strong>בחיצונה. בא מעשה</strong> זה <strong>לפני רבי</strong> אם אפשר להתיר חצר זו על ידי עירוב בלא לשכור מן הגוי, <strong>ואסר.</strong> בא המעשה <strong>לפני ר' חייא, ואסר.</strong>
 <strong>יתוב</strong> <small>[ישבו]</small> <strong>רבה ורב יוסף בשילהי פירקיה</strong> <small>[בסוף דרשתו]</small> של <strong>רב ששת ויתיב</strong> <small>[וישב]</small> <strong>רב ששת וקאמר</strong> <small>[ואמר]:</small> <strong>כמאן</strong> <small>[כ</small>שיטתו של <small>מי]</small> <strong>אמרה רב לשמעתיה</strong> <small>[להלכתו]</small> זו בענין הדרים בשתי חצירות, <strong>כ</strong>שיטתו של <strong>ר' מאיר,</strong> שלדעתו גוי אוסר אף על ישראל אחד הדר עמו וצריך לשכור. <strong>כרכיש</strong> <small>[הניד]</small> <strong>רבה רישיה</strong> <small>[ראשו]</small> כמסכים להסבר זה.
 <strong>אמר רב יוסף: תרי גברי רברבי כרבנן, ליטעו בהאי מילתא</strong> <small>[שני אנשים גדולים כחכמים</small> אלה, רבה ורב ששת<small>, שיטעו בדבר זה]?</small> <strong>אי</strong> <small>[אם]</small> הלכה זו <strong>כ</strong>שיטתו של <strong>ר' מאיר,</strong> אם כן <strong>למה לי ישראל בחיצונה?</strong> שהרי לשיטת ר' מאיר גם אם לא היה עוד ישראל, אסור היה לישראל הדר עם הגוי לטלטל בחצירו.
 <strong>וכי תימא</strong> <small>[ואם תאמר]</small> שכן הוא להלכה, ואין חשיבות אם היה ישראל בחיצונה, אלא <strong>מעשה שהיה כך היה,</strong> ונזדמן שבאו לשאול כשארע הדבר באופן זה, <strong>ו</strong>אולם <strong>הא בעו מיניה</strong> <small>[והרי שאלו אותו]</small> את <strong>רב</strong> עצמו באותו ענין: <strong>פנימי במקומו מהו?</strong> כלומר ישראל הדר בחצר הפנימית, האם מותר לו כשלעצמו לטלטל בחצר זו? <strong>ואמר להם: מותר,</strong> משמע שגוי אינו אוסר על ישראל אחד, ושלא כשיטת ר' מאיר כלל.
 ומקשים: <strong>ואלא מאי</strong> <small>[מה</small> תאמר<small>]</small> שפסק <strong>כר' אליעזר בן יעקב? והאמר</strong> <small>[והרי אמר]:</small> <strong>עד שיהו שני ישראלים אוסרים זה על זה!</strong> ובמקרה זה הרי אינם באותה חצר, ואינם יכולים לאסור זה על זה.
 <strong>אלא</strong> תאמר שפסקו <strong>כר' עקיבא,</strong> ש<strong>אמר: רגל המותרת במקומה</strong> בכל זאת <strong>אוסרת שלא במקומה,</strong> ולכן אף שהישראלי שבחצר הפנימית רשאי לטלטל בחצירו, מכל מקום החצר החיצונה אסורה עליו, וכיון שהוא עובר בה הריהו אוסר גם על חבירו.
 ואולם יש להקשות: אם כשיטה זו, <strong>למה לי גוי? אפילו ישראל</strong> הפנימי <strong>נמי</strong> <small>[גם כן]</small> דיו לאסור על שניהם את הטלטול באותן חצירות לשיטת ר' עקיבא, גם אם לא היה גוי כלל!
 <strong>אמר ר' הונא בריה</strong> <small>[בנו]</small> <strong>של רב יהושע</strong> שכך יש להבין: <strong>לעולם כר' אליעזר בן יעקב</strong> לענין גוי, <strong>וכ</strong>שיטת <strong>ר' עקיבא</strong> לענין רגל אסורה, <strong>והכא במאי עסקינן</strong> <small>[וכאן במה אנו עוסקים]</small> <strong>כגון שעירבו</strong> אותם שני ישראלים זה עם זה, <strong>וטעמא</strong> <small>[והטעם</small> דוקא<small>]</small> <strong>דאיכא</strong> <small>[שיש]</small> <strong>גוי דאסיר</strong> <small>[שאוסר],</small> <strong>אבל ליכא</strong> <small>[</small>אם <small>אין]</small> <strong>גוי לא אסיר</strong> <small>[אוסר],</small> שהרי עירבו ומותרים הם.
 מספרים, <strong>בעא מיניה</strong> <small>[שאל ממנו]</small> <strong>ר' אלעזר מרב:</strong> היו <strong>ישראל וגוי ב</strong>חצר ה<strong>חיצונה וישראל בפנימית מהו,</strong> האם יכולים לטלטל בחיצונית ללא שכירות דירת הגוי? <strong>התם</strong> <small>[שם]</small> בישראל וגוי שבחצר הפנימית <strong>טעמא</strong> <small>[הטעם]</small> שאסור הוא <strong>משום דשכיח דדייר</strong> <small>[שמצוי שדרים]</small> ישראל וגוי באופן זה, כי אותו ישראל שבחצר הפנימית סבור <strong>דמירתת</strong> <small>[שמפחד]</small> ה<strong>גוי</strong> להרוג את שכנו, <strong>וסבר</strong> <small>[וחושב]:</small> <strong>השתא אתי</strong> <small>[עכשיו יבוא]</small> <strong>ישראל</strong> הגר בחצר החיצונית <strong>ואמר לי: ישראל דהוה גבך היכא</strong> <small>[שהיה</small> גר <small>אצלך היכן</small> הוא<small>]?</small> ולא יוכל להשתמט ולומר שהלך לו, שהרי היהודי האחר יושב בחצר החיצונה ויודע אם עבר דרכה אם לא, ולכן דירת הגוי אוסרת.
 <strong>אבל הכא</strong> <small>[כאן]</small> כאשר גר הגוי בחצר החיצונה, אינו חושש להרוג את הישראלי שכנו. ואומר הוא לעצמו: אם יבוא האחר וישאלני, <strong>אמינא ליה</strong> <small>[אומר לו]</small>: <strong>נפק אזל ליה</strong> <small>[יצא</small> ו<small>הלך לו]</small> ואין אני יודע לאן.
 <strong>או דילמא, הכא נמי מירתת</strong> <small>[שמא, כאן גם כן מפחד</small> הוא<small>]</small> <strong>דסבר: השתא אתי</strong> <small>[ש</small>הוא <small>סבור: עכשיו יבוא]</small> <strong>ישראל</strong> הפנימי <strong>וחזי לי</strong> [<small>ויראה אותי]</small> בשעה שאני הורג את חבירו. שהרי אינו יודע מתי יעבור האיש מהחצר הפנימית שדרכו לעבור בחיצונה, ושמא יראהו בשעת מעשה.
 <strong>אמר ליה</strong> <small>[לו]</small> כדברי הכתוב: <strong>"תן לחכם ויחכם עוד"</strong> (משלי ט, ט) כלומר, יש להחמיר אף במקרה זה, ואסור לטלטל שם, אלא אם כן שכר מהגוי.
 <big>ב</big> מסופר, <strong>ריש לקיש ותלמידי דר' חנינא איקלעו לההוא פונדק</strong> <small>[הזדמנו לפונדק אחד]</small> שחדריו היו עשויים להשכרה, ובאותו פונדק היו דרים בקביעות לפחות שני ישראלים וגוי אחד ששכרו דירותיהם מבעל הפונדק שהיה אף הוא גוי. <strong>ו</strong>אולם <strong>לא הוה</strong> <small>[היה]</small> מצוי באותו מקום <strong>שוכר</strong> הדירה שהלך באותה שבת, אבל <strong>הוה</strong> <small>[היה]</small> במקום ההוא הגוי ה<strong>משכיר,</strong> וחששו שמא יחזור הגוי השוכר בשבת לביתו ויאסור עליהם, ולכן דנו בשאלה האם יכול משכיר הדירה הגוי לחזור ולהשכירה לצורך עירוב.
 <strong>אמרו: מהו למיגר מיניה</strong> <small>[</small>האם אפשר <small>לשכור ממנו]</small> ומפרטים; <strong>כל היכא דלא מצי מסליק ליה</strong> <small>[מקום שאינו יכול לסלק אותו</small> את השוכר<small>] —</small> <strong>לא תיבעי</strong> <small>[תישאל]</small> <strong>לך</strong> השאלה, <strong>דלא אגרינא</strong> <small>[שאין שוכרים].</small> כי אם המשכיר איננו יכול לסלק את שוכר הדירה ממקומו, הרי שלפי הדין הדירה היא לפי שעה של השוכר בלבד, ורק הוא יכול להשכירה. <strong>כי תיבעו</strong> <small>[כאשר תישאל]</small> השאלה — הרי זה <strong>היכא דמצי מסליק ליה</strong> <small>[במקום שיכול הוא לסלק אותו].</small>
 <strong>מאי [מה]? כיון דמצו מסליק אגרינא</strong> <small>[שיכול לסלק</small> את השוכר, <small>שוכרים</small> ממנו<small>],</small> שהדירה נמצאת עוד במדת מה ברשותו של המשכיר ואפשר לשכור ממנו אותה דירה עצמה. <strong>או דילמא, השתא מיהא הא לא סלקיה</strong> <small>[שמא, עכשיו</small> בכל אופן <small>הרי לא סלקו]</small> ועדיין הדירה ברשות השוכר?
 <strong>אמר להן ריש לקיש: נשכור,</strong> שהרי כלל הוא שבכל ספק שבדברי חכמים נוטים להקל. <strong>ולכשנגיע אצל רבותינו שבדרום, נשאל להן</strong> אם יפה עשינו. לאחר מכן <strong>אתו שיילו</strong> <small>[באו שאלו]</small> את <strong>ר' אפס, אמר להן: יפה עשיתם ששכרתם.</strong>
 כיוצא בו מסופר: <strong>ר' חנינא בר יוסף ור' חייא בר אבא ור' אסי איקלעו לההוא פונדק דאתא גוי מרי דפונדק בשבתא</strong> <small>[הזדמנו לפונדק אחד שבא הגוי בעל הפונדק בשבת]</small> אבל לא היה שם מבעוד יום. <strong>אמרו: מהו למיגר מיניה</strong> <small>[</small>האם יש <small>לשכור ממנו]?</small> וצדדי השאלה: האם <strong>שוכר כמערב דמי</strong> <small>[נחשב]</small> <strong>שהרי כמו בעירוב, גם בכך הוא מכשיר את רשותו לטלטול.</strong>
 <strong>מה מערב מבעוד יום</strong> יכול לערב, אבל לא לאחר כניסת השבת, <strong>אף שוכר</strong> אינו יכול לשכור אלא <strong>מבעוד יום. או דילמא</strong> <small>[שמא]</small> נאמר כי <strong>שוכר כמבטל רשות דמי</strong> <small>[נחשב],</small> <strong>מה מבטל רשות</strong> יכול לבטל <strong>ואפילו בשבת</strong> עצמה, <strong>אף שוכר — ואפילו בשבת?</strong> ויוכלו לשכור מן הגוי בשוה כסף בשבת עצמה.
 <strong>ר' חנינא בר יוסף אמר: נשכור, ורב אסי אמר: לא נשכור, אמר להו</strong> <small>[להם]</small> <strong>ר' חייא בר אבא: נסמוך על דברי זקן</strong> הוא ר' חנינא בר יוסף <strong>ונשכור.</strong> לאחר מכן <strong>אתו שיילו ליה</strong> <small>[באו שאלו</small> בענין זה <small>את]</small> <strong>ר' יוחנן, אמר להן:</strong>
## דף סו.
 <strong>יפה עשיתם ששכרתם.</strong> בשמועה זו <strong>תהו</strong> (תמהו) <strong>בה נהרדעי</strong> <small>[</small>חכמי <small>נהרדעא]:</small> <strong>ומי</strong> <small>[והאם]</small> <strong>אמר ר' יוחנן הכי</strong> <small>[כך]?</small> <strong>והאמר</strong> <small>[והרי אמר]</small> <strong>ר' יוחנן: שוכר כמערב דמי</strong> <small>[נחשב],</small> <strong>מאי לאו</strong> <small>[האם לא]</small> כך צריך לפרש, <strong>שכוונתו להחמיר: מה מערב</strong> אינו מערב אלא <strong>מבעוד יום, אף שוכר מבעוד יום!</strong>
 ודוחים: <strong>לא,</strong> שלא התכוון אלא להקל וכך יש לדמות: <strong>מה מערב, ואפילו בפחות משוה פרוטה,</strong> עירובו עירוב, <strong>אף שוכר בפחות משוה פרוטה. ומה מערב</strong> יכול <strong>אפילו שכירו ולקיטו</strong> שותפו הישראלי של הגוי לערב, <strong>אף שוכר</strong> אינו חייב לשכור מבעל הבית עצמו, <strong>אלא אפילו שכירו ולקיטו</strong> משכיר בשמו ומטעמו.
 <strong>ו</strong>כן, <strong>מה מערב</strong> דינו שאם <strong>חמשה ששרויין בחצר אחת — אחד מערב על ידי כולן</strong> שאחד מבני חצר יכול לערב עם חצר אחרת, ואין צורך שכולם יערבו, אף <strong>שוכר נמי</strong> <small>[גם כן],</small> <strong>חמשה ששרויין בחצר אחת</strong> עם הגוי, <strong>אחד שוכר על ידי כולן.</strong>
 <strong>תהי</strong> <small>[היה תמה]</small> <strong>בה</strong> בשמועה זו, שהובאה לעיל, ששכרו את דירת הגוי ולאחר מכן ביטלוה כדי שלא יאסור עליהם, <strong>ר' אלעזר. אמר ר' זירא: מאי תהייא</strong> <small>[מה</small> היא <small>תמיהתו]</small> של <strong>ר' אלעזר? אמר רב ששת: גברא רבה</strong> <small>[אדם גדול]</small> <strong>כר' זירא לא ידע מאי תהייא</strong> <small>[יודע מה תמיהתו]</small> של <strong>ר' אלעזר? קא קשיא ליה דשמואל רביה</strong> <small>[הוקשה לו</small> מה <small>ש</small>אמר <small>שמואל רבו]</small>
 ש<strong>אמר שמואל: כל מקום שאוסרין</strong> האחד על השני, <strong>ומערבין,</strong> אם רצו, כדי להתירם בטילטול — <strong>מבטלין</strong> את רשות הגוי כדי להתירה בטלטול, אם שכחו לערב. אבל מקום ש<strong>מערבין, ואין</strong> הדיירים <strong>אוסרים</strong> זה על זה, וכן <strong>אוסרין</strong> זה על זה, אבל <strong>אין מערבין — אין מבטלין.</strong>
 וביאור הדברים בפירוט: <strong>כל מקום שאוסרין ומערבין — מבטלין, כגון שתי חצירות זו לפנים מזו</strong> ששתי החצירות אוסרות זו על זו ויכולות לעשות עירוב משותף זו עם זו כדי להתירן, ואכן, אף אם לא עירבו, יכולים הדיירים לבטל רשותם לגבי אחד מהם.
 מהו <strong>מערבין ואין אוסרין — אין מבטלין, כגון שתי חצירות הפתוחות למבוי ופתח אחד ביניהן,</strong> שאמנם יכולות שתי החצירות לערב ולהיעשות כחצר אחת. אבל אם לא עירבו, אין החצירות אוסרות זו על זו, לפי שאינן חייבות להשתמש זו בזו, וכיון שכך אף אי אפשר לבטל רשות מחצר לחברתה.
 מה שאמרו: <strong>אוסרין ואין מערבין — אין מבטלין. לאתויי מאי</strong> <small>[להביא,</small> לרבות <small>מה]</small> לאיזה ענין אמר זאת שמואל, <strong>לאו לאתויי</strong> <small>[האם לא להביא,</small> לרבות<small>]</small> <strong>גוי</strong> הגר בחצר אחת עם שני ישראלים? שבני חצר זו אוסרים, אבל אינם מערבים בשל הגוי.
 ונדון בפרטי הדברים: <strong>ואי</strong> <small>[ואם]</small> מדובר פה <strong>דאתא</strong> <small>[שבא]</small> הגוי <strong>מאתמול</strong> לפני השבת <strong>לוגר</strong> <small>[שישכור]</small> <strong>מאתמול</strong> ותהא אז אפשרות לערב או לבטל, ואין כאן "אוסרין ואין מערבין"!
## דף סו:
 <strong>אלא לאו דאתא בשבתא</strong> <small>[האם לא</small> מדובר כאן <small>שבא</small> הגוי <small>בשבת],</small> <strong>וקתני</strong> <small>[ושנינו]</small> <strong>אוסרין ואין מערבין, אין מבטלין.</strong> ו<strong>שמע מינה</strong> <small>[למד מכאן]</small> שאי אפשר לבטל רשות כשבא הגוי ביום שבת. ולכן תהה ר' אלעזר על דברי ר' יוחנן, משום שהם סותרים את דברי שמואל, רבו הראשון.
 <strong>אמר רב יוסף: לא שמיע לי</strong> <small>[שמעתי]</small> <strong>הא שמעתא</strong> <small>[הלכה זו]</small> שאמר שמואל בשתי חצירות זו לפנים מזו, שהפנימיים מבטלים את דריסת רגלם בחיצונה. <strong>אמר ליה</strong> <small>[לו]</small> <strong>אביי: את אמרת ניהלן, ואהא אמרת ניהלן</strong> <small>[אתה אמרת</small> אותה <small>לנו, ועל</small> דבר <small>זה אמרת</small> אותה <small>לנו]</small> (שרב יוסף שכח את תלמודו בשעת מחלתו והזכירו אביי תלמידו), ש<strong>אמר שמואל: אין ביטול רשות מחצר לחצר,</strong> שיכול אדם לבטל רשות דירתו בחצר אחת, אבל לא מחצר אחת לחברתה.
 ואף <strong>אין ביטול רשות בחורבה,</strong> שאם היתה חורבה משותפת לשתי חצירות, אין אחד יכול לבטל את רשותו בחורבה לגבי חבירו. שלא תקנו חכמים ביטול אלא בחצר שהיא עיקר צורך השימוש.
 <strong>ואמרת לן עלה</strong> <small>[לנו עליה]:</small> <strong>כי</strong> <small>[כאשר]</small> <strong>אמר שמואל אין ביטול רשות מחצר לחצר, לא אמרן</strong> <small>[אמרנו]</small> הלכה זו <strong>אלא</strong> כשהיו <strong>שתי חצירות</strong> זו בצד זו, <strong>ופתח אחד ביניהן. אבל</strong> אם היו החצירות <strong>זו לפנים מזו, מתוך שאוסרין זה על זה — מבטלין</strong> רשותן זה לזה.
 <strong>אמר ליה</strong> <small>[לו]</small> רב יוסף בתמיהה: <strong>אנא אמינא משמיה דשמואל הכי</strong> <small>[אני אמרתי משמו של שמואל כך]?</small> <strong>והאמר</strong> <small>[והרי אמר]</small> <strong>שמואל: אין לנו</strong> להקל בדיני <strong>עירובין אלא כלשון משנתנו</strong> וכדיוק לשונה, והרי במשנה נאמר <strong>"אנשי חצר"</strong> אחת מבטלים רשותם <strong>ולא אנשי חצירות,</strong> משמע שאין דין ביטול רשות בשתי חצירות!
 <strong>אמר ליה</strong> <small>[לו]</small> אביי: <strong>כי אמרת לן</strong> <small>[כאשר אמרת לנו]</small> הלכה זו משם שמואל <strong>אין לנו בעירובין אלא כלשון משנתנו — אהא אמרת לן</strong> <small>[על</small> משנה <small>זו אמרת לנו]</small> שנאמר בה: <strong>שהמבוי לחצירות כחצר לבתים,</strong> ודייק שמואל מלשון זו שאם אין לפחות שתי חצירות במבוי, אין להתירו בלחי וקורה, כפי שהחצר אינה ניתרת בעירוב אלא אם יש בה שתי דירות.
 <big>א</big> <strong>גופא</strong> <small>[לגופו]</small> של ענין שהוזכר קודם לכן, <strong>אמר שמואל: אין ביטול רשות מחצר לחצר ואין ביטול רשות בחורבה. ו</strong>אילו <strong>ר' יוחנן אמר: יש ביטול רשות מחצר לחצר, ויש ביטול רשות בחורבה.</strong>
 ומעירים: <strong>וצריכא</strong> <small>[ונצרכה]</small> לפרש שנחלקו בשני הנושאים ואין ללמוד דבר מדבר, <strong>דאי אשמעינן</strong> <small>[שאם היה משמיע לנו]</small> שאין ביטול רשות <strong>מחצר לחצר</strong> בלבד, היינו אומרים: <strong>בהא קאמר</strong> <small>[בזו אמר]</small> <strong>שמואל</strong> שאין ביטול, <strong>משום דהא תשמישתא</strong> <small>[שזה שימוש]</small> <strong>לחוד, והא תשמישתא</strong> <small>[וזה שימוש]</small> <strong>לחוד,</strong> שהרי בני כל חצר משתמשים לעצמם בחצר שלהם. <strong>אבל</strong> ב<strong>חורבה, תשמישתא חדא לתרוייהו</strong> <small>[שימוש אחד לשניהם],</small> שמשותפת היא ושני השכנים משתמשים בה. <strong>אימא</strong> <small>[אמור]:</small> <strong>מודי ליה</strong> <small>[מודה</small> הוא <small>לו]</small> <strong>לר' יוחנן.</strong>
 ולהיפך, <strong>ו</strong>אילו <strong>כי אתמר בהא</strong> <small>[כאשר היה נאמר</small> רק <small>בזה],</small> בענין חורבה, הייתי אומר <strong>בהא קאמר</strong> <small>[בזו</small> בלבד <small>אמר]</small> <strong>ר' יוחנן, אבל בהך מודי ליה</strong> <small>[בההיא,</small> מחצר לחצר, <small>מודה לו]</small> <strong>לשמואל</strong> שאין מבטלים מחצר לחצר, על כן <strong>צריכא</strong> <small>[נצרכה</small> לומר<small>]</small> שתיהן.
 <strong>אמר אביי: הא</strong> <small>[זה]</small> ש<strong>אמר שמואל אין ביטול רשות מחצר לחצר לא אמרן</strong> <small>[אמרנו]</small> <strong>אלא בשתי חצירות</strong> הסמוכות זו לזו <strong>ופתח אחד ביניהן, אבל</strong> היו <strong>שתי חצירות זו לפנים מזו, מתוך שאוסרין</strong> אלו על אלו אף <strong>מבטלין</strong> לאלו.
 <strong>רבא אמר: אפילו שתי חצירות זו לפנים מזו</strong> אין להן דין קבוע, <strong>פעמים מבטלין, ופעמים אין מבטלין. כיצד</strong> פרטי הלכה זו? אם <strong>נתנו</strong> בני שתי החצירות את <strong>עירובן ב</strong>חצר ה<strong>חיצונה, ושכח</strong> אדם <strong>אחד, בין מן</strong> הדרים בחצר <strong>הפנימית ובין מן</strong> הדרים בחצר <strong>החיצונה, ולא עירב</strong> עם האחרים — <strong>שתיהן אסורות,</strong> שהוא אוסר על כולן להשתמש בחיצונה. שכיון שהעירוב, אף של הפנימית, מצוי כעת בחצר החיצונה, חצר זו אסורה בלא עירוב משום דריסת רגלם של בני הפנימית, נמצא שאין עירוב כלל, אף לא לבני החצר החיצונה.
 אולם אם <strong>נתנו עירובן ב</strong>חצר ה<strong>פנימית,</strong> יש לחלק, אם <strong>שכח אחד מן הפנימית ולא עירב</strong> — <strong>שתיהן אסורות,</strong> כי אז אין היתר לחצר הפנימית כשלעצמה בשל האחד שלא עירב. וכיון שהחצר הפנימית אסורה, הריהי אוסרת גם בחצר החיצונית שעוברים בה בני הפנימית.
 אולם אם <strong>שכח אחד מן החיצונה ולא עירב — פנימית מותרת וחיצונה אסורה,</strong> שהרי בני הפנימית יש להם עירוב. שכל בני חצר זו עירבו יחד, וחצרם שלהם מותרת בטלטול, ואין בני החצר החיצונה אוסרים עליהם, כי אין הם חייבים להכנס לחצר הפנימית ובני הפנימית יכולים לנעול דלת בתיהם. ומעתה מבארים מדוע אין אף תקנה לבני חצירות אלה על ידי ביטול רשות.
 ומפרטים: אם <strong>נתנו עירובן ב</strong>חצר ה<strong>חיצונה ושכח אחד, בין מן הפנימית ובין מן החיצונה, ולא עירב — שתיהן אסורות,</strong> ואין אותו ששכח יכול לבטל. כי <strong>האי בר פנימית, למאן ניבטיל</strong> <small>[אותו</small> השוכח <small>בן</small> חצר <small>פנימית, למי יבטל</small> את רשותו<small>]?</small> <strong>ליבטיל</strong> <small>[</small>אם <small>יבטל]</small> <strong>לבני פנימית — ליתא לעירובייהו גבייהו</strong> <small>[אין עירובם אצלם]</small> אלא בחצר החיצונה הוא, ואם יבטלו רשותם, נמצא שאין להם עירוב כלל, ואוסרים האחת על חבירתה. <strong>לבטיל</strong> <small>[שיבטל]</small> <strong>לבני חיצונה —</strong> הלא קבע שמואל ש<strong>אין ביטול רשות מחצר לחצר!</strong>
 וכן: <strong>האי בר חיצונה למאן נבטיל</strong> <small>[אותו בן חיצונה</small> ששכח, <small>למי יבטל],</small> <strong>ליבטיל</strong> <small>[שיבטל]</small> <strong>לבני</strong> החצר ה<strong>חיצונה — איכא</strong> <small>[יש]</small> חצר <strong>פנימית דאסרה עלייהו</strong> <small>[שאוסרת עליהם].</small> <strong>לבטיל</strong> <small>[שיבטל]</small> <strong>לבני פנימית —</strong> הלא <strong>אין ביטול רשות מחצר לחצר,</strong> ולכן אין להם תקנה בביטול.
 ואם <strong>נתנו עירובן בפנימית, ושכח אחד מן הפנימית ולא עירב — שתיהן אסורות.</strong> וטעמו של דבר: <strong>האי בר</strong> <small>[אותו בן]</small> החצר ה<strong>פנימית למאן נבטיל</strong> <small>[למי יבטל]?</small> <strong>ליבטיל</strong> <small>[שיבטל]</small> <strong>לבני הפנימית —</strong> הלא <strong>איכא</strong> <small>[יש]</small> חצר <strong>חיצונה דאסרה עלייהו</strong> <small>[שאוסרת עליהם],</small> כי הרי העירוב שבין החצירות בעל תוקף הוא ביסודו, ובני החצר החיצונית יכולים להיכנס על ידו גם בחצר זו. <strong>ליבטיל</strong> <small>[שיבטל]</small> <strong>לבני חיצונה,</strong> הרי לדעת שמואל <strong>אין ביטול רשות מחצר לחצר,</strong> שהרי כיון שהפנימית אסורה, אוסרת היא אף את החיצונה.
## דף סז.
 <strong>שכח אחד מן החיצונה ולא עירב — ודאי</strong> חצר <strong>פנימית מותרת, דאחדא דשא</strong> <small>[שמחזיקה</small> וסוגרת <small>את הדלת]</small> ואינה נותנת לבני החיצונה להיכנס, <strong>ומשתמשא</strong> [<small>ומשתמשת]</small> רק היא בחצרה, <strong>וחיצונה אסורה.</strong>
 <strong>אמר ליה</strong> <small>[לו]</small> <strong>רב הונא בריה</strong> <small>[בנו]</small> של <strong>רב יהושע לרבא: וכי</strong> <small>[וכאשר]</small> <strong>שכח אחד מהפנימית ולא עירב אמאי</strong> <small>[מדוע]</small> <strong>שתיהן אסורות, לבטיל בר</strong> <small>[שיבטל בן]</small> ה<strong>פנימית</strong> את רשותו <strong>לבני</strong> החצר ה<strong>פנימית,</strong> והחצר החיצונה הרי עירבה עם הפנימית <strong>ותיתי חיצונה ותשתרי בהדייהו</strong> <small>[תבוא</small> החצר <small>החיצונה ותהיה מותרת</small> יחד <small>עמם]!</small>
 אמר לו רבא, <strong>כמאן</strong> <small>[כמי]</small> אומר אתה פתרון זה — <strong>כ</strong>שיטת <strong>ר' אליעזר דאמר: אינו צריך לבטל רשות לכל אחד ואחד,</strong> ודיו שמבטל רשותו לאחד ושוב אין לו רשות לעצמו ואינו אוסר, ולשיטה זו יכול בן החצר הפנימית לבטל רשותו לבני חצרו שלו בלבד אף על פי שהשתתפו עמם בני החיצונה, אולם <strong>כי קאמינא לרבנן דאמרי</strong> <small>[כאשר אמרתי</small> אני היה זה <small>לשיטת חכמים שאומרים]:</small> <strong>צריך לבטל לכל אחד ואחד!</strong> וכיון שצריך לבטל גם לבני החיצונה, ואינו יכול, לפי שאין מבטלים מחצר לחצר, שוב אין תקנה לחצירות אלה.
 <big>א</big> מסופר: <strong>רב חסדא ורב ששת כי פגעי בהדי הדדי</strong> <small>[כאשר היו פוגשים זה את זה]</small> <strong>רב חסדא מרתען שפוותיה ממתנייתא</strong> <small>[היו שפתיו מרתתות ממשניות]</small> <strong>רב ששת,</strong> שהיה רב ששת בקי גדול ורב חסדא היה מלא יראת כבוד מפניו בשל כך. וכן <strong>רב ששת מרתע כוליה גופיה מפלפוליה</strong> <small>[היה מזדעזע כל גופו מחריפותו]</small> של <strong>רב חסדא</strong> שהיה מעמיק וחריף ביותר.
 <strong>בעא מיניה</strong> <small>[שאל ממנו]</small> <strong>רב חסדא מרב ששת</strong> אם היו <strong>שני בתים משני צידי רשות הרבים</strong> שמתוך שרשות הרבים מפסיקה אין כל קשר בין הבתים <strong>ובאו גוים והקיפום מחיצה בשבת מהו?</strong> שהרי על ידי המחיצה בטלו הגוים את רשות הרבים שבאמצע ועשאוה כחצר לבתים. והשאלה היא: אם ביטל האחד את רשותו לאחר, האם מותר להתיר לטלטל מבית לבית?
 ומפרטים: <strong>אליבא דמאן דאמר</strong> <small>[לפי שיטת מי שאמר]</small> <strong>אין ביטול רשות מחצר לחצר, לא תיבעי</strong> <small>[תשאל]</small> <strong>לך</strong> שאלה זו כלל וודאי שהטלטול אסור. <strong>השתא דאי בעו לערובי מאתמול מצו מערבי</strong> <small>[עכשיו אילו היו רוצים לערב מאתמול היו יכולים לערב]</small> כגון שתי חצירות שיש פתח ביניהן <strong>אמרת</strong> <small>[אומר אתה]</small> <strong>"אין ביטול רשות מחצר לחצר" הכא</strong> <small>[כאן]</small> בענין בתים משני עברי רשות הרבים <strong>דאי בעו לערובי מאתמול לא מצו מערבי</strong> <small>[שאם היו רוצים לערב מאתמול לא היו יכולים לערב]</small> <strong>לא כל שכן</strong> שאין מבטלים?!
 <strong>כי תיבעי</strong> <small>[כאשר תשאל]</small> <strong>לך</strong> השאלה הרי זה <strong>אליבא דמאן דאמר</strong> <small>[לשיטת מי שאמר]</small> <strong>"יש ביטול רשות מחצר לחצר"</strong> וצדדי השאלה: <strong>התם דאי בעו לערובי מאתמול מצו מערבי — בטולי נמי מצי מבטל</strong> <small>[שם שאם היו רוצים לערב מאתמול היו יכולים לערב —</small> <small>לבטל גם כן יכולים לבטל]</small> <strong>אבל הכא דלא מצו מערבי</strong> <small>[כאן שאין יכולים לערב]</small> <strong>מאתמול בטולי נמי לא מצי מבטל</strong> <small>[ביטול גם כן אינו יכול לבטל]</small>
 <strong>או דילמא לא שנא</strong> <small>[שמא אינו שונה]</small> שמאחר שלפי המצב עתה אפשר לבטל אין דנים במה שהיה קודם לכן. <strong>אמר ליה</strong> <small>[לו]</small> רב ששת: <strong>אין מבטלין.</strong>
 <big>ב</big> ועוד שאלו שאלה דומה: אם היו שני ישראלים וגוי בחצר, ולא עשו כל תיקון, והיתה החצר אסורה עליהם, ו<strong>מת גוי בשבת מהו?</strong> שכיון שמת הסתלקה רשותו, ויש לעיין האם יכול עתה אחד מהם לבטל רשותו לגבי חבירו ויוכלו לטלטל בחצר.
 ומפרטים: <strong>אליבא דמאן דאמר</strong> <small>[לפי שיטת מי שאומר]</small> <strong>שוכרין</strong> מן הגוי הבא בשבת עצמה <strong>לא תיבעי</strong> <small>[תישאל]</small> <strong>לך</strong> שאלה זו כי <strong>השתא תרתי עבדינן</strong> <small>[עכשיו,</small> הרי <small>שתיים עושים]</small> לשכור וגם לבטל, שהרי גם שוכרים מן הגוי וגם מבטלים. <strong>חדא מיבעיא</strong> <small>[אחת נצרכה</small> לומר<small>]</small> וודאי מותר לבטל בתוך השבת.
 <strong>אלא כי תיבעי</strong> <small>[כאשר תישאל]</small> <strong>לך</strong> השאלה הרי זה <strong>אליבא דמאן דאמר</strong> <small>[לפי שיטת מי שאומר]</small> <strong>אין שוכרין.</strong> וצדדי השאלה: <strong>תרתי הוא דלא עבדינן</strong> <small>[שתים הוא שאין אנו עושים]</small> לשכור וגם לבטל, <strong>הא חדא</strong> <small>[אבל אחת] —</small> <strong>עבדינן [</strong><small>עושין אנו],</small> <strong>או דילמא לא שנא</strong> <small>[שמא, אינו שונה].</small> <strong>אמר ליה</strong> <small>[לו]</small> רב ששת <strong>אני אומר: מבטלין, ו</strong>רב <strong>המנונא אמר: אין מבטלין.</strong>
 <big>ג</big> <strong>אמר רב יהודה אמר שמואל: גוי</strong> שדר בחצר הפתוחה למבוי שגרים בו ישראלים רבים, <strong>שיש לו</strong> לגוי עוד <strong>פתח</strong> אפילו הוא <strong>ארבעה על ארבעה</strong> טפחים בלבד, <strong>פתוח</strong> מן הצד האחר של החצר <strong>לבקעה</strong> (לשדה). <strong>אפילו מכניס ומוציא גמלים וקרונות כל היום כולו דרך מבוי,</strong> והכל רואים שעיקר שימושו במבוי זה, מכל מקום <strong>אין אוסר על בני המבוי.</strong> שאינו נקרא כשותף להם במבוי זה, אלא שפתחו האמיתי לצד הבקעה הוא.
 <strong>מאי טעמא</strong> <small>[מה טעם]</small> אומרים אנו כך שפתחו הקטן לבקעה נחשב פתח עיקרי עבורו <strong>בפיתחא דמיחד ליה, בההיא ניחא ליה</strong> <small>[בפתח המיוחד לו, בו נוח לו].</small> ואף שהפתח המיוחד קטן הוא, מכל מקום רואה בעל הבית פתח זה כפתחו העיקרי, ובמבוי משתמש רק לנוחיות בלבד.
 על סמך הנחה זו <strong>איבעיא להו</strong> <small>[נשאלה להם</small> ללומדים<small>]:</small> אם היה פתח הגוי <strong>פתוח לקרפף</strong> (בקעה מגודרת) ולא במישרין לבקעה, <strong>מהו?</strong> האם נאמר שמשמש פתח זה כפתח ראשי או לא? <strong>אמר רב נחמן בר אמי משמיה דאולפנא</strong> <small>[בשם המסורת]</small> שנמסרה לו מרבותיו:
## דף סז:
 <strong>אפילו פתוח לקרפף,</strong> הרי הוא נחשב כפתחו העיקרי, ואין שימושו במבוי שימוש עיקרי לו.
 <strong>רבה ורב יוסף דאמרי תרווייהו</strong> <small>[שאמרו שניהם]</small> שיש לחלק בהלכה זו בין בעלי החצירות; <strong>גוי</strong> אם היה הקרפף מאחורי חצרו רק בשיעור <strong>בית סאתים</strong> — <strong>אוסר</strong> על בני המבוי, כי קרפף כזה אין שטחו מספיק להוציא כל צרכיו לתוכו, ולכן פתחו העיקרי הוא מצד המבוי. ואם היה <strong>יותר מבית סאתים — אינו אוסר</strong> על בני המבוי, משום שקרפף כזה ניתן להשתמש בו די צרכו, וזהו אם כן פתחו העיקרי.
 <strong>ו</strong>אילו <strong>ישראל</strong> שהיה לו קרפף <strong>בית סאתים — אינו אוסר</strong> על בני המבוי, אף אם לא עירב עימם, כי מאחר שקרפף עד בית סאתים מותר לטלטל בו בשבת, הריהו מטלטל אליו ולא דרך המבוי שהוא אסור בו, ונוח לו לטלטל במקום המותר שהוא כולו שלו.
 ואולם אם היה הקרפף <strong>יותר מבית סאתים,</strong> שאסור לטלטל בו, ולכן אינו מטלטל אלא דרך המבוי, ונמצא אם כן <strong>אוסר</strong> על בני המבוי, כל עוד לא עירב עימם.
 בענין זה <strong>בעא מיניה</strong> <small>[שאל ממנו]</small> <strong>רבא בר חקלאי מרב הונא:</strong> אם היה פתח של גוי <strong>פתוח לקרפף מהו? אמר ליה</strong> <small>[לו]:</small> <strong>הרי אמרו בית סאתים — אוסר, יותר מבית סאתים</strong> — <strong>אינו אוסר.</strong>
 <big>א</big> <strong>אמר עולא אמר ר' יוחנן: קרפף יותר מבית סאתים שלא הוקף לדירה, ואפילו</strong> היה שטחו בית <strong>כור ואפילו</strong> בית <strong>כוריים — הזורק</strong> בשוגג חפץ <strong>לתוכו</strong> מרשות הרבים <strong>חייב</strong> חטאת, כמכניס לרשות היחיד. <strong>מאי טעמא</strong> <small>[מה טעם]</small> חייב הוא, כי מחיצת הקרפף <strong>מחיצה היא,</strong> ומדין תורה הריהו כרשות היחיד, <strong>אלא שמחוסרת דיורין.</strong> ולכן לא התירו חכמים לטלטל בה כברשות היחיד גמורה.
 על כך <strong>מתיב</strong> <small>[מקשה]</small> <strong>רב הונא בר חיננא</strong> מברייתא: <strong>סלע שבים</strong> שהיה <strong>גבוה עשרה</strong> טפחים <strong>ורוחב ארבעה — אין מטלטלים לא מן תוכו לים ולא מן הים לתוכו.</strong> שסלע זה דינו כרשות היחיד, והים הוא כרמלית, ואין מטלטלים מרשות היחיד לכרמלית. <strong>פחות מכאן</strong> בגובהו או ברוחבו שאינו עוד כרשות היחיד — <strong>מטלטלין. עד כמה</strong> יהא שטח הסלע — <strong>עד בית סאתים.</strong>
 ומבררים: <strong>אהייא</strong> <small>[על איזה]</small> מן הדינים הקודמים מתייחס הביטוי "עד בית סאתיים"? <strong>אילימא אסיפא</strong> <small>[אם תאמר על הסוף]</small> שמדובר בסלע שהיה גובהו פחות מעשרה — <strong>בית סאתים, טפי</strong> <small>[יותר]</small> <strong>לא? והא</strong> <small>[והרי]</small> <strong>מכרמלית לכרמלית קא מטלטל</strong> <small>[הוא מטלטל]</small> ובודאי מותר לטלטל מכרמלית לכרמלית.
 <strong>אלא לאו ארישא</strong> <small>[האם לא</small> מדובר <small>על ראשה</small> של הברייתא<small>],</small> <strong>והכי קאמר</strong> <small>[וכך אמר]</small> כך יש להבין את דבריו: <strong>סלע שבים, גבוה עשרה</strong> טפחים <strong>ורוחב ארבעה — אין מטלטלין לא מתוכו לים ולא מן הים לתוכו,</strong> שכן דינו כרשות היחיד. <strong>ועד כמה</strong> נאמר איסור זה — <strong>עד בית סאתים, הא</strong> <small>[הרי]</small> אם היה הסלע <strong>יתר</strong> בשטחו <strong>מבית סאתים — מטלטלין. אלמא</strong> <small>[מכאן]</small> ש<strong>כרמלית היא,</strong> ומשמע שבדין זה נחשב המקום לכרמלית, לא רק לחומרה אלא גם להקל, והוא <strong>תיובתא</strong> <small>[קושיה חמורה]</small> על <strong>ר' יוחנן!</strong>
 <strong>אמר רבא: מאן דלא ידע תרוצי מתנייתא</strong> <small>[מי שאינו יודע ליישב את המשניות]</small> <strong>תיובתא מותיב</strong> <small>[קושיות מקשה]</small> <strong>לר' יוחנן</strong> שהוא מגדולי החכמים שבדור! ואת הברייתא יש להבין כך: <strong>לעולם</strong> מתייחסת ההוספה <strong>ארישא</strong> <small>[על תחילת</small> הדברים<small>],</small> <strong>והכי קאמר</strong> <small>[וכך אמר]</small> יש לדייק כך מן הדברים: <strong>הא</strong> <small>[הרי]</small> <strong>בתוכו</strong> בתוך הסלע — <strong>מטלטלין,</strong> שאסור לטלטל מן הסלע לים, אבל הוא עצמו רשות היחיד ומטלטלין בו. ואולם <strong>עד כמה</strong> יהא שטחו ועדיין יהא מותר לטלטל בו — <strong>עד בית סאתים.</strong>
 <strong>רב אשי אמר</strong> כי את הברייתא אפשר להסביר בצורה אחרת, ובכל זאת לא תהא סתירה לדברי ר' יוחנן: <strong>לעולם</strong> מוסבת ההוספה <strong>ארישא</strong> <small>[על תחילת</small> המשנה<small>],</small> וכדברי רב הונא בר חיננא, אלא שאין להוציא מסקנה כללית לגבי דין קרפף, שכן <strong>הן אמרו והן אמרו.</strong> כי החכמים הם שאמרו דין יסודי זה להחמיר, והם עצמם שאמרו להקל.
 כיצד, <strong>הן אמרו</strong> וקבעו תקנה כי <strong>קרפף יתר מבית סאתים שלא הוקף לדירה, אין מטלטלין בו אלא בארבע אמות,</strong> שכן דינו לענין זה ככרמלית. <strong>ו</strong>אף <strong>הן אמרו: אין מטלטלין מרשות היחיד לכרמלית.</strong> ושני הדברים בגדר גזירות חכמים הם.
 וכך צרפו חכמים את הדברים: <strong>בית סאתים דשרי לטלטולי בכוליה</strong> <small>[שמותר לטלטל בכולו],</small> <strong>אסרי רבנן לטלטולי</strong> <small>[אסרו חכמים לטלטל]</small> <strong>לא מן הים לתוכו ולא מתוכו לים. מאי טעמא</strong> <small>[מה הטעם],</small> <strong>רשות היחיד גמורה היא,</strong> ולא התירו לטלטל מרשות היחיד לכרמלית.
 ואולם אם היה <strong>יתר מבית סאתים,</strong> ש<strong>אסור לטלטולי בכוליה</strong>[לטלטל בכולו] מגזירת חכמים, <strong>שרו רבנן</strong> <small>[התירו חכמים]</small> <strong>לטלטולי</strong> <small>[לטלטל]</small> <strong>מתוכו לים ומן הים לתוכו.</strong> ו<strong>מאי טעמא</strong> <small>[מה הטעם]?</small> <strong>דלמא אמרי</strong> <small>[שמא</small> יבואו אנשים <small>לומר]:</small> <strong>רשות היחיד גמורה היא, ואתי לטלטולי בכוליה</strong> <small>[ויבואו לטלטל בכולה].</small> כי אם יאסרו לטלטל מתוכו לים, יחשבו הכל שדינו כרשות היחיד גמורה, ולכן אף יבואו לטלטל בתוכו. וכיון שעיקרן של הגזירות הוא מדברי חכמים, אמרו חכמים עצמם להתיר טלטול מרשות היחיד לכרמלית, כדי שלא יעברו על גזרת חכמים האחרת שאין לטלטל בשטח הגדול מבית סאתיים. אבל אין להסיק מכאן כל מסקנה כללית.
 ושואלים: <strong>ומאי שנא</strong> <small>[ומה שונה]</small> מדוע העדיפו לקיים גזרה זו דווקא? ומשיבים: כי הטלטול ב<strong>תוכו</strong> של הסלע <strong>שכיח. מתוכו לים ומן הים לתוכו — לא שכיח,</strong> לכן התירו חכמים טלטול זה שאינו שכיח, כדי לחזק גזירת טלטול בתוכו שהוא שכיח.
 <big>ב</big> מסופר: <strong>ההוא ינוקא דאשתפיך חמימיה</strong> <small>[תינוק אחד שנשפכו</small> המים <small>החמים]</small> שהכינו עבורו למילה ביום השבת. <strong>אמר להו</strong> <small>[להם]</small> <strong>רבה: נייתו ליה חמימא מגו ביתאי</strong> <small>[שיביאו לו</small> מים <small>חמים מתוך ביתי].</small> <strong>אמר ליה</strong> <small>[לו]</small> <strong>אביי: והא לא ערבינן</strong> <small>[והרי לא עירבנו</small> בחצר<small>]</small> ואסור לטלטל את המים.
 <strong>אמר ליה</strong> <small>[לו]</small> רבה: <strong>נסמוך אשיתוף</strong> <small>[על שיתוף</small> המבואות<small>]</small> שישמש אף במקום עירוב חצירות בדיעבד. <strong>אמר ליה</strong> <small>[לו]</small> אביי: <strong>הא לא שתפינן</strong> <small>[הרי לא נשתתפנו</small> <strong>במבוי</strong><small>]!</small> אמר לו רבה: אם כן, <strong>נימרו ליה</strong> <small>[שיאמר לו]</small> <strong>לגוי ליתי ליה</strong> <small>[שיביא לו],</small> אף שבדרך כלל אסרו לומר לגוי לעשות בשביל ישראל מלאכה שיש בה חילול שבת.
 <strong>אמר אביי: בעי לאותביה למר, ולא שבקן</strong> <small>[רציתי להקשות לאדוני</small> לרבה, <small>ולא הניחני]</small> <strong>רב יוסף</strong> להקשות, ש<strong>אמר רב יוסף אמר רב כהנא: כי הוינן בי</strong> <small>[כאשר היינו בביתו]</small> של <strong>רב יהודה, הוה אמר לן</strong> <small>[היה אומר לנו]</small> כאשר יש בעיה בהלכה לפנינו, אם הדבר <strong>בדאורייתא</strong> <small>[מדברי תורה] —</small> <strong>קודם מותבינן תיובתא, והדר עבדינן</strong> <small>[מקשים קושיות, ואחר כך עושים אנו]</small> <strong>מעשה.</strong> שאם מוצא מישהו מקום להקשות על המעשה, יש לו להקשות ויתברר הענין, ואחר כך יעשו מעשה. ואולם <strong>בדרבנן</strong> <small>[בדברי חכמים] —</small> <strong>קודם עבדינן</strong> <small>[עושים אנו]</small> <strong>מעשה, והדר מותבינן תיובתא</strong> <small>[ואחר כך מקשים קושיות].</small>
 <strong>לבתר הכי</strong> <small>[לאחר כך]</small> כאשר הביאו את המים <strong>אמר ליה</strong> <small>[לו]</small> רב יוסף לאביי: <strong>מאי בעית לאותביה למר</strong> <small>[מה רצית להקשות לאדוננו,</small> לרבה<small>]?</small> <strong>אמר ליה</strong> <small>[לו]:</small> <strong>דתניא</strong> <small>[ש</small>הרי <small>שנינו</small> בברייתא<small>]:</small> <strong>הזאה</strong> על טמא מת לטהרו בשבת אינה מלאכה האסורה מן התורה, אלא <strong>שבות</strong> היא, כלומר גזירת חכמים שעשו סייג לשמירת השבת. <strong>ו</strong>אף <strong>אמירה לגוי</strong> שיעשה מלאכה עבור ישראל <strong>שבות</strong> היא.
## דף סח.
 <strong>מה הזאה — שבות, ואינה דוחה את השבת,</strong> אף לצורך מצוה. <strong>אף אמירה לגוי — שבות, ואינה דוחה את השבת.</strong> וכיצד אמר רבה שיאמרו לגוי, והרי יעברו בכך על השבות?
 <strong>אמר ליה</strong> <small>[לו]</small> רב יוסף: <strong>ו</strong>כי <strong>לא שני</strong> <small>[שונה]</small> <strong>לך בין שבות דאית ביה</strong> <small>[שיש בו]</small> <strong>מעשה לשבות דלית ביה</strong> <small>[שאין בו]</small> <strong>מעשה? דהא מר</strong> <small>[שהרי החכם</small> רבה<small>]</small> <strong>לא אמר לגוי: זיל אחים</strong> <small>[לך חמם]</small> בשבת, אלא רק אמר לו להביא דבר לרשות אחרת, ושבות קלה היא.
 <big>א</big> כאשר סופר מעשה זה והדיון בו <strong>אמר ליה</strong> <small>[לו]</small> <strong>רבה בר רב חנן לאביי: מבואה דאית ביה תרי גברי רברבי כרבנן</strong> <small>[מבוי שיש בו שני אנשים גדולים כחכמים,</small> כרבה ואביי<small>],</small> היתכן ש<strong>לא ליהוי ביה</strong> <small>[יהא בו]</small> מלכתחילה <strong>לא עירוב ולא שיתוף?! אמר ליה</strong> <small>[לו]:</small> <strong>מאי נעביד</strong> <small>[מה נעשה]?</small> <strong>מר, לאו אורחיה</strong> <small>[רבינו,</small> רבה<small>, אין</small> זו <small>דרכו]</small> ללכת לחזר על בני המבוי ולגבות מהם את העירוב. <strong>אנא, טרידנא בגירסאי</strong> <small>[אני, טרוד בגירסתי]</small> ואין שעתי פנויה לגבות. <strong>אינהו, לא משגחי</strong> <small>[הם,</small> שאר בני המבוי<small>, אינם משגיחים]</small> ולא עשו זאת.
 <strong>ואי אקני להו פיתא בסלא</strong> <small>[ואם אקנה להם פת בסל]</small> לבני המבוי, ועל ידי כך אזכה אותם בשיתוף — <strong>כיון דאי בעו לה מינאי</strong> <small>[שאם ירצו אותה ממני],</small> <strong>ולא אפשר</strong> לי <strong>ליתבה נהלייהו</strong> <small>[לתת אותה להם],</small> משום שהיה עני ופתו מועטה וצריכה לו לעצמו, הרי אז <strong>בטיל</strong> <small>[מבוטל]</small> ה<strong>שיתוף.</strong>
 שכיון שאינו נותן, אין זה עירוב, <strong>דתניא</strong> <small>[ש</small>הרי <small>שנינו</small> בברייתא<small>]:</small> <strong>אחד מבני מבוי שביקש יין ושמן</strong> מן השיתוף, <strong>ולא נתנו לו — בטל השתוף,</strong> שהרי זה מוכיח שאין מחשיבים אותו באמת לשותף.
 ושאל עוד: <strong>ונקני להו מר רביעתא דחלא בחביתא</strong> <small>[ושיקנה להם אדוני רביעית חומץ ב</small>אחת <small>החביות],</small> וכמות מועטה זו של חומץ יכול היה אף אביי לתת עבור כולם. אמר לו אביי: <strong>תניא</strong> <small>[</small>הרי <small>שנינו</small> בברייתא<small>],</small> <strong>אין משתתפין באוצר</strong> (במחסן), כי לא ברור מה הוא החלק המדויק המופרש לצורך העירוב. וכן הדין אם כן לרביעית שאינה מסויימת בתוך החבית.
 והקשה לו: <strong>והא תניא</strong> <small>[והרי שנינו,</small> בברייתא אחרת<small>]</small> <strong>משתתפין! אמר רב אושעיא: לא קשיא</strong> <small>[אין זה קשה],</small> <strong>הא</strong> <small>[זו]</small> הברייתא האומרת שאין משתתפין — כשיטת <strong>בית שמאי, הא</strong> <small>[זו]</small> המתירה — כשיטת <strong>בית הלל,</strong> שנחלקו בבעיה זו של ברירה, אם אומרים שמועיל בירור שלאחר מעשה.
 <strong>דתנן</strong> <small>[ש</small>הרי <small>שנינו</small> במשנה<small>]:</small> <strong>היה המת בבית, ולו</strong> (לבית) <strong>פתחים הרבה — כולן טמאין.</strong> משום שאין יודעים מאיזה פתח יוציאוהו, ואפשר שיוציאו את המת באחד מהפתחים הללו, ואז יטמא תוכו של פתח זה בטומאת האוהל. והלכה היא שמחמת חשש זה, הרי זה כאילו כבר יצא המת דרכו, וכבר נטמא מראש.
 <strong>נפתח אחד מהן — הוא,</strong> אותו פתח, <strong>טמא</strong> שודאי יוציאו דרכו. <strong>וכולן טהורין.</strong> ואם <strong>חישב</strong> תחילה <strong>להוציאו באחד מהן, או בחלון שיש בו ארבעה על ארבעה — מציל על כל הפתחים כולם</strong> שלא יטמאו.
 <strong>בית שמאי אומרים: והוא שחישב</strong> על כך <strong>עד שלא ימות המת.</strong> שכאשר מת, ברור היה כבר באיזה פתח יוציאוהו. <strong>ובית הלל אומרים: אף משימות המת,</strong> שאנו אומרים שהתברר הדבר למפרע שבפתח זה ייצא. וכמחלוקתם במת, אף בשיתוף שבאוצר נחלקו אם רביעית היין שנותנים לאחר מכן משמעה שהתברר למפרע שנשתתף בה כל הזמן.
 <big>ב</big> מסופר: <strong>ההוא ינוקא דאישתפוך חמימיה</strong> <small>[תינוק אחד שנשפכו</small> מים <small>חמים שלו]</small> שהיו מיועדים למילתו ביום השבת, <strong>אמר להו</strong> <small>[להם]</small> <strong>רבא</strong> לשואלים: <strong>נישיילה לאימיה</strong> <small>[נשאל את אמו</small> של התינוק<small>]</small> <strong>אי צריכא</strong> <small>[אם צריכה]</small> היתה למים חמים — <strong>נחים ליה</strong> <small>[יחמם לו</small> אותם<small>]</small> <strong>גוי אגב אימיה</strong> <small>[אמו],</small> כיון שהיולדת בחזקת מסוכנת היא.
 <strong>אמר ליה</strong> <small>[לו]</small> <strong>רב משרשיא לרבא: אימיה קא אכלה תמרי</strong> <small>[אמו</small> בריאה עד שאפילו <small>היא אוכלת תמרים]</small> ובודאי אינה מסוכנת שתצטרך לחמין. <strong>אמר ליה</strong> <small>[לו]:</small> <strong>אימור, תונבא בעלמא הוא דנקט לה</strong> <small>[אמור, שמא בולמוס בלבד הוא שאחזה]</small> ולכן אינה מבחינה במה שאוכלת, אבל באמת עדיין חולה היא.
 כעין זה מסופר: <strong>ההוא ינוקא דאשתפוך חמימיה</strong> <small>[תינוק אחד שנשפכו</small> המים <small>החמים שלו]</small> <strong>אמר להו</strong> <small>[להם]</small> <strong>רבא: פנו לי מאני מבי גברי</strong> <small>[כלי מחדר הגברים]</small> הפתוח לחצר <strong>לבי נשי</strong> <small>[לחדר הנשים]</small> שבחצרי, הפנימי לו, <strong>ואיזיל ואיתיב התם</strong> <small>[ואלך ואשב שם]</small> בחדר הנשים <strong>ואיבטיל להו</strong> <small>[ואבטל להם]</small> לבני חצר התינוק את <strong>הא</strong> <small>[זו]</small> ה<strong>חצר,</strong> כדי שיוכלו להעביר את המים החמים מחצר לחצר.
 <strong>אמר ליה</strong> <small>[לו]</small> <strong>רבינא לרבא: והאמר</strong> <small>[והרי אמר]</small> <strong>שמואל: אין ביטול רשות מחצר לחצר,</strong> ואם כן כיצד יכול אתה לבטל רשותך משם?! <strong>אמר ליה</strong> <small>[לו]:</small> <strong>אנא</strong> <small>[אני]</small> <strong>כר' יוחנן סבירא לי</strong> <small>[סבור אני]</small> ש<strong>אמר: יש ביטול מחצר לחצר,</strong>
 <strong>ואי לא סבר לה מר</strong> <small>[ואם אין אדוני סבור]</small> <strong>כ</strong>שיטת <strong>שמואל</strong>
## דף סח:
 <strong>ניתיב מר בדוכתיה, וניבטיל לדידהו</strong> <small>[ישב אדוני במקומו, ויבטל</small> רשותו <small>להם].</small> וכדי שיוכל אחר כך לטלטל, <strong>וניהדרו אינהו וניבטלו ליה למר</strong> <small>[ויחזרו הם ויבטלו לו לאדוני]</small> לאחר הבאת המים, <strong>דהא</strong> <small>[שהרי]</small> <strong>אמר רב:</strong> שנים הדרים בחצר אחת, ושכחו לערב, הריהם <strong>מבטלין</strong> רשותם כל אחד לחבירו בזמן שהוא צריך להשתמש בה, <strong>וחוזרין ומבטלין</strong> אותם שביטלו עבורם אותה רשות עצמה, בזמן שהראשונים צריכים לה.
 ענה לו: <strong>אנא בהא</strong> <small>[אני ב</small>דבר <small>זה]</small> <strong>כשמואל סבירא לי</strong> <small>[סבור אני]</small> ש<strong>אמר: אין מבטלין וחוזרין ומבטלין.</strong>
 הקשה רבינא: <strong>ולאו חד טעמא</strong> <small>[וכי לא טעם אחד]</small> <strong>הוא</strong> לשתי ההלכות? שהרי <strong>מאי טעמא</strong> <small>[מה טעם]</small> <strong>אין מבטלין וחוזרין ומבטלין — לאו</strong> <small>[האם לא]</small> <strong>משום</strong> ש<strong>כיון דבטליה לרשותיה, אסתלק ליה מהכא</strong> <small>[שביטל את רשותו,</small> הרי הוא כמי ש<small>הסתלק לו מכאן]</small> <strong>לגמרי, והוה ליה</strong> <small>[ונהיה לו]</small> <strong>כבן חצר אחרת, ו</strong>כדעת שמואל <strong>אין ביטול רשות מחצר לחצר.</strong> ואם כן <strong>מר נמי, לא נבטיל</strong> <small>[אדוני גם כן, לא יבטל].</small> שאם מקבל אתה את שיטת שמואל לענין ביטול חוזר, צריך אתה לקבל שיטתו אף לענין ביטול רשות מחצר לחצר.
 ענה לו רבא: לא זהו טעמו של שמואל בענין ביטול חוזר, אלא <strong>התם היינו טעמא: כי היכי דלא ליהוי מלתא דרבנן כחוכא ואטלולא</strong> <small>[שם זהו הטעם: כדי שלא יהיו דברי חכמים כצחוק וליצנות]</small> שעל ידי כך נראה שעושים כרצונם ומבטלין וחוזרים ומבטלים עד שאין לדבר כל משמעות.
 <big>א</big> כיון שהוזכרה הלכה זו דנים בה כעת. <strong>גופא</strong> <small>[לגוף</small> הענין<small>]</small> <strong>רב אמר: מבטלין וחוזרין ומבטלין, ושמואל אמר: אין מבטלין וחוזרין ומבטלין.</strong>
 ורוצים להציע <strong>לימא</strong> <small>[האם נאמר]</small> ש<strong>רב ושמואל בפלוגתא</strong> <small>[במחלוקת]</small> <strong>דרבנן ור' אליעזר קא מיפלגי</strong> <small>[הם חולקים].</small> שמצאנו שנחלקו ר' אליעזר וחכמים בדין אנשי חצר ששכח אחד מהם לערב, ולמחר ביטל רשותו, שלדברי ר' אליעזר (לעיל עירובין כו, א—ב) ביתו אסור לו להכניס ולהוציא ולאנשי החצר מותר, וחכמים סבורים (להלן עירובין סט,ב) כי אף להם אסור.
 ש<strong>רב אמר כ</strong>שיטת <strong>רבנן</strong> שדעתם שאף המבטל רשות חצירו לא ביטל רשות ביתו ולא הסתלק לגמרי, ולכן אפשר לחזור ולבטל לו. <strong>ושמואל</strong> ש<strong>אמר כר' אליעזר</strong> שהריהו כמסולק מן החצר, ולכן אי אפשר לחזור לבטל לו רשות, שהרי אינו נחשב כדר שם.
 ודוחים: <strong>אמר לך</strong> <small>[יכול היה לומר לך]</small> <strong>רב, אנא דאמרי</strong> <small>[אני</small> מה <small>שאמרתי]</small> <strong>אפילו לר' אליעזר</strong> אמרתי, וכך אפשר לפרש: <strong>עד כאן לא</strong> שמענו ש<strong>אמר ר' אליעזר התם</strong> <small>[שם]</small> ש<strong>המבטל רשות חצירו — רשות ביתו ביטל, משום</strong> ש<strong>בבית בלא חצר לא דיירי אינשי</strong> <small>[דרים אנשים],</small> ולכן נראה שביטל הכל. <strong>אבל לענין איסתלוקי</strong> <small>[סילוק],</small> שיחשב כמסלק עצמו לגמרי מהחצר, ולא יוכלו לבטל אותה חזרה בשבילו, <strong>מי</strong> <small>[האם]</small> <strong>אמר?</strong> וייתכן שבכך יודה לשיטת רב.
 <strong>ושמואל אמר: אנא דאמרי</strong> <small>[אני שאמרתי</small> דברי<small>],</small> <strong>אפילו כרבנן</strong> <small>[כ</small>שיטת <small>חכמים],</small> <strong>עד כאן לא</strong> שמענו <strong>קאמרי רבנן התם</strong> <small>[שאמרו חכמים שם]</small> <strong>אלא</strong> שקבעו <strong>מאי דבטיל — בטיל, ודלא בטיל — לא בטיל</strong> <small>[מה שבוטל —</small> <small>בוטל, ו</small>מה <small>שלא בוטל —</small> <small>לא בוטל]</small> <strong>אבל מאי דבטיל — מיהא איסתלק [אבל מה שביטל —</strong> <small>בכל אופן הסתלק]</small> <strong>לגמרי</strong> מאותו דבר. והכל מודים שהמבטל רשותו כאילו אינו מצוי עוד באותו מקום.
 <strong>אמר רב אחא בר חנא אמר רב ששת: כתנאי</strong> <small>[כתנאים,</small> שנחלקו בדבר<small>]</small> ששנינו: <strong>מי שנתן רשותו</strong> לשאר דיירי החצר, לאחר ששכח לערב מבעוד יום וביטלה להם, וחזר <strong>והוציא</strong> אחר כך, <strong>בין בשוגג</strong> ששכח שביטל ו<strong>בין במזיד — אוסר</strong> שוב על כל בני החצר, שעל ידי כך הפקיע את הביטול, אלו <strong>דברי ר' מאיר. ר' יהודה אומר:</strong> אם הוציא <strong>במזיד — אוסר,</strong> אם <strong>בשוגג — אינו אוסר.</strong>
 <strong>מאי לאו, בהא קמיפלגי</strong> <small>[האם לא ב</small>דבר <small>זה נחלקו],</small> <strong>דמר</strong> <small>[שחכם זה,</small> ר' מאיר<small>]</small> <strong>סבר</strong> שכשמבטל, הריהו מסולק לגמרי מרשותו, ולכן <strong>מבטלין וחוזרין ומבטלין,</strong> וכיון שהוציא הרי זה כמבטל את ביטולו. <strong>ו</strong>אילו <strong>מר</strong> <small>[חכם זה,</small> ר' יהודה<small>]</small> <strong>סבר</strong> שכשמבטל, הריהו מסולק לגמרי מרשותו, ולכן <strong>אין מבטלין וחוזרין ומבטלין.</strong>
 <strong>אמר רב אחא בר תחליפא משמיה</strong> <small>[משמו]</small> של <strong>רבא: לא</strong> בענין זה נחלקו, <strong>דכולי עלמא</strong> <small>[ש</small>כן לדעת <small>הכל]</small> לאחר שביטל, הריהו מסולק לגמרי, ולכן <strong>אין מבטלין וחוזרין ומבטלין. והכא</strong> <small>[וכאן]</small> <strong>ב</strong>שאלה אם <strong>קנסו שוגג אטו</strong> <small>[משום]</small> <strong>מזיד קמיפלגי</strong> <small>[הם נחלקו].</small> <strong>מר</strong> <small>[החכם</small> ר' מאיר<small>]</small> <strong>סבר: קנסו שוגג אטו</strong> <small>[משום]</small> <strong>מזיד, ומר</strong> <small>[והחכם</small> ר' יהודה] <strong>סבר: לא קנסו שוגג אטו</strong> <small>[משום]</small>
 <strong>מזיד. רב אשי אמר</strong> שבאמת <strong>רב ושמואל בפלוגתא</strong> <small>[במחלוקת]</small> של <strong>ר' אליעזר ורבנן קא מיפלגי</strong> <small>[וחכמים הם חולקים],</small> ולא כפי שדחינו.
 <big>ב</big> במשנתנו מסופר ש<strong>אמר רבן גמליאל מעשה בצדוקי אחד שהיה דר עמנו</strong> בחצר, ודנו כיצד אפשר להשתמש בחצר כשהוא מצוי שם. ותחילה שואלים: <strong>צדוקי מאן דכר שמיה</strong> <small>[מי הזכיר את שמו]?</small> הרי קודם דובר רק בגוי, ומשום מה בא רבן גמליאל לספר מעשה שהיה בצדוקי?
 ומשיבים: <strong>חסורי מיחסרא והכי קתני</strong> <small>[חסרה</small> המשנה <small>וכך יש לשנותה]:</small> <strong>צדוקי הרי הוא כגוי, ורבן גמליאל אומר: צדוקי אינו כגוי. ואמר רבן גמליאל: מעשה בצדוקי אחד שהיה דר עמנו במבוי בירושלים</strong> וביטל לנו רשותו, <strong>ואמר לנו אבא: מהרו והוציאו את הכלים למבוי</strong> כדי להחזיק בו, שלא יוכל הצדוקי לחזור בו מביטולו <strong>עד שלא יוציא</strong> כליו ויחזור בו מביטולו, <strong>ויאסר עליכם.</strong>
 <strong>והתניא</strong> <small>[והרי שנינו</small> בברייתא<small>]</small> שכך יש להבין את הדבר, שיש בו מחלוקת תנאים: <strong>הדר עם גוי, צדוקי וביתוסי, הרי אלו אוסרין עליו. רבן גמליאל אומר: צדוקי וביתוסי אינן אוסרין. ומעשה בצדוקי אחד שהיה דר עם רבן גמליאל במבוי</strong> אחד <strong>בירושלים, ואמר להן רבן גמליאל לבניו: בני, מהרו והוציאו מה שאתם מוציאין והכניסו מה שאתם מכניסין, עד שלא יוציא התועב</strong> (המתועב) <strong>הזה</strong> את כליו ויחזור בו מביטולו, <strong>ויאסר עליכם, שהרי ביטל רשותו לכם,</strong> אלו <strong>דברי ר' מאיר.</strong>
 <strong>ר' יהודה אומר: בלשון אחרת</strong> אמר: <strong>מהרו ועשו צורכיכם במבוי</strong> מבעוד יום, <strong>עד שלא תחשך ויאסר עליכם.</strong> ומעתה מעיינים בברייתא זו.
 <strong>אמר מר</strong> <small>[החכם]:</small> <strong>הוציאו מה שאתם מוציאין, והכניסו מה שאתם מכניסין, עד שלא יוציא התועב הזה ויאסר עליכם.</strong> ושואלים: האם אפשר לדייק בלשון, <strong>למימרא</strong> <small>[האם לומר</small> מכאן<small>]</small> <strong>דכי מפקי אינהו, והדר מפיק איהו לא אסר</strong> <small>[שאם מוציאים הם</small> חפצים, ואחר כך <small>יחזור ויוציא הוא</small> ביום השבת, <small>לא יאסור</small> עליהם<small>]?!</small>
## דף סט.
 <strong>והתנן</strong> <small>[והרי שנינו</small> <strong>במשנה</strong><small>]</small> <strong>מי שנתן רשותו והוציא, בין בשוגג בין במזיד — אוסר, דברי ר' מאיר.</strong> משמע שגם אם הוציא אחר כך, פקע ביטול הרשות! ודבריו אלו סותרים את מה שאמר בענין הצדוקי.
 <strong>אמר רב יוסף: אימא</strong> <small>[אמור,</small> תקן<small>]</small> שאמר ר' מאיר: <strong>אינו אוסר. אביי אמר: לא קשיא</strong> <small>[אינו קשה],</small> ואפשר ליישב את הסתירה בדברי ר' מאיר כך: <strong>כאן</strong> בצדוקי שאינו יכול לבטל ביטולו — מדובר <strong>שהחזיקו בני מבוי במבוי</strong> קודם שהוציא, <strong>כאן — שלא החזיקו בני מבוי במבוי.</strong>
 <strong>והתניא</strong> <small>[והרי שנינו</small> <strong>בברייתא</strong><small>]:</small> מי שלא עירב, אם <strong>עד שלא נתן</strong> (ביטל) <strong>רשותו, הוציא בין בשוגג בין במזיד — יכול לבטל</strong> אחר כך, אלו <strong>דברי ר' מאיר. ר' יהודה אומר: אם הוציא בשוגג — יכול לבטל, במזיד — אינו יכול לבטל,</strong> שהמחלל שבת במזיד ובפרהסיה דינו כגוי.
 ואולם <strong>מי</strong> שכבר <strong>נתן</strong> (ביטל) <strong>רשותו והוציא</strong> אחר כך, <strong>בין בשוגג בין במזיד — אוסר,</strong> שפקע ביטול רשותו, <strong>דברי ר' מאיר. ר' יהודה אומר: במזיד — אוסר, בשוגג — אינו אוסר. במה דברים</strong> (דבריו של ר' מאיר) <strong>אמורים — בשלא החזיקו</strong> עדיין <strong>בני מבוי במבוי, אבל</strong> אם כבר <strong>החזיקו בני מבוי במבוי,</strong> והוציא <strong>בין בשוגג ובין במזיד — אינו אוסר.</strong>
 <big>א</big> <strong>אמר מר</strong> <small>[החכם</small> בברייתא<small>]:</small> <strong>ר' יהודה אומר בלשון אחרת: מהרו ועשו צורכיכם במבוי עד שלא תחשך ויאסר עליכם. אלמא</strong> <small>[מכאן]</small> שהצדוקי כ<strong>גוי הוא,</strong> שאין ביטולו מועיל. <strong>והא אנן</strong> <small>[והרי אנו]</small> <strong>"עד שלא יוציא" תנן</strong> <small>[שנינו]!</small> משמע שרק עד אז יוכלו להשתמש במבוי, ומכאן שביטולו מכל מקום ביטול הוא!
 ומשיבים: <strong>אימא</strong> <small>[אמור,</small> תקן<small>]</small> <strong>"עד שלא יוציא היום",</strong> כלומר עד שלא יגמר היום הששי. <strong>ואיבעית אימא</strong> <small>[ואם תרצה אמור]</small> <strong>לא קשיא</strong> <small>[אינו קשה],</small> <strong>כאן</strong> ששנינו במשנה שהצדוקי מבטל — מדובר <strong>במומר לחלל שבתות בצנעא. כאן</strong> בדברי ר' יהודה — <strong>במומר לחלל שבתות בפרהסיא,</strong> שהוא כגוי גמור, ולכן אינו יכול לבטל.
 <strong>ומעירים: כמאן אזלא הא דתניא</strong> <small>[כ</small>שיטת <small>מי הולכת</small> ברייתא <small>זו ששנינו]:</small> <strong>מומר וגילוי פנים — הרי זה אינו מבטל רשות.</strong> ולפני עצם הדיון תוהים על הלשון <strong>"גילוי פנים",</strong> כלומר מחוצף העושה דברים בגלוי בניגוד לתורה, האם <strong>מומר הוי</strong> <small>[הוא],</small> ומדוע נאמרו הדברים יחד?
 <strong>אלא</strong> יש לתקן את הלשון כך: <strong>מומר בגילוי פנים,</strong> שהוא מומר המראה את סטייתו מהתורה בפרהסיא — <strong>אינו יכול לבטל רשות, כמאן</strong> <small>[כמי</small> הולכת שיטה זו<small>]</small> <strong>כ</strong>שיטת <strong>ר' יהודה.</strong>
 ומסופר: <strong>ההוא דנפק בחומרתא דמדושא</strong> <small>[</small>אדם <small>אחד שיצא בטבעת אלמוג]</small> שאסור לטלטלה ברשות הרבים בשבת. <strong>כיון דחזייה</strong> <small>[שראה]</small> את <strong>ר' יהודה נשיאה</strong> <small>[הנשיא],</small> <strong>כסייה</strong> <small>[כיסה אותה].</small> שאף שחילל שבת, מכל מקום לא רצה להראות זאת בפני ר' יהודה נשיאה. <strong>אמר</strong> ר' יהודה נשיאה: <strong>כגון זה</strong> (אדם מסוג זה) הנזהר מלחלל שבת בפרהסיא <strong>מבטל רשות</strong> על פי שיטת <strong>ר' יהודה.</strong>
 <big>ב</big> כיון שדובר במי שיצא מגבול תורת ישראל, <strong>אמר רב הונא: איזהו ישראל מומר — זה המחלל שבתות בפרהסיא. אמר ליה</strong> <small>[לו]</small> <strong>רב נחמן: כמאן</strong> <small>[כ</small>שיטת <small>מי]</small> אומר אתה דבר זה? <strong>אי</strong> <small>[אם]</small> <strong>כ</strong>שיטת <strong>ר' מאיר שאמר: חשוד לדבר אחד</strong> כלומר, שיודעים שהוא עובר בענין אחד — <strong>חשוד לכל התורה כולה, אם כן, אפילו באחד מכל איסורין שבתורה נמי</strong> <small>[גם כן],</small> שגם אם עובר הוא על עבירה אחרת, אפילו אינה חמורה כחילול שבת הריהו כמומר.
 <strong>אי כרבנן</strong> <small>[אם</small> כשיטת <small>חכמים],</small> <strong>האמרי</strong> <small>[הרי אמרו]:</small> <strong>חשוד לדבר אחד — לא הוי</strong> <small>[אינו]</small> <strong>חשוד לכל התורה כולה,</strong>
## דף סט:
 <strong>עד דהוי</strong> <small>[שיהיה]</small> <strong>מומר לעבודה זרה,</strong> וכל עוד איננו עובד עבודה זרה איננו נחשד לכול משום עבירה אחת שעובר.
 <strong>אמר רב נחמן בר יצחק:</strong> לא נאמרו דברי רב הונא לענין הגדרתו הכללית של מומר אלא לענין <strong>ליתן רשות ולבטל רשות</strong> בדיני עירובין. <strong>וכדתניא</strong> <small>[וכפי ששנינו</small> בתוספתא<small>]:</small> <strong>ישראל מומר,</strong> אם היה <strong>משמר שבתו בשוק,</strong> כלומר בפרהסיא — הרי הוא <strong>מבטל רשות</strong> כישראל כשר. ואילו זה <strong>שאינו משמר שבתו בשוק — אינו מבטל רשות,</strong> ששוב אינו נחשב לענין זה כישראל.
 <strong>מפני שאמרו: ישראל נוטל רשות ונותן רשות</strong> על ידי ביטול ואמירה בלבד. <strong>ובגוי</strong> אינו כן, שאינו יכול להעביר ולבטל רשות <strong>עד שישכיר</strong> ממש. <strong>כיצד? אומר לו</strong> הישראל לחבירו: <strong>רשותי קנויה לך</strong> או <strong>רשותי מבוטלת לך</strong> — הרי <strong>קנה</strong> רשות, <strong>ואין צריך לזכות</strong> בקנין סודר.
 <strong>רב אשי אמר:</strong> דברי רב הונא לכל ענין נאמרו, ואם תשאל לפי מי פסק רב הונא, הרי זה כשיטת <strong>האי</strong> <small>[זה]</small> ה<strong>תנא הוא, דחמירא עליה</strong> <small>[שחמורה עליו</small>, בעיניו<small>]</small> <strong>שבת כעבודה זרה,</strong> ולכן המחלל שבת הרי אף הוא כגוי ואינו יכול לבטל רשותו.
 <strong>כדתניא</strong> <small>[כפי ששנינו</small> בברייתא<small>]</small> על הכתוב: "דבר אל בני ישראל ואמרת אליהם אדם כי יקריב מכם קרבן לה' מן הבהמה מן הבקר ומן הצאן תקריבו את קרבנכם" (ויקרא א, ב-ג), ולמדנו: <strong>"מכם"</strong> — למעט ש<strong>לא כולכם</strong> מקריבים, <strong>פרט למומר. "מכם"</strong> — הדגשה היא, וכוונתו לומר: <strong>בכם</strong> בין בני ישראל <strong>חלקתי</strong> בין מקיימי התורה הראויים להביא קרבן, ובין אלו שאינם ראויים, <strong>ולא באומות.</strong> שבאומות, גם מי שאינו מקיים את המצוות השייכות לו, מותר לו להביא קרבן.
 <strong>"מן הבהמה"</strong> — נדרש: <strong>להביא</strong> (לרבות, להוסיף) <strong>בני אדם הדומין לבהמה</strong> בזלזולם במה שצריך אדם לעשות, כלומר הרשעים, וללמדנו שאף הם מקריבים קרבנות. <strong>מכאן אמרו</strong> חכמים <strong>: מקבלין קרבנות</strong> נדבה <strong>מפושעי ישראל, כדי שיחזרו בתשובה. חוץ מן המומר, והמנסך יין</strong> לעבודה זרה, <strong>והמחלל שבתות בפרהסיא,</strong> שמהם אין מקבלים קרבנות עד שיחזרו בתשובה שלמה.
 ותוהים: <strong>הא גופא קשיא</strong> <small>[הרי היא עצמה,</small> ברייתא זו<small>, קשה]:</small> <strong>אמרת</strong> בתחילה, <strong>"מכם" — ולא כולכם, להוציא את המומר. והדר תני</strong> <small>[וחזר ושנה]:</small> <strong>מקבלין קרבנות מפושעי ישראל!</strong> ומשיבים: <strong>הא לא קשיא</strong> <small>[זה אינו קשה],</small> ויש לפרש כך: <strong>רישא</strong> <small>[בתחילה]</small> — מדובר <strong>במומר לכל התורה כולה,</strong> שאין מקבלים קרבנותיו, <strong>מציעתא</strong> <small>[האמצע]</small> קטע זה שהזכרנו — <strong>במומר לדבר אחד</strong> בלבד.
 ומקשים: אם כן <strong>אימא סיפא</strong> <small>[אמור</small> את <small>סוף</small> המשנה<small>]</small> שנאמר בה: <strong>חוץ מן המומר והמנסך יין. האי מומר, היכי דמי</strong> <small>[מומר זה, כיצד הוא בדיוק]?</small> <strong>אי</strong> <small>[אם]</small> מדובר ב<strong>מומר לכל התורה — היינו רישא</strong> <small>[הרי זה</small> מה שנאמר ב<small>תחילה].</small> אלא <strong>אי</strong> <small>[אם]</small> מדובר במומר <strong>לדבר אחד, קשיא מציעתא</strong> <small>[קשה האמצע],</small> שנאמר בו שממומר כזה מקבלים קרבנות.
 <strong>אלא לאו הכי קאמר</strong> <small>[האם לא כך</small> התכוון <small>לומר]:</small> <strong>חוץ מן המומר לנסך ולחלל שבתות בפרהסיא</strong> שפסול כמומר לכל התורה כולה. <strong>אלמא</strong> <small>[מכאן</small> נסיק<small>]</small> כי <strong>עבודה זרה ושבת כי הדדי נינהו</strong> <small>[זה כמו זה הם],</small> משמע שיש תנא המחמיר במחלל שבת בפרהסיא כעובד עבודה זרה. ומסכמים: אכן, <strong>שמע מינה</strong> <small>[למד ממנה]</small> שכן הוא.
 <big>א משנה</big> <strong>אנשי חצר ששכח אחד מהן ולא עירב</strong> מבעוד יום עם האחרים, ולכן ביטל למחר את רשות חצירו להם ולא את רשות ביתו — <strong>ביתו אסור מלהכניס ומלהוציא</strong> אל החצר ומן החצר, גם <strong>לו ו</strong>גם <strong>להם. ו</strong>אולם מן הבתים <strong>שלהם מותרין</strong> להוציא לחצר ולהכניס לבית גם <strong>לו ו</strong>גם <strong>להם. נתנו לו רשותן,</strong> שבטלו רשותם לגביו — <strong>הוא מותר, והן אסורין.</strong>
 <strong>היו שנים</strong> בין דרי החצר ששכחו ולא עירבו, וביטלו להם האחרים את רשותם — <strong>אוסרין זה על זה. שאחד נותן רשות ונוטל רשות, שנים</strong> רק <strong>נותנין רשות ואין נוטלין רשות.</strong> וכיון שלא עירבו, לא יתכן ששאר בני החצר יתנו להם רשות. וכיון שיש שנים האסורים, אוסרים הם זה על זה.
 וכן שאלה כללית היא: <strong>מאימתי נותנין</strong> (מבטלים) <strong>רשות?</strong> נחלקו חכמים בדבר, <strong>בית שמאי אומרים: מבעוד יום, ובית הלל אומרים: משחשיכה.</strong> ועוד אמרו: <strong>מי שנתן</strong> (ביטל) <strong>רשותו</strong> ואחר כך חזר <strong>והוציא, בין</strong> שעשה זאת <strong>בשוגג ובין במזיד — הרי זה אוסר</strong> על כל בני החצר, וביטל את מתן הרשות, אלו <strong>דברי ר' מאיר. ר' יהודה אומר: במזיד — אוסר, בשוגג — אינו אוסר.</strong>
 <big>ב גמרא</big> מתחילה מבררים את לשון המשנה. נאמר ש"ביתו אסור מלהכניס ומלהוציא" ונדייק: <strong>ביתו הוא</strong> ש<strong>אסור, הא</strong> <small>[הרי]</small> חלקו היחסי בתוך <strong>חצירו — שריא</strong> <small>[מותרת]</small> לשאר בני החצר.
 ונברר <strong>היכי דמי</strong> <small>[כיצד בדיוק</small> <small>היה הדבר];</small> <strong>אי דבטיל</strong> <small>[אם שביטל],</small> <strong>ביתו אמאי</strong> <small>[מדוע]</small> <strong>אסור. אי דלא בטיל</strong> <small>[אם שלא ביטל],</small> <strong>חצירו אמאי שריא</strong> <small>[מדוע מותרת]?</small> ומשיבים: <strong>הכא במאי עסקינן</strong> <small>[כאן במה אנו עוסקים]</small> במקרה מיוחד <strong>כגון שביטל רשות חצירו</strong> לאחרים, <strong>ולא ביטל רשות ביתו. וקא סברי רבנן</strong> <small>[וסבורים חכמים]:</small> <strong>המבטל רשות חצירו</strong> — אף על פי כן <strong>רשות ביתו לא ביטל,</strong> שמצוי <strong>דדייר איניש</strong> <small>[שדר אדם]</small> <strong>בבית בלא חצר.</strong>
 ועוד מבררים: נאמר כי <strong>"ושלהן מותר לו ולהן",</strong> ושואלים: <strong>מאי טעמא</strong> <small>[מה הטעם]</small> מותר לו? ומשיבים: <strong>דהוי</strong> <small>[שהריהו]</small> כ<strong>אורח לגבייהו</strong> <small>[לגביהם]</small> והוא טפל להם, ומטלטל בשלהם.
 <big>ג</big> במשנה שנינו: <strong>נתנו לו רשותן, הוא מותר והן אסורין.</strong> ושואלים: <strong>ונהוי אינהו</strong> <small>[ושיהיו הם]</small> מבטלי הרשות <strong>לגביה</strong> <small>[לגביו]</small> <strong>כי</strong> <small>[כמו]</small> <strong>אורחין</strong> (אורחים), ויטלטלו אף הם! ומשיבים: <strong>חד</strong> <small>[אחד]</small> <strong>לגבי חמשה — הוי</strong> <small>[הריהו]</small> <strong>אורח</strong> ומתקבל הדבר על הדעת, אבל <strong>חמשה</strong> ויותר <strong>לגבי חד</strong> <small>[אחד]</small> — <strong>לא הוי</strong> <small>[אינו]</small> <strong>אורח,</strong> ואין זו דרך העולם.
 מלשון המשנה רוצים להסיק מסקנה נוספת; <strong>שמע מינה</strong> <small>[</small>האם לא <small>נלמד מכאן]</small> מסדר תיאור הדברים במשנה, כי <strong>מבטלין וחוזרין ומבטלין.</strong> שקודם הוא מבטל להם, ומותר להם להשתמש, ואחר כך הם חוזרים ומבטלים לו, ואז מותר לו ולהם אסור!
 ומשיבים שאין להוכיח מכאן, אלא <strong>הכי קאמר</strong> <small>[כך נאמר]:</small> <strong>נתנו לו רשותן מעיקרא</strong> <small>[מתחילה] —</small> <strong>הוא מותר והן אסורין,</strong> שאין זה המשך לקטע הקודם אלא ענין בפני עצמו.
 <big>ד</big> שנינו שאם <strong>היו שנים אוסרין זה על זה.</strong> ומקשים: <strong>פשיטא</strong> <small>[פשוט]</small> הדבר ומה צורך להודיענו? ומשיבים: <strong>לא צריכא</strong> <small>[נצרכה]</small> אלא במקרה שלאחר שביטלו האחרים את רשותם לשנים אלו, <strong>הדר חד מינייהו ובטיל ליה לחבריה</strong> <small>[חזר אחד מהם וביטל לו לחבירו],</small> <strong>מהו דתימא: לישתרי</strong> <small>[שתאמר: שיהא מותר],</small> <strong>קא משמע לן</strong> <small>[השמיע לנו]</small> ש<strong>כיון דבעידנא דבטיל לא הוה ליה שריותא בהאי</strong> <small>[שבזמן שבטל לא היה לו היתר באותה]</small> <strong>חצר,</strong> למבטל לבד, שהרי הראשונים ביטלוה לשניהם יחד, אם כן אף הוא אינו יכול לבטל, ואין ביטולו מועיל, ושניהם אסורים.
 <big>ה</big> במשנה מוסבר: <strong>שאחד נותן</strong> (מבטל) <strong>רשות.</strong> ושואלים: <strong>הא תו</strong> <small>[זו עוד]</small> <strong>למה לי,</strong> הרי אפשר ללמוד את הדברים ממה שנאמר קודם. כי <strong>אי</strong> <small>[אם]</small> לענין <strong>נותן</strong> רשות — כבר <strong>תנינא</strong> <small>[שנינו]</small> שאחד מבטל רשות, <strong>אי</strong> <small>[אם]</small> לענין <strong>נוטל — כבר תנינא</strong> <small>[שנינו],</small> ולשם מה החזרה?
 ומשיבים: <strong>סיפא איצטריכא ליה</strong> <small>[הסוף הוצרך לו]</small> שיש בו חידוש על הנאמר קודם, ואנו למדים כי <strong>שנים נותנין</strong> (מבטלים) <strong>רשות</strong> שיכולים הם לעשות זאת. ושוב תוהים: <strong>הא נמי פשיטא</strong> <small>[זה גם כן פשוט</small> הוא<small>]</small> שאף רבים נותנים רשות! ומשיבים: <strong>מהו דתימא</strong> <small>[שתאמר]</small>
## דף ע.
 <strong>ליגזר דילמא אתי לבטולי להו</strong> <small>[שיגזור שמא יבואו לבטל להם]</small> שיאמרו שכשם ששניים נותנים רשותם לאחד, אף אחד נותן רשותו לשניים. על כן <strong>קא משמע לן</strong> <small>[השמיע לנו]</small> שאין גוזרים.
 <big>א</big> נאמר במשנה ששנים <strong>אין נוטלין רשות.</strong> ושואלים: <strong>למה לי</strong> לומר זאת? הלא כבר נאמר הדבר קודם! ומשיבים: <strong>לא צריכא</strong> <small>[נצרכה]</small> אלא <strong>אף על גב דאמרי ליה</strong> <small>[אף על פי שאמרו לו]</small> שאר בני החצר לאחד מאותם שלא עירבו: <strong>קני</strong> <small>[קנה]</small> וקבל רשותנו <strong>על מנת להקנות</strong> רשות זאת לחברך האחר — אינו נעשה שליח, ואינו יכול להקנות לחבירו, משום שאף הוא עצמו אינו מקבל רשות במצב זה.
 <big>ב</big> <strong>בעא מינה</strong> <small>[שאל ממנו]</small> <strong>אביי מרבה: חמשה ששרויין בחצר אחת, ושכח אחד מהם ולא עירב, כשהוא מבטל רשותו</strong> האם <strong>צריך לבטל לכל אחד ואחד</strong> מן האחרים <strong>או לא? אמר ליה</strong> <small>[</small><strong>לו]: צריך לבטל לכל אחד ואחד.</strong>
 <strong>איתיביה</strong> <small>[הקשה לו</small> אביי<small>]</small> ממה ששנינו: <strong>אחד</strong> משלושה הדרים בחצר <strong>שלא עירב — נותן</strong> (מבטל) <strong>רשותו לאחד</strong> מהאחרים <strong>שעירב. שנים שעירבו — נותנין</strong> (מבטלים) <strong>רשותן לאחד שלא עירב, ו</strong>כן <strong>שנים שלא עירבו — נותנין רשותן לשנים שעירבו, או לאחד שלא עירב.</strong>
 <strong>אבל לא אחד שעירב נותן רשותו לאחד שלא עירב. ואין שנים שעירבו נותנין רשותן לשנים שלא עירבו. ואין שנים שלא עירבו נותנין רשותן לשנים שלא עירבו. קתני מיהת רישא</strong>
 <small>[שנינו בכל אופן בתחילה]:</small> <strong>אחד שלא עירב — נותן רשותו לאחד שעירב. היכי דמי</strong> <small>[כיצד בדיוק היה הדבר]?</small> <strong>אי דליכא אחרינא בהדיה</strong> <small>[אם שאין אחר עמו],</small> שהיו רק שני אנשים בחצר, <strong>בהדי מאן</strong> <small>[עם מי]</small> <strong>עירב?</strong> שהרי לא יתכן לומר שעירב לבדו כשהיו בחצר רק שני דיירים?
 <strong>אלא פשיטא</strong> <small>[פשוט,</small> מובן] — <strong>דאיכא אחרינא בהדיה</strong> <small>[שיש אחר עמו]</small> פרט לזה שלא עירב, ואתו עירב, ובכל זאת <strong>קתני</strong> <small>[שנינו]:</small> <strong>לאחד שעירב,</strong> משמע שדי אם מבטל לאחד מן השכנים, ואינו צריך לבטל רשותו לכולם!
 ושואלים: <strong>ורבה</strong> כיצד הוא מבין זאת? ומשיבים שרבה מפרש <strong>הכא במאי עסקינן</strong> <small>[כאן במה אנו עוסקים]</small> במקרה מיוחד <strong>דהוה</strong> <small>[שהיה]</small> בחצר עוד אדם אחד, ועירב עימו <strong>ומית</strong> <small>[ומת]</small> בינתיים, ולכן נשאר רק אחד שעירב, וזה שלא עירב מבטל לו רשותו.
 ומקשים: <strong>אי</strong> <small>[אם]</small> סבור אתה שמדובר <strong>דהוה</strong> <small>[שהיה]</small> אחד <strong>ומית</strong> <small>[ומת] —</small> <strong>אימא סיפא</strong> <small>[אמור</small> את <small>סופה]</small> של הברייתא, <strong>אבל אין אחד שעירב, נותן רשותו לאחד שלא עירב. ואי דהוה ומית</strong> <small>[ואם</small> מדובר כ<small>שהיה</small> אחר עמו <small>ומת],</small> <strong>אמאי</strong> <small>[מדוע]</small> <strong>לא</strong> יוכל לתת לו רשות, הרי רק אדם אחד שם!
 <strong>אלא פשיטא דאיתיה</strong> <small>[פשוט,</small> מובן<small>, שישנו]</small> האיש האחר שעימו עירב. <strong>ומדסיפא איתיה, רישא נמי איתיה</strong> <small>[ומ</small>כיון <small>ש</small>ב<small>סוף</small> הברייתא עוסקים במקרה <small>שישנו, תחילת</small> הברייתא <small>גם כן</small> עוסקים כ<small>שישנו].</small>
 את ההוכחה הזו דוחים: <strong>מידי איריא</strong> <small>[האם הדברים שייכים]</small> זה לזה בהכרח, ושני הקטעים מדברים בדבר אחד? <strong>הא כדאיתא, והא כדאיתא</strong> <small>[</small>דבר <small>זה כמו שישנו, וזה כמו שישנו].</small> כלומר, כל פיסקה מדברת במצב דברים מיוחד, ואין הכרח להשוות את המצב בשני הקטעים.
 ומוסיפים: <strong>תדע</strong> שברייתא זו אינה עוסקת אך במצב אחד בלבד, <strong>דקתני סיפא דרישא</strong> <small>[ששנינו</small> ב<small>סוף ההתחלה]:</small> <strong>ושנים שלא עירבו, נותנין רשותן לשנים שעירבו,</strong> ונדייק: <strong>לשנים — אין</strong> <small>[כן],</small> שלא נאמר שיכולים לתת רשותם לאחד בלבד! <strong>לאחד — לא.</strong>
 משמע שחייבים הם לבטל רשות לכל אחד מהם, <strong>ואביי אמר: מאי</strong> <small>[מה</small> פירוש<small>]</small> <strong>"לשנים" — לאחד משנים,</strong> והרי זה כמבטל לשניהם. <strong>אי הכי ליתני</strong> <small>[אם כך שישנה]</small> שמבטלים רשות <strong>לאחד שעירב או לאחד שלא עירב</strong> ונבין כי מדובר שהיו שניים, וגם נלמד חידוש הלכה על ידי כך. ומסכמים: אכן דבר זה <strong>קשיא</strong> <small>[קשה]</small> לשיטת אביי, אבל אינו דוחה את דבריו מכל וכל.
 <strong>נאמר בברייתא זו שאחד שלא עירב נותן רשותו לאחד שעירב. ל</strong>שיטת <strong>אביי</strong> מדובר <strong>דאיתיה</strong> <small>[שישנו</small> אדם נוסף<small>],</small> <strong>וקא משמע לן</strong> <small>[והשמיע לנו</small> בכך<small>]:</small> ש<strong>אין צריך לבטל רשות לכל אחד ואחד. ולרבה</strong> מדובר <strong>דהוה ומית</strong> <small>[שהיה</small> אחר <small>ומת],</small> <strong>ו</strong>חידוש בכך כי <strong>לא גזור</strong> <small>[גזרו]</small> <strong>זימנין דאיתיה</strong> <small>[פעמים שהוא ישנו]</small> ונאסור לבטל אף לאחד שנשתייר משנים.
 נאמר בברייתא: <strong>ושנים שעירבו נותנין רשותן לאחד שלא עירב.</strong> ושואלים: <strong>פשיטא</strong> <small>[פשוט,</small> ברור<small>]</small> שכן הוא, ומה החידוש בדבר? ומשיבים: <strong>מהו דתימא</strong> <small>[שתאמר]</small> <strong>כיון</strong> ש<strong>לא עירב — ליקנסיה</strong> <small>[שיקנסוהו]</small> שיצטרך הוא לבטל רשות, אבל אין מבטלים רשות בשבילו, על כן <strong>קא משמע לן</strong> <small>[השמיע לנו]</small> שאף מותר לבטל לו רשות.
 שנינו שם: <strong>שנים שלא עירבו נותנין רשותן לשנים שעירבו. לרבה — תנא סיפא לגלויי רישא</strong> <small>[שנה</small> את <small>הסוף</small> כדי <strong>לגלות</strong> את משמעות <small>ההתחלה]</small> כפי שהסברנו קודם, שמדובר בשהיה דייר נוסף ומת. <strong>לאביי — שנים שלא עירבו איצטריכא ליה</strong> <small>[נצרכה לו]</small> שיאמר הדבר, משום ש<strong>סלקא דעתך אמינא</strong> <small>[יעלה על דעתך לומר]:</small> <strong>לגזר דלמא אתי לבטולי להו</strong> <small>[לגזור שמא יבוא לבטל להם],</small> כדרך שמותר להם לבטל רשותם לו. על כן <strong>קא משמע לן</strong> <small>[השמיע לנו]</small> שאין גוזרים גזירה זו.
 שנינו עוד: <strong>או לאחד שלא עירב.</strong> ושואלים: <strong>למה לי</strong> תוספת זו? ומסבירים, <strong>מהו דתימא</strong> <small>[שתאמר]:</small> <strong>הני מילי</strong> <small>[דברים אלו]</small> נאמרו <small>—</small> <strong>היכא</strong> <small>[במקום]</small> ש<strong>מקצתן עירבו ומקצתן לא עירבו,</strong> אפשר לבטל רשות ולהתיר. <strong>אבל היכא</strong> <small>[במקום]</small> ש<strong>כולן לא עירבו ליקנסינהו</strong> <small>[שיקנסו אותם]</small> שלא יוכלו לבטל, <strong>כדי שלא תשתכח תורת עירוב</strong> מן הבאים אחריהם, על כן <strong>קא משמע לן</strong> <small>[השמיע לנו]</small> שאין חוששים.
 שנינו שם: <strong>אבל אין אחד שעירב נותן רשותו לאחד שלא עירב. לאביי, אף שהדבר פשוט — תנא סיפא לגלויי רישא</strong> <small>[שנה</small> את <small>הסוף כדי לגלות</small> את פירוש <small>ההתחלה]</small> כפי שהוכיח אביי מכאן שאפשר לבטל רשות לאחד משנים, ולאו דווקא לכל אחד. <strong>לרבה, איידי דתנא רישא תנא נמי סיפא</strong> <small>[מתוך ששנה</small> את <small>ההתחלה, שנה גם כן</small> את <small>הסוף]</small> באותו סגנון, אבל אין לדייק מלשון זו להלכה. 
 שנינו: <strong>ואין שנים שעירבו נותנין רשותן לשנים שלא עירבו.</strong> ומקשים: <strong>הא תו</strong> <small>[</small>דבר <small>זה עוד]</small> <strong>למה לי?</strong> ומשיבים: <strong>לא צריכא</strong> <small>[נצרכה]</small> אלא במקרה <strong>דבטיל ליה חד מינייהו לחבריה</strong> <small>[שביטל לו אחד מהם</small> שלא עירב רשותו <small>לחבירו]</small> <strong>מהו דתימא: לשתרי ליה</strong> <small>[שתאמר: שיהא מותר לו],</small> משום שעתה נשאר רק אחד שיש לו רשות בחצר ולא עירב, <strong>קא משמע לן</strong> <small>[השמיע לנו]</small> <strong>כיון דבעידנא דבטיל</strong> <small>[שבזמן שביטל],</small> <strong>לא הוו ליה שריותא בהא</strong> <small>[היה לו היתר באותה]</small> <strong>חצר</strong> — <strong>לא.</strong> שהרי לא עירב בה, על כן אי אפשר לבטל לו רשות, שהרי הוא אינו יכול לזכות בה.
 נאמר: <strong>ואין שנים שלא עירבו נותנין רשותן לשנים שלא עירבו.</strong> ושואלים: <strong>הא תו</strong> <small>[</small>דבר <small>זה עוד]</small> <strong>למה לי?</strong> ומשיבים: <strong>לא צריכא</strong> <small>[נצרכה]</small> אלא במקרה <strong>דאמרי</strong> <small>[שאמרו]:</small> <strong>קני</strong> <small>[קנה]</small> <strong>על מנת להקנות.</strong> ויעשה אחד מהם שליח ויקנה רשות לחבריו, והשמיענו שבכל זאת אין תקנה זאת מועילה.
 <big>ג</big> <strong>בעא מיניה</strong> <small>[שאל ממנו]</small> <strong>רבא מרב נחמן: יורש מהו שיבטל רשות.</strong> אם שכח אדם ולא עירב, ומת ביום השבת, האם יכול יורשו לבטל?
## דף ע:
 <strong>היכא דאי בעי לערובי</strong> <small>[</small>כרגיל <small>במקום שאם</small> היה אדם <small>רוצה לערב]</small> <strong>מאתמול מצי מערב</strong> <small>[יכול היה לערב] —</small> <strong>בטולי נמי מבטל</strong> <small>[לבטל גם כן</small> יכול <small>לבטל],</small> <strong>אבל האי</strong> <small>[זה]</small> היורש, <strong>כיון דאי בעי לערובי</strong> <small>[שאם היה רוצה לערב]</small> <strong>מאתמול — לא מצי מערב</strong> <small>[היה יכול לערב],</small> שהרי הרשות לא היתה שלו, על כן גם היום <strong>לא מצי מבטל</strong> <small>[אינו יכול לבטל].</small>
 <strong>או דלמא</strong> <small>[שמא]:</small> <strong>יורש כרעיה דאבוה</strong> <small>[רגלו של אביו]</small> <strong>הוא?</strong> כלומר, היורש נחשב כחלק מאביו, וכיון שירשו נעשה כממלא מקום אביו לכל דבר, ממילא אף יכול הוא לבטל כמו האב.
 <strong>אמר ליה</strong> <small>[לו]</small> רב נחמן: <strong>אני אומר</strong> יורש <strong>מבטל, והני דבי</strong> <small>[ואותם</small> חכמים <small>מבית</small> מדרשו<small>]</small> של <strong>שמואל תנו</strong> <small>[שנו]:</small> <strong>אין מבטל. איתיביה</strong> <small>[הקשה לו]</small> רבא לרב נחמן ממה ששנינו בברייתא: <strong>זה הכלל, כל שמותר למקצת שבת — הותר לכל השבת, וכל שנאסר למקצת שבת — נאסר לכל השבת, חוץ ממבטל רשות</strong> שיש לו היתר באמצע השבת.
 ומפרטים: <strong>כל שהותר למקצת שבת, מותר לכל השבת — כגון עירב</strong> בין שתי חצירות סמוכות <strong>דרך הפתח</strong> שביניהן, <strong>ונסתם הפתח</strong> בשבת. או <strong>עירב דרך חלון, ונסתם חלון.</strong> מכיון שהותר לטלטל מחצר לחצר מתחילת השבת, הותר לכל השבת.
 <strong>זה הכלל,</strong> שבא להוסיף על פרט זה — <strong>לאתויי</strong> <small>[להביא]</small> אף מקרה של <strong>מבוי שניטלו קורותיו או לחייו</strong> ביום השבת, שמותר להשתמש בו, כיון שהיה מותר עם כניסת השבת.
 וכן בהמשך הדברים: <strong>כל שנאסר למקצת שבת, נאסר לכל השבת כולה — כגון</strong> שהיו <strong>שני בתים בשני צידי רשות הרבים, והקיפום גוים מחיצה בשבת.</strong> שאף שמחיצה זו נחשבת מחיצה לעניני רשויות, אין האחד יכול לבטל את רשותו לאחר כדי שיוכל להשתמש בה, כיון שלא היו יכולים להתירה מאתמול על ידי עירוב.
 <strong>זה הכלל — לאתויי מאי</strong> <small>[להביא מה]?</small> מקרים נוספים כגון זה: <strong>לאתויי</strong> <small>[להביא]</small> מקרה ש<strong>מת גוי</strong> שהיה דר בחצר <strong>בשבת,</strong> ואותו גוי לא השכיר לישראל רשותו לצורך עירוב, והיתה החצר אסורה בטלטול. וכיון שנאסר לערב מבעוד יום, אף שהגוי האוסר מת בשבת, שוב אין היתר בשבת זו לאיסורה של החצר.
 <strong>וקתני</strong> <small>[ושנינו]:</small> <strong>חוץ ממבטל רשות,</strong> שמבטל אף בתוך השבת, אף על פי שלא עירב מאתמול. ונדייק: <strong>איהו</strong> <small>[הוא</small> עצמו<small>]</small> המבטל — <strong>אין</strong> <small>[כן]</small> יכול לבטל אף בשבת, ואילו <strong>יורש — לא.</strong> היפך דברי רב נחמן!
 והשיב רב נחמן: <strong>אימא</strong> <small>[אמור,</small> הבן<small>]</small> <strong>חוץ מתורת ביטול רשות,</strong> שהכוונה בברייתא אינה לאדם מסויים המבטל רשות, אלא לדין ביטול רשות בכללו, ואף היורש בכלל היכולים לבטל.
 <strong>איתיביה</strong> <small>[הקשה לו]</small> ממקור אחר, ששנינו: <strong>אחד מבני חצר שמת, והניח רשותו</strong> להשתמש בביתו <strong>לאחד מן השוק,</strong> כלומר, לאדם אחר שאינו מדרי החצר. אם מת <strong>מבעוד יום — אוסר,</strong> שאנו אומרים שהאיש מן החוץ קבל חלקו ברשות עוד לפני כניסת השבת והיה חייב לערב עם האחרים, וכיון שלא עירב עם בני החצר שוב הרי זו דירה שאינה מעורבת ואוסרת את כל החצר. אם מת הנותן <strong>משחשיכה — אינו אוסר</strong> שכיון שהותרה למקצת שבת — הותרה לכולה.
 <strong>ו</strong>כן <strong>אחד מן השוק</strong> שהיתה לו דירה בחצר זו <strong>שמת והניח רשותו לאחד מבני החצר</strong> הדר שם. ואותו אדם, רגיל לערב עם חבריו. אם מת הנותן <strong>מבעוד יום — אינו אוסר,</strong> שהרי בשעה שעירב דייר החצר את עירובו הרגיל, עירב גם בשביל דירתו החדשה. ואולם אם מת הנותן <strong>משחשיכה,</strong> ולא עירב — <strong>אוסר,</strong> שהרי היתה הדירה אסורה עם תחילת השבת, ואין עוד היתר לחצר בשבת זו.
 ושאל רבא: לשיטת רב נחמן <strong>אמאי</strong> <small>[מדוע]</small> <strong>אוסר? ניבטיל</strong> <small>[שיבטל]</small> רשותו לשאר בני החצר, שהרי לשיטת רב נחמן יורש יכול לבטל רשותו! והשיב רב נחמן: <strong>מאי</strong> <small>[מה</small> משמעות<small>]</small> <strong>"אוסר" נמי דקתני</strong> <small>[גם כן ששנינו]</small> — אוסר <strong>עד שיבטל,</strong> שאין תקנה על ידי עירוב, אבל על ידי ביטול יש לו אפשרות לתקן.
 <strong>תא שמע</strong> <small>[בוא</small> ו<small>שמע]</small> ראיה אחרת לדבר, שכן שנינו: <strong>ישראל וגר שרויין</strong> (דרים) <strong>במגורה</strong> (במקום העשוי למגורים. ר"ח) <strong>אחת,</strong> שיש שם חדרים אחדים. <strong>ומת גר מבעוד יום,</strong> ולא היו לו בנים לגר זה, וכיון שכך אין לו יורשים אחרים, וכל הקודם זוכה בנכסיו
## דף עא.
 <strong>אף על פי שהחזיק ישראל אחר בנכסיו</strong> של הגר — <strong>אוסר</strong> המחזיק על הדר. אם מת <strong>משחשיכה, אף על פי שלא החזיק ישראל אחר</strong> בנכסיו — <strong>אינו אוסר,</strong> שכבר הותר להם הטלטול בשבת זו.
 ומקשים: <strong>הא גופא קשיא</strong> <small>[זה עצמו קשה],</small> <strong>אמרת:</strong> אם מת <strong>מבעוד יום אף על פי שהחזיק,</strong> ולכאורה מלשון זה אפשר להבין כי <strong>לא מיבעיא</strong> <small>[נצרכה]</small> לומר <strong>כי</strong> <small>[כאשר]</small> <strong>לא החזיק</strong> ודאי שאסור. והרי אינו כן, <strong>אדרבה</strong> (להיפך הוא), <strong>כי לא החזיק</strong> אדם אחר ודאי <strong>לא אסר,</strong> שהרי אז אין בעלים לנכסי הגר, ואין מי שיאסור בחצר זו!
 <strong>אמר רב פפא: אימא</strong> <small>[אמור,</small> תקן את הגרסה<small>]</small> <strong>אף על פי שלא החזיק.</strong> ומקשים: וכי כיצד אפשר לתקן כך, <strong>והא</strong> <small>[והרי]</small> <strong>"אף על פי שהחזיק" קתני</strong> <small>[שנינו]?</small>
 ומשיבים: <strong>הכי קאמר</strong> <small>[כך אמר]</small> כך יש להבין: <strong>אף על פי שלא החזיק מבעוד יום אלא משחשיכה, כיון דהוה ליה</strong> <small>[שהיתה לו</small> אפשרות<small>]</small> <strong>להחזיק מבעוד יום — אוסר.</strong> ואם <strong>משחשיכה, אף על פי שלא החזיק ישראל אחר — אינו אוסר.</strong>
 ומקשים: <strong>"אף על פי שלא החזיק ישראל אחר"</strong> ולכאורה מלשון זה אפשר להבין כי <strong>לא מיבעיא</strong> <small>[נצרכה]</small> לומר <strong>כי</strong> <small>[כאשר]</small> <strong>החזיק,</strong> שאם החזיק שאינו אוסר?! <strong>אדרבה</strong> (להיפך הוא), <strong>כי</strong> <small>[כאשר]</small> <strong>החזיק אסר</strong> <small>[אוסר]!</small>
 <strong>אמר רב פפא: אימא</strong> <small>[אמור,</small> תקן<small>]</small> <strong>"אף על פי שהחזיק".</strong> ומקשים: <strong>והא</strong> <small>[והרי]</small> <strong>"אף על פי שלא החזיק" קתני</strong> <small>[שנינו]!</small> ומפרשים <strong>הכי קאמר</strong> <small>[כך אמר]:</small> <strong>אף על פי שהחזיק משחשיכה, כיון</strong> ש<strong>לא הוה ליה</strong> <small>[היתה לו</small> אפשרות<small>]</small> <strong>להחזיק מבעוד יום — אינו אוסר.</strong>
 ולאחר תיקון הלשון נבוא לעניננו, <strong>קתני מיהת רישא</strong> <small>[שנינו בכל אופן</small> ב<small>תחילת</small> הענין<small>]</small> שהאיש שזכה בנכסי הגר <strong>אוסר, אמאי</strong> <small>[מדוע]</small> <strong>אוסר? ניבטל</strong> <small>[שיבטל]</small> רשותו! ומשמע מכאן שאינו יכול לבטל.
 השיב רב נחמן: <strong>מאי</strong> <small>[מה</small> פירוש<small>]</small> <strong>"אוסר" דקתני</strong> <small>[ששנינו],</small> הכוונה: אוסר <strong>עד שיבטל,</strong> והביטול מועיל.
 <strong>ר' יוחנן אמר: מתניתין</strong> <small>[המשניות]</small> שהקשו מהן, כשיטת <strong>מני</strong> <small>[מי היא]?</small> — כשיטת <strong>בית שמאי היא, דאמרי</strong> <small>[שאומרים]:</small> <strong>אין ביטול רשות בשבת</strong> כלל, אפילו לבעל הרכוש. <strong>דתנן</strong> <small>[ש</small>כן <small>שנינו]</small> במשנה: <strong>מאימתי נותנין</strong> (מבטלים) <strong>רשות? בית שמאי אומרים: מבעוד יום</strong> דוקא, <strong>ובית הלל אומרים:</strong> אפילו <strong>משתחשך.</strong>
 לגופה של מחלוקת זו, <strong>אמר עולא: מאי טעמא</strong> <small>[מה הטעם]</small> של <strong>בית הלל</strong> שמבטלים אף משתחשך, <strong>נעשה כאומר "כלך אצל יפות".</strong> שאם תרם אדם תרומות עבור חבירו שלא מדעתו, ומצאו החבר ואמר לו: מדוע תרמת מאלו? כלך אצל יפות. כלומר היה לך ללכת למצוא יפות מאלה לתרומה. אם היו באותו מקום יפות מהן, תרומתו תרומה. שגילה דעתו למפרע שמסכים להפרשת תרומה זו, והריהו כשלוחו לענין זה. וכך לעניננו, שאם מתכוון אדם להתיר לעצמו ולאחרים את הטלטול בחצר על ידי עירוב, אלא ששכח ולא עירב. וכיון שביטל רשות משחשיכה, נתגלתה דעתו שרצה שתהיה רשותו מעורבת עם של שכניו. ונמצא שאין כאן מעשה גמור, אלא גילוי דעת בלבד.
 <strong>אמר אביי:</strong> אין לסמוך על ביאור זה, שכן אם <strong>מת גוי בשבת מאי</strong> <small>[מה</small> קשר<small>]</small> ל<strong>"כלך אצל יפות" איכא</strong> <small>[יש</small> כאן<small>]?</small> שהרי לפני שמת הגוי אין תועלת בביטול, ובכל זאת אומרים אנו שלאחר שמת, מועיל הביטול, ואין לומר כאן שהתברר הדבר למפרע!
 <strong>אלא</strong> יש לדחות את דברי עולא ולומר כי <strong>הכא בהא קמיפלגי</strong> <small>[כאן בזה הם חולקים]</small> ש<strong>בית שמאי סברי</strong> <small>[סוברים]:</small> <strong>ביטול רשות מיקנא</strong> <small>[קניית]</small> <strong>רשות הוא,</strong> שהשכנים קונים על ידי כך את רשות המבטל. <strong>ומיקנא רשותא</strong> <small>[ולקנות רשות]</small> <strong>בשבת</strong> — <strong>אסור. ובית הלל סברי</strong> <small>[סוברים]:</small> <strong>אסתלוקי רשותא בעלמא</strong> <small>[סילוק רשות בלבד]</small> <strong>הוא, ואסתלוקי רשותא בשבת שפיר דמי</strong> <small>[וסילוק רשות בשבת מותר],</small> ואין לאוסרו משום גזירת מקח וממכר.
 <big>א משנה</big> <strong>בעל הבית שהיה שותף לשכניו</strong> שבמבוי, <strong>לזה ביין ולזה ביין — אינן צריכים לערב.</strong> שאם יש להם שותפות אמיתית, הרי הם לענין זה כבית אחד, ואין צורך בשיתוף נוסף.
 ואם היה שותף <strong>לזה ביין ולזה בשמן — צריכין לערב,</strong> משום שאין לכולם שותפות באותו דבר, ואינם משותפים יחד. <strong>ר' שמעון אומר: אחד זה ואחד זה,</strong> גם השותף עם חבריו בדברים שונים, <strong>אינן צריכין לערב.</strong>
 <big>ב גמרא</big> <strong>אמר רב:</strong> מה ששנינו שהשותף לשני שכניו ביין אינו צריך לערב, <strong>ו</strong>בלבד שיהיה היין של כולם <strong>בכלי אחד. אמר רבא: דיקא נמי</strong> <small>[מדויק</small> הדבר <small>גם כן</small> מן המשנה<small>]</small> <strong>דקתני</strong> <small>[ששנינו]:</small> היה שותף <strong>לזה ביין ולזה בשמן — צריכין לערב. אי אמרת בשלמא רישא</strong> <small>[נניח אם אומר אתה</small> ש<small>בראש</small> המשנה<small>]</small> הכוונה שהיה <strong>בכלי אחד, וסיפא</strong> <small>[והסוף]</small> <strong>בשני כלים,</strong> של יין לחוד ושמן לחוד — <strong>שפיר</strong> <small>[יפה].</small> <strong>אלא אי אמרת רישא</strong> <small>[אם אומר אתה</small> ש<small>בראש</small> המשנה<small>]</small> <strong>בשני כלים, וסיפא</strong> <small>[ו</small>אף <small>הסוף]</small> <strong>בשני כלים, מה לי יין ויין ומה לי שמן ושמן?!</strong> הלא בשני המקרים המצב הוא זהה.
 <strong>אמר ליה</strong> <small>[לו]</small> <strong>אביי:</strong> אין זו הוכחה. אפשר לומר כי מדובר בראש המשנה שהיה אף היין בכלים נפרדים, אבל ההבדל הוא כי <strong>יין ויין — ראוי לערב</strong> זה בזה, וגם אם היו בשני כלים אפשר להחשיבם כאחד. <strong>יין ושמן — אין ראוי לערב.</strong>
 <big>ג</big> <strong>ר' שמעון אומר</strong> שאם היה שותף עם שכניו, אין כל הבדל, ו<strong>אחד זה</strong> כשהיו שותפים ביין בלבד ו<strong>אחד זה</strong> שהיו שותפים ביין ובשמן — <strong>אין צריכין לערב.</strong> ושואלים: <strong>ואפילו לזה ביין ולזה בשמן</strong> והלא אינם ראויים להתערב! <strong>אמר רבה: הכא במאי עסקינן</strong> <small>[כאן במה אנו עוסקים]</small> <strong>בחצר</strong> שהיתה <strong>בין שני מבואות, ור' שמעון לטעמיה</strong> <small>[לטעמו,</small> לשיטתו<small>]</small>
 <strong>דתנן</strong> <small>[ששנינו</small> במשנה<small>]</small> <strong>אמר ר' שמעון: למה הדבר דומה — לשלש חצירות הפתוחות זו לזו ופתוחות לרשות הרבים, עירבו שתים החיצונות עם האמצעית — היא מותרת עמהן, והן מותרות עמה, ושתים החיצונות אסורות זו עם זו.</strong> משמע שיכולים בני חצר אחת לערב לשני צדדים, ולאו דוקא עם חצר אחת בלבד. אף כאן, החצר מעורבת עם האחד על ידי היין ועם השני על ידי השמן.
 <strong>אמר ליה</strong> <small>[לו]</small> <strong>אביי: מי דמי</strong> <small>[האם דומים</small> הדברים<small>]?</small> <strong>התם קתני</strong> <small>[שם שנינו]:</small> <strong>שתים החיצונות אסורות</strong> זו עם זו, <strong>הכא קתני</strong> <small>[כאן שנינו]</small> ש<strong>"אין צריכין לערב",</strong> משמע שכולם מותרים זה בזה!
 ומסבירים: <strong>מאי</strong> <small>[מה</small> פירוש<small>]</small> <strong>"אין צריכין לערב"</strong> הכוונה <strong>שכנים בהדי</strong> <small>[יחד עם]</small> <strong>בעל הבית</strong> כלומר, דיירי החצר כל אחד ואחד עם בן החצר שבאמצע, <strong>אבל שכנים בהדי הדדי</strong> <small>[זה עם זה]</small> כלומר, הדרים במבואות אם רצונם להיות מותרים אלה באלה — <strong>צריכין לערב</strong> ולהניח עירובם בחצר שבאמצע.
## דף עא:
 <strong>ורב יוסף אמר:</strong> מדובר כאן במבוי אחד, ו<strong>ר' שמעון ורבנן בפלוגתא</strong> <small>[במחלוקת]</small> של <strong>ר' יוחנן בן נורי ורבנן קא מיפלגי</strong> <small>[חלוקים];</small> <strong>דתנן</strong> <small>[ששנינו</small> במשנה<small>]</small> היה <strong>שמן</strong> של תרומה <strong>צף על גבי יין, ונגע טבול יום</strong> שמגעו גורם טומאה רק לדברים שהוא נוגע בהם, אבל הם אינם מוסיפים ומטמאים עוד אחרים. אם נגע <strong>בשמן — לא פסל אלא שמן בלבד.</strong> אבל לא את היין, שהרי היין הוא בפני עצמו, וכאמור אין השמן הפסול מחמת טומאה מטמאו. <strong>ור' יוחנן בן נורי אומר: שניהן חיבורין זה לזה</strong> ונחשבים כאחד, ולכן אף היין טמא.
 ומסבירים: <strong>רבנן</strong> <small>[חכמים] —</small> <strong>כרבנן</strong> <small>[כ</small>דברי <small>חכמים]</small> סבורים הם, שיין ושמן אינם נחשבים חיבור זה לזה. <strong>ור' שמעון — כר' יוחנן בן נורי</strong> הסבור ששניהם חיבור, ולכן אפשר גם לעשות עירוב משותף משניהם.
 <big>א</big> <strong>תניא</strong> <small>[שנינו</small> בברייתא<small>],</small> <strong>ר' אליעזר בן תדאי אומר: אחד זה ואחד זה צריכין לערב.</strong> ותוהים: <strong>ואפילו</strong> היה שותף <strong>לזה ביין ולזה ביין?</strong> מדוע לא תספיק שותפות זו לעשותם כמעורבים כבר?
 <strong>אמר רבה:</strong> אם נשתתפו על ידי ש<strong>זה בא בלגינו</strong> המלא יין <strong>ושפך</strong> יין לחבית, <strong>וזה בא בלגינו ושפך — כולי עלמא לא פליגי דהוי</strong> <small>[הכל אינם חולקים שנהיה</small> בכך<small>]</small> <strong>עירוב,</strong> שאף אם לא עשו לכוונת עירוב הרי כעירוב גמור.
 <strong>כי פליגי</strong> <small>[כאשר נחלקו]</small> היה זה <strong>כגון שלקחו חבית של יין בשותפות, ר' אליעזר בן תדאי סבר: אין ברירה,</strong> ואיננו אומרים שמתגלה למפרע לאחר השימוש למי שייך היה כל חלק מהיין. וכיון שכך, אין לאחד מהם חלק מסוים בשיתוף זה, ואין זה ראוי לעירוב. <strong>ורבנן סברי</strong> <small>[ו</small>אילו <small>חכמים סבורים]</small> כי <strong>יש ברירה,</strong> ואפשר לסמוך על השותפות.
 <strong>רב יוסף אמר</strong> שיש להסביר אחרת את מחלוקתם, שכן <strong>ר' אליעזר בן תדאי ורבנן</strong> בבעיה אחרת נחלקו, <strong>בסומכין על שיתוף במקום עירוב.</strong> אם נשתתפו במבוי, אבל לא עשו עירובי חצירות, <strong>קמיפלגי</strong> <small>[נחלקו].</small>
 <strong>דמר</strong> <small>[שחכם זה,</small> ר' אלעזר בן תדאי<small>]</small> <strong>סבר: אין סומכין,</strong> שצריך דווקא עירוב חצירות ואין לסמוך על השיתוף במבוי. <strong>ומר</strong> <small>[וחכם זה,</small> חכמים] <strong>סבר: סומכין,</strong> ועל ידי השיתוף במבוי הותרו אף החצירות.
 <strong>אמר רב יוסף: מנא אמינא לה</strong> <small>[מנין אומר אני אותה],</small> שזהו דבר המחלוקת, שכן <strong>אמר רב יהודה אמר רב: הלכה כר' מאיר</strong> שאין סומכין על שיתוף במקום עירוב. <strong>ואמר רב ברונא אמר רב: הלכה כר' אליעזר בן תדאי. מאי טעמא</strong> <small>[מה טעם]</small> פסק כך, <strong>לאו</strong> <small>[האם לא]</small> <strong>משום דחד טעמא</strong> <small>[שטעם אחד]</small> <strong>הוא,</strong> ויש עקרון אחד בשתי המחלוקות?
 <strong>אמר ליה</strong> <small>[לו]</small> <strong>אביי: ואי חד טעמא, תרתי הלכתא</strong> <small>[ואם טעם אחד</small> הוא, <small>שתי הלכות]</small> <strong>למה לי?!</strong> ולהיפך, די לו שיפסוק הלכה כאחד מהם, וממילא נדע את ההלכה גם במקרה השני. ענה לו רב יוסף: בכל זאת יש טעם בשתי הלכות כי <strong>הא קא משמע לן</strong> <small>[</small>דבר <small>זה השמיע לנו]</small> <strong>דלא עבדינן כתרי חומרי</strong> <small>[שאין אנו עושים כשתי חומרות]</small> שבאות ממקור אחד <strong>בעירובין.</strong> ואילו היה פוסק כר' מאיר בלבד, היינו פוסקים כמותו רק בפרט אחד. ולכן פסק כשני חכמים, שכל אחד מהם מחמיר בנקודה אחרת, כר' אלעזר בן תדאי לענין שיתוף ביין, וכר' מאיר גם לענין שיתוף בפת.
 <big>ב</big> כיון שהוזכרו דברי ר' מאיר, שואלים: <strong>מאי</strong> <small>[מהם]</small> דברי <strong>ר' מאיר ומאי רבנן</strong> <small>[ומהם</small> דברי <small>חכמים]?</small> <strong>דתניא</strong> <small>[ש</small>הרי <small>שנינו</small> בברייתא<small>]:</small> <strong>מערבין בחצרות</strong> הפתוחות אחת לשניה <strong>בפת, ואם רצו לערב ביין — אין מערבין.</strong> ו<strong>משתתפין במבוי</strong> כדי להתירו בטלטול אף שכבר עירבו חצרותיהם <strong>ביין, ואם רצו להשתתף בפת — משתתפין.</strong>
 ומדוע <strong>מערבין בחצרות ומשתתפין</strong> גם <strong>במבוי — כדי שלא לשכח תורת עירוב מן התינוקות. ש</strong>אם יסתפקו רק בשיתוף, <strong>יאמרו</strong> התינוקות לאחר זמן: <strong>אבותינו לא עירבו.</strong> ולכן לצורך חינוך אף מערבים, <strong>דברי ר' מאיר. וחכמים אומרים: או מערבין או משתתפין.</strong>
 <strong>פליגי</strong> <small>[נחלקו]</small> <strong>בה</strong> בבעיה זו <strong>ר' נחומי ורבה, חד</strong> <small>[אחד</small> מהם<small>]</small> <strong>אמר:</strong> אם עירבו חצרותיהם <strong>בפת, דכולי עלמא לא פליגי דבחדא סגי</strong> <small>[הכל אינם חלוקים שב</small>דבר <small>אחד מספיק],</small> ושוב אין צריך להשתתף במבוי. <strong>כי פליגי</strong> <small>[כאשר נחלקו]</small> הרי זה כשנשתתפו <strong>ביין,</strong> שלר' מאיר צריך גם שיתוף, ולחכמים אין צריך.
## דף עב.
 <strong>וחד</strong> <small>[ואחד</small> מהם<small>]</small> <strong>אמר</strong>: אם עירבו <strong>ביין, דכולי עלמא לא פליגי דבעינן תרתי</strong> <small>[הכל אינם חולקים שצריכים שניים]</small> גם שיתוף וגם עירוב. <strong>כי פליגי</strong> <small>[כאשר נחלקו]</small> הרי זה כאשר עשו עירוב <strong>בפת.</strong>
 <strong>מיתיבי</strong> <small>[מקשים]:</small> <strong>וחכמים אומרים או מערבין או משתתפין. מאי לאו</strong> <small>[האם לא]</small> הכוונה: <strong>או מערבין בחצר בפת, או משתתפין במבוי ביין</strong> ומשמע שאף בשיתוף ביין נחלקו.
 <strong>אמר רב גידל אמר רב:</strong> לא כן, אלא <strong>הכי קאמר</strong> <small>[כך אמר]</small> וכך יש להבין: <strong>או מערבין בחצר בפת — ומותרין כאן וכאן. או משתתפין במבוי בפת — ומותרין כאן וכאן.</strong>
 <strong>אמר רב יהודה אמר רב:</strong> בענין זה <strong>הלכה כר' מאיר. ורב הונא אמר:</strong> לא נפסקה הלכה ברורה כמותו אלא <strong>מנהג כר' מאיר,</strong> ולשואל יש לומר שזו ההלכה. <strong>ור' יוחנן אמר:</strong> אף אין זה מנהג שחכמים קבעוהו, אלא <strong>נהגו העם כר' מאיר,</strong> ואין אומרים להם שנהגו שלא כדין.
 <big>א משנה</big> <strong>חמשה חבורות ששבתו בטרקלין אחד,</strong> שחילקוהו לחמישה חלקים על ידי מחיצות ולכל חלק פתח לחצר. <strong>בית שמאי אומרים: עירוב לכל חבורה וחבורה.</strong> שכל חבורה צריכה ליתן חלקה בנפרד לצורך עירוב החצר, שכל אחת כבית נפרד. <strong>ובית הלל אומרים: עירוב אחד לכולן,</strong> שאין בכח המחיצות לעשותם כבתים נפרדים.
 <strong>ו</strong>אולם <strong>מודים</strong> בית הלל <strong>בזמן שמקצתן שרויין בחדרים או בעליות</strong> המובדלים ממש זה מזה, <strong>שהן צריכין עירוב לכל חבורה וחבורה,</strong> ואין אומרים שהבית האחד מצרף אותם להיות כאחד.
 <big>ב גמרא</big> <strong>אמר רב נחמן: מחלוקת</strong> רק כאשר חילקו את הטרקלין זה מזה <strong>במסיפס</strong> (מחיצה נמוכה העשויה מכפיסי עץ), <strong>אבל במחיצה</strong> בריאה שגובהה <strong>עשרה</strong> טפחים — <strong>דברי הכל עירוב לכל חבורה וחבורה,</strong> שזאת חלוקה גמורה ולכל חבורה דירה לעצמה. <strong>איכא דאמרי</strong> <small>[יש שאומרים]</small> באופן אחר, <strong>אמר רב נחמן: אף במסיפס</strong> יש <strong>מחלוקת</strong> אם דינו כמחיצה אם לא.
 מסופר: כי <strong>פליגי</strong> <small>[נחלקו]</small> <strong>בה</strong> בבעיה זו <strong>ר' חייא ור' שמעון ברבי</strong> (בנו של ר' יהודה הנשיא); <strong>חד</strong> <small>[אחד]</small> מהם <strong>אמר: מחלוקת</strong> זו <strong>במחיצות המגיעות לתקרה, אבל מחיצות שאין מגיעות לתקרה</strong> שוודאי אינן עושות חלוקה גמורה — <strong>דברי הכל עירוב אחד לכולן. וחד</strong> <small>[ואחד]</small> מהם <strong>אמר: מחלוקת במחיצות שאין מגיעות לתקרה, אבל מחיצות המגיעות לתקרה — דברי הכל צריכין עירוב לכל חבורה וחבורה,</strong> שהם כבתים נפרדים.
## דף עב:
 <strong>מיתיבי</strong> <small>[מקשים]</small> <strong>אמר ר' יהודה הסבר</strong> (החריף, בעל הסברה): <strong>לא נחלקו בית שמאי ובית הלל על מחיצות המגיעות לתקרה — שצריכין עירוב לכל חבורה וחבורה. על מה נחלקו — על מחיצות שאין מגיעות לתקרה, שבית שמאי אומרים: עירוב לכל חבורה וחבורה</strong> לחוד, <strong>ובית הלל אומרים: עירוב אחד לכולן.</strong>
 <strong>למאן דאמר</strong> <small>[למי שאומר]</small> <strong>במחיצות המגיעות לתקרה מחלוקת</strong> — הרי זו <strong>תיובתא</strong> <small>[קושיה חמורה]!</small> <strong>ולמאן דאמר</strong> <small>[ולמי שאומר]</small> <strong>במחיצות שאין מגיעות לתקרה מחלוקת</strong> — הרי זו <strong>סייעתא</strong> <small>[סיוע],</small> וכן <strong>להך לישנא</strong> <small>[ללשון זו]</small> ש<strong>אמר רב נחמן: מחלוקת במסיפס</strong> — הרי זו <strong>תיובתא</strong> <small>[קושיה חמורה]</small> אלא יש לברר:
 <strong>להך לישנא</strong> <small>[ללשון זו]</small> ש<strong>אמר רב נחמן: אף במסיפס מחלוקת, לימא תהוי תיובתא</strong> <small>[האם נאמר</small> ש<small>תהא</small> זו <small>קושיה חמורה]</small> מדברי ר' יהודה הסבר המנוגדים לה?
 <strong>אמר לך רב נחמן: פליגי</strong> <small>[נחלקו]</small> <strong>במחיצה, והוא הדין במסיפס,</strong> שאף בו נחלקו. <strong>והאי דקא מיפלגי</strong> <small>[וזה שנחלקו</small> במפורש<small>]</small> <strong>במחיצה</strong> ולא במסיפס — <strong>להודיעך כחן</strong> של <strong>בית הלל.</strong> שאפילו שהיו חלוקים במחיצה של ממש, עומדים בית הלל על דעתם שכולם נחשבים כרשות אחת.
 ומקשים: אם אמנם בשני הדברים נחלקו, <strong>וליפלגי</strong> <small>[ושיחלקו</small> במשנה<small>]</small> <strong>במסיפס</strong> ועל ידי כך <strong>להודיעך כחן</strong> של <strong>בית שמאי</strong> שמחמירים אפילו במסיפס! ומשיבים: <strong>כח דהתירא</strong> <small>[ההיתר]</small> <strong>עדיף</strong> לתנא להשמיענו. שאם יש בידו לסגנן את המחלוקת באופן שיתגלה יותר כוחם של המתירים הרי הוא מביאה בסגנון זה.
 <strong>אמר רב נחמן אמר רב: הלכה כר' יהודה הסבר</strong> שבמחיצות המגיעות לתקרה לדעת כולם צריך עירוב לכל אחת ואחת ולא נחלקו אלא במחיצות שאינן מגיעות לתקרה.
 <strong>אמר רב נחמן בר יצחק: מתניתין נמי דיקא</strong> <small>[משנתנו גם כן מדוייקת]</small> כהסבר זה, <strong>דקתני</strong> <small>[ששנינו]:</small> <strong>ומודים בזמן שמקצתן שרויין בחדרים ובעליות, שצריכין עירוב לכל חבורה וחבורה. מאי</strong> <small>[מה</small> משמעם<small>]</small> של <strong>חדרים, ומאי</strong> <small>[ומה</small> משמעם<small>]</small> של <strong>עליות? אילימא</strong> <small>[אם תאמר]</small> <strong>חדרים — חדרים ממש,</strong> שלא היו מעולם מחוברים, <strong>ועליות — עליות ממש, פשיטא</strong> <small>[פשוט</small> הוא<small>],</small> שהרי כן הוא הדין ברבים הדרים בחצר אחת. <strong>אלא לאו</strong> <small>[האם לא]</small> הכוונה שהיו <strong>כעין חדרים, כעין עליות. ומאי ניהו</strong> <small>[ומה</small> הם <small>אלה]</small> — <strong>מחיצות המגיעות לתקרה,</strong> שאף על פי שאינם חדרים ממש — כעין חדרים הם. ומסכמים: אכן <strong>שמע מינה</strong> <small>[נלמד מכאן]</small> שכן הוא.
 <big>א</big> <strong>תנא</strong> <small>[שנינו]:</small> <strong>במה דברים אמורים</strong> שנחלקו בית שמאי והצריכו עירוב, הרי זה <strong>כשמוליכין את עירובן למקום אחר</strong> בחצר, ולא בטרקלין עצמו. <strong>אבל אם היה עירובן בא אצלן,</strong> שבני החצר רוצים לערב באותו בית — <strong>דברי הכל עירוב אחד לכולן.</strong> שמאחר שקובעים את מקום עירובם בבית זה, הרי נעשו כל בני הבית כיחידה אחת.
 <strong>ומעירים: כמאן אזלא הא דתניא</strong> <small>[כ</small>שיטת <small>מי הולכת זו ששנינו</small> בברייתא<small>]</small> <strong>חמשה</strong> שגרים בחצר אחת ו<strong>גבו את עירובן, כשמוליכין את עירובן למקום אחר — עירוב אחד לכולן. כמאן</strong> <small>[כ</small>שיטת <small>מי],</small> <strong>כבית הלל</strong> כפי שהסברנו כאן.
 <strong>ואיכא דאמרי</strong> <small>[ויש שאומרים]</small> נוסחה אחרת: <strong>במה דברים אמורים</strong> שנחלקו בית שמאי ובית הלל, הרי זה <strong>כשהיה עירוב בא אצלן,</strong> שלבית שמאי צריך עירוב לכל אחד, ולבית הלל די בעירוב אחד לכולם. <strong>אבל אם היו מוליכין את עירובן למקום אחר — דברי הכל צריכין עירוב לכל חבורה וחבורה.</strong>
 ואם כן <strong>כמאן אזלא הא דתניא</strong> <small>[כמי הולכת זו ששנינו]:</small> <strong>חמשה שגבו את עירובן, כשמוליכין את עירובן למקום אחר עירוב אחד לכולן, כמאן</strong> <small>[כ</small>שיטת <small>מי]?</small> ש<strong>לא כ</strong>שיטת <strong>חד</strong> <small>[אחד]</small> מהם, שהרי לפי לשון זו אין זו אף שיטת בית הלל.
 <big>ב משנה</big> <strong>האחין שהיו אוכלין על שלחן אביהם וישנים בבתיהם</strong> המיוחדים להם באותה חצר — <strong>צריכין עירוב לכל אחד ואחד. לפיכך, אם שכח אחד מהם ולא עירב — מבטל את רשותו</strong> כדי להתיר לכול לטלטל בחצר זו.
 <strong>אימתי</strong> אמרו דין זה, <strong>בזמן שמוליכין עירובן במקום אחר</strong> בחצר ושלא בבתיהם. <strong>אבל אם היה עירוב בא אצלן</strong> להיות מונח בבית אביהם, <strong>או שאין עמהם דיורין בחצר</strong> אלא האחים ואביהם בלבד — <strong>אינן צריכין לערב,</strong> שהם נחשבים כיחיד הדר בחצר.
 <big>ג גמרא</big> ממה שנאמר במשנה שאם היו ישנים בבתיהם צריכים עירוב לכל אחד ואחד, לכאורה <strong>שמע מינה</strong> <small>[למד מכאן]</small> כי <strong>מקום לינה גורם,</strong> ולפיו קובעים היכן עיקר דירתו של אדם. את המסקנה הזו דוחים: <strong>אמר רב יהודה אמר רב. במקבלי פרס שנו,</strong> שלא דובר במשנה באחים שהיו ממש אוכלים על שולחן אביהם בביתו, אלא היו אוכלי שולחנו במובן זה שהוא מספק להם את מזונם, ולמעשה הם אוכלין בבתיהם.
 <strong>תנו רבנן</strong> <small>[שנו חכמים]:</small> <strong>מי שיש לו בית שער</strong> או <strong>אכסדרה</strong> כעין מרפסת פתוחה, או <strong>מרפסת בחצר חבירו — הרי זה אין אוסר עליו,</strong> משום שאין אלה קרויים דירה. אבל אם היה לו <strong>את בית התבן ואת בית הבקר ובית העצים ובית האוצרות</strong> בחצר חבירו — <strong>הרי זה אוסר עליו</strong> עד שיערב. <strong>ר' יהודה אומר: אינו אוסר אלא מקום דירה בלבד,</strong> ובית שאינו מיועד למגורים אינו נחשב לאסור על בני החצר.
 <strong>אמר ר' יהודה: מעשה בבן נפחא שהיו לו חמש חצירות באושא</strong> והוא עצמו דר רק באחת מהן, <strong>ובא מעשה לפני חכמים</strong> לשאול האם צריך לערב בכל החצירות, <strong>ואמרו: אינו אוסר אלא בית דירה בלבד.</strong>
 ותוהים: <strong>בית דירה סלקא דעתך</strong> <small>[עולה על דעתך</small> לומר<small>]?</small> והלא בית דירה יש לו בכל חמש החצירות! <strong>אלא אימא</strong> <small>[אמור]:</small> <strong>מקום דירה</strong> כלומר במקום שדר בו — שם הוא אוסר, אבל לא במקום אחר.
 נתעוררה השאלה <strong>מאי</strong> <small>[מה</small> נקרא<small>]</small> <strong>מקום דירה? רב אמר:</strong>
## דף עג.
 <strong>מקום</strong> שהוא אוכל את <strong>פיתא</strong> <small>[פת],</small> <strong>ושמואל אמר: מקום לינה.</strong>
 <strong>מיתיבי</strong> <small>[מקשים]</small> על דברי רב: <strong>הרועים, והקייצין</strong> (שומרי התאנים השטוחות בשדה) <strong>והבורגנין</strong> (היושבים בסוכות משמר קטנות) <strong>ושומרי פירות, בזמן שדרכן ללין בעיר</strong> ששם גם מקום אכילתם — <strong>הרי הן כאנשי העיר,</strong> ומודדים תחומם מהעיר, אף על פי שנכנסה השבת בהיותם בשדה. <strong>בזמן שדרכן ללין בשדה, אף על פי שאוכלים בעיר — יש להם אלפים לכל רוח</strong> ממקום לינתם בלבד, וקשה לשיטת רב!
 ומתרצים: <strong>התם</strong> <small>[שם]</small> לענין המצויים בשדה <strong>אנן סהדי דאי ממטו להו ריפתא התם, טפי ניחא להו</strong> <small>[אנו עדים,</small> הכל מבינים, <small>שאם היו מביאים להם אוכל לשם</small> למקום לינתם, <small>היה נוח להם יותר]</small> אך עקרונית הכל תלוי במקום בו חפץ האדם לאכול ולא במקום לינה.
 <strong>אמר רב יוסף: לא שמיע לי הא שמעתא</strong> <small>[שמעתי הלכה זו]</small> של רב, שחלה רב יוסף ושכח תלמודו. <strong>אמר ליה</strong> <small>[לו]</small> הזכירו <strong>אביי</strong> תלמידו: <strong>את</strong> <small>[אתה]</small> <strong>אמרת</strong> אותה <strong>ניהלן</strong> <small>[לנו],</small> <strong>ואהא</strong> <small>[ועל</small> דבר <small>זה]</small> <strong>אמרת</strong> אותה <strong>ניהלן</strong> <small>[לנו]:</small> <strong>האחין שהיו אוכלין על שלחן אביהן, וישנים בבתיהן — צריכין עירוב לכל אחד ואחד. ואמרינן</strong> <small>[ואמרנו]</small> <strong>לך: שמע מינה</strong> <small>[למד מכאן]</small> ש<strong>מקום לינה גורם,</strong> ועל פיו קובעים מקום שביתתו של אדם. <strong>ואמרת לן עלה</strong> <small>[לנו עליה,</small> על כך<small>]</small> <strong>אמר רב יהודה אמר רב: במקבלי פרס שנו</strong> שאינם אוכלים אצל אביהם אלא בביתם ורק מתפרנסים ממה שהוא נותן להם, ובמובן זה קרויים הם אוכלי שולחנו.
 <big>א</big> <strong>תנו רבנן</strong> <small>[שנו חכמים]</small> <strong>מי שיש לו חמש נשים מקבלות פרס מבעליהן,</strong> וכל אחת גרה בבית מיוחד בחצר. <strong>ו</strong>כן <strong>חמשה עבדים מקבלין פרס מרביהן,</strong> שיש לכולם מקום דיור מיוחד בחצר. <strong>ר' יהודה בן בתירא מתיר בנשים,</strong> שאינן צריכות לערב לחוד ונחשבות כדרות עם בעליהן. <strong>ואוסר בעבדים,</strong> שאינם קשורים באדוניהם, וכיון שהם מתגוררים בבתים נפרדים, כל אחד מהם הריהו דייר לעצמו.
 <strong>ר' יהודה בן בבא מתיר בעבדים,</strong> שלדעתו העבד נמשך בעל כרחו אחר רבו. <strong>ואוסר בנשים,</strong> שכל אשה חשובה היא לעצמה ואינה תלויה עד כדי כך בבעלה.
 <strong>אמר רב: מאי טעמא</strong> <small>[מה טעמו]</small> של <strong>ר' יהודה בן בבא,</strong> שכן נאמר <strong>"ודניאל בתרע מלכא"</strong> <small>[בשער המלך]</small> (דניאל ב, מט) (ושם הכוונה לא למקומו ממש, אלא לתפקידו) לומר לנו: בכל מקום שנמצא בו דניאל, הריהו כבשער המלך, משמע שהעבד נמשך אחרי אדוניו.
 ומעתה מבררים צדדים שונים בנושא זה, ותחילה מסכמים את הידוע כבר: <strong>פשיטא</strong> <small>[פשוט],</small> <strong>בן אצל אביו, כדאמרן</strong> <small>[כפי שאמרנו]</small> במשנה. <strong>אשה אצל בעלה ועבד אצל רבו, פלוגתא</strong> <small>[מחלוקת]</small> בין <strong>ר' יהודה בן בתירא ור' יהודה בן בבא.</strong> אולם <strong>תלמיד אצל רבו</strong> המקבל מרבו את הספקת צרכיו ודר עמו בחצר, <strong>מאי</strong> <small>[מה</small> דינו<small>]</small> לגבי קביעות מקומו לענין עירוב?
 <strong>תא שמע</strong> <small>[בוא</small> ו<small>שמע]</small> פתרון לשאלה, <strong>דרב</strong> כאשר היה <strong>בי</strong> <small>[בבית</small> מדרשו<small>]</small> של <strong>ר' חייא אמר: אין אנו צריכין לערב, שהרי אנו סומכין על שלחנו של ר' חייא. ו</strong>כן <strong>ר' חייא</strong> עצמו כשהיה <strong>בי</strong> <small>[בבית</small> מדרשו<small>]</small> של <strong>רבי אמר: אין אנו צריכין לערב, שהרי אנו סומכין על שלחנו של רבי.</strong>
 <big>ב</big> <strong>בעא מיניה</strong> <small>[שאל ממנו]</small> <strong>אביי מרבה: חמשה שגבו את עירובן, כשמוליכין את עירובן למקום אחר</strong> שרוצים לערב חצר זו עם חצר אחרת, האם <strong>עירוב אחד לכולן, או צריכין</strong> להביא <strong>עירוב לכל אחד ואחד? אמר ליה</strong> <small>[לו]</small> רבה: <strong>עירוב אחד לכולן.</strong>
 אמר לו אביי: <strong>והא</strong> <small>[והרי]</small> ה<strong>אחין</strong> שבמשנתנו, <strong>דכי גבו דמו</strong> <small>[שכמי שהיו גובים</small> את העירוב <small>נחשבים],</small> <strong>וקתני</strong> <small>[ו</small>בכל זאת <small>שנינו]:</small> <strong>צריכין עירוב לכל אחד ואחד!</strong> ענה לו רבה: <strong>הכא במאי עסקינן</strong> <small>[כאן במה אנו עוסקים]</small> — <strong>כגון דאיכא דיורין בהדייהו</strong> <small>[שיש דיירים עימם],</small> שלא היו האב והבנים לבדם בחצר זו, ודרו בה גם זרים. <strong>דמגו דהני אסרי, הני נמי אסרי</strong> <small>[שמכיון שאלה</small> הדיירים <small>אוסרים</small> על האחים, <small>אלה</small> האחים עצמם <small>גם כן אוסרים</small> האחד על השני<small>].</small>
 ומעירים: <strong>הכי נמי מסתברא</strong> <small>[כך גם כן מסתבר]</small> <strong>דקתני</strong> <small>[ש</small>כן <small>שנינו]:</small> <strong>אימתי — בזמן שמוליכין את עירובן במקום אחר, אבל אם היה עירובן בא אצלם, או שאין דיורין עמהן בחצר — אין צריכין לערב, שמע מינה [למד מכאן]</strong> שבתחילה מדובר רק כשהיו דיורים עימם.
 <big>ג</big> <strong>בעא מיניה</strong> <small>[שאל ממנו]</small> <strong>רב חייא בר אבין מרב ששת: בני בי</strong> <small>[תלמידי בית</small> מדרשו<small>]</small> של <strong>רב, דאכלי נהמא בבאגא, ואתו ובייתי בבי</strong> <small>[האוכלים לחם ב</small>ביתם ש<small>בבקעה, ובאים ולנים בבית]</small> <strong>רב, כי משחינן להו תחומא</strong> <small>[כאשר מודדים אנו להם את תחום</small> השבת<small>],</small> <strong>מבי</strong> <small>[מבית]</small> <strong>רב</strong> מקום לינתם <strong>משחינן להו</strong> <small>[מודדים להם]</small> <strong>או מבאגא משחינן להו</strong> <small>[מהבקעה</small> מקום אכילתם <small>מודדים להם]?</small> <strong>אמר ליה</strong> <small>[לו]:</small> <strong>משחינן מבי</strong> <small>[מודדים להם מבית]</small> <strong>רב.</strong>
 הקשה לו: <strong>והרי</strong> ה<strong>נותן את עירובו</strong> שהוא מקום סעודה <strong>בתוך אלפים אמה,</strong> ואחר כך <strong>אתי וביית בביתיה, דמשחינן ליה תחומא מעירוביה</strong> <small>[והולך ולן בביתו, שמודדים לו תחום מעירובו],</small> משמע שמקום האכילה הוא הקובע ולא מקום הלינה!
 ומשיבים: <strong>ב</strong>מקרה <strong>ההוא, אנן סהדי</strong> <small>[אנו עדים].</small> <strong>ובהדא, אנן סהדי</strong> <small>[וב</small>מקרה <small>זה, אנו עדים]</small> שאנו יכולים לקבוע מהו עיקר מקום שביתתו של כל אחד מאלה. <strong>ב</strong>מקרה <strong>ההוא</strong> של המניח עירובו <strong>אנן סהדי</strong> <small>[אנו עדים]</small> — <strong>דאי מיתדר ליה התם ניחא ליה</strong> <small>[שאילו היה יכול לדור שם</small> במקום עירובו <small>היה נוח לו]</small> שאם היה יכול ללון שם, היה עושה זאת. שהרי רצונו ללכת למחרת מאותו מקום והלאה. <strong>ובהדא אנן סהדי</strong> <small>[ובזה,</small> בעניננו <small>אנו עדים,</small> ברור לנו<small>]</small> <strong>דאי מייתו להו ריפתא לבי רב, ניחא להו טפי</strong> <small>[שאם היו מביאים אוכל לבית הרב</small> <strong>ויוכלו לאכול שם,</strong> <small>היה נוח להם יותר],</small> ולכן זהו עיקר מקומם.
 <big>ד</big> <strong>בעי</strong> <small>[שאל]</small> <strong>רמי בר חמא מרב חסדא: אב ובנו, הרב ותלמידו,</strong> האם <strong>כרבים דמו</strong> <small>[נחשבים]</small> <strong>או כיחידים דמו</strong> <small>[נחשבים]?</small> ופרטי השאלה למעשה: אם היו גרים בשתי חצירות, האחת פנימית לחבירתה, האם נחשבים הם כרבים ו<strong>צריכין עירוב</strong> כדי שלא תאסור רגלם את הטלטול בחיצונה, <strong>או</strong> שמא נחשבים כיחידים שאין רגלם אוסרת את החיצונה ולכך <strong>אין צריכין עירוב? מבוי שלהן ניתר בלחי וקורה</strong> כמבוי שיש בו דיורים אחדים, <strong>או אין ניתר בלחי וקורה?</strong>
 <strong>אמר ליה</strong> <small>[לו]</small> רב חסדא: <strong>תניתוה</strong> <small>[שניתם</small> כבר כעין זה<small>],</small> <strong>"אב ובנו, הרב ותלמידו, בזמן שאין עמהן דיורין — הרי הן כיחידים, ואין צריכין לערב, ומבוי שלהן ניתר בלחי וקורה</strong> בלא שיתוף<strong>"</strong>.
 <big>ה משנה</big> היו <strong>חמש חצירות פתוחות זו לזו ופתוחות</strong> כולן גם <strong>למבוי,</strong> אם <strong>עירבו</strong> בני החצירות <strong>בחצירות ולא נשתתפו</strong> אלה עם אלה <strong>במבוי — מותרין</strong> לטלטל <strong>בחצירות</strong> ואולם <strong>אסורין במבוי,</strong> שהעירוב שעשו אינו יכול לבוא גם במקום שיתוף במבוי,
## דף עג:
 <strong>ואם נשתתפו במבוי — מותרין לטלטל כאן וכאן,</strong> גם במבוי וגם בחצר.
 אם <strong>עירבו בחצירות</strong> וגם <strong>נשתתפו במבוי, ושכח אחד מבני חצר ולא עירב חצירו אבל נשתתף במבוי — מותרין כאן וכאן</strong> שהשיתוף מועיל כעירוב.
 אולם אם שכח אחד <strong>מבני מבוי ולא נשתתף — מותרין בחצירות ואסורין במבוי,</strong> כללו של דבר <strong>שהמבוי לחצירות כחצר לבתים.</strong>
 <big>א גמרא</big> שואלים: <strong>מני</strong> <small>[</small>של <small>מי היא]</small> משנתנו זו? ומשיבים: כשיטת <strong>ר' מאיר היא,</strong> ש<strong>אמר: בעינן</strong> <small>[צריכים אנו]</small> <strong>עירוב ובעינן</strong> <small>[וצריכים אנו]</small> <strong>גם שיתוף,</strong> ולא די באחד מהם.
 ומקשים: אם כן <strong>אימא מציעתא</strong> <small>[אמור</small> את <small>אמצעה</small> של משנה זו<small>]</small> <strong>"ואם נשתתפו במבוי — מותרין כאן וכאן", אתאן לרבנן דאמרי בחדא סגיא</strong> <small>[הגענו</small> איפה <small>לשיטת חכמים האומרים שבאחד מספיק]</small> ואין צורך גם בעירוב וגם בשיתוף!
 ודוחים: <strong>הא לא קשיא</strong> <small>[זה אינו קשה]</small> וכך יש להבין <strong>ואם נשתתפו נמי קאמר</strong> <small>[גם כן אמר]</small> כלומר שאם לא רק עירבו אלא גם השתתפו מותרים בשניהם.
 ומקשים עוד <strong>אימא סיפא</strong> <small>[אמור</small> את <small>סוף</small> המשנה<small>]:</small> <strong>עירבו בחצירות ונשתתפו במבוי, ושכח אחד מבני חצר ולא עירב — מותרים כאן וכאן. היכי דמי</strong> <small>[כיצד הוא הדבר בדיוק]?</small> <strong>אי דלא בטיל</strong> <small>[אם שלא ביטל]</small> זה ששכח את רשותו לאחרים <strong>אמאי</strong> <small>[מדוע]</small> <strong>מותרים</strong> הם? <strong>אלא פשיטא דבטיל</strong> <small>[פשוט</small> לומר <small>שביטל]</small> ואם כן <strong>אימא סיפא</strong> <small>[אמור</small> את <small>סופה</small> של המשנה<small>]</small> <strong>שכח אחד מבני מבוי ולא נשתתפו — מותרין בחצירות ואסורין במבוי ואי דבטיל</strong> <small>[ואם ביטל</small> רשותו<small>]</small> <strong>אמאי</strong> <small>[מדוע]</small> <strong>אסורין במבוי?</strong>
 <strong>וכי תימא</strong> <small>[ואם תאמר]</small> <strong>קסבר ר' מאיר אין ביטול רשות</strong> מועיל <strong>במבוי. והא תניא</strong> <small>[והרי שנינו</small> בברייתא<small>]:</small> <strong>שהרי ביטל לכם רשותו, דברי ר' מאיר</strong> (לעיל עירובין סח,ב), הרי שר' מאיר מסכים לענין ביטול רשות במבוי.
 <strong>אלא פשיטא</strong> <small>[פשוט,</small> ברור<small>]</small> שמדובר במקרה ש<strong>לא בטיל</strong> <small>[ביטל].</small> <strong>ומדסיפא</strong> <small>[ומ</small>כיון <small>ש</small>ב<small>סופה</small> של המשנה<small>]</small> מדובר ש<strong>לא בטיל</strong> <small>[ביטל] —</small> <strong>רישא נמי דלא בטיל</strong> <small>[</small>ב<small>תחילתה גם כן]</small> מדובר שלא בטיל <small>[ביטל]..</small> ויש איפוא להבין שאם השתתפו, מועיל השיתוף לשם עירוב גם כששכח אחד ולא עירב אפילו בלא ביטול רשותו, והוא כדברי חכמים, ונמצאת משנה זו תמוהה היא: <strong>רישא וסיפא</strong> <small>[ראשה וסופה]</small> כשיטת <strong>ר' מאיר, מציעתא רבנן</strong> <small>[אמצעה</small> כשיטת <small>חכמים]!</small>
 ומתרצים: לא כן, <strong>כולה ר' מאיר היא, וטעמא מאי</strong> <small>[מה הטעם]</small> <strong>אמר ר' מאיר בעינן</strong> <small>[צריכים אנו]</small> <strong>עירוב ובעינן</strong> <small>[וצריכים אנו]</small> <strong>שיתוף</strong> כדי <strong>שלא לשכח תורת עירוב מן התינוקות</strong> שאם רק ישתתפו במבואות ישכחו שיש עירוב חצירות, ואולם <strong>הכא</strong> <small>[וכאן]</small> במקרה שלנו שרק אחד שכח <strong>כיון דרובה</strong> <small>[שרובם]</small> <strong>עירבו</strong> בחצירות <strong>לא משתכחא</strong> <small>[משתכחת]</small> תורת עירוב, ובדיעבד התירו אף במקרה זה.
 <big>ב</big> <strong>אמר רב יהודה: רב לא תני</strong> <small>[שנה]</small> במשנה זו שהיו חצירות <strong>פתוחות זו לזו,</strong> אלא כל חצר היתה פתוחה רק למבוי ועירבה כל חצר לעצמה. <strong>וכן אמר רב כהנא: רב לא תני</strong> <small>[שנה]</small> <strong>"פתוחות זו לזו". איכא דאמרי</strong> <small>[יש אומרים]</small> <strong>רב כהנא גופיה לא תני</strong> <small>[עצמו לא שנה</small> במשנתנו<small>]</small> <strong>"פתוחות זו לזו".</strong>
 <strong>אמר ליה</strong> <small>[לו]</small> <strong>אביי לרב יוסף: מאי טעמא דלא תני</strong> <small>[מה טעמו שלא שנה]</small> <strong>פתוחות זו לזו.</strong> אמר לו רב יוסף: ש<strong>סבר כל שיתוף שאין מכניסו ומוציאו דרך פתחים במבוי</strong> אל המבוי ומשם מכניסים אותו לאחת החצירות <strong>לאו שמיה</strong> <small>[אין שמו]</small> <strong>שיתוף</strong> שאם יעבירו את השיתוף דרך החצירות נראה הדבר כעירוב בלבד, ואינו מועיל. ואף כאן אם החצירות פתוחות זו לזו ויעביר דרכם את השיתוף אין זה שיתוף כראוי.
 <strong>איתיביה</strong> <small>[הקשה לו]</small> ממה ששנינו: <strong>בעל הבית שהיה שותף לשכניו, לזה ביין ולזה ביין, אין צריכין לערב</strong> משמע שאין הכרח לקחת ממש את המזון של השיתוף ולהוליכו ממקום למקום ודי שיהא אדם שותף עם שכניו למבוי בחבית אחת שנכנסה לחצירו בלבד ולא חשוב אף אם לא הועבר השיתוף עצמו במבוי. את הקושיה הזו דוחים שממקור זה אין ראיה ואפשר לומר: <strong>התם, דאפקיה ועייליה</strong> <small>[שם, שהוציאו</small> את היין למבוי ואחר כך <small>הכניסו</small> לחצר שנשמר בה<small>].</small>
 <strong>איתיביה</strong> <small>[הקשה לו]</small> עוד: והרי שנינו במשנה <strong>כיצד משתתפין במבוי,</strong> שדי רק בזיכוי השיתוף על ידי אחד בלבד לאחרים ואין צריך להעבירה בכל פתחי המבוי! ודוחים: <strong>התם נמי דאפקיה ועייליה</strong> <small>[שם גם כן</small> מדובר <small>שהוציאו והכניסו]</small> את מזון השיתוף.
 <strong>מתקיף לה</strong> <small>[מקשה על כך]</small> <strong>רבה בר חנן אלא מעתה הקנה לו פת בסלו הכי נמי דלא הוי</strong> <small>[כך גם כן לא יהא</small> נחשב<small>]</small> <strong>שיתוף?! וכי תימא הכי נמי</strong> <small>[ואם תאמר כך הוא גם כן]</small> <strong>והא</strong> <small>[והרי]</small> <strong>אמר רב יהודה אמר רב</strong> עצמו: <strong>בני חבורה שהיו מסובין</strong> ואוכלין יחד בערב שבת <strong>וקדש עליהן היום</strong> ונכנסה השבת — <strong>הפת שעל</strong> ה<strong>שלחן סומכים עליה משום עירוב</strong> חצירות <strong>ואמרי לה</strong> <small>[ויש אומרים]</small> <strong>משום שיתוף</strong> מבואות.
 <strong>ואמר רבה: לא פליגי</strong> <small>[נחלקו</small> שתי הלשונות<small>]</small> אם עירוב אם שיתוף, אלא <strong>כאן</strong> שסומכין משום עירוב מדובר כשהם <strong>מסובין בבית</strong> ובמזון המונח בבית יכולים להשתמש כעירוב לחצר, <strong>כאן במסובין בחצר,</strong> יכולים לסמוך על הפת שבחצר לשם שיתוף במבוי. ומכל מקום לענינינו למדנו כי אף לדעת רב אין צורך דוקא להוציא את השיתוף למבוי ולהחזירו לחצר.
 <strong>אלא</strong> יש לחזור מן ההסבר הקודם ולומר <strong>טעמא</strong> <small>[הטעם]</small> שלא שנה <strong>רב</strong> "פתוחות זו לזו" <strong>דקא סבר: אין מבוי ניתר בלחי וקורה עד שיהו בתים וחצירות פתוחים לתוכו</strong> בלבד, ואם היו החצירות פתוחות זו לזו הרי הן כחצר אחת ואין למבוי זה היתר על ידי לחי וקורה וממילא אין בו שיתוף.
 <big>ג</big> <strong>גופא כיון שהוזכרו דברי רב דנים עתה בגופם של דברים; אמר רב: אין מבוי ניתר בלחי וקורה</strong> כדרך שמתירים את המבואות
## דף עד.
 <strong>עד שיהו בתים וחצירות</strong> משמע חצירות — שתים (מיעוט רבים) לפחות, ומשמע בתים — שני בתים לפחות לכל חצר, <strong>פתוחין לתוכו,</strong> ואם לא נתקיימו תנאים אלה אין זה מבוי שאפשר להתירו בלחי וקורה. <strong>ושמואל אמר: אפילו בית אחד</strong> בלא חצר <strong>וחצר</strong> שבית פתוח לתוכה <strong>אחת</strong> במבוי אפשר להתירו. <strong>ור' יוחנן אמר אפילו</strong> אינו אלא <strong>חורבה</strong> יש למבוי זה היתר על ידי לחי וקורה.
 <strong>אמר ליה</strong> <small>[לו]</small> <strong>אביי לרב יוסף:</strong> האם <strong>אמר ר' יוחנן</strong> בהיתר מבוי <strong>אפילו בשביל של כרמים?</strong> שאם היו במבוי בית ושביל כרמים שראשו האחד פונה לחצר והשני למבוי האם דיים כדי לעשות שיתוף במבוי? <strong>אמר ליה</strong> <small>[לו]:</small> <strong>לא אמר ר' יוחנן אלא בחורבה, דחזי</strong> <small>[שראויה]</small> <strong>לדירה, אבל שביל של כרמים דלא חזי</strong> <small>[שאינו ראוי]</small> <strong>לדירה — לא.</strong>
 <strong>אמר רב הונא בר חיננא: ואזדא</strong> <small>[והלך]</small> <strong>ר' יוחנן לטעמיה</strong> <small>[לשיטתו]</small> <strong>דתנן</strong> <small>[ששנינו</small> במשנה<small>]</small> <strong>אמר ר' שמעון: אחד</strong> (גם) <strong>גגות ואחד קרפיפות ואחד חצירות — רשות אחת הן לכלים ששבתו לתוכן.</strong> ומותר לטלטל בין אלה כלים שנשארו בשבת, אבל <strong>לא</strong> נחשבו רשות אחת <strong>לכלים ששבתו בתוך הבית</strong> שכלים שהיו בבית אין להוציאם לחצר אחרת בלא עירוב.
 <strong>ואמר רב: הלכה כר' שמעון, והוא שלא עירבו</strong> בני החצירות כל חצר לעצמה שאז יטלטלו רק את הכלים שבחצירות <strong>עצמן אבל עירבו גזרינן</strong> <small>[גוזרים אנו]</small> ואוסרים אף בכלים ששבתו בחצר <strong>דילמא אתי לאפוקי מאני</strong> <small>[שמא יבוא להוציא דברים]</small> של ה<strong>בתים לחצר</strong> ויטעה ויטלטל אף כלים אלה מחצר לחצר שלא כדין.
 <strong>ושמואל אמר: בין עירבו ובין לא עירבו</strong> מותר. <strong>וכן אמר ר' יוחנן: הלכה כר' שמעון, בין עירבו ובין לא עירבו. אלמא: לא גזרינן דילמא אתי לאפוקי מאני</strong> <small>[מכאן</small> ש<small>אין אנו גוזרים שמא יבוא להוציא דברים]</small> של ה<strong>בתים לחצר</strong> לדעת ר' יוחנן, <strong>הכא נמי</strong> <small>[כאן גם כן]</small> לענין היתר במבוי שיש בו חורבה <strong>לא גזרינן דילמא אתי לאפוקי מאני</strong> <small>[אין אנו גוזרים שמא יבואו להוציא את חפצי]</small> <strong>חצר לחורבה</strong> דרך המבוי, שאף על פי שהחורבה כיון שאין בה דיורים אינה נכללת בתוך העירוב ואין בה היתר טלטול, מכל מקום ר' יוחנן אינו חושש לאפשרות טלטול אסור זה.
 <big>א</big> <strong>יתיב</strong> <small>[ישב]</small> <strong>רב ברונא וקאמר להא שמעתא</strong> <small>[ואמר את ההלכה הזו]</small> שלדעת שמואל מבוי שיש בו בית אחד וחצר אחת אפשר להתירו בלחי וקורה. <strong>אמר ליה</strong> <small>[לו]</small> <strong>ר' אלעזר בר בי</strong> <small>[בן בית</small> מדרשו<small>]</small> של <strong>רב: אמר שמואל הכי</strong> <small>[כך]?!</small> <strong>אמר ליה</strong> <small>[לו]:</small> <strong>אין</strong> <small>[כן],</small> <strong>אמר ליה</strong> <small>[לו]:</small> <strong>אחוי</strong> <small>[הראה]</small> <strong>לי</strong> את מקום <strong>אושפיזיה</strong> <small>[דירתו]</small> ואלך ואשאלנו, <strong>אחוי ליה</strong> <small>[הראה לו].</small> <strong>אתא לקמיה</strong> <small>[בא לפני]</small> <strong>שמואל, אמר ליה</strong> <small>[לו]:</small> האם <strong>אמר מר הכי</strong> <small>[ אדוני כך]?</small> <strong>אמר ליה</strong> <small>[לו]:</small> <strong>אין</strong> <small>[כן].</small>
 הקשה לו ר' אלעזר: <strong>והא מר</strong> <small>[והרי אדוני]</small> <strong>הוא</strong> ש<strong>אמר</strong> בענין אחר, <strong>אין לנו בעירובין אלא כלשון משנתינו, שהמבוי לחצירות כחצר לבתים,</strong> ואם כן לפי לשון משנתינו כדיוקה יש צורך בשתי חצירות ושני בתים. <strong>אישתיק</strong> <small>[שתק]</small> שמואל ולא ענה לו.
 ושואלים: האם לאחר ששתק שמואל ולא נתן תשובה לסתירה זו, <strong>קבלה מיניה</strong> <small>[קבל אותה ממנו]</small> הסכים לה לקושיה, וחזר בו <strong>או לא קבלה מיניה</strong> <small>[ממנו].</small> ומנסים להביא ראיה ממעשה שהיה: <strong>תא שמע</strong> <small>[בוא</small> ו<small>שמע],</small> <strong>דההוא מבואה דהוה דייר ביה</strong> <small>[אותו מבוי שהיה גר בו]</small> <strong>איבות בר איהי</strong> בחצר לבדו <strong>עבד ליה לחייא, ושרא ליה</strong> <small>[עשה לו</small> למבוי <small>לחי, והתיר לו]</small> <strong>שמואל</strong> לטלטל בו,
## דף עד:
 <strong>אתא</strong> <small>[בא]</small> <strong>רב ענן</strong> לאחר מות שמואל <strong>שדיה</strong> <small>[והשליכו,</small> את הלחי<small>]</small> כדי שיידע איבות בר איהי שאין מבוי זה מותר בטלטול שאין תקון זה בלחי מועיל אלא למבוי שיש בו שתי חצירות ושני בתים. <strong>אמר</strong> איבות בר איהי בהתמרמרות: <strong>מבואה דדיירנא ביה ואתינא משמיה</strong> <small>[</small>האם <small>מבוי שהייתי דר והולך בו משמו]</small> של <strong>מר שמואל, ניתי</strong> <small>[יבוא]</small> <strong>רב ענן בר רב נישדייה מן</strong> <small>[</small>ו<small>ישליכנו ממני]?!</small> ואם כן, מן העובדה שלחי זה היה קיים כל ימי שמואל <strong>שמע מינה</strong> <small>[למד מכאן]</small> ש<strong>לא קיבלה מיניה</strong> <small>[קבל</small> שמואל <small>ממנו]</small> קושיה זו, שהרי התיר ליחיד הדר במבוי לעשות בו תיקון.
 ודוחים: אין להביא מכאן ראיה גמורה, <strong>לעולם אימא</strong> <small>[</small>אפשר <small>לומר]</small> <strong>לך</strong> ש<strong>קיבלה מינה</strong> <small>[ממנו]</small> וחזר בו מדבריו, ובמבוי זה היה מקרה מיוחד <strong>הכא חזנא הוא דהוה אכיל נהמא בביתיה ואתי ביית בבי כנישתא</strong> <small>[כאן</small> במבוי זה היה גם <small>שמש</small> בית הכנסת <small>שהיה אוכל לחם בביתו</small> במקום אחר <small>ובא ולן בבית הכנסת]</small> שהיה פתוח למבוי זה.
 <strong>ואיבות בר איהי סבר: מקום פיתא גרים</strong> <small>[הפת הוא שגורם]</small> ועל פיו נקבע עיקר מקום שביתה, ולכן אין בית הכנסת נחשב כדירה שהרי אוכל השמש במקום אחר, וסבר שהתיר לו שמואל מטעם כלשהו לעשות תיקון למבואו אף שהוא דר בו ביחידות, אולם לפי האמת לא כך היה. <strong>ושמואל לטעמיה</strong> <small>[לשיטתו]</small> ש<strong>אמר: מקום לינה גרים</strong> <small>[גורם]</small> וכיון שהשמש לן בבית הכנסת שבמבוי זה הרי שם שני בתים וחצירות, ואפשר להתיר את המבוי בלחי וקורה מטעם זה.
 <big>א</big> <strong>אמר ר' יהודה אמר רב: מבוי שצידו אחד גוי וצידו אחד</strong> כמה בתי <strong>ישראל</strong> הפתוחים לרשות הרבים — <strong>אין מערבין אותו דרך חלונות</strong> שבין בית לבית בצדו האחד כדי <strong>להתירו</strong> (את בתי ישראל) לטלטל <strong>דרך פתחים</strong> של הבית הסמוך <strong>למבוי,</strong>
 <strong>אמר ליה</strong> <small>[לו]</small> <strong>אביי לרב יוסף: אמר רב</strong> בענין זה <strong>אפילו בחצר</strong> שדרים בה ישראל וגוי? <strong>אמר ליה</strong> <small>[לו]:</small> <strong>אין</strong> <small>[כן]</small> <strong>דאי</strong> <small>שאם]</small> אפילו <strong>לא אמר מאי</strong> <small>[מה]</small> היה ההבדל? הלא עקרון אחד הוא!
 אמר לו: <strong>הוה אמינא</strong> <small>[הייתי אומר]</small> <strong>טעמא</strong> <small>[טעמו]</small> של <strong>רב משום דקסבר</strong> <small>[שסבר]:</small> <strong>אין מבוי ניתר בלחי וקורה עד שיהו בתים וחצירות פתוחין לתוכו,</strong> וביתו של הגוי אינו נחשב כבית לענין זה, ולכן לא התיר רב.
 אמר לו רב יוסף: אם זהו הטעם, <strong>תרתי</strong> <small>[שתים,</small> שתי הלכות באותו ענין<small>]</small> <strong>למה לי,</strong> הלוא כבר אמר רב שאין מבוי ניתר אלא כשבתים וחצירות פתוחים לתוכו! השיב לו: <strong>צריכא</strong> <small>[צריך]</small> לומר שניהם <strong>דאי מההיא</strong> <small>[שאם מ</small>ההלכה <small>ההיא]</small> לענין בתים וחצירות בכלל,
## דף עה.
 <strong>הוה אמינא</strong> <small>[הייתי אומר]</small> <strong>דירת גוי שמה דירה</strong> לענין החשבתו של המבוי. <strong>קא משמע לן</strong> <small>[השמיע לנו]</small> ש<strong>דירת גוי לא שמה</strong> <small>[אינה נחשבת]</small> <strong>דירה ואי מהכא — הוה אמינא</strong> <small>[ואם מכאן</small> בלבד<small>, הייתי אומר]:</small> <strong>לא ידענא</strong> <small>[אין אני יודע]</small> <strong>בתים כמה</strong> הם, <strong>קא משמע לן</strong> <small>[הרי הוא משמיע לנו]</small> <strong>בתים תרין</strong> <small>[שנים]</small>
 <strong>השתא</strong> <small>[עכשיו]</small> ש<strong>אמר רב אפילו חצר,</strong> משמע <strong>טעמא</strong> <small>[טעמו]</small> <strong>של רב דקא סבר</strong> <small>[שסבר]:</small> <strong>אסור לעשות</strong> שיהא <strong>יחיד</strong> דר <strong>במקום גוי</strong> ולכן אין מסייעים לו לערב, כדי שיכבד עליו להיות שם ויעקור דירתו.
 <strong>אמר רב יוסף: אי הכי היינו דשמענא ליה</strong> <small>[אם כן</small> לפי פירוש זה <small>זהו ששמעתי]</small> <strong>לר' טבלא</strong> ש<strong>אמר: "גוי גוי" תרי זימני</strong> <small>[שתי פעמים]</small> שתי הלכות, <strong>ולא ידענא מאי אמר</strong> <small>[ולא ידעתי, אז מה אמר],</small> וכעת מבין אני שאמר פעם לענין מבוי שבצידו אחד גוי, ופעם אחרת לענין חצר שיש בה גוי.
 <big>א משנה</big> <strong>שתי חצירות</strong> שהיו <strong>זו לפנים מזו</strong> והחיצונה פתוחה לרשות הרבים, <strong>עירבה הפנימית</strong> לעצמה <strong>ולא עירבה החיצונה — הפנימית מותרת והחיצונה אסורה.</strong>
 עירבה <strong>החיצונה ולא הפנימית — שתיהן אסורות</strong> שהרי בני הפנימית עוברים דרך החצר החיצונה והריהם במדת מה כבני חצר שלא עירבו. <strong>עירבה זו לעצמה וזו לעצמה</strong> ולא עירבו אלו עם אלו — <strong>זו מותרת בפני עצמה וזו מותרת בפני עצמה</strong> אבל לא לטלטל מזו לזו.
 <strong>ר' עקיבא אוסר</strong> אף במקרה זה את <strong>החיצונה שדריסת הרגל</strong> של בני החצר הפנימית <strong>אוסרתה</strong> שהרי בני פנימית אסור להם לטלטל בחיצונה. <strong>וחכמים אומרים: אין דריסת הרגל אוסרתה</strong> שכיון שאין בני החצר הפנימית משתמשים בחצר החיצונה, ובחצרם שלהם מותרים הם — אינם אוסרים בחצר אחרת.
 <strong>שכח אחד מן החיצונה ולא עירב — הפנימית מותרת והחיצונה אסורה.</strong> שכח אחד <strong>מהפנימית ולא עירב — שתיהן אסורות.</strong> שהרי מתוך שהפנימית אסורה, הרי שדריסת רגלה אוסרת אף את החיצונה.
 <strong>נתנו עירובן במקום אחד ושכח אחד בין מהפנימית בין מן החיצונה ולא עירב — שתיהן אסורות</strong> שהרי הן כחצר אחת. <strong>ואם היו</strong> החצירות <strong>של יחידים</strong> שבכל חצר רק אדם אחד — <strong>אינן צריכין לערב</strong> ביניהן שלא אמרו דין עירוב אלא ברבים הגרים בחצר.
 <big>ב גמרא</big> <strong>כי אתא</strong> <small>[כאשר בא]</small> <strong>רב דימי אמר ר' ינאי:</strong> משנתנו האומרת שאם עירבה החיצונה ולא הפנימית שתיהן אסורות הרי <strong>זו דברי ר' עקיבא,</strong> ש<strong>אמר: אפילו רגל המותרת במקומה</strong> אפילו אדם הבא מחצר שבה מותר לו לטלטל — <strong>אוסרת שלא במקומה,</strong> אם רגיל הוא לעבור בחצר אחרת ואשר בה נעשה כבן החצר אוסר אף אותה בטלטול. <strong>אבל חכמים אומרים: כשם שרגל המותרת</strong> במקומה <strong>אינה אוסרת</strong> בחצר אחרת — <strong>כך</strong> אפילו <strong>רגל האסורה</strong> במקומה <strong>אינה אוסרת</strong> ומשום כך גם אם לא עירבה החצר הפנימית ועירבה חיצונה בלבד, אין החיצונה נאסרת משום דריסת רגלי בני החצר הפנימית.
 <strong>תנן</strong> <small>[שנינו</small> במשנתנו<small>]:</small> <strong>"עירבה חיצונה ולא פנימית — שתיהן אסורות". מני</strong> <small>[</small>כשיטת <small>מי היא]?</small> <strong>אילימא</strong> <small>[אם תאמר]</small> כשיטת <strong>ר' עקיבא — מאי איריא</strong> <small>[מה שייך,</small> מדוע דוקא<small>]</small> שנה מקרה של <strong>רגל אסורה?</strong> כאשר לא עירבה פנימית, והלא לשיטתו במשנה בדין עירבה זו לעצמה וזו לעצמה <strong>אפילו רגל מותרת נמי</strong> <small>[גם כן]</small> אוסרת, ואף אם היתה הפנימית מערבת לעצמה היתה אוסרת את החיצונה. <strong>אלא לאו רבנן</strong> <small>[</small>האם <small>לא</small> כדברי <small>חכמים]</small> ומשמע שחכמים סבורים בכל זאת כי רגל האסורה במקומה אוסרת שלא במקומה. ובניגוד לדברי ר' ינאי!
 ודוחים: <strong>לעולם</strong> דברים אלה כשיטת <strong>ר' עקיבא</strong> אלא משנתנו בסגנון <strong>"לא זו אף זו" קתני</strong> <small>[שנויה]</small> שהוא הולך מן הפשוט והקל אל מקרה מסובך יותר, וכך יש להבינה: לא רק אם עירבה החיצונה ולא הפנימית אסורות אלא גם אם עירבו כל אחת לעצמה עדיין החיצונה אסורה.
 ועוד שואלים ומבררים: <strong>תנן</strong> <small>[שנינו</small> במשנה<small>]:</small> <strong>עירבה זו לעצמה וזו לעצמה זו מותרת בפני עצמה וזו מותרת בפני עצמה. טעמא</strong> <small>[הטעם,</small> דוקא<small>]</small> ש<strong>עירבה, הא</strong> <small>[הרי]</small> אם <strong>לא עירבה שתיהן אסורות,</strong>
 <strong>והא האי תנא</strong> <small>[והרי תנא זה]</small> נראה ש<strong>אמר</strong> (שהוא סובר) <strong>רגל המותרת אינה אוסרת, רגל האסורה אוסרת, מני הא</strong> <small>[</small>כשיטת <small>מי היא זו]?</small> <strong>אילימא</strong> <small>[אם תאמר]</small> כשיטת <strong>ר' עקיבא היא — אפילו רגל המותרת נמי</strong> <small>[גם כן]</small> אוסרת, <strong>אלא לאו רבנן</strong> <small>[האם לא</small> כשיטת <small>חכמים]</small> <strong>היא.</strong> ומשמע שחכמים סבורים כי רגל האסורה במקומה — אוסרת. <strong>ועוד</strong> ראיה <strong>מדסיפא</strong> <small>[אם סופה]</small> כשיטת <strong>ר' עקיבא רישא לאו</strong> <small>[</small>משמע <small>שראשה איננו]</small> כשיטת <strong>ר' עקיבא.</strong>
 את הקושיה הזו דוחים: כל המשנה <strong>כולה</strong> שיטת <strong>ר' עקיבא היא, וחסורי מיחסרא והכי קתני</strong> <small>[וחסרה</small> המשנה <small>וכך יש לשנותה]:</small> <strong>עירבה זו לעצמה וזו לעצמה — זו מותרת בפני עצמה וזו מותרת בפני עצמה. במה דברים אמורים</strong> שכל אחת מותרת לעצמה — <strong>שעשתה</strong> פנימית <strong>דקה</strong> (מעין מחיצה לפתחה), <strong>אבל לא עשתה דקה — חיצונה אסורה,</strong> כ<strong>דברי ר' עקיבא, שר' עקיבא אוסר את החיצונה, מפני שדריסת הרגל אוסרת</strong> בכל מקרה. <strong>וחכמים אומרים: אין דריסת הרגל אוסרת.</strong>
 <strong>מתיב</strong> <small>[מקשה]</small> <strong>רב ביבי בר אביי</strong> שנינו במשנתנו: <strong>ואם היו</strong> חצירות אלו כל אחת <strong>של יחידים — אין צריכין לערב</strong> ונדייק <strong>הא</strong> <small>[הרי]</small> אם היו חצירות אלו <strong>של רבים צריכין לערב</strong> בכל חצר לחוד, <strong>אלמא</strong> <small>[מכאן]</small> ש<strong>רגל המותרת במקומה — אינה אוסרת, רגל האסורה — אוסרת,</strong> ובנגוד לדברי ר' ינאי בדעת ר' עקיבא!
 <strong>ועוד מתיב</strong> <small>[מקשה]</small> <strong>רבינא</strong> ממשנתנו <strong>"שכח אחד מן החיצונה ולא עירב — הפנימית מותרת, וחיצונה אסורה. שכח אחד מהפנימית ולא עירב — שתיהן אסורות". טעמא</strong> <small>[הטעם,</small> דוקא<small>]</small> ש<strong>שכח הא</strong> <small>[הרי]</small> אם <strong>לא שכח</strong> ועירבה כל חצר לעצמה <strong>שתיהן מותרות. אלמא</strong> <small>[מכאן]</small> ש<strong>רגל המותרת — אינה אוסרת, רגל האסורה — אוסרת</strong> ודברים אלו ודאי אינם דעת ר' עקיבא שהרי לדבריו אף רגל מותרת אוסרת, אלא ודאי הוא מדברי חכמים, הרי שאף חכמים סבורים שרגל האסורה במקומה אוסרת בחצר אחרת.
 <strong>אלא</strong> אין אפשרות להחזיק בגרסה זו <strong>כי אתא</strong> <small>[כאשר בא]</small> <strong>רבין</strong> מסר גרסה מתוקנת לפיה <strong>אמר ר' ינאי: שלש מחלוקות בדבר: תנא קמא סבר: רגל המותרת — אינה אוסרת, רגל האסורה — אוסרת. ר' עקיבא סבר: אפילו רגל המותרת אוסרת. ורבנן בתראי סברי</strong> <small>[וחכמים אחרונים סבורים]:</small> <strong>כשם שרגל מותרת אינה אוסרת — כך רגל האסורה אינה אוסרת</strong> ונתיישבו לפי שיטה זו כל הקשיים שהועלו קודם.
 <big>ג</big> נאמר במשנה כי אם <strong>נתנו עירובן במקום אחד ושכח אחד</strong> מהן הרי הוא אוסר על כולם. ושואלים: <strong>מאי</strong> <small>[מה</small> משמעו<small>]</small> של <strong>מקום אחד,</strong> ומדוע אם נתנו במקום אחד שונה הדבר ממה שנתנו בני כל חצר במקום לחוד?
 (נתנו סימנים לדברים הבאים: <strong>חיצונה עצמה בבית יחידאה רבינא דלא משכח בפנים)</strong>
 <strong>אמר רב יהודה אמר רב:</strong> מקום אחד משמעו שנתנו עירובם בחצר ה<strong>חיצונה, ומאי קרו לה</strong> <small>[ומדוע קראו לה]</small> <strong>"מקום אחד"</strong> — הכונה היא שהוא ה<strong>מקום המיוחד לשתיהן</strong> לשתי החצירות שהרי גם בני החצר הפנימית עוברים שם, שבמקרה זה אם שכח אחד מבני החיצונה אף הפנימית נאסרת, שהרי החצר הפנימית אין עירובה אלא בחצר החיצונה ואינה יכולה לומר שאין לחיצונה שותפות בה, אבל אם שכח אחד מבני הפנימית אינה נאסרת אלא החיצונה.
## דף עה:
 <strong>תניא נמי הכי</strong> <small>[שנויה</small> ברייתא <small>גם כן כך]</small> כדברי ר' יהודה ש"מקום אחד" הכוונה לחיצונה: <strong>נתנו עירובן בחיצונה, ושכח אחד, בין מן החיצונה ובין מן הפנימית, ולא עירב — שתיהן אסורות,</strong> אם <strong>נתנו עירובן בפנימית, ושכח אחד מן הפנימית ולא ערב — שתיהן אסורות.</strong> שכח אחד <strong>מן החיצונה ולא עירב — שתיהן אסורות,</strong> אלו <strong>דברי ר' עקיבא. וחכמים אומרים: בזו</strong> כאשר העירוב מונח בפנימית והשוכח דר בחיצונה, <strong>פנימית מותרת וחיצונה אסורה.</strong>
 <strong>אמר ליה</strong> <small>[לו]</small> <strong>רבה בר חנן לאביי: מאי שנא לרבנן דאמרי</strong> <small>[מה שונה ל</small>שיטת <small>חכמים שאומרים]</small> שהחצר ה<strong>פנימית מותרת — משום דאחדא דשא ומשתמשא</strong> <small>[שמחזיקה דלתה</small> סגורה בפני בני החיצונה<small>, ומשתמשת</small> בחצר בעצמה<small>],</small> <strong>לר' עקיבא נמי</strong> <small>[גם כן]:</small> <strong>תיחד דשא ותשמש</strong> <small>[תאחוז,</small> תסגור<small>, דלתה ותשתמש]!</small> <strong>אמר ליה</strong> <small>[לו]:</small> <strong>עירוב מרגילה,</strong> שלולא היה העירוב מונח בה, אפשר היה לטעון כן. אבל עתה כיון שהעירוב מונח בה, נעשית החיצונה רגילה לבוא אליה.
 והקשו: אם כן, <strong>לרבנן נמי</strong> <small>[לחכמים גם כן]</small> אפשר לומר <strong>עירוב מרגילה!</strong> ומשיבים: <strong>דאמרה</strong> <small>[שאומרת</small> אז<small>]</small> החצר הפנימית לחיצונה: <strong>לתקוני</strong> <small>[ל</small>שם <small>תיקון]</small> <strong>שיתפתיך</strong> שיתפנו אתכם בעירוב אחד, <strong>ולא לעוותי</strong> <small>[ל</small>שם <small>קלקול].</small> וכיון ששכח אחד מכם, אין אנו מסכימים עוד בשותפות זו.
 ומקשים: לשיטת <strong>ר' עקיבא נמי תימא</strong> <small>[גם כן תאמר]</small> החצר הפנימית: <strong>לתקוני</strong> <small>[לתיקון]</small> <strong>שיתפתיך ולא לעוותי</strong> <small>[לקלקול]?</small> ומשיבים: <strong>דאמרה</strong> <small>[שאומרת]</small> <strong>לה</strong> חצר חיצונה לפנימית: <strong>מבטלינן</strong> <small>[מבטלים אנחנו]</small> <strong>לך רשותי</strong> (לכם את רשותנו), ואז מותר לבני פנימית לטלטל בחצרם. ודברי ר' עקיבא הם עד שביטלו. <strong>ורבנן</strong> <small>[וחכמים],</small> לדעתם <strong>אין ביטול רשות מחצר לחצר.</strong>
 ושואלים: <strong>לימא</strong> <small>[האם לומר]</small> כי <strong>שמואל ור' יוחנן</strong> החולקים (לעיל עירובין סח,א) אם יש ביטול מחצר לחצר <strong>בפלוגתא דרבנן</strong> <small>[במחלוקת של חכמים]</small> <strong>ור' עקיבא קא מיפלגי</strong> <small>[נחלקו].</small> ש<strong>שמואל</strong> הסבור שאין ביטול רשות מחצר לחצר <strong>אמר כרבנן</strong> <small>[כחכמים],</small> <strong>ור' יוחנן</strong> הסבור שיש ביטול רשות <strong>אמר כר' עקיבא?</strong>
 ודוחים: <strong>אמר לך שמואל</strong> <small>[יכול היה שמואל לומר לך]</small> <strong>אנא דאמרי</strong> <small>[אני שאמרתי]</small> את דברי, <strong>אפילו ל</strong>שיטת <strong>ר' עקיבא</strong> אמרתי. <strong>עד כאן לא</strong> שמענו ש<strong>אמר ר' עקיבא הכא</strong> <small>[כאן]</small> שיש ביטול רשות מחצר לחצר <strong>אלא בשתי חצירות זו לפנים מזו, דאסרן אהדדי</strong> <small>[ש</small>הן <small>אוסרות זו על זו],</small> <strong>אבל התם</strong> <small>[שם]</small> שנחלקו בשתי חצירות סמוכות, <strong>מי קא אסרן אהדדי</strong> <small>[האם הן אוסרות זו על זו]?</small> ולכן שם אין צורך כלל לבטל רשות, אף לשיטה זו.
 <strong>ור' יוחנן אמר: אנא דאמרי</strong> <small>[אני שאמרתי]</small> את דברי <strong>אפילו לרבנן</strong> <small>[ל</small>שיטת <small>חכמים]</small> אמרתי, <strong>עד כאן לא קאמרי רבנן הכא</strong> <small>[אמרו חכמים כאן]</small> שאין חצר יכולה לבטל רשותה לחצר שניה <strong>אלא</strong> משום <strong>דאמרה</strong> <small>[שאומרת]</small> החצר הפנימית <strong>לה: אדמבטלת</strong> <small>[עד שאת מבטלת]</small> <strong>לי</strong> רשות, <strong>קא אסרת עלאי</strong> <small>[הרי את אוסרת עלי],</small> ומוותרים אנו על הביטול ועל האיסור. <strong>אבל התם, מי קאסרת עלה</strong> <small>[שם, האם אוסרת עליה]?</small> וכיון שכך לא אמרו חכמים שאין לבטל.
 <big>א</big> נאמר במשנה: <strong>ואם היו</strong> החצירות <strong>של יחידים</strong> אין צריכים לערב. <strong>אמר רב יוסף, תני</strong> <small>[שנה]</small> <strong>רבי: היו שלשה</strong> אנשים בשתי החצירות — <strong>אסורין</strong> בלא עירוב. בין שהיו שנים בחיצונה ואחד בפנימית, ובין שהיו שנים בפנימית ואחד בחיצונה.
 <strong>אמר להו</strong> <small>[להם]</small> <strong>רב ביבי</strong> לחכמים: <strong>לא תציתו ליה, אנא אמריתה ניהלה</strong> <small>[אל תקשיבו לו,</small> שטעות בידו<small>,</small> כי <small>אני אמרתי אותה לו],</small> <strong>ומשמיה</strong> <small>[ומשמו]</small> של <strong>רב אדא בר אהבה אמריתה ניהלה</strong> <small>[אמרתי אותה לו],</small> אלא משום שחלה רב יוסף נשתכח ממנו דיוק הדברים, והנוסח הנכון היה כך: אם היו שנים בחיצונה אסור, <strong>הואיל ואני קורא בהן רבים בחיצונה,</strong> וגזרו חכמים שיהיו רבים אלה אוסרים את הפנימית. <strong>אמר רב יוסף</strong> בהשתוממות כששמע זאת: <strong>מריה</strong> <small>[ריבונו]</small> של <strong>אברהם! 'רבים' ב'רבי' איחלף</strong> <small>[התחלף]</small> <strong>לי,</strong> שכשהחל להיזכר בתלמודו מחדש נדמה היה לו בטעות כי הלכה זו נאמרה בשם "רבי", במקום שנאמרה בדין "רבים", ובשל טעות זאת יצר אותה גירסה מדומה.
 <strong>ושמואל אמר: לעולם מותרות, עד שיהו שנים בפנימית ואחד בחיצונה.</strong>
 <strong>אמר ר' אלעזר: וגוי הרי הוא כרבים,</strong> שאם בפנימית גר גוי, ובחיצונה שני ישראלים, אוסרת דריסת רגלו על שניהם. ומקשים: <strong>מאי שנא</strong> <small>[</small>ב<small>מה שונה]</small> יחיד מ<strong>ישראל</strong> ש<strong>לא אסר</strong> <small>[אוסר]</small> על חבירו, <strong>דמאן דידע</strong> <small>[שמי שיודע]</small> שבפנימית אין אלא יחיד — <strong>ידע</strong> <small>[יודע],</small> <strong>ומאן דלא ידע</strong> <small>[ומי שלא יודע]</small> <strong>— סבר: עירובי עירב</strong> <small>[סבור: עירב].</small> אם כן, <strong>גוי נמי</strong> <small>[גם כן],</small> <strong>אמרינן: דידע — ידע, דלא ידע — סבר: אגירי אוגר</strong> <small>[אומרים אנו:</small> מי <small>שיודע</small> שהוא יחידי <small>—</small> <small>יודע</small> גם שאינו אוסר כשהוא יחידי, <small>ו</small>מי <small>שאינו יודע</small> יחשוב שודאי <small>שכר</small> מן הגוי<small>]!</small>
 ומשיבים: אין לומר כן כי <strong>סתם גוי, אי איתא דאוגר — מיפעא פעי</strong> <small>[אם אמנם שהשכיר —</small> <small>היה מפטפט],</small> והיו הכל יודעים זאת. ואם לא סיפר — יודעים שלא השכיר.
 <big>ב</big> <strong>אמר רב יהודה אמר שמואל: עשרה בתים זה לפנים מזה</strong> ואין הפנימי יכול לצאת לחצר אלא אם כן עובר על פני כולם, <strong>פנימי</strong> לבדו <strong>נותן את עירובו</strong> בחצר, <strong>ודיו.</strong> והדרים בשאר הבתים הרי הם כדרים בבית שער ומסדרון לבית הפנימי, והדרים בבית שער אינם צריכים לתת.
 <strong>ור' יוחנן אמר: אפילו</strong> ה<strong>חיצון</strong> חייב לערב. ומקשים האיך אפשר לומר כן הלא דירת <strong>חיצון בית שער הוא</strong> לפנימיים לו! ומדוע יתן עירוב? ומסבירים הכוונה היא <strong>חיצון של פנימי</strong> שהתכוון לומר שאף הבית התשיעי מבחוץ שהוא חיצון לבית אחרון, נותן עירוב ואינו כבית שער.
 וטעם הדברים: <strong>במאי קא מיפלגי</strong> <small>[במה,</small> באיזה עיקרון<small>, הם נחלקו]</small> <strong>מר</strong> <small>[חכם זה,</small> שמואל<small>]</small> <strong>סבר: בית שער דיחיד שמיה</strong> <small>[נחשב]</small> <strong>בית שער</strong> ואם כן הבית התשיעי נידון כבית שער, שהרי משמש הוא דרך מעבר ליחיד הגר לפנים ממנו. <strong>ומר</strong> <small>[וחכם זה,</small> ר' יוחנן<small>]</small> <strong>סבר: לא שמיה</strong> <small>[אינו נחשב]</small> <strong>בית שער</strong> ולכן חייב אף הוא לערב.
 <strong>אמר ר' נחמן אמר רבה בר אבוה אמר רב: שתי חצירות ושלשה בתים ביניהן, זה,</strong> בן חצר אחת, <strong>בא דרך זה,</strong> הבית הסמוך לו, <strong>ונותן עירובו בזה,</strong> בבית האמצעי. <strong>וזה,</strong> בן החצר האחרת, <strong>בא דרך זה,</strong> הבית הסמוך לחצר שלו, <strong>ונותן עירוב</strong> אף הוא <strong>בזה</strong> האמצעי.
## דף עו.
 <strong>זה נעשה בית שער לזה, וזה</strong> בית אחר, <strong>נעשה בית שער לזה.</strong> והבית ה<strong>אמצעי הוה ליה</strong> <small>[הריהו</small> נעשה<small>]</small> <strong>בית שמניחין בו עירוב,</strong> ובית כזה <strong>אין צריך ליתן את הפת.</strong>
 <strong>בדיק להו</strong> <small>[בדק</small> בחן <small>אותם]</small> החכם <strong>רחבה לרבנן</strong> <small>[את חכמים]:</small> היו <strong>שתי חצירות ושני בתים ביניהם</strong> ולא רצו לערב יחד, ולכן <strong>זה בא דרך</strong> בית <strong>זה</strong> הסמוך לחצירו, <strong>ונתן עירובו בזה,</strong> בבית הסמוך לחבירו. <strong>וזה בא דרך זה ונתן עירובו בזה,</strong> האם <strong>קנו עירוב או לא. מי משוית להו</strong> <small>[האם</small> אפשר ש<small>תעשה,</small> תחשוב<small>, אותם]</small> <strong>לגבי דהאי</strong> <small>[לגביו של זה]</small> המניח עירוב <strong>בית, ולגבי דהאי</strong> <small>[ולגביו של זה]</small> שעובר דרכו <strong>בית שער,</strong> שהוא יכול לעבור דרך הבית הסמוך לו שייחשב כבית שער, ולהניח עירובו בבית אחר שיחשב כבית ממש. וכן השני <strong>ולגבי דהאי</strong> <small>[ולגביו של זה]</small> <strong>בית שער, ולגבי דהאי</strong> <small>[ולגביו של זה]</small> <strong>בית</strong> בהיפוך הדברים?
 <strong>אמרו ליה</strong> <small>[לו]:</small> <strong>שניהן לא קנו עירוב,</strong> כי <strong>מה נפשך</strong> <small>[רצונך]</small> כלומר, בכל אופן שתרצה תחשוב, <strong>אי</strong> <small>[אם]</small> <strong>בית שער משוית ליה</strong> <small>[עושה אתה אותו],</small> <strong>הנותן את עירובו בבית שער אכסדרה ומרפסת — אינו עירוב. אי</strong> <small>[אם]</small> כ<strong>בית משוית ליה</strong> <small>[אתה עושה</small> מחשיב <small>אותו],</small> הרי <strong>קא</strong> <small>[הוא]</small> <strong>מטלטל לבית</strong> ש<strong>לא מערב ליה</strong> <small>[אותו].</small> וכיון שיש ספק כפול בדבר שההנחה המועילה לגבי אחד מזיקה לשני וכן להפך, הרי משום כך שניהם לא קנו עירוב כל עיקר.
 והקשה להם: <strong>ומאי שנא</strong> <small>[ומה שונה</small> הדבר<small>]</small> <strong>מ</strong>ההלכה שקבע <strong>רבא?</strong> ש<strong>אמר רבא, אמרו לו שנים</strong> לאחד: <strong>צא וערב עלינו. לאחד עירב עליו מבעוד יום, ולאחד עירב עליו בין השמשות.</strong> וארע ש<strong>זה שעירב עליו מבעוד יום נאכל עירובו בין השמשות, וזה שעירב עליו בין השמשות נאכל עירובו משתחשך.</strong> ובין השמשות ספק יום ספק לילה הוא, ואם יום הוא — עירוב שהונח בו נפסל, ובכל זאת אמר רבא <strong>שניהם קנו עירוב,</strong> שאף שיש כאן שתי הנחות סותרות, מקילים ואומרים שלגבי זה שנאכל עירובו בבין השמשות, מחשיבים אותו כאילו הוא כבר לילה וקנה שביתה מבעוד יום, והועיל לו. ואילו לגבי זה שעירב בין השמשות נחשב כאילו הוא עדיין יום ויש לו עוד שהות כדי לקנות שביתה מחדש, שספק בדיני עירובין יש להקל בו!
 ודוחים: <strong>הכי השתא</strong> <small>[כיצד אתה משוה]?!</small> <strong>התם</strong> <small>[שם]</small> <strong>ספק יממא</strong> <small>[יום]</small> <strong>ספק ליליא</strong> <small>[לילה]</small> <strong>לא מינכרא מילתא</strong> <small>[ניכר הדבר],</small> ואין הכל רואים מתי וכיצד היה הדבר, <strong>אבל הכא</strong> <small>[כאן]</small> שהבתים עומדים לפנינו, <strong>אי דלגבי דהאי</strong> <small>[אם שלגביו של זה]</small> שמניח את העירוב זה <strong>בית, לגבי דהאי</strong> <small>[לגביו של זה]</small> שעובר דרכו הרי הוא גם כן <strong>בית. אי לגבי דהאי</strong> <small>[אם לגביו של זה]</small> שעובר דרכו הוא <strong>בית שער, לגבי דהאי נמי</strong> <small>[לגביו של זה</small> שמניח בו עירוב <small>גם כן]</small> <strong>בית שער,</strong> ומשום כך אין עירובם קונה.
 
 <big>א משנה</big> <strong>חלון</strong> שהיה בכותל <strong>שבין שתי חצירות</strong> שהיה <strong>ארבעה על ארבעה</strong> טפחים, והיה <strong>בתוך עשרה</strong> טפחים לקרקע — <strong>מערבין</strong> בני החצירות <strong>שנים</strong> שני עירובין, אחד לכל חצר. <strong>ואם רצו — מערבין</strong> עירוב <strong>אחד,</strong> ומצרפים את שתי החצירות כאחת. שעל ידי החלון יכולות שתי חצירות להיחשב כאחת.
 ואולם אם היה החלון <strong>פחות</strong> בשטחו <strong>מארבעה על ארבעה</strong> טפחים <strong>או</strong> שהיה <strong>למעלה מעשרה טפחים, שוב אינו נחשב כפתח, ואינן יכולות להיחשב כחצר אחת, ולכן מערבין שנים ואין מערבין אחד.</strong>
 <big>ב גמרא</big> על קביעת שטחו של החלון בארבעה על ארבעה טפחים שואלים: <strong>לימא תנן סתמא</strong> <small>[האם לומר</small> ש<small>שנינו</small> ב<small>סתם</small> משנה<small>]</small> <strong>כ</strong>שיטת <strong>רבן שמעון בן גמליאל</strong> (לעיל עירובין ט,א) ש<strong>אמר: כל פחות מארבעה כלבוד דמי</strong> <small>[</small>הוא <small>נחשב].</small> ולכן צריך שיהיה החלון בן ארבעה טפחים, שבפחות מכן, הריהו כלבוד וכאילו נסתם החלון.
 ודוחים: <strong>אפילו תימא כרבנן</strong> <small>[תאמר</small> שמשנתנו <small>כ</small>דעת <small>חכמים],</small> <strong>עד כאן לא</strong> שמענו ש<strong>פליגי רבנן עליה</strong> <small>[חלקו חכמים עליו</small> על<small>]</small> <strong>רבן שמעון בן גמליאל אלא לענין לבודין</strong> (מיהו הנקרא לבוד וצמוד), <strong>אבל לענין פתחא</strong> <small>[פתח]</small> <strong>אפילו רבנן מודו דאי איכא</strong> <small>[חכמים מודים שאם יש]</small> פתח <strong>ארבעה על ארבעה — חשיב</strong> <small>[נחשב</small> הוא<small>],</small> <strong>ואי</strong> <small>[ואם]</small> <strong>לא — לא חשיב</strong> <small>[נחשב].</small>
 נאמר במשנה שאם היה החלון <strong>פחות מארבעה</strong> או למעלה מעשרה, מערבים שנים. ותוהים: <strong>פשיטא</strong> <small>[פשוט,</small> מובן הדבר<small>]</small> <strong>כיון</strong> ש<strong>אמר</strong> קודם לכן <strong>ארבעה על ארבעה בתוך עשרה — ממילא אנא ידענא</strong> <small>[אני יודע]</small> ש<strong>פחות מארבעה ולמעלה מעשרה לא!</strong> ולשם מה יש לחזור ולשנות דבר זה?
 ומשיבים: <strong>הא קא משמע לן</strong> <small>[</small>דבר <small>זה משמיע לנו]</small> <strong>טעמא</strong> <small>[הטעם,</small> דוקא<small>]</small> <strong>דכוליה</strong> <small>[שכולו</small> כל החלון<small>]</small> היה <strong>למעלה מעשרה, אבל</strong> אם <strong>מקצתו בתוך עשרה — מערבין שנים, ואם רצו — מערבין אחד.</strong>
 ומעירים: לפי הסבר זה נמצא כי <strong>תנינא להא דתנו רבנן</strong> <small>[שנינו</small> במשנה <small>את</small> דבר <small>זה ששנו חכמים</small> בברייתא<small>]:</small> <strong>כולו למעלה מעשרה ומקצתו בתוך עשרה, כולו בתוך עשרה ומקצתו למעלה מעשרה — מערבין שנים, ואם רצו — מערבין אחד.</strong>
 עיקר ההלכה שבברייתא זו ברור לנו, אך על לשונה של הברייתא תוהים: <strong>השתא</strong> <small>[עכשיו]</small> אם <strong>כולו למעלה מעשרה ומקצתו בתוך עשרה, אמרת "מערבין שנים ואם רצו מערבין אחד"</strong> שדינו כפתח, <strong>כולו בתוך עשרה ומקצתו למעלה מעשרה מיבעיא</strong> <small>[צריך</small> לומר<small>]?</small>
 ומשיבים: אכן הברייתא בסיגנון של <strong>"זו ואין צריך לומר זו קתני</strong> <small>[נשנתה]</small>" והיא הולכת מן הכבד והמחודש אל הקל והפשוט.
 <big>ג</big> <strong>אמר ר' יוחנן: חלון עגול צריך שיהא בהיקפו עשרים וארבעה טפחים, ושנים ומשהו מהן בתוך עשרה, שאם ירבענו</strong> (יעשה בתוכו צורת ריבוע) הריהו בן ארבעה על ארבעה טפחים, ו<strong>נמצא משהו בתוך עשרה.</strong>
 על חשבון זה שואלים: <strong>מכדי</strong> <small>[הרי]</small> כלל הוא בידינו: <strong>כל שיש בהיקפו שלשה טפחים — יש בו ברוחבו טפח,</strong> ואם כן לפי חשבון זה <strong>בתריסר</strong> <small>[בשנים עשר]</small> טפחים <strong>סגיא</strong> <small>[מספיק].</small> שעיגול שהיקפו שנים עשר טפחים, יש לפי זה בקוטרו ארבעה טפחים, אם כן דיו בכך לעשות חלון ארבעה על ארבעה.
## דף עו:
 <strong>הני מילי בעיגולא</strong> <small>[דברים אלה</small> אמורים <small>בעיגול]</small> וביחס בין היקפו וקוטרו שאורכו ורוחבו ארבעה טפחים, <strong>אבל בריבועא בעינן טפי</strong> <small>[בריבוע צריכים יותר].</small> שאם רוצים שיהא ריבוע שלם חסום, שאף עוביו בן ארבעה טפחים, ויכנס כולו בתוך העיגול, יש צורך בהיקף גדול יותר.
 ושואלים: <strong>מכדי</strong> <small>[הרי]</small> <strong>כמה מרובע יתר על העגול — רביע,</strong> אם כן לכל היותר <strong>בשיתסר סגיא</strong> <small>[בששה עשר</small> טפחים <small>די]</small> ולא יותר!
 ומשיבים: <strong>הני מילי בעיגולא דנפיק מגו ריבועא</strong> <small>[דברים אלה</small> אמורים <small>בעיגול היוצא מתוך ריבוע],</small> שהריבוע מקיף את העיגול. <strong>אבל ריבועא דנפיק מגו עיגולא, בעינן טפי</strong> <small>[ריבוע היוצא מתוך עיגול, צריכים אנו יותר]</small> וההבדל בין הריבוע והעיגול גדול אז יותר. <strong>מאי טעמא</strong> <small>[מה טעם</small> הדבר<small>]?</small> <strong>משום מורשא דקרנתא</strong> <small>[בליטתן של הקרנות].</small> שהרי המרחק מנקודת המרכז ועד לקצה זוית המרובע, גדול יותר מן המרחק עד לפאת המרובע.
 ועדיין מקשים: <strong>מכדי</strong> <small>[הרי]</small> <strong>כל אמתא בריבועא אמתא ותרי חומשי באלכסונא</strong> <small>[אמה בריבוע</small> הריהי <small>אמה ושתי חמישיות באלכסון],</small> ואם נחשב כמה הוא אלכסונו של ריבוע בן ארבעה טפחים נמצא כי האלכסון הריהו חמישה טפחים ושלוש חמישיות, ואם נכפיל מדה זו פי שלוש לדעת את ההיקף, נמצא כי <strong>בשיבסר נכי חומשי סגיא</strong> <small>[בשבעה עשר פחות חמישית מספיק]</small> להקיף בעיגול ריבוע בן ארבעה טפחים.
 ומשיבים: <strong>ר' יוחנן אמר כי</strong> <small>[כ</small>שיטת<small>]</small> <strong>דייני קיסרי, ואמרי לה כרבנן דקיסרי דאמרי</strong> <small>[ויש אומרים כ</small>שיטת <small>חכמי קיסרי שאומרים]:</small> <strong>עיגולא מגו ריבועא — ריבעא</strong> <small>[עיגול מתוך ריבוע</small> פחות ממנו ב<small>רבע],</small> <strong>ריבועא מגו עיגולא — פלגא</strong> <small>[ריבוע</small> שמילא <small>בתוך עיגול,</small> ההבדל הוא <small>מחצית]</small> של הריבוע. ולפי זה עשה ר' יוחנן את חשבונו, ששני שליש מעשרים וארבעה שהוא היקף העיגול הם שש עשרה, שזהו היקפו של הריבוע, שהוא ארבע על ארבע.
 <big>א</big> נאמר במשנה שאם היה החלון <strong>פחות מארבעה על ארבעה</strong> טפחים מערבין שנים ולא אחד, וכן הדין אם היה החלון למעלה מעשרה טפחים. <strong>אמר רב נחמן: לא שנו</strong> דין זה של חלון בתוך עשרה <strong>אלא</strong> ב<strong>חלון שבין שתי חצירות, אבל</strong> אם היה <strong>חלון שבין שני בתים — אפילו למעלה מעשרה נמי</strong> <small>[גם כן]</small> <strong>אם רצו לערב — מערבין אחד. מאי טעמא</strong> <small>[מה טעם</small> הדבר<small>]?</small> <strong>ביתא כמאן דמלי דמי</strong> <small>[הבית כאילו מלא נחשב],</small> ולכן אין להבדיל בבית בין למטה מעשרה ולמעלה מעשרה.
 <strong>איתיביה</strong> <small>[הקשה לו]</small> <strong>רבא לרב נחמן</strong> מהברייתא: <strong>אחד לי</strong> כלומר אחד הוא, <strong>חלון שבין שתי חצירות, ואחד לי חלון שבין שני בתים, ואחד לי חלון שבין שתי עליות, ואחד לי חלון שבין שני גגין, ואחד לי חלון שבין שני חדרים — כולן ארבעה על ארבעה בתוך עשרה,</strong> ובניגוד לשיטת רב נחמן!
 <strong>ומשיבים: תרגומא</strong> <small>[הסבר</small> דבר זה<small>]</small> שדין עשרה טפחים שהוזכר בברייתא זו דיבר רק על <strong>חצירות,</strong> ותוהים: <strong>והא</strong> <small>[והרי]</small> <strong>"אחד לי" קתני</strong> <small>[שנה]</small> משמע שכולם שוים בזה! אלא <strong>תרגומא</strong> <small>[הסבר</small> זאת<small>]</small> שכולם שוים לענין שצריך שיהא בחלון <strong>ארבעה על ארבעה</strong> טפחים, אבל לא הכל חייבים להיות בגובה עשרה.
 <big>ב</big> <strong>בעא מיניה</strong> <small>[שאל ממנו]</small> <strong>ר' אבא מרב נחמן: לול</strong> (כעין חור או ארובה) <strong>הפתוח מן בית</strong> של אחד <strong>לעלייה</strong> של אחר, האם <strong>צריך סולם קבוע</strong> שיעמוד בתוך לול זה <strong>להתירו</strong> כדי שתחשבנה שתי הקומות כדירה אחת <strong>או אין צריך סולם קבוע להתירו?</strong>
 וצדדי הבעיה: <strong>כי אמרינן ביתא כמאן דמליא דמי</strong> <small>[כאשר אומרים אנו</small> ש<small>הבית כמלא נחשב]</small> <strong>הני מילי</strong> <small>[</small>דברים <small>אלה אמורים]</small> בחלון שהיה <strong>מן הצד, אבל</strong> באמצע — <strong>לא,</strong> ולכן אין אומרים שהלול סמוך לחלק המלא בבית, וצריך סולם קבוע כדי להתירו. <strong>או דילמא</strong> <small>[שמא]</small> <strong>לא שנא</strong> <small>[שונה],</small> וכיון שהבית נחשב כמלא, מגיע הלול עד העלייה ושתי הקומות הם כדירה אחת ואין צורך בסולם?
 <strong>אמר ליה</strong> <small>[לו]:</small> <strong>אינו צריך. סבור מינה</strong> <small>[סברו</small> חכמים <small>מ</small>תשובה <small>זו]</small> כי הכוונה: <strong>סולם קבוע הוא</strong> ש<strong>אינו צריך, הא</strong> <small>[הרי,</small> אבל<small>]</small> <strong>סולם עראי — צריך.</strong> ואולם <strong>אתמר</strong> <small>[נאמר]</small> בענין זה, <strong>אמר רב יוסף בר מניומי אמר רב נחמן: אחד סולם קבוע ואחד סולם ארעי — אינו צריך,</strong> שעצם העובדה שהפתח הוא בתוך הבית דיה כדי להתיר.
 <big>ג משנה</big> <strong>כותל ש</strong>היה <strong>בין שתי חצירות, גבוה עשרה ורוחב ארבעה</strong> טפחים — <strong>מערבין שנים</strong> עירוב לכל חצר לעצמה, <strong>ואין מערבין אחד.</strong>
 <strong>היו בראשו</strong> של הכותל <strong>פירות — אלו</strong> בני חצר זו <strong>עולין מכאן ואוכלין</strong> מהם, <strong>ואלו</strong> בני החצר האחרת <strong>עולין מכאן ואוכלין, ובלבד שלא יורידו</strong> את הפירות <strong>למטן</strong> מראש הכותל לחצירות.
 <strong>נפרצה הכותל,</strong> אם היתה הפירצה <strong>עד עשר אמות — מערבין שנים, ואם רצו מערבין אחד, שהוא כפתח</strong> ככל פירצה פחות מעשר אמות. נפרץ <strong>יותר מכאן — מערבין אחד ואין מערבין שנים,</strong> שפירצה בגודל זה מבטלת את המחיצה ונעשו שתי החצירות כרשות אחת.
 <big>ד גמרא</big> שאלו: אם כותל זה <strong>אין בו</strong> רוחב <strong>ארבעה</strong> טפחים <strong>מאי</strong> <small>[מה</small> יהא דינו<small>]?</small> <strong>אמר רב:</strong> במקרה זה <strong>אויר שתי רשויות שולטת בו,</strong> שכיון שאין הכותל רחב כדי להוות רשות לעצמה, נחשב ראש הכותל כשייך לשתי החצירות גם יחד וממילא אסור לשתיהן, <strong>ולא יזיז בו</strong> ואפילו בראשו <strong>אפילו</strong> כ<strong>מלא נימה.</strong>
## דף עז.
 <strong>ור' יוחנן אמר: אלו,</strong> בני חצר זו, <strong>מעלין מכאן</strong> מהחצר לראש הכותל, וכן מורידים ממנו לחצר <strong>ואוכלין, ואלו מעלין מכאן ואוכלין.</strong> שנעשה הכותל כאילו אינו קיים, ובטלה רשותו לשתי החצירות.
 <strong>תנן</strong> <small>[שנינו</small> במשנה<small>]:</small> <strong>אלו עולין מכאן ואוכלין, ואלו עולין מכאן ואוכלין.</strong> ונדייק: <strong>עולין — אין</strong> <small>[כן],</small> ואולם <strong>מעלין מהחצר לראש הכותל — לא.</strong> וקשה לדברי ר' יוחנן!
 ומתרצים: <strong>הכי קאמר</strong> <small>[כך אמר,</small> כך יש להבין<small>]:</small> <strong>יש בו</strong> ברוחבו של הכותל <strong>ארבעה על ארבעה</strong> טפחים, <strong>עולין — אין</strong> <small>[כן],</small> <strong>מעלין — לא,</strong> משום שאז הריהו כעין רשות לעצמה. ואולם אם <strong>אין בו ארבעה על ארבעה — מעלין נמי</strong> <small>[גם כן].</small>
 <strong>ואזדא</strong> <small>[והולך]</small> <strong>ר' יוחנן לטעמיה</strong> <small>[לטעמו,</small> לשיטתו<small>]</small> בענין זה, <strong>דכי אתא</strong> <small>[שכאשר בא]</small> <strong>רב דימי</strong> מארץ ישראל <strong>אמר</strong> בשם <strong>ר' יוחנן: מקום שאין בו ארבעה על ארבעה</strong> טפחים, שהיה מצוי בין רשות הרבים ורשות היחיד — <strong>מותר לבני רשות הרבים</strong> וגם <strong>לבני רשות היחיד לכתף עליו</strong> לשים עליו משאם ולקחתו משם, משום שהוא נחשב כמקום פטור. <strong>ובלבד שלא יחליפו</strong> בני רשות זו עם בני רשות אחרת דרך מקום פטור. הרי שבמקום פטור לא חשש ר' יוחנן והתיר גם לבני רשות זו וגם לבני רשות אחרת להשתמש בו.
 ושואלים: <strong>ו</strong>כי <strong>רב</strong> האוסר לטלטל באופן כזה כמלוא נימה <strong>לית ליה</strong> <small>[אין לו</small> אינו מקבל<small>]</small> את שיטת <strong>רב דימי</strong> לענין זה? ומשיבים: <strong>אי</strong> <small> [אם]</small> מדובר <strong>ב</strong>מקום פטור שבין <strong>רשויות דאורייתא</strong> <small>[שמן התורה]</small> (רשות היחיד ורשות הרבים) — <strong>הכי נמי</strong> <small>[כך גם כן],</small> ומודה רב שמותר לבני שתי הרשויות להעמיס עליו.
 ואולם <strong>הכא</strong> <small>[כאן]</small> בכותל זה <strong>במאי עסקינן</strong> <small>[במה עוסקים אנו] —</small> <strong>ברשויות דרבנן</strong> <small>[שמדברי חכמים].</small> <strong>וחכמים עשו חזוק לדבריהם יותר משל תורה.</strong> כי דברי תורה החמורים נשמרים ואין צורך להחמיר בגזירות ובתקנות לשמירתם, מה שאין כך בתקנת חכמים, שאם לא ישמרו את הסייגים יבואו לפרוץ את התקנה כולה.
 <big>א</big> <strong>אמר רבה אמר רב הונא אמר רב נחמן: כותל שבין שתי חצירות, צידו אחד</strong> שלצד חצר אחת <strong>גבוה עשרה טפחים וצידו</strong> ה<strong>אחד שוה לארץ.</strong> שחצר זו היתה גבוהה יותר, וגובה הכותל שווה לגובהה, או אפילו גבוה ממנה אלא שעדיין נמוך מעשרה טפחים — <strong>נותנין אותו</strong> את השימוש בראש הכותל לענין שבת, <strong>לזה ששוה לארץ</strong> בלבד.
 וטעמו של דבר, <strong>משום דהוה</strong> <small>[שהוא]</small> מצד של <strong>זה תשמישו בנחת ולזה תשמישו בקשה</strong> (בקושי). שבני החצר שגב הכותל שוה לקרקעם, נוח להם להשתמש בו. <strong>ו</strong>כלל הוא ש<strong>כל</strong> דבר לענין שבת ש<strong>לזה בנחת ולזה בקשה — נותנין אותו לזה שתשמישו בנחת.</strong>
 ובדומה לכך <strong>אמר רב שיזבי אמר רב נחמן: חריץ</strong> (תעלה) <strong>שבין שתי חצירות, צידו אחד עמוק עשרה וצידו אחד שוה לארץ</strong> או פחות מעשרה טפחים, לפי שחצר זו נמוכה בהרבה מחברתה — <strong>נותנין אותו לזה ששוה לארץ.</strong> וטעמו של דבר: <strong>משום דהוה ליה</strong> <small>[שהריהו,</small> נעשה<small>]</small> בצד אחד <strong>לזה תשמישו בנחת, ולזה</strong> לצד האחר שהחריץ נמוך בו <strong>תשמישו בקשה,</strong> וכל שלזה בנחת ולזה בקשה, נותנים אותו לזה שתשמישו בנחת.
 ומעירים: <strong>וצריכי</strong> <small>[וצריכות]</small> להיאמר שתי הלכות קרובות אלה, ואין לומר שתילמד האחת מחברתה. <strong>דאי אשמעינן</strong> <small>[שאילו היה משמיע לנו]</small> רק ב<strong>כותל,</strong> היינו אומרים <strong>משום דבגובהא משתמשי אינשי</strong> <small>[שבגובה משתמשים אנשים],</small> ואף לבני החצר הנמוכה קל יחסית השימוש בכותל זה. <strong>אבל</strong> ב<strong>חריץ — בעומקא</strong> <small>[בעומק]</small> <strong>לא משתמשי אינשי</strong> <small>[משתמשים אנשים],</small> שטירחה היא להתכופף ולשים דבר בתוך החריץ — <strong>אימא</strong> <small>[אמור]</small> ש<strong>לא,</strong> ויהיו שניהם אסורים.
 <strong>ו</strong>כן <strong>אי אשמעינן</strong> <small>[ואילו היה משמיע לנו]</small> <strong>בחריץ</strong> בלבד, היינו אומרים טעמו <strong>משום</strong> ש<strong>לא בעיתא תשמישתא</strong> <small>[מדאיג שימושו],</small> שכל דבר שמניחים בו נשמר. <strong>אבל כותל דבעיתא תשמישתא</strong> <small>[שמדאיג שימושו]</small> שמא יפול דבר ממנו — <strong>אימא</strong> <small>[אמור]</small> ש<strong>לא</strong> נאמרה בו הלכה זו, על כן <strong>צריכא</strong> <small>[נצרכה</small> לומר<small>]</small> שתי הלכות אלה.
 <big>ב</big> ולענין הכותל שבין החצירות אמרו: אם <strong>בא למעטו</strong> מגובה עשרה, שמניח אבן בצידו או בונה שם אצטבה, ועל ידי כך יותר להשתמש בו, או יעשה מעבר בינו ובין חצר אחרת. <strong>אם יש במעוטו</strong> (באורך החלק שנתמעט בו) <strong>ארבעה</strong> טפחים עד פחות מעשרה — <strong>מותר להשתמש בכל הכותל כולו.</strong> שנעשה מקום זה כפתח, ונעשו שתי החצירות כאחת והכותל כולו מותר. <strong>ואם לאו,</strong> שאין אורך ארבעה טפחים במיעוט — <strong>אין משתמש אלא כנגד המיעוט</strong> שבאותו מקום ולא יותר.
 על הלכה זו תוהים: <strong>מה נפשך</strong> <small>[רצונך]</small> איך יכול אתה לקבל דבר זה? <strong>אי אהני מעוטא</strong> [אם הועיל המיעוט] אף שהוא פחות מארבעה טפחים — <strong>בכוליה</strong> <small>[בכל]</small> ה<strong>כותל</strong> כולו <strong>לישתמש</strong> <small>[שישתמש].</small> <strong>אי</strong> <small>[אם]</small> <strong>לא אהני</strong> <small>[הועיל</small> המיעוט<small>]</small> — <strong>אפילו כנגד המיעוט נמי</strong> <small>[גם כן]</small> <strong>לא</strong> ישתמש, שאין חלק זה מעלה ואיננו מוריד. <strong>אמר רבינא:</strong> כאן מדובר <strong>כגון שעקר חוליא מראשו</strong> של הכותל, שכיון שבפועל אין הכותל גבוה שם עשרה מותר להשתמש בו במקום זה כבפתח.
 כהמשך לדברים אלה <strong>אמר רב יחיאל:</strong> אם <strong>כפה ספל</strong> (כלי גדול) והניחו סמוך לכותל עד שאין בגובהו עשרה טפחים — <strong>ממעט.</strong>
 ושואלים: <strong>ואמאי</strong> <small>[ומדוע</small> יהא כן<small>]?</small> והלוא ספל זה <strong>דבר הניטל בשבת הוא,</strong> שאין בו איסור טלטול, <strong>ו</strong>כלל הוא ש<strong>דבר הניטל בשבת אינו ממעט.</strong> שהרי אי אפשר לראותו כחלק מהגדר, שכיון שאפשר ליטלו משם ביום השבת עצמו, אינו יכול להיחשב כמחיצת קבע. ומשיבים: <strong>לא צריכא</strong> <small>[נצרכה]</small> אלא במקרה <strong>דחבריה בארעא</strong> <small>[שחבר</small> את הספל <small>לארץ].</small> ומפני שיש עליו עפר, אי אפשר לטלטלו בשל האיסור לטלטל את העפר.
 ומקשים: <strong>וכי חבריה בארעא, מאי הוי</strong> <small>[וכאשר חברו בארץ, מה נהיה</small> על ידי כך<small>]?</small> <strong>והא תניא</strong> <small>[והלוא שנינו</small> בברייתא<small>]:</small> <strong>פגה</strong> של תאנים <strong>שהטמינה בתבן</strong> המיועד להסקה שהוא מוקצה כדי שתבשיל, וכן <strong>חררה</strong> (פת דקה) <strong>שהטמינה</strong> מבעוד יום <strong>בגחלים</strong> וכבו, אף על פי שהם מוקצה, <strong>אם מגולה מקצתה — נטלת בשבת,</strong> ואין אוסרים משום שאגב כך מטלטל את התבן או הגחלים.
 ומסבירים: <strong>הכא במאי עסקינן</strong> <small>[כאן במה אנו עוסקים]</small> <strong>דאית ליה</strong> <small>[שיש לו</small> לספל<small>]</small> <strong>אוגניים</strong> בראשו והעפר מכסה ממש את אגני הספל. והמוציאו, עוקר עפר ממקומו בדרך חפירה.
 ושוב מקשים: <strong>וכי אית ליה</strong> <small>[וכאשר יש לו]</small> <strong>אוגניים, מאי הוי</strong> <small>[מה נהיה</small> על ידי כך<small>]?</small> <strong>והתנן</strong> <small>[והרי שנינו</small> במשנה<small>]:</small> <strong>הטומן לפת</strong> או <strong>צנון תחת הגפן</strong> רק כדי לשמרם שם, <strong>בזמן</strong>
## דף עז:
 <strong>שמקצת עלין</strong> של הלפת או הצנון <strong>מגולין — אינו חושש, לא משום כלאים,</strong> שאין כאן איסור של זריעת כלאים, ירקות בתוך הכרם, שהרי לא לשם זריעה נתכוון. <strong>ולא משום מעשר,</strong> שאינו צריך לחשוש שמא צמחו והוסיפו הלפת או הצנון ויש להפריש מעשר על התוספת. <strong>ולא משום שביעית,</strong> שאין בכך משום עבודת האדמה בשנת השמיטה, וכן אין לחשוש שמא צמחו והוסיפו והרי תוספת זו אסורה כגידולי שביעית. <strong>וניטלין בשבת</strong> מן האדמה, אף שחלקו הגדול של הצנון בעפר, ובכל זאת מותר להוציאו. ואם כן אף בספל אין מקום לאיסור!
 ומשיבים: <strong>לא צריכא</strong> <small>[נצרכה]</small> אלא במקרה מיוחד שחיבר את הספל חיבור מוצק כל כך <strong>דבעי מרא וחצינא</strong> <small>[שיש צורך</small> ב<small>מעדר ואיזמל]</small> כדי לעוקרו, וזו מלאכת חפירה ממש האסורה בשבת, וכיון שאי אפשר לעוקרו בשבת הרי ספל זה נחשב כקבוע וממעט.
 <big>א</big> נאמר כי <strong>סולם המצרי</strong> שהוא קטן <strong>אינו ממעט</strong> וסולם <strong>הצורי</strong> שהוא גדול <strong>ממעט.</strong> ושואלים: <strong>היכי דמי</strong> <small>[כיצד הוא בדיוק]</small> <strong>סולם המצרי? אמרי דבי</strong> <small>[אמרו</small> חכמי <small>בית</small> מדרשו של<small>]</small> <strong>ר' ינאי: כל שאין לו ארבעה חווקים</strong> <small>[שלבים].</small>
 <strong>אמר ליה</strong> <small>[לו]</small> <strong>רב אחא בריה</strong> <small>[בנו]</small> של <strong>רבא לרב אשי: מאי טעמא</strong> <small>[מה הטעם]</small> ש<strong>סולם המצרי לא ממעט? אמר ליה</strong> <small>[לו]:</small> האם <strong>לא שמיע לך הא</strong> <small>[שמעת</small> דבר <small>זה]</small> ש<strong>אמר רב אחא בר אדא, אמר רב המנונא אמר רב: משום דהוה ליה</strong> <small>[שהריהו]</small> <strong>דבר שניטל בשבת</strong> שאינו מוקצה, <strong>וכל דבר שניטל בשבת — אינו ממעט,</strong> שהרי איננו נעשה חלק מהכותל.
 והקשה: <strong>אי הכי</strong> <small>[אם כך]</small> <strong>אפילו צורי נמי</strong> <small>[גם כן]</small> שהרי גם סולם גדול אינו מוקצה, ומותר לטלטלו בשבת! ותרצו: <strong>התם</strong> <small>[שם]</small> בסולם צורי <strong>כובדו קובעו,</strong> שאף שהוא מותר בטלטול, הרי משום כובדו אינו קל לטלטול, ועל כן הוא מיעוט של ממש.
 <big>ב</big> <strong>אמר אביי: כותל שבין שתי חצירות</strong> שהיה <strong>גבוה עשרה טפחים, והניח</strong> סמוך לכותל <strong>סולם רחב ארבעה</strong> טפחים <strong>מכאן</strong> מצד חצר זו <strong>וסולם רחב ארבעה מכאן</strong> מצד החצר האחרת. <strong>ואין בין זה לזה שלשה טפחים,</strong> ששני הסולמות משני עברי הכותל סמוכים זה לזה במרחק שלושה טפחים, אפילו אינם מכוונים — <strong>ממעט.</strong> נחשב כאילו היה שם פתח, שהסולם דינו כפתח לענין זה. אם היה המרחק <strong>שלשה</strong> טפחים או יותר — <strong>אינו ממעט.</strong>
 <strong>ולא אמרן</strong> <small>[אמרנו]</small> הגבלה זו <strong>אלא</strong> ש<strong>לא הוי</strong> <small>[היה]</small> רוחב ה<strong>כותל ארבעה</strong> טפחים, <strong>אבל הוי</strong> <small>[היה]</small> ה<strong>כותל ארבעה</strong> טפחים — <strong>אפילו</strong> היה סולם <strong>מופלג</strong> (מרוחק) <strong>טובא</strong> <small>[הרבה]</small> מחבירו, <strong>נמי</strong> <small>[גם כן]</small> מתיר, שמתוך שהוא רחב ארבעה טפחים הריהו משמש כמעבר בין שני הסולמות, ושני הסולמות משמשים איפוא למעשה כפתח.
 <strong>אמר רב ביבי בר אביי: בנה איצטבא</strong> מעץ <strong>על גב איצטבא</strong> סמוך לכותל, <strong>אם יש באיצטבא התחתונה</strong> אורך <strong>ארבעה</strong> טפחים — <strong>ממעט</strong> את גובהו של הכותל מעשרה טפחים. <strong>אי נמי</strong> <small>[או גם כן]</small> אם <strong>אין בתחתונה</strong> אורך <strong>ארבעה</strong> טפחים, <strong>ו</strong>אולם <strong>יש בעליונה ארבעה</strong> טפחים, <strong>ואין בין זה לזה שלשה</strong> טפחים — <strong>ממעט,</strong> שנחשבות שתי האצטבאות כאחת וכמיעוט לכותל.
 <strong>ואמר רב נחמן אמר רבה בר אבוה: סולם ששליבותיו פורחות,</strong> שהשלבים שבו אינם מחוברים ביניהם כדרך מדרגות אלא מנותקים זה מזה, <strong>אם יש בשליבה התחתונה ארבעה</strong> טפחים — <strong>ממעט</strong> בכותל. <strong>אי נמי</strong> <small>[או גם כן]</small> אם <strong>אין בשליבה התחתונה ארבעה</strong> טפחים <strong>ויש בשליבה העליונה ארבעה</strong> טפחים, <strong>ואין בין זה לזה שלשה טפחים — ממעט,</strong> שעל ידי דין לבוד נעשים שני השלבים כאחד.
 <strong>ואמר רב נחמן אמר רבה בר אבוה:</strong>
## דף עח.
 <strong>זיז היוצא מן הכותל</strong> ששטחו <strong>ארבעה על ארבעה</strong> טפחים, <strong>והניח עליו סולם</strong> שאין בין שלביו שלושה טפחים, אפילו רוחבו של הזיז <strong>כל שהוא — מיעטו</strong> לכותל על ידי זיז וסולם זה.
 ומסייגים את הדברים: <strong>ולא אמרן</strong> <small>[אמרנו]</small> הלכה זו <strong>אלא דאותביה עליה</strong> <small>[שהניחו עליו]</small> שהניח את הסולם על הזיז במישרין, ונעשה הסולם דרך להגיע אל הזיז, <strong>אבל אותביה בהדיה</strong> <small>[הניחו ליד</small> הזיז<small>]</small> <strong>— ארווחי ארוחיה</strong> <small>[</small>רק <small>הרחיבו</small> את הזיז<small>],</small> ואין הסולם נחשב כחלק מהזיז, וזיז שאינו בתוך שלושה לקרקע איננו ממעט את הכותל.
 <big>א</big> <strong>ואמר רב נחמן אמר רבה בר אבוה: כותל</strong> שגובהו <strong>תשעה עשר</strong> טפחים — <strong>צריך זיז אחד להתירו.</strong> שאם יש זיז באמצעו, וסולם (אפילו רחבו כלשהו) נסמך עליו, הריהו כפתח, שהוא פחות מעשרה טפחים מראש הכותל ומתירו.
 ואילו <strong>כותל</strong> שגובהו <strong>עשרים</strong> טפחים — <strong>צריך שני זיזים להתירו,</strong> אחד בתוך עשרה טפחים מן הקרקע והשני בתוך עשרה טפחים מראש הכותל. <strong>אמר רב חסדא: והוא שהעמידן</strong> את הזיזים <strong>זה שלא כנגד זה, שאפשר להניח סולם מזיז לזיז ולטפס.</strong>
 <strong>אמר רב הונא:</strong> היה <strong>עמוד ברשות הרבים, גבוה עשרה</strong> טפחים <strong>ורחב ארבעה,</strong> שדינו כרשות היחיד, <strong>ונעץ בו</strong> בראשו <strong>יתד כל שהוא — מיעטו.</strong> שהרי השטח שאפשר להשתמש בו אינו עוד ארבעה טפחים אלא פחות מכן.
 <strong>אמר רב אדא בר אהבה:</strong> מה שנאמר בהלכה זו הוא רק אם <strong>גבוה שלשה,</strong> כי פחות משלושה כלבוד הוא ומתבטל. <strong>אביי ורבא דאמרי תרוויהו</strong> <small>[שאמרו שניהם]:</small> <strong>אף על פי שאין גבוה שלשה,</strong> ביטל היתד את העמוד מתורת רשות היחיד.
 <strong>מאי טעמא</strong> <small>[מה טעם</small> הדבר<small>]:</small> <strong>לא</strong> רגיל <strong>משתמש ליה</strong> <small>[להשתמש בו],</small> שהרי שטח של ארבעה על ארבעה טפחים ראוי לשימוש רק כשהוא ישר. ואם יש בו בליטה, אפילו היא פחותה משלושה טפחים, שוב אין המקום ראוי לשימוש.
 <strong>רב אשי אמר: אפילו יתד גבוה שלשה</strong> אינו ממעט, <strong>מאי טעמא</strong> <small>[מה טעם</small> הדבר<small>]:</small> <strong>אפשר דתלי ביה מידי</strong> <small>[שתולה בו דבר].</small> שאף אם אין ראש העמוד ראוי עוד להניח עליו חפצים, הרי עדיין ראוי הוא לתלות בו, ויש בו אפשרות שימוש.
 <strong>אמר ליה</strong> <small>[לו]</small> <strong>רב אחא בריה</strong> <small>[בנו]</small> של <strong>רבא לרב אשי:</strong> לשיטתך, אם <strong>מלאו כולו ביתדות מהו?</strong> שאם נעץ בראש העמוד יתדות רבות ונתמלא כולו, מה דינו?
 <strong>אמר ליה</strong> <small>[לו]:</small> האם <strong>לא שמיע לך הא</strong> <small>[שמעת</small> הלכה <small>זו]</small> ש<strong>אמר ר' יוחנן: בור וחולייתה מצטרף לעשרה,</strong> שמחשיבים גם את עומק הבור וגם את החוליה (האבן שסביב לפתח הבור) ושניהם יחד מצטרפים לעומק עשרה טפחים. וכן רוחב הבור עם עובי החוליה מצטרפים יחד לכדי ארבעה טפחים כדי לעשותו לרשות היחיד.
 והרי גם שם אפשר לשאול: <strong>ואמאי</strong> <small>[ומדוע]</small> <strong>הא לא משתמש ליה</strong> <small>[הרי איננו יכול להשתמש בו</small> בחולית הבור<small>]</small> שהרי בה עצמה אינו יכול להניח כמעט דבר, שהרי רובה חללו של הבור? <strong>אלא מאי אית לך למימר</strong> <small>[מה יש לך לומר]</small> <strong>דמנח מידי</strong> <small>[שמניח דבר]</small> כגון לוח על פתח הבור <strong>ומשתמש</strong> בו, <strong>הכא נמי</strong> <small>[כאן גם כן]</small> <strong>דמנח מידי</strong> <small>[שמניח דבר]</small> על היתדות <strong>ומשתמש.</strong>
 <strong>באמר רב יהודה אמר שמואל: כותל</strong> שגובהו <strong>עשרה</strong> טפחים — <strong>צריך סולם ארבעה עשר</strong> טפחים כדי <strong>להתירו,</strong> כדי שיעמידנו באלכסון. <strong>רב יוסף אמר: אפילו שלשה עשר ומשהו</strong> דיו, שאם יגיע הסולם עד פחות מטפח קצה הכותל, אף זה ראוי.
 <strong>אביי אמר: אפילו</strong> היה אורך הסולם <strong>אחד עשר ומשהו,</strong> עדיין יגיע קצהו, אם יועמד באלכסון, לפחות משלושה טפחים מראש הכותל, וראוי להשתמש בו.
 <strong>רב הונא בריה</strong> <small>[בנו]</small> של <strong>רב יהושע אמר: אפילו</strong> היה הסולם <strong>שבעה ומשהו</strong> — מתיר, שאפשר להעמיד את הסולם זקוף ליד הכותל. וכיון שפחות משלושה טפחים מראש הכותל הרי זה לבוד, אף סולם זה נחשב כפתח.
 וכעין זה <strong>אמר רב: סולם זקוף — ממעט</strong> בכותל כפתח. ודבר זה <strong>גמרא, ולא ידענא מאי טעמא</strong> <small>[מסורת</small> היא בידי, <small>ואיני יודע מה טעם</small> הדבר<small>]</small> שהרי אין אנשים רגילים לעלות בסולם העומד בצורה כזו.
 <strong>אמר שמואל: ולא ידע אבא טעמא דהא מלתא</strong> <small>[והאם אין אבא,</small> רב<small>, יודע טעמו של דבר זה]?!</small> <strong>מידי דהוה</strong> <small>[הרי זה כמו שהוא</small> עושה<small>]</small> <strong>איצטבא על גבי איצטבא,</strong> שאף שאין קל לעלות, כיון שיש לו שלבים שאפשר לעלות בהם בדוחק — הרי זה כפתח.
 <strong>אמר רבה אמר ר' חייא:</strong> גזעי <strong>דקלים שבבבל,</strong> שמניחם ליד כותל כדי לטפס עליהם — <strong>אין צריכים קבע</strong> שיקבעם וידביקם לקרקע, והם ממעטים מיד. ו<strong>מאי טעמא</strong> <small>[מה טעם</small> הדבר<small>]:</small> <strong>כבידן קובעתן,</strong> שמתוך כובדם, קשים הם לטלטול, ואף שעל פי דין מותרים הם בטלטול מכל מקום הריהם כקבועים ודבוקים.
 <strong>ו</strong>בדומה לזה <strong>רב יוסף אמר</strong> בשם <strong>ר' אושעיא: סולמות שבבבל — אינן צריכין קבע. מאי טעמא</strong> <small>[מה טעם</small> הדבר<small>]:</small> <strong>כבידן קובעתן,</strong> שסולמות אלה היו כרגיל גדולים וכבדים.
 ומעירים: <strong>מאן דאמר</strong> <small>[מי שאומר]</small> ש<strong>סולמות</strong> בבל אינם צריכים קבע, <strong>כל שכן דקלים</strong> שמניחים אותם מלכתחילה לצורך זה, ודאי כקבועים הם שהם כבדים ביותר ואף אינם עשויים לטלטול. <strong>ומאן דאמר</strong> <small>[ומי שאומר]</small> ש<strong>דקלים</strong> אינם צריכים קבע, <strong>אבל סולמות — לא,</strong> שסולם גם אם כבד, הוא עשוי לטלטול.
 <big>ג</big> <strong>בעא מיניה</strong> <small>[שאל ממנו]</small> <strong>רב יוסף מרבה:</strong> היה <strong>סולם</strong> צר פחות מארבעה טפחים <strong>מכאן</strong> מצד אחד, <strong>וסולם</strong> צר כעין זה <strong>מכאן</strong> סמוך לו, <strong>וקשים</strong> כעין שלבים ארוגים מקש שאי אפשר להניח רגל עליהם <strong>באמצע, מהו</strong> הדין? האם על ידי כך יחשב הסולם כיחידה אחת ברוחב ארבעה טפחים, וסולם שרחבו ארבעה — ממעט?
 <strong>אמר ליה</strong> <small>[לו]:</small> <strong>אין כף הרגל עולה בהם,</strong> שדרכו של אדם להניח רגלו בסולם באמצע, וכיון שאמצע הסולם הזה עשוי קש, אף שנראה כרחב ארבעה, איננו ראוי — ואינו ממעט.
 ושאלו: ואם יהיו <strong>קשין מכאן וקשין מכאן וסולם</strong> צר <strong>באמצע,</strong> ויחד רוחבם ארבעה טפחים, <strong>מהו</strong> הדין? <strong>אמר ליה</strong> <small>[לו]:</small> <strong>הרי כף הרגל עולה בהן,</strong> וכיון שכף הרגל עולה בהם, והסולם נראה לעין רחב ארבעה — הרי הוא ממעט בכותל.
## דף עח:
 <strong>חקק להשלים בכותל, בכמה?</strong> שאם היה סולם פחות מארבעה טפחים, וחקק בתוך הכותל כעין המשך של השלבים עד לרוחב ארבעה, כמה צריך להיות גובה חקיקה זו אלה כדי שתחשב כפתח? <strong>אמר ליה</strong> <small>[לו]:</small> <strong>בעשרה</strong> טפחים, שאם יהיה גובהה עשרה טפחים ברוחב ארבעה הרי זה כפתח.
 <strong>אמר ליה</strong> <small>[לו]:</small> <strong>חקקו כולו בכותל, בכמה,</strong> אם חקק את כל הסולם בכותל שיצר שלבים בכותל בלבד מה דינו? <strong>אמר ליה</strong> <small>[לו]:</small> צריך שיהיו שלבים אלה <strong>מלא קומתו</strong> של הכותל. ושאלו: <strong>ומאי שנא</strong> <small>[ו</small>ב<small>מה שונה</small> זה<small>]</small> שיש לעשותו גבוה יותר מתוספת חקוקה? <strong>אמר ליה</strong> <small>[לו]:</small> <strong>התם</strong> <small>[שם]</small> <strong>מסתלק ליה</strong> <small>[נוח לעלות עליו],</small> אבל <strong>הכא</strong> <small>[כאן]</small> <strong>לא מסתלק ליה</strong> <small>[נוח לעלות עליו],</small> ואם אינו מגיע לקצה הכותל, אינו חשוב כפתח.
 <big>א</big> <strong>בעא מיניה</strong> <small>[שאל ממנו]</small> <strong>רב יוסף מרבה: עשאו לאילן סולם מהו</strong> הדין? שהרי אילן הצומח אסור לטפס עליו בשבת, ואם היה האילן סמוך לכותל ונוח לטפס עליו, האם נחשב הוא כפתח בכותל לענין דיני שבת?
 ושאלה זו <strong>תיבעי</strong> <small>[תישאל]</small> <strong>ל</strong>שיטת <strong>רבי</strong> האומר שכל הקונה עירוב תחומים באילן קנה שביתה, <strong>תיבעי לרבנן</strong> <small>[תישאל</small> השאלה <small>ל</small>שיטת <small>חכמים]</small> ומפרטים: כיצד
 <strong>תיבעי</strong> <small>[תישאל]</small> <strong>ל</strong>שיטת <strong>רבי עד כאן לא</strong> שמענו <strong>קאמר</strong> <small>[</small>ש<small>אמר]</small> <strong>רבי התם</strong> <small>[שם]</small> (לעיל עירובין לב,ב): <strong>כל דבר שהוא משום שבות לא גזרו עליו</strong> חכמים, ולכן אפשר לקנות עירוב גם אם היה מונח על אילן, שיש בשימוש בו משום שבות. ואולם יש לטעון כי <strong>הני מילי</strong> <small>[דברים אלה</small> אמורים<small>]</small> שהיה הדבר <strong>בין השמשות,</strong> שהרי עירוב נקנה בין השמשות והוא עדיין ספק יום ספק לילה ויש להקל בו, <strong>אבל כולי יומא</strong> <small>[בכל היום</small> כולו<small>]</small> — <strong>לא,</strong> שלא יתיר רבי בעצם יום השבת אף דבר האסור משום שבות. וכיון שאילן זה אסור בשימוש כסולם — אין להחשיבו כפתח.
 <strong>או דילמא</strong> <small>[שמא]</small> <strong>אפילו לרבנן</strong> <small>[ל</small>שיטת <small>חכמים]</small> האוסרים להשתמש באילן לצורך עירוב, אפשר לומר שלענייננו שאין צריך בשימוש בפועל באילן זה יסכימו כי <strong>פיתחא</strong> <small>[פתח]</small> <strong>הוא</strong> בפועל, <strong>ואריא</strong> <small>[ו</small>אולם <small>אריה]</small> <strong>הוא דרביע עליה</strong> <small>[שרובץ עליו].</small> וכשם שאריה הרובץ בפתח אינו מבטלו מתורת פתח בשל כך, ואף שלמעשה לא יעבור איש בפתח זה, אם כן נוכל לומר גם באילן כי האיסור המוטל על הטיפוס בו איננו מבטל אותו מתורת פתח.
 ועוד שאל רב יוסף: <strong>עשאו לאשירה</strong> (עץ שנעשה לעבודה זרה, ואסור בהנאה) <strong>סולם מהו</strong> הדין? האם יכול הוא להיחשב כפתח לכותל זה? ואף שאלה זו <strong>תיבעי</strong> <small>[תישאל]</small> <strong>ל</strong>שיטת <strong>ר' יהודה, תיבעי לרבנן</strong> <small>[תישאל</small> השאלה <small>ל</small>שיטת <small>חכמים]</small>.
 ומפרטים: כיצד <strong>תיבעי</strong> <small>[תישאל]</small> <strong>ל</strong>שיטת <strong>ר' יהודה,</strong> ש<strong>עד כאן לא</strong> שמענו ש<strong>אמר ר' יהודה התם</strong> <small>[שם]</small> (לעיל עירובין לא,א) ש<strong>מותר לקנות</strong> (כלומר, להשתמש) <strong>בית</strong> לצורך עירוב <strong>באיסורי הנאה</strong> כגון בקבר, <strong>אלא התם</strong> <small>[שם]</small> לענין קניית עירוב שם, <strong>דבתר</strong> <small>[שאחר]</small> ש<strong>קנה ליה</strong> <small>[לו]</small> <strong>עירוב לא ניחא ליה דלינטר</strong> <small>[נוח,</small> חשוב<small>, לו שישמר],</small> שהרי אינו צריך להשתמש בקבר אלא רק לזכות בו לרגע של קניית העירוב. אבל כאן, שרוצה הוא בקיום הסולם, אפשר לומר שאף ר' יהודה מודה שאין סומכים על דבר שהוא איסור הנאה, שאסור לטפס עליו ולהשתמש בו.
 <strong>או דילמא</strong> <small>[שמא]</small> <strong>אפילו ל</strong>דעת <strong>רבנן</strong> <small>[חכמים]</small> האוסרים בקבר כאן <strong>פיתחא</strong> <small>[פתח]</small> <strong>הוא, ואריא דרביע עליה</strong> <small>[ואריה</small> הוא <small>שרובץ עליו]</small> ולא בטלו מלהיות פתח.
 <strong>אמר ליה</strong> <small>[לו]:</small> <strong>אילן מותר, ואשירה אסורה. מתקיף לה</strong> <small>[מקשה על כך]</small> <strong>רב חסדא: אדרבא</strong> (להיפך), <strong>אילן שאיסור שבת גורם לו</strong> להיאסר — <strong>ניתסר</strong> <small>[ייאסר],</small> כדי שלא נאמר שהאיסור משום שבת לא נתחשב באיסורו לענין דיני שבת.
 ולהיפך, <strong>אשירה שאיסור דבר אחר גורם לו,</strong> ואינו אסור משום דיני שבת — <strong>לא ניתסר</strong> <small>[ייאסר],</small> ופתח הוא לענין שבת.
 ואכן <strong>איתמר נמי</strong> <small>[נאמר גם כן],</small> <strong>כי אתא</strong> <small>[כאשר בא]</small> <strong>רבין</strong> מארץ ישראל, <strong>אמר ר' אלעזר, ואמרי לה</strong> <small>[ויש אומרים]</small> <strong>אמר ר' אבהו אמר ר' יוחנן: כל שאיסור שבת גרם לו — אסור, כל שאיסור דבר אחר גרם לו — מותר.</strong>
 ואילו <strong>רב נחמן בר יצחק מתני הכי</strong> <small>[היה שונה כך]</small> לא כרב יוסף ששאלות אלה נכללות במחלוקות ידועות: <strong>אילן</strong> אם פתח הוא או לא — <strong>פלוגתא</strong> <small>[מחלוקת]</small> בין <strong>רבי ורבנן</strong> <small>[וחכמים],</small> שרבי מתיר וחכמים אוסרים. <strong>אשירה</strong> אם פתח היא — <strong>פלוגתא</strong> <small>[מחלוקת]</small> בין <strong>ר' יהודה</strong> המתיר להשתמש באיסורי הנאה, <strong>ורבנן</strong> <small>[וחכמים]</small> האוסרים לעשות עירוב באיסורי הנאה.
 <big>ב משנה</big> <strong>חריץ שבין שתי חצירות, עמוק עשרה</strong> טפחים <strong>ורוחב ארבעה</strong> — הרי הוא מחיצה גמורה <strong>מערבין שנים</strong> כל חצר עירוב לעצמה, <strong>ואין מערבין אחד. אפילו</strong> היה החריץ <strong>מלא קש או תבן,</strong> אין אלו נחשבים כסותמים אותו, ואין החריץ מתבטל. ואולם אם היה החריץ <strong>מלא עפר או צרורות</strong> אבנים — <strong>מערבין אחד ואין מערבין שנים,</strong> שבטל החריץ והריהו כלא היה.
 <strong>נתן עליו</strong> על החריץ <strong>נסר שרחב ארבעה טפחים</strong> ואפשר לעבור בו, <strong>וכן שתי גזוזטראות זו כנגד זו</strong> שנתן נסר רחב ארבעה ביניהן — <strong>מערבין שנים</strong> עירובין, <strong>ואם רצו מערבין אחד,</strong> שנסר זה משמש כפתח ומקום מעבר. <strong>פחות מכאן</strong> אם רוחב הנסר פחות מארבעה טפחים — <strong>מערבין שנים ואין מערבין אחד.</strong>
 <big>ג גמרא</big> על המשנה תוהים: <strong>ו</strong>כי <strong>תבן לא חייץ</strong> <small>[חוצץ]</small> ואינו נחשב כסתימה? <strong>והא אנן תנן</strong> <small>[והרי אנו שנינו</small> במשנה<small>]:</small> <strong>מתבן שבין שתי חצרות</strong> והיה התבן <strong>גבוה עשרה טפחים — מערבין שנים ואין מערבין אחד</strong> משמע שמחיצת תבן מחיצה היא!
 <strong>אמר אביי,</strong> כך יש להבין: <strong>לענין מחיצה כולי עלמא לא פליגי דהויא</strong> <small>[הכל אינם חולקים שהריהי]</small> <strong>מחיצה</strong> והיא חוצצת בין חצר לחצר כל זמן שמונחת שם, <strong>אבל לענין חציצה</strong> שתיחשב כסותמת את החריץ יש לחלק, <strong>אי בטליה</strong> <small>[אם בטלו]</small> בפיו במפורש והחליט להשאירו שם — <strong>חייץ</strong> <small>[חוצץ]</small> וסותם את החריץ, <strong>ואי לא בטליה</strong> <small>[ואם לא ביטלו]</small> ומתכוון להוציא את תבנו מן החריץ — <strong>לא חייץ</strong> <small>[חוצץ]</small> ואין החריץ נחשב כסתום.
 <big>ד</big> נאמר במשנה שאם היה החריץ <strong>מלא עפר</strong> או צרורות הרי הוא כסתום. ושואלים: <strong>ואפילו בסתמא</strong> <small>[בסתם]?</small> כלומר, האם גם אם לא פירש אם כוונתו להשאירם שם, תהא זו חציצה? <strong>והתנן</strong> <small>[והרי שנינו</small> במשנה<small>]</small> בהלכות טומאת מת: <strong>בית שמלאהו תבן או צרורות ובטלו</strong> שבטל את התבן או הצרורות והחליט להשאירם בבית — <strong>בטל</strong> הבית (רמב"ם), ושוב אין הבית נחשב כבית בעל מחיצות. ואם היה בו מת, שוב אינו יכול להיות כאהל הטומאה (שתוכו טמא אבל אינו מטמא סביביו), אלא נעשה כקבר סתום, המטמא מכל סביבותיו.
 ונדייק מלשון המשנה: אם <strong>ביטלו</strong> את התבן והצרורות — <strong>אין</strong> <small>[כן]</small> הרי הוא מבוטל וסותם,
## דף עט.
 <strong>לא ביטלו — לא,</strong> והבית נדון כאהל אף שהתבן ממלאו. <strong>אמר רב הונא: מאן תנא</strong> <small>[מיהו</small> התנא ש<small>שנה]</small> מסכת <strong>אהלות</strong> — <strong>ר' יוסי היא</strong> <small>[הוא],</small> והתנא במשנתנו אינו מקבל שיטתו.
 ושואלים: <strong>אי</strong> <small>[אם]</small> דעת <strong>ר' יוסי</strong> היא, הלוא <strong>איפכא שמעינן ליה</strong> <small>[ההיפך שמענו אותו</small> אומר<small>]</small> <strong>דתניא</strong> <small>[ששנינו</small> בתוספתא<small>],</small> <strong>ר' יוסי אומר:</strong> בית מלא <strong>תבן, ואין עתיד לפנותו — הרי הוא</strong> כמלא <strong>סתם עפר, ובטל.</strong> ואילו בית מלא <strong>עפר, ועתיד לפנותו — הרי הוא כסתם תבן, ולא בטיל.</strong> הרי שר' יוסי איננו מחלק לפי החומרים שבבית, אלא דן אם עתיד לפנותם אם לא!
 <strong>אלא אמר רב אסי,</strong> כך יש לומר: <strong>מאן תנא</strong> <small>[מיהו</small> התנא ש<small>שנה]</small> מסכת <strong>עירובין</strong> — <strong>ר' יוסי היא</strong> <small>[הוא],</small> ואינו מקבל דעת התנא במסכת אהלות.
 <strong>רב הונא בריה</strong> <small>[בנו]</small> של <strong>רב יהושע אמר:</strong> וכי מדיני <strong>טומאה</strong> על דיני <strong>שבת קרמית</strong> <small>[אתה משליך,</small> מראה סתירה<small>]?!</small> הלוא אין עניניהם שוים. <strong>הנח איסור שבת</strong> שהרי לענין שבת, <strong>אפילו ארנקי נמי</strong> <small>[ארנק</small> מלא כסף <small>גם כן]</small> <strong>מבטל איניש</strong> <small>[אדם],</small> שכן אסור הארנק בטלטול בשבת, וממילא נחשב כקבוע באותו מקום. ולעומת זאת התבן כיון שהוא ניטל אף בשבת, אינו חשוב קבוע בחריץ.
 <strong>רב אשי אמר:</strong> וכי מ<strong>בית</strong> על <strong>חריץ קא רמית</strong> <small>[אתה משליך,</small> מראה סתירה<small>]?!</small> <strong>בשלמא</strong> <small>[נניח]</small> <strong>חריץ למיטיימיה קאי</strong> <small>[לסתום אותו הוא עומד],</small> וחזקה היא שמה שמניחים בתוכו ישאר שם, שהרי ודאי מתכוונים לסותמו. <strong>אלא בית, למיטיימיה קאי</strong> <small>[לסתום אותו הוא עומד]?</small> ומן הסתם יוציאו ממנו את התבן והעפר, ולכן יש צורך בהוכחה יתרה בבית שרוצים להשאיר את הבית מלא כדי לסותמו.
 <big>א</big> נאמר במשנה שאם <strong>נתן</strong> על החריץ <strong>נסר שרוחב ארבעה</strong> טפחים לו, הרי הוא כפתח. <strong>אמר רבא: לא שנו אלא שנתן</strong> אורכו של הנסר <strong>לרחבו</strong> של החריץ, <strong>אבל</strong> אם נתן את אורכו של הנסר <strong>לארכו</strong> של החריץ — <strong>אפילו</strong> הנסר רחב <strong>כל שהוא נמי</strong> <small>[גם כן]</small> ממעט את החריץ, והריהו כפתח, <strong>שהרי מיעטו מארבעה.</strong> שכן החריץ אינו רחב אלא ארבעה טפחים, ואם נתן לאורכו נסר רחב כלשהו, הרי שהוא עכשיו פחות מארבעה ואינו מהווה מחיצה.
 נאמר גם: <strong>וכן</strong> הדין ב<strong>שתי גזוזטראות זו כנגד זו. אמר רבא: הא דאמרת</strong> <small>[זו שאומר אתה</small> בהלכה זו<small>]</small> <strong>זו שכנגד זו — אין</strong> <small>[כן]</small> ניתרת על ידי נסר, <strong>וזו שלא כנגד זו — לא</strong> ניתרת, <strong>וזו למעלה מזו נמי</strong> <small>[גם כן]. .</small> שכן גם על ידי נסר קשה ללכת שם מפני הסכנה, ואין זה חשוב כפתח. <strong>לא אמרן</strong> <small>[אמרנו]</small> <strong>אלא כשיש בין זה לזה</strong> בגובה <strong>שלשה</strong> טפחים, <strong>אבל</strong> אם <strong>אין בין זה לזה שלשה</strong> אין מחלקים <strong>וגזוזטרא עקומה היא,</strong> שכל שהוא פחות משלושה טפחים דינו כלבוד, וההפרש הזה כאילו אינו.
 <big>ב</big> <big>משנה</big> <strong>מתבן</strong> (ערימת תבן צבורה ומונחת) <strong>שבין שתי חצירות,</strong> אם המתבן <strong>גבוה עשרה טפחים</strong> — הריהו כמחיצה, <strong>ומערבין</strong> בחצירות <strong>שנים</strong> (שני עירובין) <strong>ואין מערבין אחד. אלו,</strong> בני חצר זו <strong>מאכילין</strong> בהמתן <strong>מכאן,</strong> מצדו האחד של המתבן. <strong>ואלו, מאכילין מכאן.</strong> ואין חוששים שמא יתמעט ושוב לא יהיה כמחיצה. ואם <strong>נתמעט התבן מ</strong>גובה <strong>עשרה טפחים</strong> לכל אורכו — שוב אינו מחיצה, ולכן <strong>מערבין</strong> עירוב <strong>אחד, ואין מערבין שנים.</strong>
 <big>ג גמרא</big> על מה שנאמר במשנה שבני שתי החצירות רשאים להעמיד בהמותיהם ליד המתבן ולהאכילן, <strong>אמר רב הונא: ובלבד שלא יתן לתוך קופתו</strong> (סלו) בידים <strong>ויאכיל,</strong> כי יש לחשוש שמא יתמעט גובה התבן מעשרה טפחים, ותפרץ חצר אחת לחברתה, ונמצא מטלטל בחצר שאין בה עירוב.
 ושואלים, אם כן שאין לטלטל בידים תבן זה, יש לשאול: <strong>ולאוקמי שרי</strong> <small>[ו</small>כי <small>להעמיד</small> בהמה על גבי התבן <small>מותר]?</small> <strong>והאמר</strong> <small>[והרי אמר]</small> <strong>רב הונא אמר ר' חנינא: מעמיד אדם את בהמתו על גבי עשבים בשבת,</strong> ואין חוששים שמא הוא עצמו יבוא לקטוף לבהמה עשבים, שבשל האיסור החמור שמדברי תורה ודאי לא ישכח ולא יעשה כן. אבל <strong>אין אדם מעמיד את בהמתו על גבי מוקצה בשבת.</strong> כי מחמת שאיסור המוקצה הוא מדברי חכמים בלבד, שמא ישכח ויבוא לטלטל בעצמו את המוקצה. וכן בענייננו, שאם אסור מדברי חכמים לקחת מן המתבן בידים, אסור אף להעמיד את הבהמה.
 ומתרצים שאין מדובר שמעמיד את הבהמה שם ממש אלא <strong>דקאים לה באפה</strong> <small>[שעומד בפניה]</small> כשרוצה לילך למקום אחר <strong>ו</strong>ממילא <strong>אזלה ואכלה</strong> <small>[הולכת</small> בעצמה <small>ואוכלת]</small> מן המתבן, ועל כך לא גזרו חכמים.
 על עיקר דברי רב הונא שואלים: <strong>ולא יתן לתוך קופתו תבן? והתניא</strong> <small>[והרי שנינו</small> בברייתא<small>]:</small> <strong>בית</strong> שהיה <strong>בין שתי חצירות</strong> ופתוחים לו שני בתים אחרים <strong>ומילאהו תבן — מערבין שנים ואין מערבין אחד,</strong> שהתבן נחשב כמחיצה בתוך הבית. <strong>זה נותן לתוך קופתו ויאכיל</strong> לבהמתו, <strong>וזה נותן לתוך קופתו ויאכיל.</strong> ואם <strong>נתמעט התבן מעשרה טפחים — שניהם אסורים.</strong>
 <strong>כיצד הוא עושה?</strong> להתיר את השימוש לאחד מהם לבדו — <strong>נועל</strong> אחד מהם <strong>את ביתו</strong> בפתח הפתוח לבית האמצעי <strong>ומבטל את רשותו</strong> לחבירו, ואז <strong>הוא אסור</strong> להוציא מביתו לחצר <strong>וחבירו מותר.</strong>
 <strong>וכן אתה אומר</strong> כעין הלכה זו <strong>בגוב</strong> (בבור) <strong>של תבן ש</strong>נמצא <strong>בין שני תחומי שבת,</strong> שבני כל תחום יכולים להאכיל בהמותיהם מן התבן המשותף, ואין חוששים שמא יצאו מתחומם. <strong>קתני מיהת</strong> <small>[שנינו מכל מקום]:</small> <strong>זה נותן לתוך קופתו ויאכיל, וזה נותן לתוך קופתו ויאכיל.</strong> וקשה לדברי רב הונא!
 ומתרצים <strong>אמרי</strong> <small>[אומרים]:</small> <strong>בית, כיון דאיכא</strong> <small>[שיש בו]</small> <strong>מחיצות ותקרה, כי מיפחית</strong> <small>[כאשר מתמעט]</small> התבן מגובהו <small>—</small> <strong>מינכרא ליה מלתא</strong> <small>[ניכר לו הדבר],</small> שהכל רואים את הבדל הגובה בהשוואה לתקרה, ולכשיתמעט מגובה עשרה ימנעו מליטול עוד. <strong>הכא</strong> <small>[כאן] —</small> <strong>לא מינכרא ליה מלתא</strong> <small>[ניכר לו הדבר],</small> ועשוי התבן להתמעט ותתבטל המחיצה מבלי משים.
 <big>ד</big> נאמר בברייתא שאם <strong>נתמעט התבן</strong> שבבית <strong>מעשרה טפחים שניהן אסורין.</strong> ונדייק מלשון הברייתא: <strong>הא</strong> <small>[הרי]</small> אם היה התבן <strong>עשרה</strong> לפחות — <strong>שרי</strong> <small>[מותר],</small> <strong>ואף על גב דמידליא</strong> <small>[ואף על פי שגבוהה]</small> ה<strong>תקרה טובא</strong> <small>[הרבה]</small> מעל לתבן זה. <strong>שמע מינה</strong> <small>[למד מכאן]:</small> <strong>מחיצות שאין מגיעות לתקרה — שמן מחיצות.</strong> והרי נחלקו חכמים בבעיה זו אם מחיצות עשרה שאינן מגיעות לתקרה קרויות מחיצות (לעיל עירובין עב,א), ולכאורה מכאן ראיה שמחיצות הן לכל דבר!
 <strong>אמר אביי: הכא</strong> <small>[כאן]</small> מדובר במקרה מיוחד; <strong>בבית</strong> שגובהו <strong>שלשה עשר</strong> טפחים <strong>חסר משהו עסקינן</strong> <small>[עוסקים אנו],</small> <strong>ותבן</strong> שגובהו <strong>עשרה.</strong> וכיון שבין ראש ערימת התבן והתקרה יש פחות משלושה טפחים, הרי כל הפחות משלושה טפחים לבוד הוא, וכאילו מגיעות המחיצות לתקרה.
 <strong>ורב הונא בריה</strong> <small>[בנו]</small> של <strong>רב יהושע אמר: אפילו תימא</strong> <small>[תאמר]</small> שמדובר כאן <strong>בבית</strong> שגובהו <strong>עשרה</strong> טפחים
## דף עט:
 <strong>ותבן</strong> שבבית גובהו <strong>שבעה ומשהו</strong> טפחים, וכיון ש<strong>כל פחות משלשה</strong> טפחים <strong>כלבוד דמי</strong> <small>[נחשב],</small> הרי זו כמחיצה גמורה.
 ומעירים: <strong>בשלמא</strong> <small>[נניח]</small> <strong>ל</strong>שיטת <strong>אביי</strong> — <strong>היינו דקתני</strong> <small>[זהו ששנינו]:</small> נתמעט התבן <strong>מעשרה, אלא לרב הונא בריה</strong> <small>[בנו]</small> של <strong>רב יהושע מאי</strong> <small>[מה</small> משמע<small>]</small> <strong>מעשרה?</strong> הלוא מתחילה לא היו כאן עשרה!
 ומתרצים: הכוונה היא <strong>מתורת עשרה,</strong> שכל עוד התבן גבוה שבעה ומשהו, הריהו כגבוה עשרה מדין לבוד. ואם נתמעט, נתמעט מתורת מחיצה גבוהה עשרה.
 <big>א</big> באותה ברייתא נאמר שאם נתמעט התבן מעשרה <strong>שניהן אסורין.</strong> ומעירים: <strong>שמע מינה</strong> <small>[</small>האם <small>נלמד מכאן]</small> כי <strong>דיורין הבאין בשבת אסורין,</strong> שהרי מתחילת השבת מותר היה לשני הדיירים להשתמש בתבן ובבית. וביום השבת, כיון שנתמעט התבן, נוספו כאילו דיירים חדשים לכל אחד מהבתים, ונאסרו הכל. ולכאורה מדוע לא נאמר שכיון שהותרה בתחילת השבת, הותרה לכולה?
 ודוחים: <strong>דלמא</strong> <small>[שמא]</small> מדובר כאן <strong>דאימעט</strong> <small>[שהתמעט]</small> התבן <strong>מאתמול</strong> עוד מלפני השבת, ובכגון זה לא הותרה כלל.
 אמרו: <strong>כיצד הוא עושה נועל את ביתו ומבטל את רשותו.</strong> ותוהים: <strong>תרתי</strong> <small>[שתים]?!</small> כלומר למה לו לעשות שני דברים אלה יחד? די באחד מהם! ומתרצים: <strong>הכי קאמר</strong> <small>[כך אמר,</small> כך היתה הכוונה<small>]:</small> <strong>או נועל את ביתו או מבטל את רשותו.</strong>
 <strong>ואיבעית אימא</strong> <small>[ואם תרצה אמור</small> הסבר אחר<small>]:</small> <strong>לעולם</strong> תפרש ש<strong>תרתי</strong> <small>[שני</small> דברים<small>]</small> צריך שיעשה כאן, אף שכרגיל די באחד, כי <strong>כיון דדש ביה</strong> <small>[שרגיל בו</small> בשימושו<small>] —</small> <strong>אתי לטלטולי</strong> <small>[יבוא לטלטל],</small> והחמירו בו שיעשה תיקון יתר על הרגיל שלא ישכח ויבוא לטלטל.
 נאמר שאם ביטל — <strong>הוא אסור וחבירו מותר.</strong> ומקשים: <strong>פשיטא</strong> <small>[</small>הלוא <small>פשוט</small> הדבר ומובן מאליו<small>]</small> ולשם מה יש לומר זאת? ומשיבים: <strong>לא צריכא</strong> <small>[נצרכה]</small> אלא <strong>דהדר אידך ובטיל ליה לחבריה</strong> <small>[שחזר האחר וביטל לו לחבירו]</small> בחזרה אחרי שהשתמש בה כרצונו, <strong>והא קא משמע לן</strong> <small>[זה משמיע לנו]</small> ש<strong>אין מבטלין, וחוזרין ומבטלין</strong> אותה רשות פעם שניה.
 נאמר: ש<strong>כן אתה אומר בגוב של תבן שבין שני תחומי שבת.</strong> ומקשים: <strong>פשיטא</strong> <small>[</small>הלוא <small>פשוט</small> הוא<small>]</small> ואותו עקרון קיים גם שם כבמתבן בין חצירות! ומשיבים: <strong>לא צריכא</strong> <small>[נצרכה]</small> אלא <strong>ל</strong>שיטת <strong>ר' עקיבא</strong> ש<strong>אמר:</strong> דין <strong>תחומין דאורייתא</strong> <small>[מן התורה],</small> <strong>מהו דתימא</strong> <small>[שתאמר]:</small> <strong>ליגזור דלמא אתי לאיחלופי</strong> <small>[שנגזור</small> ונאסור <small>שמא יבואו להחליף]</small> לקחת דברים מתחום אל תחום, שכיון שעיקר האיסור מן התורה ראוי שיוסיפו בו חכמים גזירות לשמרו, על כן <strong>קא משמע לן</strong> <small>[משמיע לנו]</small> שבכל זאת אין לחלק, ואין גוזרים.
 <big>ב משנה</big> <strong>כיצד משתתפין במבוי</strong> אם רוצה אדם אחד לזכות את כל בני המבוי? <strong>מניח את החבית</strong> המלאה אוכל משלו, <strong>ואומר: הרי זו לכל בני מבוי,</strong> וכדי שתהא זו נתינה המזכה את האחרים צריך שיהא מי שיזכה בחבית זו עבורם, <strong>ומזכה להם על ידי בנו ובתו הגדולים</strong> (הבוגרים), <strong>ו</strong>כן <strong>על ידי עבדו ושפחתו העברים</strong> (שאין גופם קנוי לו), <strong>ו</strong>כן <strong>על ידי אשתו,</strong> והם זוכים לכל בני המבוי.
 <strong>אבל אינו מזכה לא על ידי בנו ובתו הקטנים, ולא על ידי עבדו ושפחתו הכנענים, מפני ש</strong>אין להם זכות קנין, והרי <strong>ידם כידו</strong> (רשותם כרשותו), ואינם יכולים לזכות אחרים. שהרי גם כשנותן להם נותר החפץ ברשותו, שרשותם כרשותו ממש.
 <big>ג גמרא</big> <strong>אמר רב יהודה: חבית של שיתופי מבואות — צריך</strong> הזוכה <strong>להגביה</strong> אותה <strong>מן הקרקע טפח,</strong> שעל ידי כך כאילו מוציאה הזוכה מרשות המזכה, שלולי כן אינו יכול לזכותה לאחרים.
 <strong>אמר רבא: הני תרתי מילי</strong> <small>[שני דברים אלה],</small> <strong>סבי</strong> <small>[זקני]</small> <strong>פומבדיתא,</strong> רב יהודה ובני ישיבתו, <strong>אמרינהו</strong> <small>[אמרוהו]:</small> <strong>חדא</strong> <small>[אחד] —</small> <strong>הא</strong> <small>[זו]</small> שאמרנו בענין הגבהת חבית. <strong>אידך</strong> <small>[השניה]</small> — ששנינו <strong>המקדש</strong> על היין בשבת או בחג, <strong>אם טעם</strong> מן היין <strong>מלא לוגמיו — יצא</strong> ידי חובת קידוש, <strong>ואם לאו — לא יצא.</strong>
 <strong>אמר רב חביבא: הא נמי סבי דפומבדיתא אמרינהו</strong> <small>[דבר זה</small> נוסף לשניים שאמרנו <small>גם כן זקני פומבדיתא אמרוהו],</small> שכן <strong>אמר רב יהודה אמר שמואל: עושין מדורה לחיה</strong> <small>[ליולדת]</small> <strong>בשבת.</strong>
 ומעירים: <strong>סבור מינה</strong> <small>[סברו מכאן]</small> מלשון הלכה זו כי <strong>לחיה — אין</strong> <small>[כן]</small> מותר לעשות משום שהיא מסוכנת ביותר, אולם <strong>לחולה</strong> סתם — <strong>לא. בימות הגשמים</strong> שברורה סכנת ההצטננות <strong>אין</strong> <small>[כן],</small> <strong>בימות החמה — לא.</strong>
 ולכן יש להוסיף מה ש<strong>איתמר</strong> <small>[נאמר]</small> <strong>אמר רב חייא בר אבין אמר שמואל:</strong> מי ש<strong>הקיז דם ונצטנן — עושין לו מדורה בשבת, ואפלו בתקופת תמוז.</strong> משמע שלאו דוקא יולדת, ולאו דוקא בימות הגשמים.
 <strong>אמר אמימר: הא נמי סבי דפומבדיתא אמרינהו</strong> <small>[ודבר</small> נוסף זה <small>גם כן זקני פומבדיתא אמרוהו]</small> <strong>דאיתמר</strong> <small>[שנאמר]</small> שנחלקו אמוראים בדבר <strong>איזו היא אשירה סתם,</strong> כלומר איזהו האילן הנחשב כעץ המשמש לעבודה זרה, אף שאין אנו רואים שעובדים לו ממש?
 <strong>אמר רב: כל</strong> אילן <strong>שכומרין שומרין אותה</strong>
## דף פ.
 <strong>ואין טועמין מפירותיה,</strong> הרי זו הוכחה שהיא מקודשת לפולחן.
 <strong>ושמואל אמר: כגון דאמרי "הני תמרי לשיכרא דבי ניצרפי דשתו ליה</strong> <small>[אלה התמרים לשיכר</small> של בית עבודה זרה <small>ששותים אותו]</small> <strong>ביום חגם",</strong> ודבר זה דיו לדון את האילן כדין אשירה. <strong>אמר אמימר: ואמרו לי סבי</strong> <small>[זקני]</small> <strong>פומבדיתא</strong> לענין זה: <strong>הלכתא כוותיה</strong> <small>[הלכה כשיטתו]</small> של <strong>שמואל.</strong> 
 על דברי רב יהודה בענין הגבהת חבית (ר"ח). <strong>מיתיבי</strong> <small>[מקשים]</small> ממה ששנינו בברייתא: <strong>כיצד משתתפין במבוי — מביאים חבית של יין ו</strong>כן <strong>של שמן ו</strong>כן <strong>של תמרים ו</strong>כן <strong>של גרוגרות ו</strong>כן <strong>של שאר מיני פירות</strong> לצורך השיתוף.
 ו<strong>אם</strong> נתן את החבית <strong>משלו — צריך לזכות</strong> לכולם על ידי אחר. <strong>ואם משלהן — צריך</strong> על כל פנים <strong>להודיע</strong> להם שהוא עושה את השיתוף. <strong>ומגביה מן הקרקע משהו</strong> כדי לזכות לאחרים. הרי שאין צורך להגביה טפח! ומתרצים: <strong>מאי</strong> <small>[מהו]</small> <strong>"משהו" נמי דקאמר</strong> <small>[</small>זה <small>שאמר גם כן</small> משמעו<small>]</small> <strong>טפח</strong> ולא פחות.
 <big>א</big> <strong>איתמר</strong> <small>[נאמר]</small> שנחלקו בנושא <strong>שיתופי מבואות, רב אמר: אין צריך לזכות</strong> לכולם על ידי אחר, וכל אחד מבני המבוי נעשה שותף מעצמו. <strong>ושמואל אמר: צריך לזכות</strong> במעשה של הקנאה. וכן נחלקו ב<strong>עירובי תחומין, רב אמר: צריך לזכות, ושמואל אמר: אין צריך לזכות.</strong>
 ומקשים: <strong>בשלמא</strong> <small>[נניח]</small> לשיטת <strong>שמואל</strong> אפשר להבין את דבריו כי <strong>הכא</strong> <small>[כאן]</small> בדין שיתופי מבואות <strong>תנן</strong> <small>[שנינו</small> במשנה<small>]</small> שצריך לזכות, <strong>והכא</strong> <small>[וכאן]</small> בדיני עירובי תחומין <strong>לא תנן</strong> <small>[שנינו].</small> <strong>אלא לרב מאי טעמא</strong> <small>[מה הטעם]</small> לחלק כך בין הדברים?
 ומשיבים: <strong>תנאי</strong> <small>[</small>מחלוקת <small>תנאים]</small> <strong>היא</strong> בנושא זה, וכן מסופר ש<strong>אמר רב יהודה אמר רב: מעשה בכלתו של ר' אושעיא שהלכה</strong> מבעוד יום <strong>לבית המרחץ</strong> שהיה מחוץ לתחום, <strong>וחשכה לה</strong> שהגיעה השבת לפני שיכלה לחזור. <strong>ועירבה לה חמותה</strong> עירובי תחומין עבורה, שתוכל לחזור לביתה.
 <strong>ובא מעשה לפני ר' חייא</strong> לשאול אם אפשר לסמוך על עירוב זה — <strong>ואסר. אמר לו ר' ישמעאל בר' יוסי: בבלאי</strong> <small>[בבלי],</small> <strong>כל כך אתה מחמיר בעירובין?! כך אמר אבא: כל שיש לך להקל בעירובין — הקל.</strong>
 <strong>ואבעיא להו</strong> <small>[ונשאלה להם</small> ללומדים שאלה זו<small>]</small> האם <strong>משל חמותה עירבה לה,</strong> וטעמו של ר' חייא שאסר היה <strong>משום</strong> ש<strong>לא זיכתה לה.</strong> וכיון שלא היה זיכוי אלא עירוב בלבד — אין העירוב קונה בלא זיכוי. <strong>או דלמא</strong> <small>[שמא]</small> <strong>משלה,</strong> משל הכלה, <strong>עירבה לה,</strong> ולא הועיל העירוב <strong>משום</strong> שנעשה <strong>שלא מדעתה?</strong>
 <strong>אמר להן ההוא מרבנן</strong> <small>[אחד מהחכמים],</small> <strong>ור' יעקב שמיה</strong> <small>[שמו]:</small> <strong>לדידי מיפרשא לה מיניה</strong> <small>[לי עצמי נתפרש לו</small> הדבר <small>ממנו]</small> מ<strong>ר' יוחנן</strong> ש<strong>משל חמותה עירבה, ומשום</strong> ש<strong>לא זיכתה לה</strong> אסר ר' חייא.
 <strong>אמר ליה</strong> <small>[לו]</small> <strong>ר' זירא לר' יעקב בריה [בנה]</strong> של <strong>בת יעקב: כי מטית התם</strong> <small>[כשתבוא לשם</small> לארץ ישראל<small>]</small> <strong>אקיף</strong> <small>[הקף]</small> את הדרך, שלא תלך בדרך הקצרה ביותר <strong>וזיל לסולמא</strong> <small>[ולך לסולם]</small> <strong>צור, ובעית מיניה</strong> <small>[ושאל ממנו]</small> <strong>מרב יעקב בר אידי</strong> ענין זה.
 ואכן, כך עשה ו<strong>בעא מיניה</strong> <small>[שאל ממנו]:</small> האם באותו מעשה <strong>משל חמותה עירבה, ומשום</strong> ש<strong>לא זיכתה לה</strong> אסר ר' חייא, <strong>או דלמא</strong> <small>[שמא]</small> <strong>משלה עירבה, ומשום</strong> שנעשה <strong>שלא מדעתה.</strong>
 <strong>אמר ליה</strong> <small>[לו]:</small> <strong>משל חמותה עירבה לה, ומשום</strong> ש<strong>לא זיכתה לה</strong> אסר ר' חייא. ורב סבור כדעת רבו ודודו ר' חייא, ואף הוא סבר שבעירוב תחומין יש לזכות.
 <strong>אמר רב נחמן נקטינן</strong> <small>[מוחזקים אנו]</small> בהלכה פסוקה זו: <strong>אחד עירובי תחומין ואחד עירובי חצירות אחד שיתופי מבואות — צריך לזכות.</strong> ולאחר שאמר דבר ברור זה <strong>בעי</strong> <small>[שאל]</small> <strong>רב נחמן</strong> דבר שלא היה ברור לו כל צורכו: האם <strong>עירובי תבשילין</strong> שעושים כדי להתיר לבשל ביום טוב לצורך שבת שלאחריו <strong>צריך לזכות</strong> לכל אלו שיאכלו מתבשיל זה, <strong>או אין צריך לזכות?</strong>
 <strong>אמר רב יוסף: ומאי תיבעי ליה</strong> <small>[ומה תישאל לו]</small> בענין זה, וכי <strong>לא שמיע ליה הא</strong> <small>[שמע</small> דבר <small>זה]</small> ש<strong>אמר ר' נחמן בר רב אדא אמר שמואל: עירובי תבשילין צריך לזכות. אמר ליה</strong> <small>[לו]</small> <strong>אביי</strong> לרב יוסף: <strong>פשיטא</strong> <small>[פשוט</small> הדבר<small>]</small> ש<strong>לא שמיע ליה</strong> <small>[שמע אותה</small> הלכה<small>]</small>. <strong>דאי שמיע ליה, מאי תיבעי ליה</strong> <small>[שאם שמע אותה, מה נסתפק לו]</small> <strong>מה היא ההלכה?</strong>
 <strong>אמר ליה</strong> <small>[לו]:</small> <strong>אטו</strong> <small>[וכי]</small> ב<strong>עירובי תחומין מי</strong> <small>[האם]</small> <strong>לא אמר שמואל אין צריך לזכות, ואמר איהו</strong> <small>[הוא]</small> בכל זאת ש<strong>צריך לזכות,</strong> ושמא אף כאן אין רב נחמן מקבל את פסקו של שמואל.
 אמר לו אביי: <strong>הכי השתא</strong> <small>[כיצד אתה משוה]?!</small> <strong>בשלמא התם</strong> <small>[נניח שם]</small> בשיתוף מבואות ועירובי תחומין <strong>פליגי</strong> <small>[נחלקו]</small> <strong>רב ושמואל, וקא משמע לן כחומרין דמר, וכי חומרין דמר</strong> <small>[והשמיע לנו</small> שהלכה <small>כחומרתו של זה, וכחומרתו של זה]</small> שסומך על שתי הדעות כאחת <strong>אבל הכא</strong> <small>[כאן]</small> בענין עירוב תבשילין, <strong>אי איתא דשמיע ליה מי איכא דמאן דפליג</strong> <small>[אם אמנם שמע</small> את ההלכה <small>האם יש מי שחלק]</small> בכך? ומן הסתם אם אומר אחד מרבותיו פסק הלכה שאין אחרים חולקים עליו, הלכה פסוקה היא.
 <big>ב</big> <strong>ההוא טורזינא דהוה בשיבבותיה</strong> <small>[אותו פקיד</small> גוי <small>שהיה בשכנותו]</small> של <strong>ר' זירא, אמרו ליה</strong> <small>[לו]</small> השכנים: <strong>אוגיר לן</strong> <small>[השכר לנו]</small> את <strong>רשותך</strong> לצורך טלטול בשבת, <strong>לא אוגיר להו</strong> <small>[השכיר להם].</small> <strong>אתו לקמיה</strong> <small>[באו לפני]</small> <strong>ר' זירא אמרו ליה</strong> <small>[לו]:</small> <strong>מהו</strong> הדין, האם מותר <strong>למיגר מדביתהו</strong> <small>[לשכור מאשתו]</small> שלא מדעת בעלה?
 <strong>אמר להו</strong> <small>[להם]:</small> <strong>הכי</strong> <small>[כך]</small> <strong>אמר ריש לקיש משמיה דגברא רבה</strong> <small>[משמו של אדם גדול],</small> <strong>ומנו</strong> <small>[ומי הוא</small> זה<small>]</small> <strong>ר' חנינא: אשתו של אדם מערבת שלא מדעתו.</strong> ולפי עקרון זה, יכולה אשת הפקיד להשכיר שלא מדעתו.
 כעין זה מסופר: <strong>ההוא טורזינא דהוה בשיבבותיה</strong> <small>[אותו פקיד שהיה בשכנותו]</small> של <strong>רב יהודה בר אושעיא, אמרי ליה</strong> <small>[אמרו לו]</small> השכנים: <strong>אוגר לן</strong> <small>[השכר לנו]</small> את <strong>רשותך</strong> לצורך טלטול בשבת, <strong>לא אוגר להו</strong> <small>[השכיר להם].</small> <strong>אתו לקמיה</strong> <small>[באו לפני]</small> <strong>רב יהודה בר אושעיא, אמרי ליה</strong> <small>[אמרו לו]:</small> <strong>מהו למיגר מדביתהו</strong> <small>[לשכור מאשתו],</small> <strong>ולא הוה בידיה</strong> <small>[היתה בידו]</small> תשובה. <strong>אתו לקמיה</strong> <small>[באו לפני]</small> <strong>רב מתנא, לא הוה בידיה</strong> <small>[היתה בידו]</small> תשובה. <strong>אתו לקמיה</strong> <small>[באו לפני]</small> <strong>רב יהודה, אמר להו</strong> <small>[להם]:</small> <strong>הכי</strong> <small>[כך]</small> <strong>אמר שמואל: אשתו של אדם מערבת שלא מדעתו,</strong> ואף בהשכרה כן.
 <strong>מיתיבי</strong> <small>[מקשים]</small> שנינו: <strong>נשים שעירבו ונשתתפו שלא מדעת בעליהן — אין עירובן עירוב, ואין שיתופן שתוף!</strong> וכיצד פסק שמואל היפך דברים אלה?
 ומתרצים: <strong>לא קשיא</strong> <small>[קשה]:</small> <strong>הא</strong> <small>[כאן]</small> כשאמר שמואל שאשתו מערבת שלא מדעתו — הרי זה במקרה ש<strong>אסר</strong> על שכניו אם לא עירב עימם, ואז מקילים אנו ואומרים שאף אשתו רשאית לערב עבורו. <strong>הא</strong> <small>[כאן]</small> שאין אשתו רשאית לערב שלא מדעתו — מדובר כ<strong>שלא אסר</strong> על אחרים.
 ומוסיפים: <strong>הכי נמי מסתברא</strong> <small>[כך גם כן מסתבר]</small> שיש להבין את הדברים כך, ש<strong>אם כן קשיא</strong> <small>[קשה]</small> מדברי <strong>שמואל</strong> על דברי <strong>שמואל</strong> עצמו, ש<strong>אמר שמואל: אחד מבני מבוי שרגיל להשתתף עם בני מבוי, ולא נשתתף</strong> שבת אחת — <strong>בני המבוי נכנסין לתוך ביתו ונוטלין שיתופן ממנו בעל כרחו.</strong>
 ונדייק מכאן: <strong>רגיל — אין</strong> <small>[כן],</small> אבל <strong>שאין רגיל — לא,</strong> הרי שלא בכל מקרה אפשר לשתף אדם שלא מדעתו. ומסכמים: אכן <strong>שמע מינה</strong> <small>[למד מכאן]</small> שכך הוא.
 ומציעים: <strong>לימא מסייע ליה</strong> <small>[האם</small> נוכל <small>לסייע לו]</small> ממה ששנינו: כל הדר במבוי <strong>כופין אותו לעשות לחי וקורה למבוי,</strong> הרי שלצורך תיקון לשבת אין מתחשבים בדעתו ואפשר לעשות אפילו על ידי כפיה.
## דף פ:
 <strong>שאני התם דליכא</strong> <small>[שונה שם שאין]</small> <strong>מחיצות,</strong> כלומר אותו מבוי פרוץ הוא, וראוי לכפות את דייריו לעשות בו מחיצות כל שהן, אפילו לצורך שמירה. אבל כשיש מחיצות, אין מחייבים אותו ביותר מכך.
 <strong>לישנא אחרינא</strong> <small>[לשון אחר],</small> <strong>מצד שאני</strong> <small>[שונה],</small> שתיקון בעירוב אינו תיקון בגוף המבוי אלא בדבר צדדי, ולכן אין כופין בו את היחיד (מאיר נתיב).
 <big>א</big> <strong>אתמר</strong> <small>[נאמר]</small> שנחלקו אמוראים בנושא זה; ש<strong>ר' חייא בר אשי אמר: עושין לחי</strong> מעצי <strong>אשירה,</strong> אף שהעץ אסור בהנאה ועומד לשריפה בלבד, כי בעצם עשיית הלחי יש צד של מצוה ואין איסור הנאה שייך בענין מצוה. <strong>ור' שמעון בן לקיש אמר: עושין</strong> אפילו <strong>קורה</strong> מעצי <strong>אשירה.</strong>
 ומסבירים: <strong>מאן דאמר</strong> <small>[מי שאומר]</small> שעושים <strong>קורה — כל שכן לחי, ומאן דאמר</strong> <small>[ומי שאומר]</small> <strong>לחי — אבל קורה לא</strong> התיר. משום שבאיסור עצי אשירה <strong>כתותי מכתת שיעוריה</strong> <small>[כתות הוא שיעורו],</small> שכיון שהעץ עומד לשריפה הריהו כשרוף כבר, ואין לעשות ממנו קורה הצריכה לשיעור רוחב מסוים. אבל לחי שדי לו ברוחב כל שהוא — אפילו עצי אשירה, שהם כשרופים — ראויים.
 <big>ב משנה</big> <strong>נתמעט האוכל</strong> שהיה בחבית השיתוף משיעורו — <strong>מוסיף</strong> מקצת משלו <strong>ומזכה</strong> לרבים. <strong>ואין צריך להודיע</strong> להם שהוסיף. ואולם אם <strong>נתוספו עליהן</strong> דיורים חדשים — <strong>מוסיף</strong> לצורך אותם דיורים <strong>ומזכה</strong> להם, <strong>וצריך להודיע</strong> לדיירים החדשים שזיכה אף להם שיתוף זה.
 <strong>כמה הוא שיעורן</strong> של המזונות לשיתוף? <strong>בזמן שהן</strong> (בני המבוי) <strong>מרובין</strong> — די ב<strong>מזון שתי סעודות</strong> עבור <strong>כולם, בזמן שהן מועטין</strong> ממספר מסויים — די במזון <strong>כגרוגרת לכל אחד ואחד.</strong>
 <strong>אמר ר' יוסי: במה דברים אמורים</strong> שצריכים שיעורים אלה, <strong>בתחילת עירוב,</strong> כשעושין אותו לכתחילה, <strong>אבל בשירי עירוב</strong> כגון שנתמעט העירוב בשבת הריהו כשר <strong>בכל שהוא. ו</strong>בכלל,
 <strong>לא אמרו לערב בחצירות</strong> אף ששיתפו במבואות <strong>אלא כדי שלא לשכח את התינוקות,</strong> כדי שיידעו שעושים עירובי חצירות, שאם לא כן לא ידעו כלל הלכה זו.
 <big>ג גמרא</big> במשנה נאמר שאם נתמעט מזון השיתוף, אין המוסיף צריך להודיע. ושואלים: <strong>במאי עסקינן</strong> <small>[במה</small> באיזה מקרה <small>עוסקים אנו]?</small> <strong>אילימא</strong> <small>[אם תאמר]</small> <strong>במין אחד,</strong> שהוא מוסיף מאותו מין שעירבו בו תחילה, <strong>מאי איריא</strong> <small>[מה שייך,</small> מדוע שנה דוקא<small>]</small> <strong>נתמעט אפילו כלה</strong> מזון זה לגמרי <strong>נמי</strong> <small>[גם כן]</small> אינו צריך להודיע!
 <strong>אלא</strong> תאמר שמדובר <strong>בשני מינין,</strong> שמוסיף ממין אחר שלא שיתפו בו בתחילה, אם כן <strong>אפילו נתמעט נמי</strong> <small>[גם כן]</small> <strong>לא</strong> יועיל בלא שיודיעום! <strong>דתניא</strong> <small>[ש</small>הרי <small>שנינו</small> בברייתא<small>]:</small> <strong>כלה האוכל</strong> של שיתוף, אם הוסיף עליו <strong>ממין אחד</strong> — <strong>אין צריך להודיע, משני מינים — צריך להודיע!</strong>
 ומתרצים: <strong>איבעית אימא</strong> <small>[אם תרצה אמור]</small> שמדובר במשנתנו שמוסיף <strong>ממין אחד, ואיבעית אימא</strong> <small>[ואם תרצה אמור]:</small> <strong>משני מינין.</strong> וכך יש להסביר: <strong>איבעית אימא</strong> <small>[אם תרצה אמור]</small> כשהוסיף <strong>ממין אחד,</strong> ואולם <strong>מאי</strong> <small>[מה</small> משמע<small>]</small> <strong>נתמעט — נתמטמט</strong> לגמרי ולא נשאר מאומה, שכוונת נתמטמט פירושה שהלך ונתמעט עד שכלה.
 <strong>ואיבעית אימא</strong> <small>[ואם תרצה אמור]:</small> שהוסיף <strong>משני מינים,</strong> אלא אם <strong>כלה</strong> העירוב <strong>שאני</strong> <small>[שונה</small> הדבר<small>]</small> שהלכה זו שיש להודיע היא רק אם כלה האוכל לגמרי, אבל אם נשאר משהו אין צורך להודיע, ויכול לזכות אפילו ממין שני, ואם כן אין ללמוד מן הברייתא לענייננו.
 <big>ד</big> נאמר במשנה שאם <strong>נתוספו</strong> דיירים <strong>עליהן</strong> בחצר <strong>מוסיף ומזכה</strong> וצריך להודיע. <strong>אמר רב שיזבי אמר רב חסדא: זאת אומרת</strong> מכלל דברי המשנה כי <strong>חלוקין עליו חביריו על ר' יהודה.</strong>
 <strong>דתנן</strong> <small>[ש</small>הרי <small>שנינו</small> במשנה<small>]:</small> <strong>אמר ר' יהודה: במה דברים אמורים</strong> שצריך דעתו של הזוכה בעירוב <strong>בעירובי תחומין, אבל בעירובי חצירות — מערבין בין לדעת ובין שלא לדעת,</strong> ולדברי המשנה מוסיף אף שלא מדעת. ותוהים: הלוא <strong>פשיטא</strong> <small>[פשוט</small> ברור<small>]</small> ש<strong>חלוקין,</strong> ומה ראה רב חסדא להודיענו דבר הברור לכול?
 ומשיבים: בכל זאת נצרכה, כי <strong>מהו דתימא</strong> <small>[שתאמר]:</small> <strong>הני מילי</strong> <small>[דברים אלו]</small> שצריך להודיע נאמרו <strong>בחצר שבין שני מבואות</strong> שיכולים בני חצר זו לערב עם איזה מבוי שירצה. וצריך להודיעם באיזה מבוי שיתפו עבורם, שמא רצונם דוקא לערב עם המבוי האחר. <strong>אבל חצר של מבוי אחד</strong> שרק זכות הוא להם השיתוף, ואין בכך צד חובה, <strong>אימא</strong> <small>[אמור]</small> ש<strong>לא,</strong> שאף החכמים במשנתנו מסכימים שאין צריך להודיע. על כן <strong>קא משמע לן</strong> <small>[משמיע לנו]</small> רב חסדא שדעת משנתנו שיש להודיע בכל מקרה.
 <big>ה</big> במשנה נקבע <strong>כמה הוא שעורו</strong> של עירוב למרובים וכמה למועטים. ושאלו: <strong>כמה הוא</strong> מניינם של <strong>מרובין</strong> וכמה של מועטים? <strong>אמר רב יהודה אמר שמואל: שמונה עשרה בני אדם</strong> אלה הם מרובים. ותוהים: <strong>שמונה עשרה, ותו לא</strong> <small>[ולא יותר]</small> ומשיבים: <strong>אימא</strong> <small>[אמור,</small> תקן<small>]</small> <strong>משמונה עשר ואילך</strong> (והלאה).
 ושואלים: <strong>ומאי</strong> <small>[ומה]</small> <strong>שמונה עשר</strong> ש<strong>נקט</strong> (תפס), מדוע דוקא מספר זה? ומשיבים: <strong>אמר רב יצחק בריה</strong> <small>[בנו]</small> של <strong>רב יהודה: לדידי מיפרשא לי מיניה דאבא</strong> <small>[לי התפרש הדבר ממנו, מאבי</small> רב יהודה<small>]:</small> <strong>כל שאילו מחלקו למזון שתי סעודות ביניהן ואין מגעת גרוגרת לכל אחד ואחד הן הן מרובין, ו</strong>אז <strong>סגי</strong> <small>[די]</small> <strong>במזון שתי סעודות. ואי</strong> <small>[ואם]</small> <strong>לא — הן הן מועטין נינהו</strong> <small>[הם],</small> וצריך שיהיה כגרוגרת לכל אחד.
 <strong>ואגב אורחיה קא משמע לן</strong> <small>[ודרך אגב הוא משמיע לנו]</small> <strong>ששתי סעודות הויין</strong> <small>[הריהן]</small> <strong>שמונה עשרה גרוגרות,</strong> ולכן אם היו יותר דיורים, דיים בשמונה עשרה גרוגרות שהוא מזון שתי סעודות.
 <big>ו משנה</big> בכל מזון שהוא <strong>מערבין ומשתתפין, חוץ מן המים ומן המלח</strong> שאינם קרויים מזון, אלו <strong>דברי ר' אליעזר. ר' יהושע אומר:</strong> יש הגבלה אחרת בדבר: <strong>ככר</strong> שלם <strong>הוא עירוב, ואפלו מאפה</strong> שגודלו <strong>סאה, והוא פרוסה</strong> שניטל ממנו חלק — <strong>אין מערבין בה.</strong> ואילו <strong>ככר</strong> אפילו גודלו <strong>כאיסר, והוא שלם — מערבין בו.</strong>
## דף פא.
 <big>א גמרא</big> על ההלכה במשנה במה מערבים ובמה אין מערבים, שואלים: הלוא כבר <strong>תנינא חדא זימנא</strong> <small>[שנינו פעם אחת]</small> דבר זה: <strong>בכל מערבין ומשתתפין, חוץ מן המים והמלח!</strong>
 <strong>אמר רבה:</strong> תוספת זו באה <strong>לאפוקי</strong> <small>[להוציא]</small> מדברי <strong>ר' יהושע</strong> במשנתנו, ש<strong>אמר ככר — אין</strong> <small>[כן],</small> <strong>מידי אחרינא</strong> <small>[דבר אחר] —</small> <strong>לא, קא משמע לן</strong> <small>[</small>על כן <small>משמיע לנו]</small> <strong>בכל</strong> מערבין ומשתתפין, ולא רק בפת.
 <strong>איתיביה</strong> <small>[הקשה לו]</small> <strong>אביי,</strong> הלוא שנינו: <strong>בכל מערבין עירובי חצירות ובכל משתתפין שיתופי מבואות, ולא אמרו לערב בפת אלא בחצר בלבד.</strong> ונברר, <strong>מאן</strong> <small>[מי הוא]</small> זה ש<strong>שמעת ליה</strong> <small>[אותו]</small> ש<strong>אמר פת — אין</strong> <small>[כן]</small> מערבין בה, <strong>מידי אחרינא</strong> <small>[דבר אחר] —</small> <strong>לא</strong> ראוי לעירוב, <strong>ר' יהושע</strong> הוא, ובכל זאת <strong>קתני</strong> <small>[שנינו</small> בברייתא<small>]</small> <strong>"בכל"!</strong> משמע ש"בכל מערבין" איננו דוקא כדי להוציא מדברי ר' יהושע אלה.
 <strong>אלא אמר רבה בר בר חנה: לאפוקי</strong> <small>[להוציא]</small> <strong>מ</strong>דברי <strong>ר' יהושע</strong> בפרט אחר, שר' יהושע <strong>אמר: שלימה</strong> — <strong>אין</strong> <small>[כן]</small> ראויה לערב בה, ואילו <strong>פרוסה</strong> — <strong>לא, קא משמע לן "בכל"</strong> — ואפילו בפרוסה.
 <big>ב</big> ולעיקר שיטה זו שואלים: <strong>ופרוסה מאי טעמא</strong> <small>[מה טעם]</small> <strong>לא</strong> יערבו בה? <strong>אמר ר' יוסי בן שאול אמר רבי: משום איבה,</strong> שיבוא אדם ויאמר לחבירו: אתה נתת פרוסה בלבד ואני נתתי ככר שלימה. ולכן תקנו שיתן כל אחד ככר שלימה.
 <strong>אמר ליה</strong> <small>[לו]</small> <strong>רב אחא בריה</strong> <small>[בנו]</small> של <strong>רבא לרב אשי: עירבו כולן בפרוסות מהו?</strong> שהרי כאן שוב אין מקום לאיבה? <strong>אמר ליה</strong> <small>[לו]:</small> אין עושין כן, <strong>שמא יחזר</strong> ה<strong>דבר לקלקולו,</strong> ושמא יבוא אחד לתת ככר שלימה ויתרעם על חבירו שנותן פרוסה בלבד.
 <strong>אמר ר' יוחנן בן שאול: ניטלה הימנה</strong> מן הככר רק <strong>כדי חלתה,</strong> כדי השיעור שמפרישים מן העיסה לחלה, או <strong>כדי דימועה.</strong> שפעמים נופל משהו תרומה לתוך עיסת חולין, ואם נפל בשיעור של אחד ממאה, מפרישים מן הככר שנאפה מאותה עיסה כשיעור מה שנפל, ונותנים לכהן. ונחשב הדבר כאילו התרומה שנפלה היא שהוצאה, הרי הדין הוא ש<strong>מערבין לו בה</strong> בככר כזו. משום שבכגון זה אין אנשים מתלוננים עליו על שלא רצה לתת ככר שלימה, אלא סבורים שחסרון קטן זה בככר משום שהפריש ממנה כדי חלה או הוצאת המדומע בה.
 אבל ביתר מכן חושדים בו שהוא אוכל מן העירוב, ומקשים: <strong>והתניא</strong> <small>[והרי שנינו</small> בברייתא<small>]</small> <strong>שאם היתה הככר חסרה כדי דימועה — מערבין לו בה,</strong> היתה חסרה <strong>כדי חלתה — אין מערבין לו בה!</strong>
 ומתרצים: <strong>לא קשיא</strong> <small>[קשה]</small>, שכן לא באותו שיעור עצמו דיברו בשני המקומות, <strong>הא</strong> <small>[זה]</small> שהתירו בכדי חלה — מדובר <strong>בחלת נחתום</strong> ששיעורה הוא קטן יותר, ולכן, אין שיעור שכזה נחשב חסרון לככר, ומערבים בה. <strong>הא</strong> <small>[זה]</small> שאסרו בככר חסר בכדי חלה — הוא <strong>בחלת בעל הבית</strong> ששיעורה גדול יותר, ולכן אם חסר בככר שיעור כזה, אינו מערב בה.
 וביאור הדברים, <strong>דתנן</strong> <small>[ש</small>הרי <small>שנינו</small> במשנה<small>]:</small> <strong>שיעור חלה</strong> שתיקנו חכמים הוא <strong>אחד מעשרים וארבעה.</strong> וכן <strong>העושה עיסה לעצמו</strong> או <strong>עיסה למשתה בנו,</strong> שיעור החלה גם הוא <strong>אחד מעשרים וארבעה.</strong> ואולם <strong>נחתום שהוא עושה למכור בשוק, וכן האשה שעשתה למכור בשוק</strong> — יפרישו רק <strong>אחד מארבעים ושמונה,</strong> שהקלו חכמים על המוכר שלא יפסיד בסחורתו.
 <strong>אמר רב חסדא:</strong> אם <strong>תפרה</strong> (חבר שני חלקיה) <strong>בקיסם — מערבין לו בה,</strong> שכן היא נראית כשלימה. ומקשים: <strong>והא תניא</strong> <small>[והרי שנינו</small> בברייתא<small>]</small> שבכגון זה <strong>אין מערבין לו בה!</strong> ומתרצים: <strong>לא קשיא</strong> <small>[קשה],</small> <strong>הא</strong> <small>[זה]</small> שאין מערבים — <strong>דידיע תיפרה</strong> <small>[שניכר התפר שבה],</small> <strong>הא</strong> <small>[זה]</small> שמערבים — ש<strong>לא ידיע תיפרה</strong> <small>[ניכר התפר שבה]</small>.
 <big>ג</big> <strong>אמר ר' זירא אמר שמואל: מערבין</strong> אף <strong>בפת אורז ובפת דוחן. אמר מר עוקבא: לדידי מיפרשא לי מיניה</strong> <small>[לי עצמי פורש ממנו]</small> מ<strong>מר שמואל, בפת אורז — מערבין, ובפת דוחן אין מערבין,</strong> שקשה לעשות ממנה פת הראויה למאכל.
 <strong>אמר רב חייא בר אבין אמר רב: מערבין בפת עדשים.</strong> ומקשים: <strong>איני</strong> <small>[וכי כן הוא]?!</small> והאם פת זו ראויה למאכל, <strong>והא ההיא</strong> <small>[והרי אותה]</small> פת עדשים <strong>דהואי בשני</strong> <small>[שהיתה בימי]</small> <strong>מר שמואל, ושדייה לכלביה</strong> <small>[וזרקה לכלבו]</small> <strong>ולא אכלה,</strong> ובודאי אינה ראויה למאכל אדם!
 ומתרצים: אותה פת שלא אכלה הכלב בתערובת של <strong>שאר מינים</strong> של אוכל <strong>הויא</strong> <small>[היתה],</small> לפי שעשו פת זאת לבדוק מה יהא טעמה של הפת. כעין מה שנאמר ליחזקאל הנביא לאכול: <strong>דכתיב "ואתה קח לך חטין ושערים ופול ועדשים ודחן וכסמים</strong> ונתת אותם בכלי אחד ועשית אותם לך ללחם<strong>"</strong> (יחזקאל ד, ט), וזהו מאכל שאינו ראוי לאכילת אדם, שאף הכלב פעמים אינו אוכלו. אבל פת העשויה מעדשים בלבד, ראויה לאכילה. 
 <strong>רב פפא אמר: ההיא</strong> <small>[אותה]</small> פת של יחזקאל <strong>צלויה בצואת אדם הואי</strong> <small>[היתה],</small> שכן נאמר <strong>"</strong>ועוגת שעורים תאכלנה <strong>והיא בגללי צאת האדם תעגנה לעיניהם"</strong> (יחזקאל ד, יב).
 וכיון שהוזכר כתוב זה שואלים: אם נעשה לחם זה ממינים שונים, <strong>מאי</strong> <small>[מה</small> פירוש<small>]</small> <strong>"ועגת שעורים תאכלנה"? אמר רב חסדא:</strong> יש להבין שיאכל <strong>לשיעורים</strong> כלומר בחלקים קטנים, ולא אכילה לשובע. <strong>רב פפא אמר: עריבתה,</strong> האופן שמערבים אותה, <strong>כעריבת שעורים,</strong> כדרך שעושים בפת שעורים שהיא פת גסה ואין טורחים לעשותה נאה, <strong>ולא כעריבת חטים.</strong>
 <big>ד משנה</big> <strong>נותן אדם מעה לחנוני</strong> המוכר יין <strong>ולנחתום</strong> הגרים באותו מבוי או חצר, <strong>כדי שיזכה לו עירוב</strong> עם שאר בני החצר אם יבואו אליהם לקנות מהם יין או לחם לצורך העירוב, <strong>דברי ר' אליעזר.</strong>
 <strong>וחכמים אומרים: לא זכו לו מעותיו,</strong> שעל ידי מתן כסף בלבד אי אפשר לזכות בעירוב, שנתינת כסף איננה יוצרת קנין כשלעצמה, שאין דבר נקנה לכל צורך שהוא אלא במשיכה או באחת מדרכי הקנין המקובלות.
## דף פא:
 <strong>ומודים בשאר כל האדם.</strong> שאם נתן מעות למי שאיננו חנווני או נחתום כדי שיזכה לו בעירוב, <strong>שזכו לו מעותיו. שאין מערבין לאדם אלא מדעתו</strong> ובשליחותו, ולכן בחנווני שאין דעת נותן המעות שייעשה החנווני שלוחו, וגם המעות אינן קונות — אין במעשהו כלום. אבל באומר לאחר, ודאי נתכווין לעשותו שלוחו, ומועיל.
 <strong>אמר ר' יהודה: במה דברים אמורים — בעירובי תחומין, אבל בעירובי חצרות — מערבין</strong> לאדם <strong>לדעתו ושלא לדעתו, לפי שזכין לאדם שלא בפניו,</strong> ואין צריך שיגלה דעתו ויסכים אלא אפשר לזכות עבורו, ועירוב חצירות זכות הוא לו. <strong>ואין חבין לאדם שלא בפניו,</strong> ובעירובי תחומין, אף שמשתכר שיכול להלך יותר מצד זה של התחום, הריהו מפסיד מצידו האחר. ואין לגרום לאדם כל הפסד, אלא בידיעתו ובהרשאתו.
 <big>א גמרא</big> שואלים: <strong>מאי טעמא</strong> <small>[מה טעמו]</small> של <strong>ר' אליעזר</strong> הסבור שאם נתן פרוטה לחנווני או לנחתום זכה בעירוב? ו<strong>הא</strong> <small>[והרי]</small> <strong>לא משך,</strong> וכיון שלא משך אינו יכול לזכות בדבר!
 <strong>אמר רב נחמן אמר רבה בר אבהו: עשאו ר' אליעזר כארבעה פרקים בשנה, דתנן</strong> <small>[ש</small>הרי <small>שנינו</small> במשנה<small>]:</small> <strong>בארבעה פרקים</strong> (זמנים) <strong>אלו:</strong> ערב פסח, ערב שבועות ערב ראש השנה, וערב שמיני עצרת, <strong>משחיטין את הטבח</strong> לשחוט בהמה <strong>בעל כרחו. ואפלו</strong> היה בידו <strong>שור שוה אלף דינר, ואין ללוקח</strong> שקנה ממנו <strong>אלא דינר אחד — כופין אותו</strong> את הטבח, <strong>לשחוט,</strong> ויקח הקונה בשר בדינר. כי ארבעה פרקים אלה הם זמנים שבהם הכל קונים בשר. והטבח שהבטיח לספקו, חייב לתתו לקונה, אפילו הוא מפסיד על ידי כך סכום ניכר.
 <strong>לפיכך אם מת</strong> השור, <strong>מת ללוקח. מת ללוקח</strong> — מדוע? <strong>הא</strong> <small>[והרי]</small> <strong>לא משך</strong> הלוקח את השור ולא נעשה בו קנין, ואם מת השור הרי זה לא קנה מאומה, ויקבל דינרו בחזרה! <strong>אמר רב הונא:</strong> מדובר כאן <strong>ב</strong>מקרה <strong>שמשך.</strong>
 ומקשים: <strong>אי הכי אימא סיפא</strong> <small>[אם כך</small> אתה מפרש <small>אמור את סופה</small> של אותה משנה<small>]:</small> <strong>בשאר ימות השנה אינו כן. לפיכך, אם מת — מת למוכר,</strong> ואולם אם אומר אתה שמדובר שמשך הלוקח, <strong>אמאי</strong> <small>[מדוע]</small> מת למוכר? <strong>הא</strong> <small>[והרי]</small> <strong>משך</strong> הלוקח, ואם משך קנה, והשור שמת — ברשותו מת!
 <strong>אמר רב שמואל בר יצחק: לעולם</strong> מדובר <strong>בשלא משך, הכא במאי עסקינן</strong> <small>[כאן במה אנו עוסקים]</small> <strong>בשזיכה לו על ידי אחר,</strong> שזיכה הטבח ללוקח על ידי אחר, ואמר לו שיזכה בבשר שור זה שווה דינר עבור פלוני, בלא לשאול את דעתו.
 ומעתה, <strong>בארבעה פרקים אלה</strong> ש<strong>זכות הוא לו,</strong> שהכל רוצים לקנות בשר — <strong>זכין לו</strong> לאדם <strong>שלא בפניו,</strong> ונגמר הקנין בכך. <strong>בשאר ימות השנה,</strong> ש<strong>חוב הוא לו,</strong> שיתחייב לשלם, ושמא איננו רוצה כלל בהוצאה זו — <strong>אין חבין לו אלא בפניו.</strong>
 <strong>ורב אילא אמר</strong> בשם <strong>ר' יוחנן: בארבעה פרקים אלו העמידו חכמים דבריהם על דברי תורה.</strong> שכן <strong>אמר ר' יוחנן: דבר תורה</strong> מעיקר הדין, כפי שהוא בתורה, <strong>מעות</strong> עצמן <strong>קונות,</strong> וכיון שנתן מעות בעד חפץ מסוים — נקנה החפץ.
 <strong>ומפני מה אמרו</strong> חכמים שלא המעות קונות אלא <strong>משיכה</strong> של גוף החפץ עצמו <strong>קונה — גזירה שמא יאמר לו</strong> לקונה לאחר שנתן מעות: <strong>נשרפו חיטיך בעלייה,</strong> ואבדת הכל. שהרי עם נתינת המעות, זכה באותו חפץ שקנאו בכל מקום שהוא. וכיון שעשוי הדבר להביא לידי רמאות, תיקנו שהקנין יגמר רק על ידי משיכה. ובארבעה פרקים אלה תיקנו חכמים להחזיר את הדבר לקנין היסודי שמן התורה. וסבר ר' אליעזר כי תקנה זו קיימת גם לענין עירוב.
 <big>ב</big> נאמר במשנה כי <strong>מודים</strong> חכמים <strong>בשאר כל האדם.</strong> ושואלים: <strong>מאן</strong> <small>[מהו]</small> <strong>שאר כל האדם? אמר רב:</strong> משמעו <strong>בעל הבית,</strong> אדם שאינו סוחר, שאמר לו חבירו שיזכה לו בעירובו על ידי מעה שנותן לו.
 <strong>וכן אמר שמואל: בעל הבית</strong> קונה. שכן <strong>אמר שמואל: לא שנו אלא נחתום, אבל בעל הבית קונה. ואמר שמואל: לא שנו אלא</strong> שנתן <strong>מעה, אבל</strong> נתן <strong>כלי — קונה</strong> את העירוב בדרך קנין חליפין. שאם נותן את הכלי עבור העירוב נקנה לו העירוב בכל מקום על ידי חליפין, מה שאין כן במעות שאין קנין חליפין במעות.
 <strong>ואמר שמואל: לא שנו אלא</strong> ש<strong>אמר לו</strong> לנחתום: <strong>זכה לי, אבל אמר: ערב לי,</strong> הרי שכוונתו היתה <strong>שליח שויה</strong> <small>[עשאו]</small> לערב עבורו, וממילא <strong>קני</strong> <small>[נקנה</small> לו<small>]</small> העירוב מכוחה של שליחות.
 <big>ג</big> במשנה שנינו, <strong>אמר ר' יהודה: במה דברים אמורים</strong> שמערבים רק לדעת, בעירוב תחומין, ולא בעירובי חצירות. <strong>אמר רב יהודה אמר שמואל: הלכה כר' יהודה</strong> בענין זה, <strong>ולא עוד אלא כל מקום ששנה ר' יהודה</strong> הלכה <strong>בעירובין — הלכה כמותו.</strong>
 <strong>אמר ליה</strong> <small>[לו]</small> <strong>רב חנא בגדתאה</strong> <small>[מבגדד]</small> <strong>לרב יהודה:</strong> האם <strong>אמר שמואל</strong> פסק זה <strong>אפילו</strong> לענין <strong>מבוי שניטלו קורותיו או לחייו</strong> בתוך השבת?
 שלדעת ר' יהודה מותר לטלטל בו באותה שבת <strong>אמר ליה</strong> <small>[לו]:</small> בקניית <strong>עירובין אמרתי לך, ולא במחיצות.</strong> שדין המחיצות אינו חלק מדיני עירובין, אלא נוגע בכמה גופי הלכה וביניהם גם לענין עירוב, ובענין זה לא פסקו כר' יהודה.
 <strong>אמר ליה</strong> <small>[לו]</small> <strong>רב אחא בריה</strong> <small>[בנו]</small> של <strong>רבא לרב אשי:</strong> אם נאמר ש<strong>"הלכה"</strong> כר' יהודה, <strong>מכלל דפליגי</strong> <small>[מכאן שנחלקו]</small> בדבר זה. <strong>והאמר</strong> <small>[והרי אמר]</small> <strong>ר' יהושע בן לוי: כל מקום שאמר ר' יהודה "אימתי" ו"במה</strong> דברים אמורים <strong>"במשנתנו — אינו אלא לפרש דברי חכמים</strong> שקדמוהו ולא לחלוק עליהם! ולפיכך מדוע קובעים הלכה כר' יהודה, אם לדעת ר' יהושע בן לוי לא באו דבריו אלא לפרש, והכל מודים להם.
 לפני שמתייחסים לעצם השאלה תוהים על הדבר: <strong>ו</strong>כי <strong>לא פליגי</strong> <small>[נחלקו]</small> ר' יהודה וחכמים בענין זה? <strong>והא אנן תנן</strong> <small>[והרי אנו שנינו</small> במשנה<small>]</small> <strong>נתוספו עליהן,</strong> על בני המבוי, דיורין חדשים — <strong>מוסיף ומזכה</strong> לאחרים, <strong>וצריך להודיע</strong> להם. הרי שאף בעירובי חצירות צריך להודיע, שלא כדברי ר' יהודה. ומכאן שיש חכם שאינו מקבל את שיטתו!
 ומתרצים: <strong>התם</strong> <small>[שם]</small> מדובר <strong>בחצר שבין שני מבואות</strong> שיכולה לערב עם כל מבוי שתרצה. וכיון שיש שם גם צד של חוב, שמא אין בני החצר רוצים לערב עם מבוי זה להפסיד את המבוי האחר, ולכן צריך להודיעם.
 ומקשים עוד: <strong>והאמר</strong> <small>[והרי אמר]</small> <strong>רב שיזבי אמר רב חסדא</strong> על אותה משנה: <strong>זאת אומרת חלוקין עליו חבריו על ר' יהודה</strong> לענין הודעה לאחרים בעירובי חצירות. משמע שיש סבורים שיש מחלוקת בדבר זה, ולא הכל מסכימים לר' יהודה.
 <strong>אלא</strong> חייבים אנו לתרץ ולישב את שתי הקושיות כאחת:
## דף פב.
 <strong>גברא אגברא קא רמית</strong> <small>[</small>וכי <small>מאדם על אדם אתה משליך,</small> מראה סתירה<small>]?!</small> כלומר אין מקום להקשות מדברי אמורא אחד על דברי אמורא אחר. <strong>מר</strong> <small>[חכם זה,</small> שמואל] <strong>סבר פליגי</strong> <small>[</small>ש<small>נחלקו]</small> ר' יהודה וחכמים. <strong>ומר</strong> <small>[וחכם זה,</small> ר' יהושע בן לוי<small>]</small> <strong>סבר שלא פליגי</strong> <small>[נחלקו].</small>
 <big>א</big> <strong>גופא</strong> <small>[לגופו</small> של דבר<small>]</small> שהובא אגב נושא אחר, שבים לדון בו: <strong>אמר ר' יהושע בן לוי: כל מקום שאמר ר' יהודה "אימתי" ו"במה</strong> דברים אמורים <strong>" במשנתינו — אינו אלא לפרש דברי חכמים. ור' יוחנן אמר "אימתי" — לפרש</strong> הוא, ואולם <strong>"במה"</strong> — ענינו <strong>לחלוק.</strong> על כך מקשים.
 <strong>ו"אימתי" לפרש הוא</strong> בכל מקרה? <strong>והא תנן</strong> <small>[והרי שנינו</small> במשנה<small>]:</small> <strong>ואלו הם הפסולים</strong> לעדות מדברי חכמים משום שהחשיבום חכמים כגזלנים וחומסים: <strong>המשחק בקוביא</strong> לשם רווח כסף, <strong>ומלוה בריבית, ומפריחי יונים</strong> העושים תחרויות ביונים ומהמרים עליהן. וטעם פסולם משום שבכל משחק מזל וכיוצא בו אין המשתתף מקנה בכל לב את הממון שהוא מהמר עליו, שהוא סבור שירויח ולא יפסיד, ונמצא הלוקח ממון כגון זה לוקח כסף שהנותן לא הקנהו לו, והריהו כגזלן מדברי חכמים. <strong>וסוחרי</strong> פירות <strong>שביעית</strong> שמותר לאוכלם, אך לא לסחור בהם.
 <strong>אמר ר' יהודה: אימתי</strong> פסלו חכמים את כל אלה — <strong>בזמן שאין לו אומנות אלא היא</strong> עיסוק זה בלבד, <strong>אבל יש לו אומנות</strong> כשרה <strong>שלא היא,</strong> אף על פי שמרויח כסף גם בדברים אלה — <strong>הרי זה כשר.</strong> כי לדעתו, המרויח כסף במשחקי מזל אינו עבריין וגזלן, אלא טעם פסולם של כל אלה לעדות הוא משום שאינם עוסקים ביישובו של עולם, וכיון שממונם בא להם בלא יגיעה אינם מתחשבים בהפסד ממונם של אחרים. ולכן אם יש להם אומנות אחרת — כשרים. ולפי הכלל צריך היה לומר שדברי ר' יהודה הם לפרש בלבד.
 אך <strong>תני עלה [שנינו עליה,</strong> על כך<small>]</small> <strong>בברייתא, וחכמים אומרים: בין שאין לו אומנות אלא היא, ובין שיש לו אומנות שלא היא — הרי זה פסול.</strong> הרי שדברי ר' יהודה, אף שאמרם בלשון "אימתי", לא לפרש באו אלא לחלוק!
 ומתרצים: <strong>ההיא</strong> <small>[אותה</small> הלכה<small>]</small> בברייתא לענין פסולי העדות לא דעת חכמים שבמשנה היא אלא שיטת <strong>ר' יהודה</strong> ש<strong>אמר</strong> בשם <strong>ר' טרפון היא,</strong> אבל חכמים במשנה סבורים כר' יהודה בענין זה. ולא באו דבריו אלא לפרש.
 <strong>דתניא</strong> <small>[ש</small>הרי <small>שנינו</small> בברייתא<small>]</small> בדיני נזירות, <strong>אמר ר' יהודה משום</strong> <small>[בשם]</small> <strong>ר' טרפון:</strong> במקרה שאנשים התערבו על דבר, שאם יהא באופן מסוים יהא אחד מהם נזיר, ונוצר ספק דברי מי התקיימו — <strong>לעולם אין אחד מהם נזיר, לפי שאין נזירות אלא להפלאה.</strong> שאין נדר נזירות חל אלא אם כן יהיה הנזר מופלא, כלומר מבורר ומובהר מראש שאותו אדם מתכוון בודאות להיות נזיר.
 <strong>אלמא</strong> <small>[מכאן</small> נסיק<small>]</small> <strong>כיון דמספקא ליה</strong> <small>[שמסופק הוא]</small> במקרה זה <strong>אי</strong> <small>[אם]</small> <strong>נזיר אי</strong> <small>[אם]</small> <strong>לא נזיר הוא — לא משעביד נפשיה</strong> <small>[משעבד עצמו]</small> ואינו מקבל עליו בשלמות את נדר הנזירות. <strong>הכא נמי</strong> <small>[כאן גם כן]</small> יכולים אנו לומר שר' יהודה ראה את המשחקים במשחקי תחרות כפסולים לעדות משום גזלנות כי <strong>כיון</strong> ש<strong>לא ידע</strong> המשחק <strong>אי קני אי לא קני</strong> <small>[אם יקנה</small> ויזכה <small>או לא יקנה]</small> <strong>לא גמר ומקנה</strong> את הממון שהוא משחק בו, ונמצא שהמרויח במשחקים אלה לוקח ממון על סמך הקנאה שאינה גמורה, והריהו כגזלן מדברי סופרים, ופסול לעדות.
 
 <big>א משנה</big> <strong>כיצד משתתפין בתחומין?</strong> אם רוצה לעשות עירוב תחומין לעצמו וגם לאחרים <strong>מניח את החבית</strong> שיש בה מזון במקום שקבע לקנות שביתה, <strong>ואומר: הרי זה לכל בני עירי, לכל מי שילך</strong> בשבת <strong>לבית האבל</strong> שנמצא מחוץ לתחום <strong>או לבית המשתה</strong> (שמחת נישואין). <strong>וכל שקיבל עליו</strong> ללכת <strong>מבעוד</strong> יום — <strong>מותר, משתחשך — אסור.</strong> שכללו של דבר: <strong>שאין מערבין משתחשך.</strong>
 <big>ב גמרא</big> <strong>אמר רב יוסף: אין מערבין</strong> עירובי תחומין <strong>אלא לדבר מצוה,</strong> אבל לא להליכה לדבר הרשות. ושואלים: <strong>מאי קא משמע לן</strong> <small>[מה השמיע לנו]</small> בכך? הלוא <strong>תנינא</strong> <small>[שנינו]</small> דבר זה במפורש במשנה: <strong>לכל מי שילך לבית האבל או לבית המשתה</strong> משמע שמערבים רק לשם מצות ניחום אבלים או שמחת החתונה, ולא למקרה אחר!
 ומתרצים: מן המשנה בלבד אין להוכיח כי <strong>מהו דתימא</strong> <small>[שתאמר]</small> <strong>אורחא דמלתא קתני</strong> <small>[דרך</small> המקובלת <small>בדברים שנה]</small> שכרגיל אין רבים מערבים מחוץ לתחום אלא לצורך מאורע מיוחד כגון חתונה, אבל מן הדין מותר לערב גם לדבר הרשות, על כן <strong>קא משמע לן</strong> <small>[משמיע לנו]</small> רב יוסף הלכה זו.
 במשנה שנינו: ש<strong>כל שקיבל עליו מבעוד יום</strong> ללכת, התירו העירוב. ומעירים: אם כן <strong>שמעת מינה</strong> <small>[למדת מכאן]</small> ש<strong>אין ברירה,</strong> שאין אומרים שנודע למפרע מה היתה כוונתו של אדם בשעת מעשה, וכאילו על דעת כן אמר את הדברים קודם לכן. כי <strong>אי</strong> <small>[אם]</small> <strong>יש ברירה</strong> ויש לה תוקף בהלכה — <strong>תיגלי מילתא</strong> <small>[יתגלה הדבר]</small> <strong>למפרע</strong> ש<strong>מבעוד יום הוה ניחא ליה</strong> <small>[היה נוח לו]</small> ויקנה לו העירוב למפרע!
 <strong>אמר רב אשי:</strong> אין להבין "שמבעוד יום" משמעו שאם הסכים לסמוך על העירוב מבעוד יום, אלא ש<strong>"הודיעוהו" ו"לא הודיעוהו" קתני</strong> <small>[שנינו],</small> כלומר אם ידע על קיום העירוב מבעוד יום, אף שלא החליט להשתמש בו אלא לאחר מכן — הרי זה עירוב, משום שיש ברירה. אבל אם לא ידע על קיום העירוב — ודאי אין לומר שנתגלה הדבר למפרע, שהרי בשעה שחל העירוב לא ידע כלל על מציאותו.
 <big>ג</big> <strong>אמר רב אסי: קטן בן שש יוצא בעירוב אמו</strong> שהוא נחשב כטפל לה ואינו צריך עירוב לעצמו. <strong>מיתיבי</strong> <small>[מקשים]</small> ממה ששנינו: <strong>קטן שצריך לאמו — יוצא בעירוב אמו, ושאין צריך לאמו — אין יוצא בעירוב אמו.</strong>
 וכדי שנברר מיהו הקרוי קטן הצריך לאמו נביא ראיה מנושא אחר <strong>ותנן נמי</strong> <small>[ושנינו גם כן]</small> <strong>גבי</strong> <small>[אצל]</small> דין <strong>סוכה כי האי גוונא</strong> <small>[כעין זה]:</small> <strong>קטן שאין צריך לאמו — חייב בסוכה</strong> מדברי סופרים, לחנכו במצוות.
 <strong>והוינן</strong> <small>[והיינו עוסקים]</small> <strong>בה</strong> בבעיה זו: <strong>ואיזהו קטן שאין צריך לאמו? אמרי דבי</strong> <small>[אמרו</small> חכמי <small>בית</small> מדרשו<small>]</small> של <strong>ר' ינאי: כל שנפנה</strong> לצרכיו <strong>ואין אמו מקנחתו,</strong> והיכול לקנח עצמו הריהו לענין זה גדול.
 <strong>ר' שמעון בן לקיש אמר: כל שניעור</strong> משנתו <strong>ואינו קורא "אימא".</strong> ותוהים: <strong>"אימא" סלקא דעתך</strong> <small>[עולה על דעתך],</small> והרי אפילו ילדים <strong>גדולים</strong> בהרבה, <strong>נמי קרו</strong> <small>[גם כן קוראים]</small> בבוקר שתבוא אליו אמו לצורך מה. <strong>אלא אימא</strong> <small>[אמור]</small> כך: <strong>כל שניעור משנתו ואינו קורא "אימא, אימא",</strong> שילד שאינו קם עד שאמו באה אליו, הוא הקרוי קטן הצריך לאמו.
 ושאלו: <strong>וכמה</strong> מהו גיל זה שכבר אינו מוגדר כקטן הצריך לאמו? <strong>כבר</strong> <small>[כבן]</small> <strong>ארבע, כבר</strong> <small>[כבן]</small> <strong>חמש.</strong> וקשה לדברי ר' אסי שלדבריו אף בן שש יוצא בעירוב אמו כיון שנחשב זקוק לאמו!
## דף פב:
 <strong>אמר רב יהושע בריה</strong> <small>[בנו]</small> של <strong>רב אידי</strong> בישוב קושיה זו: <strong>כי קאמר</strong> <small>[כאשר אמר]</small> <strong>רב אסי</strong> שתינוק כזה יוצא בעירוב אמו הכוונה <strong>כגון שעירב עליו אביו לצפון, ואמו</strong> עירבה עבורו <strong>לדרום,</strong> שבמקרה זה <strong>אפילו בר</strong> <small>[בן]</small> <strong>שש נמי בצוותא דאמיה ניחא ליה</strong> <small>[גם כן בחברת אמו נוח לו]</small> יותר מבחברת אביו. אבל אם לא עירבו עליו, אף רב אסי מסכים שאינו טפל לאמו.
 <strong>מיתיבי</strong> <small>[מקשים]</small> מן הברייתא: <strong>קטן שצריך לאמו — יוצא בעירוב אמו</strong> שעירבה לעצמה. ועד כמה יהא גילו, <strong>עד בן שש.</strong> ומכאן, <strong>לימא תיהוי תיובתא</strong> <small>[האם נאמר</small> ש<small>תהא</small> זאת <small>קושיה חמורה]</small> על <strong>רב יהושע בר אידי</strong> שפירש שאין בן שש יוצא בעירוב אמו רק אם עירבה עליו.
 ומסכמים: אכן, <strong>תיובתא</strong> <small>[קושיה חמורה</small> היא<small>].</small> ושואלים: <strong>לימא תיהוי תיובתיה</strong> <small>[האם נאמר</small> ש<small>תהא</small> זאת <small>קושיה חמורה]</small> על דברי <strong>רב אסי,</strong> שהרי נאמר כאן עד בן שש, ומשמע: ולא בן שש עצמו. ואילו לדבריו, אפילו בן שש! ומשיבים: <strong>אמר לך</strong> <small>[</small>יכול <small>היה לומר לך]</small> <strong>רב אסי:</strong> מה שנאמר כאן <strong>"עד</strong> בן שש <strong>",</strong> משמעו: <strong>ועד בכלל.</strong> כלומר, גם בן שש בכלל.
 ושואלים: <strong>לימא תיהוי תיובתיה</strong> <small>[האם נאמר</small> ש<small>תהא</small> זאת <small>קושיה חמורה]</small> על שיטת <strong>ר' ינאי וריש לקיש</strong> שלדעתם הצריך לאמו הוא כבן ארבע וחמש! ומשיבים: <strong>לא קשיא</strong> <small>[קשה],</small> <strong>הא</strong> <small>[זה] —</small> <strong>דאיתיה אבוהי במתא</strong> <small>[שנמצא אביו בעיר]</small> והתינוק יכול לצאת עמו, ואינו קרוי צריך לאמו אפילו כשהוא רק בן ארבע וחמש, ו<strong>הא</strong> <small>[זה] —</small> ש<strong>לא איתיה אבוהי במתא</strong> <small>[נמצא אביו בעיר],</small> הרי הוא צריך לאמו עד כבן שש.
 <big>א</big> <strong>תנו רבנן</strong> <small>[שנו חכמים]</small> בברייתא: <strong>מערב אדם על ידי</strong> (עבור) <strong>בנו ובתו הקטנים, על ידי עבדו ושפחתו הכנענים, בין לדעתן בין שלא לדעתן. אבל אינו מערב לא על ידי</strong> (עבור) <strong>עבדו ושפחתו העברים, ולא על ידי בנו ובתו הגדולים, ולא על ידי אשתו אלא מדעתם.</strong>
 <strong>תניא אידך</strong> <small>[שנויה</small> ברייתא <small>אחרת]:</small> <strong>לא יערב אדם על ידי בנו ובתו הגדולים, ו</strong>לא <strong>על ידי עבדו ושפחתו העברים, ולא על ידי אשתו אלא מדעתן. אבל מערב הוא על ידי עבדו ושפחתו הכנענים, ועל ידי בנו ובתו הקטנים, בין לדעתן ובין שלא לדעתן — מפני שידן כידו,</strong> שרשותם והחלטתם בטלים לו.
 <strong>וכולן שעירבו</strong> לעצמם <strong>ו</strong>אף <strong>עירב עליהם רבן</strong> (אדונם) לצד אחר — <strong>יוצאין</strong> בעירוב <strong>של רבן, חוץ מן האשה,</strong> ש<strong>מפני שיכולה למחות</strong> ולומר שאיננה רוצה בעירובו של בעלה.
 ושואלים תחילה: <strong>אשה מאי שנא</strong> <small>[</small>ב<small>מה</small> היא <small>שונה]</small> מבנו ובתו הגדולים, ומדוע אין הם יכולים למחות? הלוא אף הם הריהם בני דעת וברשות עצמם! <strong>אמר רבה:</strong> אין הכוונה לאשה דוקא, אלא <strong>אשה וכל דדמי</strong> <small>[שדומה]</small> <strong>לה</strong> לענין זה, כגון עבדו העברי או בנו הגדול.
 ולעניננו, <strong>אמר מר</strong> <small>[החכם]:</small> <strong>חוץ מן האשה, מפני שיכולה למחות.</strong> ונדייק: <strong>טעמא</strong> <small>[הטעם,</small> דוקא<small>]</small> <strong>דמחי</strong> <small>[שמחתה],</small> <strong>הא</strong> <small>[הרי]</small> שאם עשה עירוב <strong>סתמא</strong> <small>[סתם]</small> ולא מחתה <small>—</small> <strong>נפקא</strong> <small>[יוצאת]</small> <strong>ב</strong>עירוב של <strong>בעלה,</strong> וקשה: <strong>הא קתני רישא</strong> <small>[הלוא שנינו בתחילת</small> הברייתא<small>]</small> שאינו יכול לערב <strong>אלא מדעתם, מאי לאו</strong> <small>[האם לא]</small> הכוונה ששואל אותם אם רצונם בעירוב זה, <strong>דאמרי</strong> <small>[שאמרו]:</small> <strong>"אין"</strong> <small>[כן],</small> משמע שבסתם אינו מועיל!
 ודוחים: <strong>לא,</strong> אלא כך יש להבין: <strong>מאי</strong> <small>[מה</small> משמעות<small>]</small> <strong>"אלא מדעתם" — דאישתיקו</strong> <small>[ששתקו],</small> ולא אמרו דבר למחות. <strong>לאפוקי היכא דאמרי</strong> <small>[להוציא היכן שאמרו]:</small> <strong>"לא",</strong> ואם לא מחו הריהם יוצאים בעירובו של אבי המשפחה.
 ומקשים: <strong>הא</strong> <small>[הרי</small> שנינו<small>]:</small> <strong>וכולן שעירבו ועירב עליהן רבן — יוצאין בשל רבן, וסתמא</strong> <small>[וסתם]</small> <strong>הוא,</strong> שהרי לא נאמר שמחו, <strong>ו</strong>בכל זאת <strong>קתני</strong> <small>[שנינו]:</small> <strong>חוץ מן האשה דלא נפקי</strong> <small>[יוצאים].</small> הרי שאף בלא מיחוי אין עירוב האב מועיל לאחרים!
 <strong>אמר רבא: כיון שעירבו</strong> לרוח אחרת, <strong>אין לך מיחוי גדול מזה.</strong> שאינם צריכים למחאה אחרת, שהרי מעשיהם מוכיחים שאין רצונם להשתתף בעירוב האב.
 <big>ב משנה</big> <strong>כמה הוא שיעורו</strong> של עירוב התחומין? <strong>מזון שתי סעודות לכל אחד ואחד.</strong> וביחס לשיעור זה נחלקו באשר לאלו שתי סעודות מדובר כאן. <strong>מזונו לחול ולא לשבת,</strong> אלו <strong>דברי ר' מאיר. ר' יהודה אומר</strong> שקובעים על פי מזונו <strong>לשבת ולא לחול, וזה וזה מתכוונים להקל.</strong> שלדעת ר' מאיר אוכלים בשבת יותר, ולדעת ר' יהודה אוכלים בחול יותר.
 <strong>ר' יוחנן בן ברוקה אומר:</strong> כי מזון שתי סעודות <strong>מככר</strong> הנקנה <strong>ב</strong>מטבע <strong>פונדיון,</strong> שהוא אחד מארבעים ושמונה בסלע, כאשר קונים <strong>ארבע סאין ב</strong>מטבע <strong>סלע,</strong> זהו מזון שתי סעודות. <strong>ר' שמעון אומר: שתי ידות</strong> (חלקים) <strong>לככר משלש לקב.</strong> כלומר, השיעור הוא שני שליש ככר מאותן ככרות שכל אחת מהן היא שליש הקב.
 ואגב כך נאמר ש<strong>חצייה</strong> של ככר זו הוא הקרוי פרס (מחצית), וזמן אכילתה הוא שיעור הזמן בו נטמאים בגדיו של אדם הנכנס <strong>לבית המנוגע</strong> (בית שיש בכתליו נגע צרעת). <strong>וחצי חצייה</strong> של ככר זו הוא שיעור המאכל הטמא, <strong>לפסול את הגויה</strong> כלומר לפסול, כעין טומאה, את גופו של האוכל, שיהא אסור מדברי חכמים לאכול בתרומה.
 <big>ג גמרא</big> שואלים: <strong>וכמה</strong> הוא <strong>מזון שתי סעודות</strong> בשיעורים של ר' יהודה ור' מאיר? <strong>אמר ר' יהודה אמר רב: תרתי ריפתא איכרייתא</strong> <small>[שתי ככרות לחם של איכרים].</small> <strong>רב אדא בר אהבה אמר: תרתי ריפתא נהר פפיתא</strong> <small>[שתי ככרות לחם</small> הנעשות באיזור <small>נהר פפא].</small>
 <strong>אמר ליה</strong> <small>[לו]</small> <strong>רב יוסף לרב יוסף בריה</strong> <small>[בנו]</small> של <strong>רבא: אבוך כמאן סבירא ליה</strong> <small>[אביך כמי סבר]</small> כר' יהודה או כר' מאיר? אמר לו: <strong>כ</strong>שיטת <strong>ר' מאיר סבירא ליה</strong> <small>[סבור הוא].</small> אמר לו רב יוסף: <strong>אנא נמי</strong> <small>[אני גם כן]</small> <strong>כ</strong>שיטת <strong>ר' מאיר סבירא לי</strong> <small>[אני סבור].</small> <strong>דאי</strong> <small>[שאם]</small> תחשוב <strong>כר' יהודה, קשיא הא דאמרי אינשי</strong> <small>[קשה על</small> שיטתו <small>זה שאומרים בני אדם]</small> בפתגם המקובל: <strong>רווחא לבסימא שכיח</strong> <small>[הרווח</small> במעי האדם לדברים <small>מתוקים מצוי],</small> שלפי ההנחה המקובלת אדם האוכל מעדנים אוכל כמות גדולה יותר, ולכן כמות מזון סעודות שבת גדול מסעודות החול, כיון שיש בהן יותר מעדנים.
 <big>ד</big> במשנה שנינו כי <strong>ר' יוחנן בן ברוקא</strong> קבע שיעור אחד למזון שתי סעודות, ור' שמעון קבע שיעור אחר. <strong>תנא</strong> <small>[שנינו</small> בתוספתא<small>]:</small> <strong>וקרובים דבריהן להיות שוין.</strong> על כך תוהים: <strong>מי דמי</strong> <small>[האם</small> הדבר <small>דומה]?!</small> הלוא לשיטת <strong>ר' יוחנן</strong> יש <strong>ארבע סעודתא לקבא</strong> <small>[סעודות</small> הן <small>לקב]</small> שבארבע סאין יש עשרים וארבעה קבים. ואם ארבע סאין נקנות בסלע, ומזון שתי סעודות נקנה בפונדיון, שהוא אחד מארבעים ושמונה בסלע, הרי ששיעור שתי סעודות הוא מחצית הקב, רבע הקב לכל סעודה. ולשיטת <strong>ר' שמעון — תשע סעודתא לקבא</strong> <small>[סעודות לקב]</small> אם כן רחוקים דבריהם ביותר!
 <strong>אמר רב חסדא:</strong> את דברי ר' יוחנן בן ברוקא יש להבין כך, <strong>צא מהן שליש לחנוני,</strong> שארבע סאין נמכרות בסלע לחנווני, ואילו החנווני מרויח בשכר עמלו שליש (שהוא תוספת מחצית על סכום הקניה).
 על שיעור זה שואלים: <strong>אכתי</strong> <small>[עדיין]</small> נמצא כי <strong>למר</strong> <small>[ל</small>שיטת <small>חכם זה,</small> ר' שמעון<small>]</small> <strong>תשע</strong> סעודות בקב. <strong>ולמר</strong> <small>[ול</small>שיטת <small>חכם זה,</small> לשיטת ר' יוחנן<small>]</small> אמנם אינן ארבע אלא <strong>שית</strong> <small>[שש]</small> סעודות, ועדיין השיעורים רחוקים!
 <strong>אלא</strong> יש לומר <strong>כאידך</strong> <small>[כ</small>דעה <small>האחרת]</small> שהביע <strong>רב חסדא</strong> לענין אחר ש<strong>אמר: צא מהן</strong> <small>[הוצא מהן]</small> מן החשבון <strong>מחצה לחנוני,</strong> ואם נחשוב שרווח החנווני הוא מחצית המחיר, יתברר שהשיעורים קרובים.
 ושואלים: <strong>ואכתי, למר — תשע, ולמר — תמני</strong> <small>[ועדיין לחכם זה,</small> ר' שמעון <small>—</small> <small>תשע</small> בקב, <small>ולחכם זה —</small> <small>שמונה</small> בקב<small>]!</small> ומשיבים: <strong>הינו דקאמר</strong> <small>[זה שאמר]</small> <strong>וקרובים דבריהם להיות שוין,</strong> שאמנם אינם זהים, אבל אין הבדל גדול ביניהם.
 ומעירים: מכל מקום <strong>קשיא</strong> <small>[קשה]</small> מדברי <strong>רב חסדא</strong> על דברי <strong>רב חסדא</strong> עצמו בענין שיעור הרווח של חנווני! ומשיבים: <strong>לא קשיא</strong> <small>[קשה],</small> <strong>הא</strong> <small>[זה] —</small> <strong>דקא יהיב</strong> <small>[שנותן]</small> <strong>בעל הבית ציבי</strong> <small>[עצים],</small> ואין החנווני צריך להוציא הוצאות עבור העצים לאפיה, אז מקבל החנווני בשכר טרחתו שליש מן המחיר הסופי. <strong>הא</strong> <small>[זה</small> שלוקח חצי<small>]</small> — ש<strong>לא יהיב</strong> <small>[נותן]</small> <strong>בעל הבית ציבי</strong> <small>[עצים]</small> ומקבל החנווני ריווח גם תמורת העצים שקנה לצורך אפיית הלחם.
 <big>ה</big> נאמר במשנה שזמן אכילת <strong>חצייה</strong> של הפת שנאמרה הוא הראוי לטמא את בגדי הנכנס <strong>לבית המנוגע,</strong> וכן ש<strong>חצי חצייה היא הכמות הראויה לפסול את הגוייה מלאכול בתרומה.</strong>
## דף פג.
 <strong>א תנא</strong> <small>[שנה</small> בתוספתא<small>]:</small> <strong>וחצי חצי חציה</strong> של ככר זו <strong>לטמא טומאת אוכלין,</strong> שבשיעור זה מקבל האוכל טומאה. ושואלים: <strong>ותנא דידן מאי טעמא לא תני</strong> <small>[והתנא שלנו,</small> במשנתנו<small>, מה טעם לא שנה]</small> אף הוא <strong>טומאת אוכלין?</strong> ומשיבים: <strong>משום</strong> ש<strong>לא שוו שיעורייהו להדדי</strong> <small>[שיעוריהם זה לזה],</small> שאין השיעור לטומאת אוכלים בדיוק חצי השיעור לפסול את הגויה.
 <strong>דתניא</strong> <small>[ש</small>הרי <small>שנינו</small> בברייתא<small>]:</small> <strong>כמה שיעור חצי פרס? שתי ביצים חסר קימעא</strong> (משהו), <strong>דברי ר' יהודה. ר' יוסי אומר: שתי ביצים שוחקות</strong> (עודפות מעט). <strong>שיער רבי</strong> את מידת חצי פרס, לאחר שמדד את מנין הקבים בסאה שהובאה לפניו, ומצא שהוא <strong>שתי ביצים ועוד.</strong> ואמרו: <strong>כמה ועוד? אחד מעשרים בביצה.</strong>
 <strong>ואילו גבי טומאת אוכלין תניא</strong> <small>[שנויה</small> בברייתא<small>]:</small> <strong>ר' נתן ור' דוסא אמרו: כביצה שאמרו</strong> חכמים שהיא שיעור הנטמא בטומאת אוכלים משערים <strong>כמוה וכקליפתה, וחכמים אומרים: כמוה בלא קליפתה.</strong> ושיעורים אלה אינם בדיוק מחצית של אף אחד מן השיעורים שנאמרו מקודם בחצי פרס.
 לגוף הענין <strong>אמר רפרם בר פפא אמר רב חסדא:</strong> מדה <strong>זו</strong> שנאמרה בשיעור חצי פרס היא <strong>דברי ר' יהודה ור' יוסי,</strong> וקרובה שיטתם לדברי ר' שמעון במשנתנו. <strong>אבל חכמים אומרים: כביצה ומחצה שוחקות. ומאן</strong> <small>[ומיהם]</small> <strong>חכמים</strong> אלו — <strong>ר' יוחנן בן ברוקה.</strong>
 ותוהים: <strong>פשיטא</strong> <small>[פשוט,</small> מובן מאליו<small>],</small> שהרי לפי דעתו חצי ככר הוא שלוש ביצים, נמצא שמחציתן היא ביצה ומחצה! ומשיבים: לא לענין המדה עצמה בא לחדש כי אם שהשיעור יהא בביצים <strong>שוחקות אתא לאשמועינן</strong> <small>[בא להשמיענו].</small>
 מסופר, <strong>כי אתא</strong> <small>[כאשר בא]</small> <strong>רב דימי</strong> מארץ ישראל <strong>אמר: שיגר</strong> איש אחד ושמו <strong>בוניוס לרבי מודיא דקונדיס</strong> (מדת סאה) <strong>מן</strong> המקום <strong>נאוסא.</strong> שהיתה להם מסורת שהיא מדה קדומה ומדוייקת (ריטב"א). <strong>ושיער רבי</strong> שהיא מכילה <strong>מאתן</strong> <small>[מאתים]</small> <strong>ושבע עשרה ביעין</strong> <small>[ביצים].</small>
 ושואלים: <strong>הא</strong> <small>[זו]</small> מדת <strong>סאה דהיכא</strong> <small>[של היכן]</small> היא, לפי מה נקבעה מדה זו? <strong>אי</strong> <small>[אם]</small> של ה<strong>מדברית</strong> כלומר, המדה היסודית שהשתמש בה משה רבינו במדבר, ושעל פיה נקבעו כל המדות שבתורה, הרי בסאה יש ששה קבים, ובכל קב ארבעה לוגין, וכל לוג יש בו שש ביצים, ונמצא סך הכל <strong>מאה ארבעין וארבע</strong> ביצים <strong>הויא</strong> <small>[הריהי].</small>
 <strong>ואי</strong> <small>[ואם]</small> של המדה ה<strong>ירושלמית,</strong> שהגדילו בירושלים את מדת הסאה עד שסאה מדברית היא חמש שישיות מן הירושלמית, אם ככה נחשב נמצא כי רק <strong>מאה ושבעין ושלש</strong> ביצים <strong>הויא</strong> <small>[הריהי]</small> הסאה.
 <strong>ואי</strong> <small>[ואם]</small> של הסאה ה<strong>ציפורית,</strong> שהגדילו שוב את מדת הסאה עד שהירושלמית היא חמש שישיות ממנה, הרי <strong>מאתן</strong> <small>[מאתים]</small> <strong>ושבע</strong> ביצים <strong>הויין</strong> <small>[הריהן].</small> ונמצא שמדה זו אינה מתאימה אף לאחת ממדות הסאה!
 ומשיבים: <strong>לעולם</strong> סאה זו על פי מדה ה<strong>ציפורית</strong> היתה, אלא <strong>אייתי חלתא שדי עלייהו</strong> <small>[הבא את</small> שיעור <small>החלה</small> הניתנת לכהן <small>והטל</small> הוסף <small>עליהן],</small> שבמדה זו היתה כמות הקמח לאחר כל הניכויים סאה בדיוק.
 <strong>ומקשים: חלתא</strong> <small>[החלה]</small> <strong>כמה</strong> ביצים <strong>הויין</strong> <small>[הן]?</small> <strong>תמני</strong> <small>[שמונה]</small> ביצים בקירוב, אחד מעשרים וארבעה ממאה תשעים ושתים, אם כן <strong>אכתי בצר ליה</strong> <small>[עדיין חסר לו],</small> שגם אם נוסיף על מאתים ושבע עוד שמונה ביצים לחלה, נגיע רק למאתים וחמש עשרה (או אם נדקדק ונגיע עד למאתים ושש עשרה) ועדיין הוא פחות ממאתים ושבע עשרה אלו!
 <strong>אלא אייתי ועודות דרבי שדי עלייהו</strong> לא על פי חשבון החלה יש לחשוב, אלא ביצים אלה ששער בהן רבי את הסאה, ביצים עצבות (חסרות) היו, ולכן מוסיפים לכל ביצה כדי אחד מעשרים. נמצא שאחד מעשרים למאתים ושבע ביצים הוא עשר בערך, והמדה כולה היא כמאתים ושבע עשרה ביצים.
 ומקשים: <strong>אי הכי, הוי ליה טפי</strong> <small>[אם כך, הרי הוא</small> מעט <small>יותר]</small> מכדי שבעה חלקי עשרים של ביצה! ומשיבים: <strong>כיון</strong> ש<strong>לא הוי</strong> <small>[שאינו]</small> <strong>כביצה</strong> שלימה, <strong>לא חשיב ליה</strong> <small>[חושב אותו].</small>
 <big>ב</big> <strong>תנו רבנן</strong> <small>[שנו חכמים]</small> <strong>סאה ירושלמית יתירה</strong> במידתה <strong>על</strong> הסאה ה<strong>מדברית שתות</strong> <small>[ששית],</small> שהמדברית חמש שישיות ממנה. <strong>ושל ציפורית יתירה על ירושלמית שתות</strong> <small>[ששית].</small> <strong>נמצאת</strong> סאה <strong>של ציפורית יתירה על מדברית שליש.</strong>
 ותוהים: <strong>שליש דמאן</strong> <small>[של מי]</small> <strong>אילימא</strong> <small>[אם תאמר]</small> שהוא <strong>שליש</strong> של הסאה ה<strong>מדברית, מכדי</strong> <small>[והרי]</small> <strong>שליש</strong> של <strong>מדברית כמה הוי</strong> <small>[הם],</small> <strong>ארבעין ותמניא</strong> <small>[ארבעים ושמונה</small> ביצים<small>],</small> <strong>ואילו עודפא</strong> <small>[העודף,</small> ההבדל<small>]</small> בין סאה מדברית וציפורית הוא <strong>שיתין ותלת</strong> <small>[ששים ושלוש</small> ביצים<small>],</small> שהרי כאמור הציפורית היא בת מאתים ושבע ביצים, והמדברית של מאה ארבעים וארבע בלבד.
 <strong>ואלא</strong> תאמר <strong>שליש</strong> סאה <strong>ירושלמית,</strong> ונבדוק: <strong>שליש דידה</strong> <small>[שלה]</small> <strong>כמה הוי</strong> <small>[הוא],</small> <strong>חמשין ותמניא נכי תילתא</strong> <small>[חמישים ושמונה פחות שליש]</small> <strong>ואילו עודפא, שתין ותלת</strong> <small>[העודף, ששים ושלוש]</small>. <strong>ואלא</strong> תפרש שמדובר בשליש מסאת <strong>ציפורי; שליש דידה</strong> <small>[שלה]</small> <strong>כמה הוי</strong> <small>[הוא],</small> <strong>שבעין נכי חדא</strong> <small>[שבעים פחות אחד],</small> <strong>ואילו עודפא, שתין ותלת</strong> <small>[העודף, ששים ושלוש].</small> ונמצא שההפרש בין המדות איננו שליש מדויק מכל מידת סאה מוכרת.
 <strong>אלא אמר ר' ירמיה, הכי קאמר</strong> <small>[כך אמר,</small> כך יש להבין<small>]:</small> <strong>נמצאת סאה של ציפורי יתירה על מדברית</strong> ששים ושלוש ביצים שהן <strong>קרוב לשליש שלה</strong> של סאה ציפורי (שהוא ששים ותשע ביצים). <strong>ושליש שלה</strong> (ששים ותשע ביצים) <strong>קרוב למחצה</strong> של <strong>מדברית</strong> (שהוא שבעים ושתים ביצים).
 <strong>מתקיף לה</strong> <small>[מקשה על כך]</small> <strong>רבינא: מידי</strong> <small>[וכי]</small> <strong>"קרוב" "קרוב" קתני</strong> <small>[שנינו]?</small> והרי מלשון הברייתא נראה שנאמרו הדברים בדיוק. <strong>אלא אמר רבינא: הכי קאמר</strong> <small>[כך אמר,</small> כך יש להבין<small>]</small> <strong>נמצאת שליש של ציפורי בועודיות של רבי,</strong> כלומר אם נוסיף על כל ביצה גם את התוספת שהוסיף רבי אחד מעשרים בביצה שהן ביחד מאתים ושבע עשרה ביצים, כאמור, הרי שליש סאה זו שהוא שבעים ושתים ביצים ושליש <strong>יתירה על מחצה של</strong> סאה <strong>מדברית</strong> רק <strong>שליש ביצה,</strong> וכך יש להבין את דברי הברייתא.
 <big>ג</big> <strong>תנו רבנן</strong> <small>[שנו חכמים]:</small> נאמר <strong>"ראשית עריסותיכם</strong> חלה תרימו תרומה כתרומת גורן כן תרימו אותה <strong>"(במדבר טו, כ).</strong>
## דף פג:
 <strong>כדי עיסותיכם, וכמה</strong> הוא <strong>עיסותיכם</strong> מה הוא השיעור של עיסה סתם? <strong>כדי עיסת המדבר. וכמה</strong> היא <strong>עיסת המדבר?</strong>
 נאמר כבר שהיה המן "עומר לגולגולת", ושיעורו של העומר נתפרש בכתוב: <strong>"והעמר עשרית האפה הוא"</strong> (שמות טז, לו). וכיון שהאיפה היא שלוש סאים, שהן שמונה עשר קבים, שהם שבעים ושנים לוגים (רבעי הקב), והעומר הוא עשירית שיעור זה, <strong>מכאן אמרו,</strong> לפי החשבון הזה, כי עיסה שיש בה <strong>שבעה רבעים</strong> של קב <strong>קמח ועוד</strong> משהו, עיסה כזו <strong>חייבת בחלה, שהן</strong> שיעור <strong>ששה</strong> רבעי קבים של מדה <strong>ירושלמית, שהן חמשה</strong> רבעי קבים של מדת <strong>ציפורי.</strong>
 <strong>מכאן אמרו: האוכל כמדה זו</strong> ליום — <strong>הרי זה בריא</strong> שמסוגל לאכול כמות זו <strong>ומבורך,</strong> שאינו רעבתן וזקוק ליותר. <strong>יתר על כן</strong> — הרי הוא <strong>רעבתן.</strong> האוכל <strong>פחות מכאן</strong> — הרי הוא <strong>מקולקל במעיו,</strong> ועליו לדאוג לתיקון בריאותו.
 <big>א משנה</big> <strong>אנשי חצר ואנשי מרפסת</strong> שפתחי העליות פתוחים אליה <strong>ששכחו ולא עירבו</strong> ביניהם, <strong>כל</strong> דבר המצוי בחצר <strong>שגבוה עשרה טפחים</strong> מקרקעה — שייך מבחינת היתר השימוש בו בשבת <strong>למרפסת,</strong> ובני המרפסת רשאים ממקומם להשתמש בו. כל ה<strong>פחות מכאן</strong> — <strong>לחצר.</strong>
 וכן <strong>חוליית הבור</strong> (האבן שמסביב לפתח הבור) <strong>והסלע,</strong> אם היו <strong>גבוהים עשרה טפחים — למרפסת, פחות מכאן</strong> — הרי הם <strong>ל</strong>שימושה של <strong>חצר.</strong>
 <strong>במה דברים אמורים</strong> שהגבוה עשרה טפחים למרפסת — כשהיתה המרפסת <strong>סמוכה, אבל ב</strong>מקרה שהיתה <strong>מופלגת</strong> (מרוחקת) — <strong>אפילו</strong> דבר ה<strong>גבוה עשרה טפחים</strong> — שימושו <strong>לחצר. ואיזו היא סמוכה — כל שאינה רחוקה</strong> ממנו <strong>ארבעה טפחים.</strong>
 <big>ב גמרא</big> בקשר להלכות שבמשנתנו, באים לקבוע כללים למי מן הדיירים בבתים ובחצירות זכות השימוש בשבתות בחלקים שונים מן הבית או החצר. <strong>פשיטא</strong> <small>[פשוט</small> לנו<small>]</small> כי אם מצוי מקום שלכל הדיירים יש גישה נוחה אליו, כמו <strong>לזה בפתח ולזה בפתח</strong> — <strong>היינו</strong> <small>[זהו]</small> כהלכה של <strong>חלון שבין שתי חצירות</strong> האסור לשניהן אם לא עירבו.
 מקום ששימושו הוא אינו נוח לשניהם, ואינו אלא באופן ש<strong>לזה בזריקה ולזה בזריקה — היינו</strong> <small>[זהו]</small> הדין של <strong>כותל שבין שתי חצירות.</strong> ואילו מקום שאינו ניתן לשניהם לשימוש, אלא באופן ש<strong>לזה בשלשול</strong> שמורידים חפצים לתוכו <strong>ולזה בשלשול — היינו</strong> <small>[זהו]</small> כדין <strong>חריץ שבין שתי חצירות,</strong> שבכל אלה שנוחיות שימושם שוה לשתי חצירות, אם לא עירבו הרי שתיהן אסורות להשתמש שם.
 וכן אם ניתן לשימוש רק באופן ש<strong>לזה בפתח ולזה בזריקה — היינו</strong> <small>[זהו]</small> כדינו של <strong>רבה בר רב הונא אמר רב נחמן</strong> (לעיל עירובין עז,א), שלדעתו משתמש בו זה ששימושו על ידי הפתח. ואם שימושו הוא באופן ש<strong>לזה בפתח ולזה בשלשול — היינו</strong> <small>[זהו]</small> כדינו של <strong>רב שיזבי אמר רב נחמן</strong> שזכות השימוש רק לחצר שנוח שימושה בו (בפתח).
 עד כאן היו לנו הלכות מוסכמות, ואולם מה דין אם קיים מקום ש<strong>לזה</strong> שימושו על ידי <strong>שלשול ולזה בזריקה,</strong> שלשניהם אין השימוש בו נוח, וכגון שהוא גבוה מחצר אחת ונמוך מחצר אחרת <strong>מאי</strong> <small>[מה</small> דינו<small>]?</small>
 <strong>אמר רב: שניהן אסורין</strong> בו, שכיון שלשניהם קשה להשתמש בו, הריהם שוים כאחת בזכותם עליו, ואוסרים אלה על אלה. <strong>ושמואל אמר: נותנין אותו לזה ש</strong>משתמש <strong>בשלשול. ש</strong>כן <strong>לזה תשמישו בנחת,</strong> שקל להוריד חפצים למטה. ואילו <strong>לזה</strong> שצריך לזרוק על גביו, <strong>תשמישו בקשה, ו</strong>כלל הוא לענין שבת: <strong>כל דבר שתשמישו לזה בנחת ולזה בקשה — נותנים אותו לזה שתשמישו בנחת.</strong>
 כדי להכריע במחלוקת זו מביאים ראיות ממשנתנו, <strong>תנן</strong> <small>[שנינו</small> במשנתנו<small>]:</small> <strong>אנשי חצר ואנשי מרפסת ששכחו ולא עירבו</strong> ביניהם <strong>כל</strong> דבר <strong>שגבוה עשרה טפחים</strong> — שימושו <strong>למרפסת, פחות מכאן — לחצר,</strong> ומסבירים תחילה:
 <strong>קא סלקא דעתך</strong> <small>[עלה על דעתך]</small> לומר <strong>מאי</strong> <small>[מה</small> משמעות<small>]</small> <strong>מרפסת</strong> במשנתנו
## דף פד.
 <strong>בני עלייה</strong> הגרים בקומה גבוהה למעלה מהמרפסת. <strong>ומאי קרו</strong> <small>[ומדוע קוראים]</small> <strong>לה מרפסת</strong> לעליה? משום שבני העליה <strong>קסלקי</strong> <small>[עולים]</small> ויורדים <strong>במרפסת, אלמא</strong> <small>[מכאן נסיק]:</small> <strong>כל לזה בשלשול ולזה בזריקה — נותנים אותו לזה שבשלשול,</strong> שהרי בני עלייה המשתמשים במקום הגבוה מעשרה משתמשים בו בשלשול. הרי שאם לזה בשלשול ולזה בזריקה, נותנים אותו לזה ששימושו בשלשול. וקשה לרב!
 ודוחים: הכוונה <strong>כ</strong>מו ש<strong>אמר רב הונא</strong> לענין אחר: <strong>לאותן הדרים במרפסת. הכא נמי</strong> <small>[כאן גם כן]</small> לענייננו: <strong>לאותן הדרין במרפסת.</strong> ונמצא שלבני המרפסת שימושו בנחת, שהרי הוא בשוה (בכעין פתח) לאותו מקום, ולבני החצר שימושו בקשה, וברור שיינתן לבני המרפסת.
 ומקשים: <strong>אי הכי</strong> <small>[אם כך]</small> אתה מפרש, <strong>אימא סיפא</strong> <small>[אמור את סוף</small> המשנה<small>]:</small> היה העמוד <strong>פחות מכאן</strong> מגובה עשרה — הריהו שייך <strong>לחצר. אמאי</strong> <small>[מדוע]</small> נאמר כן? הלוא <strong>לזה בפתח ולזה בפתח הוא!</strong> שעדיין הוא נוח במדה שווה גם לבני מרפסת וגם לבני חצר, ומדוע יתנוהו לבני חצר לבדם?
 ומשיבים: <strong>מאי</strong> <small>[מה</small> משמע<small>]</small> <strong>"לחצר"</strong> — הכוונה: <strong>אף לחצר,</strong> שאף בני חצר יכולים להשתמש בעמוד זה. <strong>ו</strong>ממילא <strong>שניהן אסורין,</strong> שמקום ששתי רשויות שלא עירבו יחד יכולות להשתמש בו, אסור על שתיהן עד שיערבו.
 ומעירים: <strong>הכי נמי מסתברא</strong> <small>[כך גם כן מסתבר]</small> להבין את המשנה, <strong>מדקתני סיפא</strong> <small>[ממה ששנינו בסופה</small> של המשנה<small>]:</small> <strong>במה דברים אמורים — בסמוכה. אבל במופלגת, אפילו גבוה עשרה טפחים</strong> — שייך <strong>לחצר. מאי</strong> <small>[מה</small> משמע<small>]</small> <strong>"לחצר"? אילימא</strong> <small>[אם תאמר]:</small> <strong>לחצר ושרי</strong> <small>[ומותר]</small> לבני החצר להשתמש בו, <strong>אמאי</strong> <small>[מדוע]?</small> הלוא <strong>רשותא דתרוייהו</strong> <small>[רשות שניהם]</small> <strong>הוא</strong> שעדיין הוא קרוב לבני המרפסת ויכולים אף הם להשתמש בו!
 <strong>אלא</strong> יש להבין <strong>מאי</strong> <small>[מה</small> פירוש<small>]</small> <strong>"לחצר" — אף לחצר,</strong> וממילא כיון ששתי רשויות ראויות להשתמש בו, <strong>ו</strong>ממילא <strong>שניהן אסורין. הכא נמי, מאי</strong> <small>[כאן גם כן</small> לעניננו, <small>מה</small> משמעות<small>]</small> <strong>"לחצר" — אף לחצר, ושניהן אסורין.</strong> ומסכמים: אכן <strong>שמע מינה</strong> <small>[למד ממנה]</small> שכך יש להבין.
 <strong>תנן</strong> <small>[שנינו</small> במשנתנו<small>]:</small> <strong>חוליית הבור והסלע שהן גבוהין עשרה</strong> — נותנים אותם <strong>למרפסת, פחות מכאן — לחצר.</strong> הרי שאף לבני העליה העוברים דרך המרפסת ששימושם קשה, מכל מקום נותנים אותו להם. ותירצו, <strong>אמר רב הונא:</strong> "מרפסת" פירושה כמשמעה: <strong>לאותן הדרים במרפסת.</strong>
 ושואלים: <strong>תינח</strong> <small>[נניח]</small> לגבי <strong>סלע,</strong> הרי הם משתמשים בראש הסלע, ומניחים עליו דברים. ואולם <strong>בור מאי איכא למימר</strong> <small>[מה יש לומר],</small> והרי המים שבבור עמוקים מן המרפסת, ואין שימושה בהם אלא בדרך שלשול, ומדוע נאמר כי הבור נוח לשימוש לבני מרפסת?
 <strong>אמר רב יצחק בריה</strong> <small>[בנו]</small> של <strong>רב יהודה: הכא</strong> <small>[כאן]</small> <strong>בבור מלאה מים עסקינן</strong> <small>[אנו עוסקים],</small> ואת המים דולים מחלקו העליון הסמוך לבני מרפסת. ומקשים: <strong>והא חסרא</strong> <small>[והרי חסר]</small> בור זה ממימיו עם השאיבה, ואף שמתחילה מי הבור מגיעים סמוך למרפסת, לאחר מכן גדל המרחק!
 ומשיבים: <strong>כיון דכי מליא שריא, כי חסרא</strong> <small>[שכאשר</small> הבור <small>מלא</small> הוא <small>מותר, כאשר</small> הוא <small>חסר —</small> <strong>נמי שריא</strong> <small>[גם כן מותר].</small> ומקשים: <strong>אדרבה</strong> (להיפך), <strong>כיון דכי חסרה, אסירא</strong> <small>[שכאשר חסר</small> הבור, הוא <small>אסור].</small> <strong>כי מליא, נמי אסירא</strong> <small>[כאשר</small> הוא <small>מלא, גם כן</small> הוא <small>אסור].</small>
 <strong>אלא אמר אביי: הכא</strong> <small>[כאן]</small> <strong>בבור מליאה פירות עסקינן</strong> <small>[אנו עוסקים],</small> שהפירות העליונים שבבור סמוכים למרפסת. ומקשים: <strong>והא חסרי</strong> <small>[והרי חסרים</small> הפירות<small>],</small> שהרי גם הפירות כאשר משתמשים בהם, מתמעטים ומתרחקים מן המרפסת.
 ומשיבים: מדובר כאן <strong>בטיבלא</strong> <small>[בטבל],</small> שהיו הפירות טבל (בלתי מעושרים), ואסור לתקן (להפריש מעשר) מטבל בשבת. וכיון שאי אפשר להשתמש בהם, גובהם קבוע ועומד במשך השבת.
 ומעירים: <strong>דיקא נמי</strong> <small>[</small>כך <small>גם כן מדויק]</small> להבין מלשון המשנה <strong>דקתני דומיא</strong> <small>[ששנינו</small> חוליית הבור <small>בדומה]</small> ל<strong>סלע,</strong> כשם שסלע אין משתמשים אלא על גביו, אף חוליית הבור הכוונה היתה לשימוש שעל גבה, ולא לשימוש במצוי בבור. ומסכמים: אכן <strong>שמע מינה</strong> <small>[למד מכאן].</small>
 <strong>ו</strong>שואלים: אם כן שמדובר במקרה כזה, <strong>למה לי למיתנא</strong> <small>[לשנות]</small> <strong>בור ולמה לי למיתנא</strong> <small>[לשנות]</small> <strong>סלע</strong> אם עניינם שווה בכול? ומשיבים: <strong>צריכא</strong> <small>[נצרכה</small> לומר<small>],</small> <strong>דאי אשמעינן</strong> <small>[שאם היה משמיע לנו]</small> <strong>סלע</strong> בלבד, היינו אומרים: שדוקא בסלע מותר לבני החצר להשתמש משום <strong>דליכא למיגזר</strong> <small>[שאין מקום לגזור</small> בו<small>]</small> שמא יתמעט מגובהו, <strong>אבל בור — ליגזור</strong> <small>[שיגזור</small> בו<small>]</small> שיהא אסור להשתמש בו משום <strong>זימנין דמליא</strong> <small>[פעמים ש</small>הוא <small>מלא]</small> <strong>פירות מתוקנין,</strong> שאפשר לקחת ולהשתמש בהם ויתמעטו, ועל כן <strong>צריכא</strong> <small>[צריך]</small> היה לומר גם דבר זה.
 ולענין מחלוקת רב ושמואל מנסים להביא ראיה אחרת: <strong>תא שמע</strong> <small>[בוא</small> ו<small>שמע]</small> פתרון, כי נאמר בברייתא: <strong>אנשי חצר ואנשי עלייה ששכחו ולא עירבו</strong> ביניהם — <strong>אנשי חצר משתמשין בעשרה</strong> הטפחים <strong>התחתונים</strong> של הכותל הסמוכים להם, <strong>ואנשי עלייה משתמשין בעשרה</strong> טפחים <strong>העליונים</strong> הסמוכים להם. ו<strong>כיצד?</strong> אם היה <strong>זיז יוצא מן הכותל למטה מעשרה</strong> — <strong>ל</strong>בני <strong>חצר</strong> הוא משמש, <strong>למעלה מעשרה</strong> טפחים — משמש <strong>ל</strong>בני ה<strong>עלייה.</strong>
 ומדייקים: <strong>הא דביני ביני</strong> <small>[הרי</small> זיז שנמצא <small>בין</small> זה <small>לבין</small> זה, באמצע<small>] —</small> <strong>אסור,</strong> והרי המקום שבאמצע נחשב כ"לזה בשלשול ולזה בזריקה", ומכאן שכל שהוא לזה בשלשול ולזה בזריקה שניהם אסורים, וכדברי רב!
 <strong>אמר רב נחמן:</strong> אין להוכיח מכאן, שכן <strong>הכא</strong> <small>[כאן]</small> <strong>בכותל</strong> בן <strong>תשעה עשר</strong> טפחים <strong>עסקינן</strong> <small>[עוסקים אנו],</small> <strong>ו</strong>היה <strong>זיז יוצא ממנו.</strong> אם היה הזיז <strong>למטה מעשרה</strong> — הרי <strong>לזה</strong> לבני החצר הוא <strong>בפתח</strong> בנוחיות, <strong>ולזה</strong> לבני העלייה <strong>בשלשול.</strong> אם היה <strong>למעלה מעשרה</strong> — <strong>לזה</strong> לבני העליה הוא <strong>בפתח, ולזה</strong> לבני החצר הוא <strong>בזריקה.</strong> אבל אין כאן מקום באמצע, ואין ללמוד מכאן לענייננו.
## דף פד:
 <strong>תא שמע</strong> <small>[בא</small> ו<small>שמע]</small> הוכחה למחלוקת רב ושמואל ממשנה אחרת: <strong>שתי גזוזטראות זו למעלה מזו</strong> שהיו מצויות מעל לים. ו<strong>עשו</strong> תיקון <strong>לעליונה</strong> על ידי מחיצות סביב לה, שיהא מותר לשאוב מן הים לתוכה דרך נקב שעשו במרכזה שממנו שלשלו את הדלי לים. <strong>ולא עשו לתחתונה — שתיהן אסורות עד שיערבו</strong> ביניהן. ולכאורה מדובר כאן שבני העליונה שואבים מים על ידי שלשול דלי לתוכה, ובני התחתונה זורקים את דלים לעליונה ושואבים באופן זה. ונמצא כי השימוש הוא לזו בשלשול ולזו בזריקה, ונאמר כי שתיהן אסורות, וכדברי רב, וקשה לשמואל!
 <strong>אמר רב אדא בר אהבה:</strong> מדובר כאן <strong>בבאין בני</strong> הגזוזטרא ה<strong>תחתונה</strong> ועולים בסולם <strong>דרך</strong> ה<strong>עליונה למלאות</strong> להם מים, שהם עצמם מצויים בשעת השאיבה בגזוזטרא העליונה, ושניהם בשלשול.
 <strong>אביי אמר: כגון דקיימין</strong> <small>[שעומדות,</small> שמצויות<small>]</small> שתי הגזוזטראות <strong>בתוך עשרה</strong> טפחים <strong>דהדדי</strong> <small>[זו לזו],</small> <strong>ו</strong>בסגנון <strong>לא מיבעיא קאמר</strong> <small>[נצרכה אמר].</small> ולפי סגנון זה נבין: <strong>לא מיבעיא</strong> <small>[נצרכה]</small> לומר שאם <strong>עשו לתחתונה</strong> תיקון זה <strong>ולא עשו לעליונה, דאסירי</strong> <small>[שאסורות]</small> ש<strong>כיון דבגו</strong> <small>[שבתוך]</small> <strong>עשרה דהדדי קיימין</strong> <small>[זו מזו</small> הן <small>עומדות] —</small> <strong>אסרן אהדדי</strong> <small>[אוסרות זו על זו]</small>
 <strong>אלא אפילו עשו</strong> תיקון לגזוזטרא <strong>עליונה ולא עשו לתחתונה, סלקא דעתך אמינא</strong> <small>[יעלה על דעתך לומר]:</small> <strong>כיון</strong> ש<strong>לזה</strong> העליונה שימוש השאיבה <strong>בנחת, ולזה בקשה</strong> שהרי התחתונה צריכה להשליך דלי כלפי מעלה, ורק בדרך זו יכולה היא לשאוב — <strong>ליתביה</strong> <small>[שיתן]</small> <strong>לזה שתשמישו בנחת</strong> ותהא העליונה מותרת והתחתונה אסורה, <strong>קא משמע לן</strong> <small>[משמיע לנו]:</small> <strong>כיון דבגו</strong> <small>[שבתוך]</small> <strong>עשרה</strong> טפחים <strong>קיימין</strong> <small>[</small>הם <small>מצויים] —</small> <strong>אסרן אהדדי</strong> <small>[אוסרים</small> הם <small>זה על זה],</small>
 <strong>כי הא</strong> <small>[כמו זו]</small> ש<strong>אמר רב נחמן אמר שמואל: גג</strong> נמוך שהיה <strong>סמוך לרשות הרבים</strong> והיתה מרפסת סמוכה לו — <strong>צריך</strong> שיהא <strong>סולם קבוע</strong> המוליך מן הקומה השניה אליו כדי <strong>להתירו</strong> לבן המרפסת להשתמש בגג. שנעשה הסולם גשר קבוע בין המרפסת והגג, ומפקיע את השימוש מן הגג לרשות הרבים. ונדקדק: <strong>סולם קבוע — אין</strong> <small>[כן],</small> <strong>סולם עראי — לא, מאי טעמא</strong> <small>[מה טעם</small> הדבר<small>]</small> <strong>לאו</strong> <small>[האם לא]</small> <strong>משום</strong> ש<strong>כיון</strong> ש<strong>בתוך עשרה</strong> טפחים <strong>דהדדי קיימי</strong> <small>[של זה מזה</small> הם <small>מצויים] —</small> <strong>אסרן אהדדי</strong> <small>[אוסרים</small> הם <small>זה על זה].</small> שכיון שבני המרפסת מצויים בתוך עשרה לרשות הרבים, הרי הם אוסרים את השימוש בה לבני הקומה השניה. ואין אפשרות לעלות ממנה לגג, ואין תקנה אלא בסולם קבע שדינו כפתח ממש.
 <strong>מתקיף לה</strong> <small>[מקשה על כך]</small> <strong>רב פפא:</strong> הרי אפשר לדחות את הראיה, <strong>ודילמא</strong> <small>[ושמא]</small> מדובר כאן בגג כזה <strong>שרבים מכתפין עליו</strong> (מניחים עליו את משאם), כגון <strong>בכומתא וסודרא</strong> <small>[כובע וסודר]</small> שמניחים לפי שעה כשרוצים לנוח מעט. וכיון שנעשה גג זה גם שימוש לרבים, הרי אם לא יהיה לו תיקון בסולם קבוע, לא יותר לבני הקומה העליונה להשתמש בו, שהרי הוא משמש גם לבני רשות הרבים. אבל אין לכך כל קשר עם היות בני המרפסת סמוכים בתוך עשרה טפחים. ואם כן אין להוכיח מכאן. ולא מצאנו ראיה מכרעת לא לשיטת רב ולא לשיטת שמואל.
 <big>א</big> <strong>אמר רב יהודה אמר שמואל:</strong>
## דף פה.
 <strong>בור</strong> שנמצא בסמטא קטנה <strong>שבין שתי חצירות, מופלגת מכותל זה ארבעה ומכותל זה ארבעה — זה</strong> הדר בחצר אחת <strong>מוציא זיז כל שהוא</strong> לעבר הבור, להיכר שאינו משתמש ברשות של אחר, <strong>וממלא</strong> דרך חלונות. <strong>וזה מוציא זיז כל שהוא, וממלא. ורב יהודה דידיה</strong> <small>[משלו]</small> <strong>אמר:</strong> אין צורך בזיז ממש אלא <strong>אפילו</strong> מוציא <strong>קניא</strong> <small>[קנה]</small> בלבד דיו.
 <strong>אמר ליה</strong> <small>[לו]</small> <strong>אביי לרב יוסף: הא</strong> <small>[</small>הלכה <small>זו]</small> של <strong>רב יהודה</strong> שצריך לעשות תיקון כלשהו כשיטת <strong>שמואל</strong> רבו <strong>היא, דאי</strong> <small>[שאם]</small> כשיטת <strong>רב</strong> רבו האחר הוא, <strong>הא</strong> <small>[הרי]</small> <strong>אמר: אין אדם אוסר על חבירו דרך אויר,</strong> ולשיטתו אף קנה אינו צריך. 
 ושואלים: <strong>ו</strong>שזו דעת <strong>שמואל מהיכא</strong> <small>[מהיכן]</small> למדנו? <strong>אילימא מהא</strong> <small>[אם תאמר מזו]</small> ש<strong>אמר רב נחמן אמר שמואל: גג הסמוך לרשות הרבים — צריך סולם קבוע להתירו,</strong> ונלמד מכאן שבני רשות הרבים אוסרים בגג משום שימושם בו דרך אויר בזריקה. ואולם אין מכאן ראיה כי <strong>דילמא</strong> <small>[שמא]</small> <strong>כרב פפא</strong> יש להבין את הענין שיש להם בו שימוש קבוע על ידי הנחת כומתא וסודרא, ולפיכך אינו נוגע כלל לשימוש דרך אויר!
 <strong>אלא מהא</strong> <small>[מ</small>דבר <small>זה]</small> נלמד לשיטת שמואל, שאמרנו <strong>זה מוציא זיז כל שהוא וממלא, וזה מוציא זיז כל שהוא וממלא. טעמא דאפיק</strong> <small>[הטעם,</small> דוקא<small>, שהוציא]</small> זיז, <strong>הא</strong> <small>[הרי]</small> אם <strong>לא אפיק</strong> <small>[הוציא] —</small> <strong>אמרינן</strong> <small>[אומרים אנו]:</small> <strong>אדם אוסר על חבירו דרך אויר,</strong> ויאסר לו לשאוב מים מפני חבירו שאף הוא סמוך לבור זה דרך אויר.
 ושואלים: <strong>ו</strong>שיטתו של <strong>רב מהיכא</strong> <small>[מהיכן]</small> למדנו שאין אדם אוסר על חבירו דרך אויר? <strong>אילימא מהא</strong> <small>[אם תאמר מ</small>הלכה <small>זו]</small> ששנינו: היו <strong>שתי גזוזטראות</strong> הבנויות מעל הים <strong>זו למעלה מזו, עשו מחיצה לעליונה ולא עשו מחיצה לתחתונה — שתיהן אסורות עד שיערבו</strong> ביניהן.
 <strong>ואמר רב הונא אמר רב: לא שנו</strong> שהאחת אוסרת על חברתה <strong>אלא בסמוכה, אבל</strong> אם היתה גזוזטרא אחת <strong>מופלגת</strong> (מרוחקת) <strong>ארבעה</strong> טפחים מחברתה, והשימוש בה דרך אויר בלבד — <strong>עליונה מותרת ותחתונה אסורה.</strong>
 ואולם מכאן אין להוכיח, כי <strong>דילמא שאני הכא</strong> <small>[שמא שונה כאן]</small> ש<strong>כיון</strong> ש<strong>לזה בזריקה ושלשול,</strong> שהרי מגזוזטרא תחתונה מוכרחים הם לזרוק את הדלי אל העליונה ואחר כך לשלשל את הדלי משם כדי לשאוב מים. <strong>ולזה,</strong> לבני גזוזטרא עליונה, <strong>בשלשול לחודיה</strong> <small>[לבדו]</small> יכולים לשאוב, הרי <strong>כלזה בזריקה ולזה בפתח דמי</strong> <small>[נחשב],</small> שהרי לעליונה קל יחסית השימוש במים. ולכן במקרה מיוחד זה אינם אוסרים דרך אויר.
 <strong>אלא מהא</strong> <small>[מ</small>דבר <small>זה]</small> נוכל להביא ראיה מהו מקור שיטת רב ש<strong>אמר רב נחמן אמר רבה בר אבוה אמר רב:</strong> היו <strong>שני בתים ושלש חורבות ביניהם,</strong> וחורבות אלה אין להן בעלים אחרים אלא בעלי בתים אלה. <strong>זה,</strong> אדם הגר בבית אחד, <strong>משתמש</strong> בחורבה <strong>בסמוך שלו על ידי זריקה</strong> לתוך החורבה דרך חלונותיו, <strong>וזה משתמש בסמוך שלו על ידי זריקה</strong> דרך חלונותיו,
## דף פה:
 <strong>והאמצעי — אסור</strong> לשניהם.
 <strong>יתיב</strong> <small>[ישב]</small> <strong>רב ברונא וקאמר להא שמעתא</strong> <small>[ואמר את ההלכה הזו]</small> בשם רב. <strong>אמר ליה</strong> <small>[לו]</small> <strong>ר' אלעזר בר בי</strong> <small>[בן בית</small> המדרש<small>]</small> של <strong>רב:</strong> האם <strong>אמר רב הכי</strong> <small>[כך]?</small> <strong>אמר ליה</strong> <small>[לו]:</small> <strong>אין</strong> <small>[כן],</small> אמר לו: <strong>אחוי</strong> <small>[הראה]</small> <strong>לי</strong> את <strong>אושפיזיה</strong> <small>[מקום דירתו].</small> <strong>אחוי ליה</strong> <small>[הראה לו].</small> <strong>אתא לקמיה</strong> <small>[בא לפני]</small> <strong>רב, אמר ליה</strong> <small>[לו]:</small> וכי <strong>אמר מר הכי</strong> <small>[אדוני כן]?</small> <strong>אמר ליה</strong> <small>[לו]:</small> <strong>אין</strong> <small>[כן],</small>
 <strong>אמר ליה</strong> <small>[לו]:</small> <strong>והא</strong> <small>[והרי]</small> <strong>מר</strong> <small>[אדוני]</small> <strong>הוא</strong> זה ש<strong>אמר: לזה בשלשול ולזה בזריקה — שניהן אסורין!</strong> ומדוע לא תאסור גם בשתי החורבות הסמוכות, שאף בהן אין השימוש נוח?
 <strong>אמר ליה</strong> <small>[לו]:</small> <strong>מי סברת דקיימי</strong> <small>[האם סבור אתה ש</small>היו שלוש החורבות <small>עומדות]</small> זו ליד זו <strong>כשורה</strong> אחת? <strong>לא — דקיימי</strong> <small>[ש</small>היו <small>עומדות]</small> <strong>כחצובה,</strong> כלומר, שתי החורבות הסמוכות צמודות זו לזו, והשלישית נמצאת בצידן. ששתי החורבות משמשות בנוחות לבעלי הבתים הסמוכים להן, והרי כל אחת מהן כפתח לאחד וזריקה לאחר. וחורבה אמצעית קשה שימושה לשניהם בשוה, ומשום כך נאסרת על שניהם. ומתוך שהסמוכות מותרות לבית הסמוך להן, למדנו את שיטת רב שאין אדם אוסר על חבירו דרך אויר.
 <big>א</big> <strong>אמר ליה</strong> <small>[לו]</small> <strong>רב פפא לרבא: לימא</strong> <small>[האם נאמר]</small> ש<strong>שמואל</strong> שלדעתו אוסר אדם דרך אויר <strong>לית ליה</strong> <small>[אין לו,</small> אינו מקבל] את שיטת <strong>רב דימי.</strong> שכן, <strong>דכי אתא</strong> <small>[כאשר בא]</small> <strong>רב דימי</strong> מארץ ישראל <strong>אמר</strong> בשם <strong>ר' יוחנן: מקום</strong> בין רשות הרבים לרשות היחיד <strong>שאין בו ארבע על ארבע</strong> טפחים ואינו אלא כאויר — <strong>מותר לבני רשות הרבים ולבני רשות היחיד לכתף עליו, ובלבד שלא יחליפו</strong> חפצים ביניהם.
 ולשיטת שמואל צריך היה לאסור משום אויר של רשות אחרת, וענה לו רבא: <strong>התם</strong> <small>[שם]</small> בדברי ר' יוחנן — <strong>ברשויות דאורייתא</strong> <small>[שמן התורה]</small> שהיו מצויות משני צידי מקום פטור, ולא גזרו ואסרו משום אויר. ואילו <strong>הכא</strong> <small>[כאן]</small> באויר שבין שני רשות היחיד — <strong>ברשויות דרבנן</strong> <small>[שמדברי סופרים],</small> שהרי איסור טלטול שבין רשות היחיד אחת לחבירתה אינו אלא מדבריהם. <strong>וחכמים עשו חזוק לדבריהם יותר משל</strong> דברי <strong>תורה</strong> כדי שיתקיימו, ולכן אמרו, כדברי שמואל, שאדם אוסר על חבירו דרך אויר.
 <strong>אמר ליה</strong> <small>[לו]</small> <strong>רבינא לרבא: מי</strong> <small>[האם]</small> <strong>אמר רב הכי</strong> <small>[כן]</small> <strong>והא איתמר</strong> <small>[והרי נאמר]</small> שנחלקו בבעיה זו, <strong>שני בתים</strong> שהיו <strong>משני צידי רשות הרבים,</strong> והיו שייכים לאדם אחד, <strong>רבה בר רב הונא אמר רב: אסור לזרוק מזה לזה, ושמואל אמר: מותר לזרוק מזה לזה!</strong> ואם כן לכאורה נראה שמה שרב אוסר לזרוק הוא משום אויר אסור של רשות הרבים שבאמצע.
 <strong>אמר ליה</strong> <small>[לו]:</small> <strong>לאו מי אוקימנא דמדלי חד ומתתי חד</strong> <small>[האם לא העמדנו,</small> הסברנו, את הדבר <small>ש</small>היה בית <small>אחד מוגבה</small> יותר <small>ואחד נמוך</small> יותר<small>],</small> ולא אסר רב משום אויר רשות הרבים, אלא טעם הדבר משום הקושי שבזריקה מן הנמוך לגבוה, ו<strong>זימנין דמגנדר ונפיל, ואתי לאיתויי</strong> <small>[פעמים שמתגלגל ונופל</small> לרשות הרבים, <small>ויבואו להרימו]</small> ויכניסנו מרשות הרבים לרשות היחיד, ומשום טעם זה גזר רב.
 <big>ב משנה</big> <strong>הנותן את עירובו</strong> (עירוב חצירות) <strong>בבית שער</strong> שהוא כעין חדר קטן הנמצא מסביב לשער, או ב<strong>אכסדרא</strong> שהיא כעין מרפסת מקורה שבפתח הבית, או <strong>מרפסת — אינו עירוב. והדר שם</strong> באחד מכל אלה — <strong>אינו אוסר עליו</strong> על הדר בבית ואינו נחשב כדייר נוסף בחצר.
 המניח את עירובו ב<strong>בית התבן ו</strong>כן ב<strong>בית הבקר ו</strong>כן ב<strong>בית העצים ו</strong>כן ב<strong>בית האוצרות</strong> — <strong>הרי זה עירוב</strong> שהוא מקום הנשמר, <strong>והדר שם</strong> ברשות — <strong>אוסר</strong> על בעל הבית. <strong>ר' יהודה אומר: אם יש שם</strong> בביתו של הדייר <strong>תפיסת יד של בעל הבית,</strong> שיש לו חפצים שם ורשות שימוש מסויימת באותו בית — הרי זה כאילו היה עדיין הבית שלו, והדייר <strong>אינו אוסר</strong> על בעל הבית.
 <big>ג גמרא</big> <strong>אמר רב יהודה בריה</strong> <small>[בנו]</small> של <strong>רב שמואל בר שילת: כל מקום שאמרו</strong> ש<strong>הדר שם אינו אוסר,</strong> גם <strong>הנותן את עירובו</strong> שם <strong>אינו עירוב. חוץ מבית שער</strong> של <strong>יחיד,</strong> חדר המשמש מקום מעבר רק לאדם יחיד שהחצר שייכת רק לו, הדר שם אינו אוסר והנותן בו עירובו הריהו עירוב. <strong>וכל מקום שאמרו חכמים</strong> ש<strong>אין מניחים בו עירוב</strong> חצירות, <strong>מניחים בו שיתוף</strong> מבואות. <strong>חוץ מאויר</strong> (חלל) ה<strong>מבוי</strong> שלא בתוך החצירות.
 ושואלים: <strong>מאי קא משמע לן</strong> <small>[מה משמיע לנו</small> בכך<small>]?</small> והלוא <strong>תנינא</strong> <small>[שנינו</small> דברים אלו<small>]:</small> <strong>הנותן את עירובו בבית שער אכסדרה</strong> או <strong>מרפסת — אינו עירוב.</strong> ונדייק: <strong>עירוב הוא דלא הוי</strong> <small>[שאיננו],</small> <strong>הא</strong> <small>[אבל]</small> <strong>שיתוף הוי</strong> <small>[יהיה]!</small> אם כן מה חידש בדבריו?
 ומשיבים: <strong>בית שער</strong> של <strong>יחיד ואויר</strong> של <strong>מבוי איצטריכא ליה</strong> <small>[הוצרכה לו]</small> לומר, שכן אותם <strong>לא תנן</strong> <small>[שנינו]</small> כלל. וכן <strong>תניא נמי הכי</strong> <small>[שנויה גם כן כך</small> בברייתא<small>]:</small> <strong>הנותן את עירובו בבית שער אכסדרא</strong> או <strong>מרפסת, ובחצר ובמבוי — הרי זה עירוב.</strong> ויש להקשות: <strong>והתנן</strong> <small>[והרי שנינו</small> במשנתנו<small>]:</small> <strong>אין זה עירוב!</strong> אלא <strong>אימא</strong> <small>[אמור,</small> תקן<small>]:</small> <strong>הרי זה שיתוף.</strong>
 ומקשים: אם ישים את מזון <strong>השיתוף במבוי</strong> עצמו, הרי <strong>לא מינטר</strong> <small>[נשמר],</small> ושיתוף שישימו בו הרי זה כאילו לא הניחוהו כלל. אלא <strong>אימא</strong> <small>[אמור,</small> תקן<small>]</small> שמדובר שהניחוהו <strong>בחצר שבמבוי.</strong>
 <strong>אמר רב יהודה אמר שמואל: בני חבורה שהיו מסובין</strong> לסעודה <strong>וקדש עליהן היום</strong> (השבת), <strong>פת ש</strong>היתה <strong>על השלחן סומכין עליהן משום עירוב</strong> ומותרים כולם לטלטל בחצר. <strong>ואמרי לה</strong> <small>[ויש אומרים]</small> שסומכים על הפת <strong>משום שיתוף.</strong>
 <strong>אמר רבה: ולא פליגי</strong> <small>[נחלקו]</small> שתי הלשונות בהלכה, אלא <strong>כאן</strong> שסומכים משום עירוב — מדובר כשהיו <strong>מסובין בבית,</strong> ופת שבבית מועילה לעירוב. <strong>כאן</strong> — שהיו <strong>מסובין בחצר,</strong> אינם יכולים לסמוך משום עירוב, אלא משום שיתוף.
 <strong>אמר ליה</strong> <small>[לו]</small> <strong>אביי לרבה: תניא דמסייע</strong> <small>[שנויה</small> ברייתא <small>שמסייעת]</small> <strong>לך</strong> לשיטתך, ששנינו: <strong>עירובי חצרות בחצר, ושיתופי מבואות במבוי, והוינן</strong> <small>[ועסקנו]</small> <strong>בה</strong> בבעיה זו, כיצד אפשר לומר <strong>עירובי חצרות בחצר? והתנן</strong> <small>[והרי שנינו</small> במשנה<small>]</small> <strong>הנותן את עירובו בבית שער אכסדרה ומרפסת אינו עירוב,</strong> וכל שכן שאין להניחו בחלל החצר! אלא <strong>אימא</strong> <small>[אמור,</small> תקן<small>]</small> כך: <strong>עירובי חצרות</strong> — מניחים <strong>בבית</strong> שבאותה <strong>חצר, שיתופי מבואות</strong> — די שמניחים אותה <strong>בחצר</strong> שבאותו <strong>מבוי.</strong>
 <big>ד</big> שנינו במשנה: <strong>ר' יהודה אומר</strong> כי <strong>אם יש שם תפיסת יד</strong> של בעל הבית במקום, שוב אין הדייר אוסר. ושואלים: <strong>היכי דמי</strong> <small>[כיצד הוא בדיוק]</small> <strong>תפיסת יד?</strong> ומשיבים: <strong>כגון חצרו של</strong> אותו אדם הנקרא <strong>בונייס</strong> שהיה עשיר ביותר, והיו בחצרו דיירים שונים שדרו שם ברשותו. וכיון שהיו חפציו מרובים, היו לו חפצים אף באותן דירות שדרו בהן אחרים. וכיון שמותר לו לקחת את חפציו משם, הריהו נחשב כבעל הבית בכל הדירות כולן.
 וכיון שהוזכר בונייס ועושרו מספרים מעשה הקשור בו: <strong>בן בונייס אתא לקמיה</strong> <small>[בא לפני]</small> <strong>רבי, אמר להו</strong> <small>[להם]</small> רבי לעומדים לפניו כשהכיר בו לפי לבושיו שהוא עשיר: <strong>פנו מקום לבן מאה מנה,</strong> שראוי אדם כזה שיתנו לו כבוד לפי ערך עשרו. אחר כך <strong>אתא איניש אחרינא</strong> <small>[בא אדם אחר],</small> <strong>אמר</strong> רבי לתלמידיו:
## דף פו.
 <strong>פנו מקום</strong> חשוב יותר <strong>לבן מאתים מנה. אמר לפניו ר' ישמעאל בר' יוסי: רבי, אביו של זה,</strong> בונייס, <strong>יש לו אלף ספינות בים וכנגדן אלף עיירות ביבשה.</strong> ועשיר מופלג הוא, וצריך לתת לו מקום מכובד יותר. <strong>אמר לו: לכשתגיע אצל אביו</strong> של זה <strong>אמור לו: אל תשגרהו</strong> (תשלח אותו) <strong>בכלים</strong> (בלבושים) <strong>הללו לפני,</strong> אלא ילבש לפי עושרו וכבודו, ואז יכבדוהו כראוי לו.
 ומעירים בביאור הדברים, <strong>רבי מכבד</strong> היה <strong>עשירים</strong> ונותן להם מקום נכבד בזכות עושרם. וכן <strong>ר' עקיבא מכבד</strong> היה <strong>עשירים.</strong> ומסבירים שטעם הדבר הוא כפי ש<strong>דרש רבא בר מרי</strong> על הכתוב: <strong>"ישב עולם לפני אלהים חסד ואמת מן ינצרהו"</strong> (תהלים סא, ח) — <strong>אימתי ישב עולם לפני אלהים? בזמן שחסד ואמת מן ינצרהו,</strong> שיהיו אנשים עשירים המסוגלים לתת מנות מזון ("מן") וחסד לאחרים. ומשום כך ראוי לכבד את העשירים הגומלים חסד.
 <strong>רבה בר בר חנה אמר:</strong> כיצד היא תפיסת יד, <strong>כגון</strong> שיש לו לבעל הבית <strong>יתד של מחרישה</strong> בבית הדייר. וכיון שאסור לדייר לטלטל יתד זו מביתו ביום השבת, משום איסור מוקצה, נמצא שיש לבעל הבית תפיסת מקום קבועה בבית זה.
 <strong>אמר רב נחמן, תנא דבי</strong> <small>[שנה</small> התנא <small>מבית</small> מדרשו<small>]</small> של <strong>שמואל</strong> בברייתא זו: היה לבעל הבית אצל הדייר <strong>דבר הניטל בשבת — אוסר,</strong> שאיננו נחשב תפיסת יד לבעל הבית, ודירה זו אוסרת. אבל <strong>דבר שאינו ניטל בשבת — אינו אוסר.</strong>
 <strong>תניא נמי הכי</strong> <small>[שנויה</small> ברייתא <small>גם כן כך]:</small> אם <strong>יש לו</strong> לבעל הבית אצל הדייר <strong>טבל</strong> (תבואה שלא עושרה) ואסור לטלטלה בשבת, או ש<strong>יש לו עששית</strong> (גושי מתכת או זכוכית), וכיוצא בזה <strong>כל דבר שאינו ניטל בשבת</strong> — הדייר <strong>אינו אוסר</strong>
 <big>א משנה</big> <strong>המניח ביתו</strong> שבתוך חצר משותפת <strong>והלך לשבות בעיר אחרת, אחד גוי ואחד ישראל — הרי זה אוסר</strong> כאילו היה מצוי בביתו, אלו <strong>דברי ר' מאיר. ר' יהודה אומר: אינו אוסר,</strong> שדירה ריקה אינה אוסרת.
 <strong>ר' יוסי אומר: גוי — אוסר, ישראל — אינו אוסר.</strong> וטעמו של דבר, <strong>שאין דרך ישראל לבא בשבת.</strong> וכיון שלא יחזור, דירתו הריקה אינה אוסרת. אבל הגוי כיון שיתכן שיבוא בחזרה במשך יום השבת, אין עקירתו מביתו חשובה כעקירה ואוסר.
 <strong>ר' שמעון אומר: אפילו</strong> ישראל שרק <strong>הניח ביתו והלך לשבות אצל בתו באותה העיר — אינו אוסר,</strong> שאף שיכול לכאורה לחזור בכל עת לביתו, אנו מניחים <strong>שכבר הסיע</strong> (הסיח) <strong>מלבו</strong> לחזור אל הבית, וקבע דירתו לשבת במקום אחר.
 <big>ב גמרא</big> <strong>אמר רב: הלכה כר' שמעון</strong> לענין זה. ומעירים: <strong>ודוקא</strong> שהלך לבית <strong>בתו, אבל</strong> הלך לבית <strong>בנו — לא,</strong> אין הוא בטוח שיוכל להתארח שם, שמא לא תרצה כלתו בכך, ויצטרך לשוב לביתו. <strong>דאמרי אינשי</strong> <small>[שאומרים האנשים]</small> בפתגם מקובל: <strong>נבח בך כלבא</strong> <small>[כלב] —</small> <strong>עול</strong> <small>[הכנס],</small> <strong>נבח בך גורייתא</strong> <small>[נבחה בך כלבה] —</small> <strong>פוק</strong> <small>[צא],</small> כלומר קשה התנגדותה של נקבה, כגון כלתו, שבודאי לא יעמוד בנו כנגדה, מהתנגדותו של זכר, כגון חתנו.
 <big>ג משנה</big> <strong>בור שבין שתי חצירות</strong> שחלק ממנו בתוך כל חצר — <strong>אין ממלאין ממנו בשבת,</strong> שלא יהא אחד ממלא מרשות חבירו, <strong>אלא אם כן עשו לו מחיצה גבוהה עשרה טפחים</strong> להבדיל בין רשות לרשות. <strong>בין</strong> שהיתה <strong>מלמטה</strong> בתוך מי הבור, <strong>בין מתוך אוגנו</strong> חללו של הבור למעלה מן המים.
 <strong>רבן שמעון בן גמליאל אומר:</strong> מחלוקת קדמונים היתה בדבר זה ש<strong>בית שמאי אומרים:</strong> מחיצה המתרת צריך שתהא <strong>מלמטה, ובית הלל אומרים: מלמעלה. אמר ר' יהודה: לא תהא מחיצה גדולה מן הכותל שביניהם,</strong> ודי בכותל שבין שתי החצירות אם הוא עובר מעל לבור כדי לשמש הפסק ביניהן, ואין צורך לעשות מחיצה בחללו של הבור.
 <big>ד גמרא</big> <strong>אמר רב הונא:</strong> מה ששנינו בשם בית שמאי <strong>למטה</strong> — משמעו <strong>למטה ממש</strong> סמוך למים, <strong>למעלה</strong> שאמרו בית הלל — פירושו <strong>למעלה ממש</strong> גבוה מעל למים, <strong>וזה וזה</strong> בתוך חלל ה<strong>בור. ו</strong>אילו <strong>רב יהודה אמר: למטה</strong> פירושו — <strong>למטה מן המים,</strong> שחלק מן המחיצה מצוי בתוך המים. <strong>למעלה</strong> — משמעו <strong>למעלה מן המים</strong> בלי שהמחיצה נוגעת במים.
 <strong>אמר ליה</strong> <small>[לו]</small> <strong>רבה בר רב חנן לאביי: הא</strong> <small>[זו]</small> ש<strong>אמר רב יהודה "למטה — למטה מן המים",</strong> יש מקום לשאול: <strong>מאי שנא</strong> <small>[מה שונה]</small> <strong>למטה</strong> בתוך הבור סמוך לפני המים <strong>ממש</strong> ש<strong>לא,</strong> משום שהוא חושש <strong>דעריבי מיא</strong> <small>[שמתערבים המים]</small> מתחת למחיצה. ואולם אם היא מצויה <strong>למטה מן המים</strong> סמוך לקרקעית הבור, <strong>נמי</strong> <small>[גם כן]</small> <strong>הא עריבי מיא</strong> <small>[הרי מתערבים המים]</small> מעליה.
 <strong>אמר ליה</strong> <small>[לו]:</small> האם <strong>לא שמיע לך הא</strong> <small>[שמעת</small> דבר <small>זה]</small> ש<strong>אמר רב יהודה אמר רב, ומטו</strong> <small>[ו</small>יש <small>שהגיעו]</small> <strong>בה,</strong> ביחוס שמועה זו <strong>משום</strong> <small>[בשם]</small> <strong>ר' חייא: צריך שיראו ראשן של קנים</strong> המשמשים כמחיצה <strong>למעלה מן המים טפח,</strong> ואם כן יש מחיצה גמורה בין מלמעלה בין מלמטה.
 <strong>ותו</strong> <small>[ועוד]</small> יש לשאול, <strong>הא</strong> <small>[זו]</small> ש<strong>אמר רב יהודה: "למעלה — למעלה מן המים". מאי שנא</strong> <small>[מה שונה]</small> <strong>למעלה ממש</strong> ש<strong>לא</strong> — <strong>דעריבי מיא</strong> <small>[שמתערבים המים],</small> הלוא <strong>למעלה מן המים נמי</strong> <small>[גם כן]</small> <strong>הא עריבי מיא</strong> <small>[מתערבים המים]</small> <strong>אמר ליה</strong> <small>[לו]:</small> האם <strong>לא שמיע לך הא דתני</strong> <small>[שמעת</small> דבר <small>זה ששנה]</small> <strong>יעקב קרחינאה</strong> (מקרחינא): <strong>צריך שישקע ראשי קנים</strong> המשמשים מחיצה בתוך ה<strong>מים טפח,</strong> ונמצא שהמחיצה מחלקת גם את מי הבור.
 ושאל: <strong>ואלא הא</strong> <small>[</small>דבר <small>זה]</small> ש<strong>אמר רב יהודה: קורה ארבע מתרת בחורבה,</strong> שקורה שרוחבה ארבעה טפחים המצויה מעל למחיצות חורבה הרי קצה הקורה מכל צד נחשב כיורד עד למטה וסותם את המעבר, וכאילו היה סתום במחיצה, ומותר לטלטל תחתיה, <strong>ורב נחמן אמר רבה בר אבוה:</strong>
## דף פו:
 <strong>קורה ארבעה מתרת במים</strong> אם היתה מונחת על בור שבין שתי חצירות.
 והלוא אפשר לשאול: <strong>הא קא אזיל</strong> <small>[הלוא הולך]</small> ה<strong>דלי</strong> ששואב בו <strong>לאידך גיסא</strong> <small>[לצד השני]</small> מתחת לקורה, <strong>ומייתי</strong> [<small>ומביא]</small> מים מן החצר האחרת? ומשיבים: <strong>קים להו לרבנן</strong> <small>[מוחזק להם לחכמים]</small> ש<strong>אין דלי מהלך יותר מארבעה טפחים</strong> הצידה מן המקום ממנו הורידוהו, ולכן הדלי נשאר בצד המחיצה שקבעו לו מתחילה.
  ומקשים: <strong>תחת קורה מיהא הא עריבי מיא</strong> <small>[בכל אופן הרי מתערבים המים],</small> ונמצא שהדלי מעלה מים של החצר השניה! <strong>אלא</strong> יש לומר כי אין הטעם משום חציצה ממשית אלא <strong>משום דקל</strong> <small>[שקולא,</small> הקלה<small>]</small> <strong>הוא שהקילו חכמים במים,</strong> שמחיצה התלויה מעל המים נחשבת כסותמת. <strong>כדבעא מיניה</strong> <small>[כמו ששאל ממנו]</small> <strong>ר' טבלא מרב: מחיצה תלויה, מהו שתתיר בחורבה? אמר ליה</strong> <small>[לו]:</small> <strong>אין מחיצה תלויה מתרת אלא במים, קל הוא שהקילו חכמים במים.</strong>
 <big>א</big> שנינו במשנה: <strong>אמר ר' יהודה</strong> שאין צורך במחיצה בבור, ש<strong>לא תהא מחיצה</strong> של תוך הבור חשובה מן הכותל שעל הבור. <strong>אמר רבה בר בר חנה אמר ר' יוחנן: ר' יהודה בשיטת ר' יוסי אמרה,</strong> ש<strong>אמר</strong> ר' יוסי: <strong>מחיצה תלויה מתרת אפילו ביבשה,</strong> ונחשבת כיורדת עד למטה וסותמת.
 ולכן לדעתו אין המחיצה צריכה להיות קבועה כלל בתוך חלל הבור, <strong>דתנן</strong> <small>[ש</small>הרי <small>שנינו</small> במשנה<small>]:</small> <strong>המשלשל</strong> <small>[אורג]</small> <strong>דפנות</strong> של סוכה <strong>מלמעלה למטה, בזמן שגבוהות</strong> הדפנות <strong>מן הארץ שלשה טפחים — פסולה,</strong> שאין הן נחשבות כמחיצות לסוכה, ואולם אם עשה מחיצות <strong>ממטה למעלה, אם גבוהות עשרה טפחים,</strong> אף על פי שאינן מגיעות לסכך — <strong>כשירה.</strong>
 ואילו <strong>ר' יוסי אומר: כשם שמלמטה למעלה</strong> די ב<strong>עשרה</strong> טפחים, <strong>כך מלמעלה למטה עשרה,</strong> אפילו גבוהים הרבה מעל הארץ, נידונים כדופן שלימה. וכן סבר ר' יהודה שמחיצה התלויה מעל הבור נחשבת כיורדת וסותמת.
 ודוחים: <strong>ולא היא,</strong> אין הדבר כן ואפשר לחלק בין השיטות ולומר כי <strong>לא ר' יהודה סבר לה כר' יוסי ולא ר' יוסי סבר לה כר' יהודה.</strong>
 <strong>ומפרטים: ר' יהודה לא סבר לה כר' יוסי</strong> כי יש לחלק <strong>עד כאן לא</strong> שמענו ש<strong>קאמר</strong> <small>[אמר]</small> <strong>ר' יהודה</strong> עקרון זה <strong>אלא בעירובי חצירות</strong> שהן <strong>דרבנן</strong> <small>[מדברי חכמים]</small> <strong>אבל סוכה דאורייתא</strong> <small>[ש</small>היא <small>מן התורה]</small> — <strong>לא</strong> אמר שאפשר לסמוך על מחיצות תלויות.
 <strong>ו</strong>כן <strong>לא ר' יוסי סבר כר' יהודה,</strong> כי <strong>עד כאן לא</strong> שמענו ש<strong>קאמר</strong> <small>[אמר]</small> <strong>ר' יוסי אלא בסוכה</strong> ש<strong>איסור עשה הוא,</strong> שהרי מצות סוכה היא מצות עשה שאין נענשים מן התורה בבית דין על ביטולה, ואין להחמיר בה עד כדי כך. <strong>אבל שבת</strong> שהיא <strong>איסור סקילה, שהיא חמורה ביותר והעובר עליה נידון בסקילה — לא אמר</strong> ר' יוסי, ושמא מודה הוא שבכל דיני שבת — אף אלה שהם דברי סופרים — יש להחמיר ביותר.
 <strong>ואם תאמר אותו מעשה שנעשה בציפורי</strong> שסמכו על מחיצות תלויות ביבשה בשבת, <strong>על פי מי נעשה?</strong> אם כפי שאמרנו לא ר' יוסי הוא, והלוא ר' יוסי הוא שהיה הסמכות ההלכתית הקובעת בציפורי! יש לומר ש<strong>לא על פי ר' יוסי</strong> נעשה, <strong>אלא</strong> לאחר פטירתו, ו<strong>על פי ר' ישמעאל בר' יוסי נעשה,</strong> והוא סבר שמחיצה תלויה מתירה אף בשבת ואף ביבשה.
 וכך היה מעשה <strong>דכי אתא</strong> <small>[שכאשר בא]</small> <strong>רב דימי</strong> מארץ ישראל <strong>אמר: פעם אחת שכחו ולא הביאו</strong> מבית שבחצר אחרת <strong>ספר תורה מבעוד יום</strong> לבית הכנסת, ולא היה ספר לקרוא בו. <strong>למחר פרסו סדין על העמודים</strong> שהיו בין בית הכנסת והבית שהיה בו הספר, וסדינים אלה יצרו כעין מסדרון שמחיצותיו תלויות מכל צד, <strong>והביאו ספר תורה וקראו בו.</strong>
 ותוהים על הלשון, וכי <strong>פרסו</strong> בשבת סדינים?! <strong>לכתחלה מי שרי</strong> <small>[האם מותר]</small> לעשות כן? <strong>והא</strong> <small>[והרי]</small> <strong>הכל מודים שאין עושין אהל עראי</strong> מלכתחילה <strong>בשבת</strong> והפורס סדינים על העמודים הרי הוא כעושה אוהל.
 <strong>אלא</strong> יש לומר: <strong>מצאו סדינים פרוסין על העמודים</strong> וסמכו עליהם משום מחיצה, <strong>ו</strong>על ידי כך <strong>הביאו ספר תורה וקראו בו.</strong>
 <big>ב</big> <strong>אמר רבה: ר' יהודה ור' חנניא בן עקביא אמרו דבר אחד</strong> שהקלו מאד בדין מחיצה שעל המים. <strong>ר' יהודה, הא דאמרן</strong> <small>[זו שאמרנו],</small> ואילו <strong>ר' חנניא בן עקביא, דתנן</strong> <small>[ש</small>כן <small>שנינו</small> במשנה<small>]</small> <strong>ר' חנניא בן עקביא אומר: גזוזטרא שיש בה</strong> שטח <strong>ארבע אמות על ארבע אמות</strong> והיא תלויה מעל למים
## דף פז.
 <strong>חוקק בה</strong> חור של <strong>ארבע</strong> טפחים <strong>על ארבע</strong> טפחים <strong>וממלא</strong> דרכה מים. משום שמדמים כאילו רצפת הגזוזטרא שמסביב לחור מתכופפת ויוצרת מחיצות גבוהות עשרה טפחים מכל צד וצד של החור שבאמצע, ומכח מחיצות תלויות אלה מותר למלא מים דרך שם.
 <strong>אמר ליה</strong> <small>[לו]</small> <strong>אביי: ודילמא</strong> <small>[ושמא]</small> <strong>לא היא,</strong> אינו כן, ויש לחלק בין השיטות, ובאופן זה, <strong>עד כאן לא שמענו שאמר ר' יהודה התם</strong> <small>[שם]</small> <strong>אלא שאמר</strong> שיש לסמוך על הכלל ההלכתי <strong>"גוד אחית מחיצתא"</strong> <small>[משוך</small> ו<small>הורד את המחיצה],</small> שמחיצה המצויה מעל הבור נחשיבנה כאילו היא יורדת עד תחתיתה. <strong>אבל "כוף וגוד"</strong> <small>[כפוף</small> מחיצה <small>ומשוך]</small> אותה עד למטה, כפי שהציע ר' חנניא בן עקביא — אינו מקבל.
 <strong>ו</strong>כן גם אפשר לומר ש<strong>עד כאן לא</strong> שמענו ש<strong>אמר ר' חנניא בן עקביא התם</strong> <small>[שם]</small> בגזוזטראות <strong>אלא בימה של טבריא, הואיל ויש לה אוגנים</strong> <small>[גדות]</small> ניכרות מסביב, <strong>ועיירות וקרפיפות מקיפות אותה</strong> מכל צד, הרי ים כנרת כולו תחום מסביב, ונראה קצת כרשות היחיד, ולכן די בתקנה קלה כעין זו, <strong>אבל בשאר מימות</strong> — <strong>לא</strong> התיר ר' חנניא בן עקביא.
 <strong>אמר אביי: ולדברי ר' חנניא בן עקביא,</strong> אם <strong>היתה</strong> רצפת הגזוזטרא <strong>סמוכה לכותל</strong> של הבית שאליו היא מחוברת בזיזים <strong>בפחות משלשה טפחים — צריך שיהא אורכה ארבע אמות, ו</strong>די שיהא <strong>רוחבה אחד עשר ומשהו</strong> טפחים. כיון שהכותל עצמו הוא מחיצה אחת, ואורך הגזוזטרא של ארבע אמות נחשב כסותם משני צידי הבור, ואם כן די שיהא רוחבה רק אחד עשר טפחים ומשהו, שטפח ומשהו משלים לרוחב הנקב, ועשרה טפחים הנותרים נחשבים ככפופים וסותמים את החור מצידו הרביעי.
 ואם <strong>היתה</strong> הגזוזטרא <strong>זקופה</strong> שהיו לה מחיצות זקופות מסביב (ר"ח) — <strong>צריך שיהא גובהה</strong> של המחיצה <strong>עשרה טפחים, ורוחבה</strong> של המרפסת <strong>ששה טפחים ושני משהויין,</strong> כדי שיהא מכל צד של החור, שהוא בן ארבעה טפחים, טפח ומשהו לעמוד עליו.
 <strong>אמר רב הונא בריה</strong> <small>[בנו]</small> של <strong>רב יהושע: היתה עומדת בקרן זוית</strong> בין שני כתלים (ר"ח) <strong>צריך שיהא גובהה של המחיצה עשרה טפחים ורוחבה של המרפסת שני טפחים ושני משהויין,</strong> שהרי יכול הוא לעמוד על מחיצות אלו ואז יש לו מחיצות של ממש.
 ושואלים: <strong>ואלא הא דתניא</strong> <small>[זו ששנינו</small> בברייתא<small>],</small> <strong>ר' חנניא בן עקביא אומר: גזוזטרא שיש בה ארבע אמות על ארבע אמות — חוקק בה ארבעה על ארבעה</strong> טפחים <strong>וממלא, היכי משכחת לה</strong> <small>[איך מוצא אתה אותה]</small> שהרי הסברנו שבכל אופן שהגזוזטרא סמוכה לקיר אין צורך בגודל זה?
 ומשיבים: <strong>דעבידא כי אסיתא</strong> <small>[שעשויה כעין מדוכה],</small> שהגזוזטרא עומדת במים על עמודים משל עצמה ורחוקה הרבה מכל כותל, ואת המחיצות שמחשיבים בה יש להוציא מתוך רוחבה שלה, ולכן צריכה שתהיה ארבע אמות על ארבע אמות.
 <big>א משנה</big> <strong>אמת (תעלה) המים שהיא עוברת בחצר — אין ממלאין הימנה בשבת, אלא אם כן עשו לה בשפתה מחיצה גבוה עשרה טפחים בכניסה</strong> שלה לחצר <strong>וביציאה</strong> שלה מהחצר. <strong>ר' יהודה אומר:</strong> אינו צריך למחיצה מיוחדת, שהרי <strong>כותל שעל גבה</strong> שהוא כותל החצר <strong>תידון משום מחיצה.</strong>
 <strong>אמר ר' יהודה:</strong> הלוא <strong>מעשה באמה</strong> (תעלת המים) שהיתה עוברת בתוך חצרותיה <strong>של</strong> העיר <strong>אבל, שהיו ממלאין ממנה על פי זקנים בשבת,</strong> משום שהסתמכו על כותל החצר שהיה תלוי מעליה! <strong>אמרו לו:</strong> טעמו של דבר היה <strong>מפני שלא היה בה כשיעור</strong> רוחב ועומק האוסרים, ולכן מותר היה אף בלא מחיצה.
 <big>ב גמרא</big> <strong>תנו רבנן</strong> <small>[שנו חכמים]:</small> <strong>עשו לה</strong> לתעלת מים זו מחיצה <strong>בכניסה, ולא עשו לה ביציאה.</strong> או ש<strong>עשו לה ביציאה, ולא עשו לה בכניסה — אין ממלאין הימנה בשבת, אלא אם כן עשו לה מחיצה</strong> גבוהה <strong>עשרה טפחים ביציאה ובכניסה. ר' יהודה אומר: כותל החצר שעל גבה תידון משום מחיצה, ואין צורך במחיצה מיוחדת.</strong>
 <strong>אמר ר' יהודה מעשה באמת המים שהיתה באה מאבל לצפורי, והיו ממלאין הימנה בשבת על פי הזקנים</strong> בלא מחיצה נוספת.
 <strong>אמרו לו:</strong> וכי <strong>משם</strong> אתה מביא <strong>ראיה?!</strong> טעמו של דבר <strong>מפני שלא היתה עמוקה עשרה טפחים או שלא היה רוחבה ארבעה,</strong> וכיון שכן אינה חשובה, שאין לה שיעור רשות לעצמה, ולכל הדעות מותר לשאוב ממנה בלא מחיצה נוספת.
 <strong>תניא אידך</strong> <small>[שנויה</small> ברייתא <small>אחרת]:</small> <strong>אמת המים העוברת בין החלונות</strong> שבין שני בתים, דינה ככרמלית, ואם היתה <strong>פחות משלשה</strong> טפחים — <strong>משלשל דלי</strong> מן החלון <strong>וממלא.</strong> אם היתה <strong>שלשה — אין משלשל דלי וממלא.</strong> ואילו <strong>רבן שמעון בן גמליאל אומר: פחות מארבעה — משלשל דלי וממלא,</strong> ב<strong>ארבעה</strong> טפחים — <strong>אין משלשל דלי וממלא.</strong>
 ושואלים: מידה זו של שלושה וארבעה טפחים, <strong>במאי עסקינן</strong> <small>[במה עוסקים אנו]?</small> <strong>אילימא</strong> <small>[אם תאמר</small> שמדובר<small>]</small> <strong>באמת המים גופה</strong> אם היה רוחבה שלושה או ארבעה טפחים, <strong>ואלא הא</strong> <small>[זו]</small> <strong>דכי אתא</strong> <small>[שכאשר בא]</small> <strong>רב דימי מארץ ישראל אמר בשם ר' יוחנן: אין כרמלית פחותה מארבעה</strong> טפחים —
 <strong>לימא כתנאי</strong> <small>[האם תאמר</small> שבמחלוקת <small>תנאים]</small> <strong>אמרה לשמעתיה</strong> <small>[את שמועתו],</small> ואינה מקובלת על הכל?
 <strong>אלא</strong> יש לומר שמדובר כאן <strong>ב</strong>רוחבם של <strong>אגפיה</strong> של גדות התעלה. והשאלה היתה לגבי החלפה, האם מותר <strong>להחליף</strong> את הדלי מן החלון (שהוא רשות היחיד) דרך האגפיים שהוא מקום פטור, אל התעלה (שהיא ככרמלית).
 ומקשים: <strong>והא</strong> <small>[והרי]</small> <strong>כי אתא</strong> <small>[כאשר בא]</small> <strong>רב דימי</strong> מארץ ישראל <strong>אמר</strong> בשם <strong>ר' יוחנן: מקום שאין בו ארבעה על ארבעה — מותר</strong> גם <strong>לבני רשות היחיד ו</strong>גם <strong>לבני רשות הרבים לכתף עליו, ובלבד שלא יחליפו,</strong> והרי כאן התיר להחליף דרך מקום פטור.
 ומשיבים: <strong>התם</strong> <small>[שם]</small> מדובר ב<strong>רשויות דאורייתא</strong> <small>[שמן התורה]</small> גזרו חכמים שלא יחליף דרך מקום פטור שמא יבוא להעביר במישרין.
## דף פז:
 <strong>הכא</strong> <small>[כאן]</small> מדובר ב<strong>רשויות דרבנן</strong> <small>[שמדברי סופרים],</small> וכיון שקלות הן, לא גזרו בהן שלא יחליפו דרך מקום פטור.
 ומקשים: <strong>והא</strong> <small>[והרי]</small> <strong>ר' יוחנן ברשויות דרבנן</strong> <small>[שמדברי סופרים]</small> <strong>נמי</strong> <small>[גם כן]</small> <strong>אמר</strong> שאסור להחליף בין שתי רשויות דרך מקום פטור, <strong>דתנן</strong> <small>[ששנינו</small> במשנה<small>]:</small> <strong>כותל שבין שתי חצירות, גבוה עשרה טפחים ורוחב ארבעה — מערבין שנים</strong> שני עירובים, בכל חצר לעצמה, <strong>ואין מערבין אחד</strong> לשתיהן יחד.
 <strong>היו בראשו</strong> של כותל זה <strong>פירות — אלו</strong> בני חצר אחת <strong>עולין מכאן ואוכלין, ואלו</strong> בני החצר האחרת <strong>עולין מכאן ואוכלין.</strong>
 ואם <strong>נפרץ הכותל,</strong> אם היתה הפירצה <strong>עד עשר אמות — מערבין שנים, ואם רצו מערבין אחד, מפני שהוא</strong> שפירצה שרחבה פחות מעשר אמות עדיין דינה <strong>כפתח.</strong> ופירצה <strong>יותר מכאן</strong> — הרי זו מבטלת את המחיצה, ו<strong>מערבין</strong> עירוב <strong>אחד ואין מערבין שנים</strong> שדינם כחצר אחת.
 <strong>והוינן</strong> <small>[ועסקנו]</small> <strong>בה</strong> בבעיה זו: <strong>אין בו</strong> באותו כותל רוחב <strong>ארבעה</strong> טפחים <strong>מאי</strong> <small>[מה</small> דינו<small>]?</small> <strong>אמר רב: אויר שתי רשויות שולטת בו,</strong> שכיון שאין בה שיעור מקום חשוב לעצמו, יש לשתי החצירות שייכות בראש הכותל <strong>ולא יזיז בו מלא נימה,</strong> שכן האחת אוסרת על חבירתה.
 <strong>ור' יוחנן אמר: אלו</strong> בני חצר זו <strong>מעלין מכאן ואוכלין, ואלו מעלין מכאן ואוכלין,</strong> אבל אינם מחליפים.
 <strong>ואזדא</strong> <small>[והלך]</small> <strong>ר' יוחנן לטעמיה</strong> <small>[לשיטתו],</small> <strong>דכי אתא</strong> <small>[שכאשר בא]</small> <strong>רב דימי</strong> מארץ ישראל <strong>אמר</strong> בשם <strong>ר' יוחנן: מקום שאין בו ארבעה על ארבעה</strong> טפחים — <strong>מותר לבני רשות הרבים ולבני רשות היחיד לכתף עליו, ובלבד שלא יחליפו!</strong> שגזר ר' יוחנן בהחלפה בין שתי רשויות, אפילו ברשויות שמדברי סופרים.
 ומתרצים: ההלכה <strong>ההיא</strong> שאסור להחליף <strong>זעירי אמרה</strong> בשם ר' יוחנן, ואילו רב דימי חולק עליו בדעת ר' יוחנן. ומקשים: ומכל מקום <strong>לזעירי קשיא הא</strong> <small>[קשה</small> הלכה <small>זו]</small> שבאמת המים התירו להחליף בין שתי גדותיה!
 ומשיבים כי <strong>זעירי מוקים לה</strong> <small>[מעמיד אותה]</small> <strong>באמת המים גופה,</strong> שמחלוקת רבן שמעון בן גמליאל וחכמים היתה לענין רוחבה של אמת המים עצמה ונחלקו בבעיה העקרונית מה רחבה של כרמלית. <strong>ו</strong>לדעתו, שיטת <strong>רב דימי</strong> שאין כרמלית אלא ברוחב ארבעה טפחים <strong>תנאי</strong> <small>[</small>במחלוקת <small>תנאים]</small> <strong>היא</strong> שנויה.
 ומקשים <strong>ותהוי</strong> <small>[ותהא]</small> אמת המים אף שאין בה שיעור מקום חשוב <strong>כי</strong> <small>[כמו]</small> <strong>חורי כרמלית</strong> ותיחשב כחלק ממנה, שהרי חורים הסמוכים לרשות היחיד אף אם אין בהם שיעור חשוב דינם כרשות היחיד, וכן הדין בחורים הסמוכים לרשות הרבים שהם כמותה, ואף כאן תהא אמת המים בחצר בטלה לאמת המים שברחוב ותדון ככרמלית עצמה!
 ומשיבים: <strong>אביי בר אבין ורב חנינא בר אבין דאמרי תרוייהו</strong> <small>[שאמרו שניהם]:</small> <strong>אין</strong> דין <strong>חורין לכרמלית</strong> כי מאחר שכרמלית היא רשות שמדברי סופרים בלבד, אין אנו מחמירים בה לספח אליה גם את החורים הסמוכים לה.
 <strong>רב אשי אמר: אפילו תימא</strong> <small>[תאמר]</small> בכלל ש<strong>יש חורין לכרמלית — הני מילי</strong> <small>[דברים אלה]</small> אמורים דוקא <strong>בסמוכה,</strong> שאם היתה הכרמלית סמוכה לחורים הריהם בטלים. ואולם <strong>הכא</strong> <small>[כאן]</small> באמת המים, הרי <strong>מופלגת</strong> (רחוקה) היא ואין לה דין כרמלית.
 <strong>רבינא אמר</strong> שלמחלוקת רבן שמעון בן גמליאל אפשר לתת הסבר אחר: שלא נחלקו לא ברוחב אמת המים ולא ברוחב אגפיה אלא מדובר <strong>כגון דעבד</strong> <small>[שעשה]</small> <strong>לה</strong> לאמת המים <strong>ניפקי אפומה</strong> <small>[מוצאות בפתחה],</small> כעין גידודים מכאן ומכאן, שהיה בין הגידודים רווח מסויים.
 <strong>ואזדו רבנן לטעמייהו</strong> <small>[והלכו חכמים לשיטתם]</small> שבפחות משלושה הרי הוא לבוד, ואם היה הפתח פחות משל שלושה טפחים הרי הוא כסגור לחלוטין, אבל בארבעה לא. <strong>ורבן שמעון בן גמליאל לטעמיה</strong> <small>[לשיטתו</small> שלו<small>]</small> שדין לבוד הוא ארבעה טפחים.
 <big>א משנה</big> <strong>גזוזטרא שהיא למעלה מן המים — אין ממלאין הימנה</strong> מהמים דרך הגזוזטרא <strong>בשבת, אלא אם כן עשו לה</strong> לגזוזטרא מסביב <strong>מחיצה גבוהה עשרה טפחים.</strong> וממלאים דרך אותה מחיצה, <strong>בין</strong> שעשו את המחיצה <strong>מלמעלה</strong> מעל לגזוזטרא, ומחשיבים את מחיצותיה כיורדות עד למטה, <strong>בין</strong> שעשו <strong>מלמטה</strong> תחת הגזוזטרא.
 <strong>וכן</strong> אם היו <strong>שתי גזוזטראות זו למעלה מזו</strong> שהיו סמוכות זו לזו, ו<strong>עשו</strong> מחיצה <strong>לעליונה ו</strong>אולם <strong>לא עשו לתחתונה — שתיהן אסורות</strong> למלאות מים מן העליונה <strong>עד שיערבו</strong> זו עם זו.
 <big>ב גמרא</big> ומעירים: <strong>מתניתין</strong> <small>[משנתנו]</small> היא ש<strong>לא כ</strong>שיטת <strong>חנניא בן עקביא. דתניא</strong> <small>[ש</small>הרי <small>שנינו</small> בברייתא<small>],</small> <strong>חנניא בן עקביא אומר: גזוזטרא שיש בה ארבע על ארבע אמות — חוקק בה</strong> חור של <strong>ארבעה על ארבעה</strong> טפחים, <strong>וממלא.</strong> שאנו מחשיבים את קרקעית הגזוזטרא כאילו היתה מתכופפת ויוצרת מחיצה גבוהה עשרה מסביב לנקב, ואין צורך במחיצה נוספת.
 <strong>אמר ר' יוחנן משום ר' יוסי בן זימרא: לא התיר ר' חנניא בן עקביא</strong> היתר זה בגזוזטרא שאינה מוקפת מחיצה <strong>אלא בימה של טבריא</strong> (בים כנרת), <strong>הואיל ויש לה</strong> לימת הכנרת <strong>אוגנים</strong> (גדות ניכרות הנראות לעין מכל צד), <strong>ועיירות וקרפיפות מקיפות אותה</strong> והרי היא נראית כחלק מהישוב, <strong>אבל בשאר מימות</strong> כגון בימים גדולים — <strong>לא</strong> התיר.
 <strong>תנו רבנן</strong> <small>[שנו חכמים]:</small> <strong>שלשה דברים התיר ר' חנניא בן עקביא לאנשי טבריא,</strong> ואלו הם: <strong>ממלאין מים</strong> מן הים <strong>מגזוזטרא</strong> בת ארבע אמות על ארבע אמות <strong>בשבת, וטומנין</strong> פירות <strong>בעצה</strong> <small>[בפסולת</small> הקטניות<small>],</small> <strong>ומסתפגין בשבת באלונטית</strong> <small>[במגבת]</small> ומבארים:
 <strong>ממלאין מים מגזוזטרא בשבת — הא דאמרן</strong> <small>[זו שאמרנו],</small> <strong>וטומנין בעצה מאי</strong> <small>[מה]</small> <strong>היא</strong> הלכה זו, <strong>דתניא</strong> <small>[ש</small>הרי <small>שנינו</small> בברייתא<small>]:</small> <strong>השכים להביא פסולת</strong> קש ותבואה מהשדה כדי לטמון בהם את הפירות, <strong>אם</strong> השכים <strong>בשביל שיש עליו</strong> על הפסולת עדיין <strong>טל</strong> ורצה שיתלחלחו פירותיו בטל — <strong>הרי הוא ב"כי יתן",</strong> שאפשר אז לקרוא בו המקרא "וכי יתן מים על זרע ונפל מנבלתם עליו טמא היא לכם" (ויקרא יא, לח) שהוכשרו הפירות שנטמנו בו לקבל טומאה על ידי מים אלה,
 <strong>ואם</strong> השכים רק <strong>בשביל שלא יבטל ממלאכתו</strong> ורוצה בפירות — <strong>אינו ב"כי יתן"</strong> שאינו מתכוון שיהא הטל על הפירות, ומים שניתנו שלא בכוונה אינם מכשירים לטומאה. <strong>וסתם</strong> הקביעות בהשכמת
## דף פח.
 <strong>אנשי טבריא</strong> כדי להביא פסולת קש מן השדה להטמנת פירותיהם הוא <strong>כמי שלא יבטל ממלאכתו דמי</strong> <small>[נחשב],</small> שרובם היו בעלי מלאכה ועסוקים במלאכתם, ומן הסתם עושים זאת רק שלא לאחר למלאכתם.
 <strong>ומסתפגין באלונטית</strong> <small>(במגבת),</small> <strong>מאי</strong> <small>[מה]</small> <strong>היא</strong> הלכה זו, <strong>דתניא</strong> <small>[ש</small>הרי <small>שנינו</small> בברייתא<small>]:</small> בשבת וביום טוב <strong>מסתפג אדם</strong> שרחץ עצמו בצונן <strong>באלונטית,</strong> ואין חוששים שמא יסחטנה. <strong>ומניחה בחלון</strong> של בית המרחץ ולא יתננה לאחר, שמא ישכח ויסחוט. <strong>ולא ימסרנה לאוליירין</strong> <small>[בלנים]</small> <strong>מפני שחשודין על אותו דבר,</strong> שמא יסחטו את המגבות ויתנו אותן למתרחצים האחרים. <strong>ר' שמעון אומר: אף מביאה</strong> לאלונטית <strong>בידו לתוך ביתו,</strong> ואין לחשוש שמא יסחוט. ובכגון זה התיר ר' חנניא בן עקביא.
 <strong>אמר רבה בר רב הונא: לא שנו</strong> היתר זה בתיקון הגזוזטרא <strong>אלא</strong> לענין <strong>למלאות</strong> מים ולהעלותם דרך הנקב לגזוזטרא, <strong>אבל לשפוך</strong> שופכין ממנה ולמטה דרך נקב זה — <strong>אסור.</strong>
 <strong>מתקיף לה</strong> <small>[מקשה על כך]</small> <strong>רב שיזבי: וכי מה בין זה לעוקה</strong> (לבור) שאמרו חכמים במשנה (להלן) שאם עושה בור שמחזיק בתוכו סאתים בחצר שגודלה פחות מארבע אמות, יכול לשפוך בו שופכין, ואינו צריך לחשוש אם התמלא מבעוד יום, ובשבת המים יוצאים מן החצר.
 ומשיבים: <strong>הני</strong> <small>[אלה]</small> המים הנשפכים לחצר <strong>תיימי</strong> <small>[נגמרים]</small> ועשויים להיבלע מעט מעט באדמה, ואין ודאות שהמים אמנם יצאו מחוץ לחצירו, ולכן מותר לשפוך לתוכם. <strong>והני</strong> <small>[ואלה]</small> המים הנשפכים לאגם <strong>לא תיימי</strong> <small>[נגמרים]</small> ונמצא שיודע בודאי ששופך מים חוץ לתחום המותר לו, ולכך אסור.
 <strong>איכא דאמרי</strong> <small>[יש שאומרים]</small> שכך <strong>אמר רבה בר רב הונא, לא תימא</strong> <small>[תאמר]</small> <strong>למלאות הוא דשרי</strong> <small>[שמותר],</small> <strong>לשפוך אסור, אלא לשפוך נמי שרי</strong> <small>[גם כן מותר].</small> <strong>אמר רב שיזבי: פשיטא</strong> <small>[פשוט]</small> שכן הוא שהרי <strong>היינו</strong> <small>[הריהו]</small> בדיוק כענין <strong>עוקה</strong> ששנינו במשנתנו! ואם תנסה לדחות: <strong>מהו דתימא</strong> <small>[שתאמר]</small> יש הבדל בין הדברים, כי <strong>הני תיימי</strong> <small>[אלה,</small> מי העוקה יכולים <small>לכלות]</small> <strong>והני</strong> <small>[ואלה</small> הנשפכים למים<small>]</small> <strong>לא תיימי</strong> <small>[כלים],</small> על כן <strong>קא משמע לן</strong> <small>[משמיע לנו]</small> שאין לחלק.
 <big>א</big> שנינו במשנה: <strong>וכן שתי גזוזטראות זו</strong> מעל זו אין שואבים מאחת מהן אף שעשו לה מחיצה, אלא אם כן עירבו הגזוזטראות ביניהן. <strong>אמר רב הונא אמר רב: לא שנו</strong> שיש איסור בכך <strong>אלא בסמוכה</strong> שהיתה גזוזטרא אחת סמוכה לחברתה. <strong>אבל במופלגת</strong> אם היתה רחוקה ממנה ארבעה טפחים — <strong>עליונה מותרת</strong> אם היתה בה מחיצה לעצמה.
 <strong>ורב לטעמיה</strong> <small>[לשיטתו],</small> ש<strong>אמר רב: אין אדם אוסר על חבירו דרך אויר,</strong> שכיון שהגזוזטרא התחתונה רחוקה, אינה אוסרת על חברתה, אף שבדוחק יכולה היא להשתמש בה דרך האויר (החלל) הפנוי שביניהן.
 <strong>אמר רבה אמר ר' חייא, ורב יוסף אמר ר' אושעיא: יש גזל בשבת,</strong> כלומר יכול להשתמש ברשותם של אחרים בשבת, והרי רשות זו נקנית לו. <strong>וחורבה מחזיר לבעלים</strong> כלומר, המקום כגון חורבה שהשתמש בה, אינו יכול להחזיק בה לעצמו וצריך להחזירה לבעלים, ולכך אסור לו להשתמש בה בשבת.
 ותוהים: <strong>הא גופא קשיא</strong> <small>[</small>הלכה <small>זו עצמה קשה],</small> <strong>אמרת "יש גזל בשבת" אלמא</strong> <small>[מכאן]</small> משמע ש<strong>קניא</strong> <small>[נקנה]</small> המקום ללוקחו להשתמש בו, אף שאינו שלו. וחזר ואמר: <strong>"חורבה מחזיר לבעלים". אלמא</strong> <small>[מכאן]</small> ש<strong>לא קניא!</strong>
 ומשיבים: <strong>הכי קאמר</strong> <small>[כך אמר,</small> נתכוון<small>],</small> לא כפי שהבנו תחילה אלא <strong>יש דין גזל בשבת</strong> כלומר אף שימוש בשבת קרוי גזל וצריך להשיבו לבעליו. <strong>כיצד — שחורבה מחזיר לבעלים</strong> ואינו זוכה בה אף לצורך שימוש של שבת בלבד.
 <strong>אמר רבה: ומותבינן אשמעתין</strong> <small>[ומקשים אנו</small> בעצמנו על <small>ההלכה שלנו]</small> שהרי שנינו: <strong>וכן שתי גזוזטראות זו למעלה מזו</strong> הרי זו אוסרת על זו. <strong>ואי אמרת</strong> <small>[ואם אומר אתה]</small> ש<strong>יש דין גזל בשבת,</strong> ואין אדם רשאי להשתמש ברשותו של אחר, ואם השתמש לא קנה כל זכות, אם כן <strong>אמאי</strong> <small>[מדוע]</small> <strong>אסורות</strong> שתי הגזוזטראות? הלוא אין לתחתונה רשות להשתמש בעליונה!
 <strong>אמר רב ששת: הכא במאי עסקינן</strong> <small>[כאן במה אנו עוסקים]</small> <strong>כגון שעשו מחיצה</strong> לעליונה <strong>בשותפות,</strong> ויש זכות שותפות לבני התחתונה בגזוזטרא העליונה.
 ומקשים: <strong>אי הכי</strong> <small>[אם כן],</small> <strong>כי</strong> <small>[כאשר]</small> <strong>עשו לתחתונה</strong> מחיצה לעצמם, <strong>נמי</strong> <small>[גם כן]</small> עדיין יהיו בני העליונה אסורים, שהרי התחתונים עדיין שותפים הם גם בעליונה ואוסרים!
 ומשיבים: <strong>כיון</strong> ש<strong>עשו לתחתונה — גלוי גלי</strong> <small>[גילתה</small> הגזוזטרא התחתונה<small>]</small> את <strong>דעתה דאנא בהדך</strong> <small>[שאני אתך]</small> <strong>לא ניחא</strong> <small>[נוח]</small> <strong>לי,</strong> כלומר שעל ידי עשיית מחיצה לעצמם סילקו עצמם משותפות זו ושוב אינם אוסרים.
 <big>ב משנה</big> <strong>חצר שהיא פחותה</strong> בשטחה <strong>מארבע אמות — אין שופכין בתוכה מים בשבת, אלא אם כן עשו לה</strong> בתוכה <strong>עוקה</strong> (בור) ש<strong>מחזקת סאתים מן הנקב ולמטה,</strong> כלומר שהיה חללה בנפח זה.
 <strong>בין</strong> שעשו אותה <strong>מבחוץ</strong> לחצר, <strong>בין מבפנים</strong> בחצר עצמה. <strong>אלא ש</strong>אם היתה העוקה <strong>מבחוץ — צריך לקמור,</strong> לעשות כיסוי מעוגל מעל לגומה כדי שהמים יצאו למקום שאינו רשות הרבים. ואם היתה <strong>מבפנים — אין צריך לקמור.</strong>
 <strong>ר' אליעזר בן יעקב אומר: ביב שהוא קמור ארבע אמות ברשות הרבים — שופכים לתוכו מים בשבת. וחכמים אומרים: אפילו גג או חצר</strong> שאורכם <strong>מאה אמה — לא ישפוך על פי הביב</strong> במישרין, <strong>אבל שופך הוא לגג והמים יורדין לביב</strong> מעצמם.
 ולגבי שטח ארבע אמות בחצר הרי <strong>החצר והאכסדרה</strong> המרפסת הפתוחה <strong>מצטרפין לארבע אמות, וכן שתי דיוטאות</strong> (דירות) <strong>זו כנגד זו</strong> באותה חצר <strong>מקצתן עשו עוקה</strong> בחצר <strong>ומקצתן לא עשו עוקה, את שעשו עוקה — מותרין</strong> לשפוך מים, <strong>את שלא עשו עוקה — אסורין.</strong>
 <big>ג גמרא</big> ושואלים: <strong>מאי טעמא</strong> <small>[מה טעם]</small> קבעו גודל החצר בארבע אמות? <strong>אמר רבה: מפני שאדם עשוי להסתפק</strong> (להשתמש) ב<strong>סאתים מים בכל יום,</strong> ושיעור זה בשטח של <strong>ארבע אמות — אדם רוצה לזלפן,</strong> כלומר לשפוך מים על החצר שלא ירבה בה האבק, ולכן גם אם יוצאים המים מן החצר אין כוונתו לכך בהכרח,
## דף פח:
 <strong>פחות מארבע</strong> אמות — <strong>שופכן,</strong> לפי שאין המקום ראוי לזלף בו. ולכן <strong>אי דעביד</strong> <small>[אם שעושה]</small> <strong>עוקה — שרי</strong> <small>[מותר],</small> אם <strong>לא — אסור, שהרי ודאי כוונתו שיצאו מחוץ לה.</strong>
 <strong>ור' זירא אמר</strong> טעם אחר: בחצר <strong>ארבע אמות — תיימי</strong> <small>[כלים]</small> המים ונבלעים בשטח זה, <strong>פחות מארבע אמות — לא תיימי</strong> <small>[כלים]</small> ויוצאים מחוץ לה.
 ושואלים: <strong>מאי בינייהו</strong> <small>[מה הבדל ביניהם</small> למעשה<small>]</small> בין הסבר זה להסבר הקודם? <strong>אמר אביי: בחצר אריך וקטין איכא בינייהו</strong> <small>[ארוכה וצרה יש ביניהם</small> הבדל<small>],</small> שכיון ששטחה אף הוא שש עשרה אמות מרובעות, המים נבלעים בתוכה, ולדעת ר' זירא אינה צריכה עוקה. אבל מאחר שחצר כזו אינה צריכה שיזלפו בה מים לדעת רבה צריכה עוקה.
 <strong>תנן</strong> <small>[שנינו]:</small> <strong>חצר ואכסדרה מצטרפין לארבע אמות, בשלמא</strong> <small>[נניח]</small> <strong>ל</strong>שיטת <strong>ר' זירא, ניחא</strong> <small>[נוח</small> <strong>הדבר</strong><small>],</small> כי לשיטתו יש בכמות השטח המצורף כדי להסתפג בה מים. <strong>אלא לרבה קשיא</strong> <small>[קשה],</small> כי בשל האכסדרה שוב אין צורת ריבוע לחצר ואין מזלפים בה.
 <strong>תרגמא</strong> <small>[הסבירה]</small> <strong>ר' זירא אליבא</strong> <small>[על פי]</small> שיטת <strong>רבה</strong> שמדובר כאן <strong>באכסדרה מהלכת על פני כל החצר כולה</strong> ומשלימה את רוחב החצר. והחצר עם האכסדרה הן יחד ריבוע של ארבע על ארבע אמות, ויש טעם לזלף על פני כל החצר.
 <strong>תא שמע</strong> <small>[בוא</small> ו<small>שמע]</small> הוכחה להכריע במחלוקת, ששנינו בברייתא: <strong>חצר שאין בה ארבע אמות על ארבע אמות — אין שופכין לתוכה מים בשבת. בשלמא</strong> <small>[נניח]</small> <strong>לרבה ניחא</strong> <small>[נוח</small> הדבר<small>],</small> שהרי לדבריו אם היא ארוכה וצרה אין שופכים לתוכה, <strong>אלא לר' זירא שלדבריו אין חשיבות אלא למידת השטח, קשיא</strong> <small>[קשה]!</small>
 <strong>אמר לך ר' זירא: הא מני</strong> <small>[</small>דבר <small>זה</small> של <small>מי הוא]</small> כשיטת <strong>רבנן</strong> <small>[חכמים]</small> <strong>היא</strong> בסוף משנתנו, שלדעתם אין במידת השטח כל חשיבות, <strong>ו</strong>אילו <strong>מתניתין</strong> <small>[</small>סתם <small>משנתנו]</small> <strong>ר' אליעזר בן יעקב היא,</strong> ולדבריו מידת השטח היא הקובעת.
 ושואלים <strong>ומאי דוחקיה</strong> <small>[ומה דוחקו]</small> של <strong>ר' זירא לאוקמה למתניתין</strong> <small>[להעמיד את משנתנו]</small> <strong>כר' אליעזר בן יעקב? אמר רבא: מתניתין קשיתיה</strong> <small>[משנתנו היתה קשה לו],</small> <strong>מאי איריא דתני</strong> <small>[מה שייך,</small> מדוע דוקא <small>ששנה]</small> <strong>"חצר שהיא פחותה</strong> מארבע אמות <strong>",</strong> שמשמע שאם יש בה ארבע על ארבע, אף שלא בריבוע, די להתיר לשפוך בה, <strong>ליתני</strong> <small>[שישנה]:</small> <strong>"חצר שאין בה ארבע אמות על ארבע אמות"</strong> בריבוע, אף שיש בה שיעור זה!
 <strong>אלא לאו</strong> <small>[האם לא]</small> <strong>שמע מינה</strong> <small>[תלמד מכאן]</small> שהוא מדגיש כאן רק את השטח הכללי של החצר, וכשיטת <strong>ר' אליעזר בר יעקב היא.</strong> ומסכמים: אכן <strong>שמע מינה</strong> <small>[למד מכאן]</small> שכן הוא.
 ומקשים על מסקנתנו: <strong>והא מדסיפא</strong> <small>[והרי מתוך שבסופה]</small> של המשנה מובאים במפורש דברי <strong>ר' אליעזר בן יעקב</strong> משמע כי <strong>רישא לאו</strong> <small>[ההתחלה לא]</small> כשיטת <strong>ר' אליעזר בן יעקב</strong> היא!
 ודוחים: לא היא, כל המשנה <strong>כולה</strong> כשיטת <strong>ר' אליעזר בן יעקב היא. ו</strong>לענין הקושי הסגנוני, <strong>חסורי מיחסרא, והכי קתני</strong> <small>[חסרה</small> המשנה, <small>וכך יש לשנותה]:</small> <strong>חצר שהיא פחותה מארבע אמות — אין שופכין לתוכה מים בשבת. הא</strong> <small>[הרי]</small> אם היתה <strong>ארבע אמות — שופכין, שר' אליעזר בן יעקב אומר: ביב הקמור ארבע אמות ברשות הרבים שופכין לתוכו מים בשבת.</strong>
 <big>א</big> שנינו במשנה כי <strong>ר' אליעזר בן יעקב אומר: ביב הקמור</strong> שופכים לתוכו בשבת, וחכמים מתירים רק לשפוך לגג שממנו ישפכו המים לביב מעצמם.
 ומעירים: <strong>מתניתין</strong> <small>[משנתנו]</small> ש<strong>לא כ</strong>שיטת <strong>חנניא. דתניא</strong> <small>[ש</small>הרי <small>שנינו</small> בברייתא<small>]:</small> <strong>חנניא אומר: אפילו גג מאה אמה — לא ישפוך, לפי שאין הגג עשוי לבלוע</strong> כלל <strong>אלא לקלח,</strong> והשופך מים עליו הריהו כשופך במישרין החוצה.
 <strong>תנא</strong> <small>[שנינו]:</small> <strong>במה דברים אמורים</strong> שצריך עוקה — <strong>בימות החמה, אבל בימות הגשמים — שופך ושונה ואינו נמנע. מאי טעמא</strong> <small>[מה הטעם]?</small> <strong>אמר רבא: אדם רוצה שיבלעו מים במקומם,</strong> כלומר, כיון שמרובים המים בין כה וכה לא איכפת לו שהמים נבלעים בחצר או יוצאים ממנה.
 <strong>אמר ליה</strong> <small>[לו]</small> <strong>אביי: והרי שופכין</strong> הנשפכים לביב <strong>אדם רוצה שיבלעו</strong> בתוך הביב ולא יצאו החוצה, ובכל זאת <strong>קתני</strong> <small>[שנה]</small> <strong>"לא ישפוך"!</strong>
 <strong>אמר ליה</strong> <small>[לו]:</small> <strong>התם</strong> <small>[שם]</small> בחורף <strong>למאי ניחוש לה</strong> <small>[למה נחשוש],</small> <strong>אי</strong> <small>[אם]</small> אדם חושש <strong>משום קלקול חצרו — הא מיקלקלא וקיימא</strong> <small>[הרי</small> היא <small>מקולקלת ועומדת]</small> בשל מי הגשמים. <strong>ואי</strong> <small>[ואם]</small> <strong>משום גזירה שמא יאמרו: "צינורו של פלוני מקלח מים</strong> בשבת <strong>",</strong> ושמא יחשבו שמשקה גינתו או עושה איסור אחר, ויבואו אף הרואים לעשות כן אף בימות החמה, שהרי יחשבו שמן הסתם הוא עושה כן בהיתר — הרי <strong>סתם צינורות מקלחים הם</strong> בימות הגשמים, ואין חושדים.
 <strong>אמר רב נחמן: בימות הגשמים עוקה מחזיק סאתים — נותנין לו</strong> רשות לשפוך אליה מים <strong>סאתים, מחזיק סאה — נותנין לו סאה. בימות החמה,</strong> מחזיק <strong>סאתים — נותנין לו סאתים,</strong> מחזיק <strong>סאה — אין נותנין לו</strong> רשות לשפוך מים <strong>כל עיקר,</strong> שלא תיקנו חכמים בגודל זה.
 ומקשים: <strong>בימות החמה נמי</strong> <small>[גם כן],</small> <strong>מחזיק סאה ניתיב ליה</strong> <small>[ניתן לו]</small> <strong>סאה,</strong> שהרי אם יתן בו כשיעורו לא יצאו המים! ומשיבים! <strong>גזרה דלמא אתי</strong> <small>[שמא יבוא]</small> <strong>ליתן ליה</strong> <small>[בו]</small> <strong>סאתים.</strong> ומקשים: <strong>אי הכי</strong> <small>[אם כן]</small> <strong>בימות הגשמים נמי</strong> <small>[גם כן]</small> <strong>ליגזור</strong> כן!
 ומשיבים: <strong>התם</strong> <small>[שם]</small> בימות הגשמים אם ישפוך לתוכה יותר מבית קיבולה, <strong>מאי ניחוש</strong> <small>[מה נחשוש]</small> <strong>לה, אי</strong> <small>[אם]</small> <strong>משום קלקול — הא מקלקלא וקיימא</strong> <small>[הרי מקולקלת ועומדת],</small> <strong>אי</strong> <small>[אם]</small> <strong>משום גזירה שמא יאמרו: "צינורו של פלוני מקלח מים"</strong> — הלוא <strong>סתם צינורות מקלחין הן</strong> בימות הגשמים.
 <strong>אמר אביי: הלכך,</strong> לפי טעם זה יכול לשפוך בעוקה קטנה <strong>אפילו כור ואפלו כוריים,</strong> שכיון שכל הצינורות מקלחים מים, אין לחשוש.
 <big>ב</big> שנינו במשנה: <strong>וכן שתי דיוטאות זו כנגד זו</strong> וחצר ביניהם, שיכולה רק זו שעשה עוקב בחצר לשפוך אליה מים, וזו שלא עשתה אינה יכולה. <strong>אמר רבא</strong> שדין זה קיים <strong>אפילו עירבו</strong> שתי הדיוטות.
 <strong>אמר ליה</strong> <small>[לו]</small> <strong>אביי: מאי טעמא</strong> <small>[מה טעם</small> הדבר<small>]?</small> <strong>אילימא</strong> <small>[אם תאמר]</small> <strong>משום נפישא דמיא</strong> <small>[ריבוי המים]</small> שיש בשתי דיוטות יותר מבאחת, <strong>והתניא</strong> <small>[והרי שנינו</small> בברייתא<small>]:</small> <strong>אחת לי</strong> בין שהיתה זו <strong>עוקה ואחת לי גיסטרא</strong> (כלי חרס סדוק) שעושים אותן בית קיבול למים. או <strong>בריכה</strong> או <strong>עריבה</strong> (סירה), <strong>אף על פי שנתמלאו מים מערב שבת — שופכין לתוכן מים בשבת!</strong> הרי שאין אנו חוששים למים היוצאים כל עוד העוקה היא כשיעור.
 <strong>אלא</strong> יש לדחות נוסח זה של דברי רבא, ולומר ש<strong>אי איתמר, הכי איתמר</strong> <small>[אם נאמר</small> הדבר<small>, כך נאמר]:</small> <strong>אמר רבא</strong>
## דף פט.
 <strong>לא שנו אלא שלא עירבו, אבל עירבו — מותרין.</strong>
 ושואלים: <strong>וכי</strong> <small>[וכאשר]</small> <strong>לא עירבו מאי טעמא</strong> <small>[מה הטעם]</small> ש<strong>לא? אמר רב אשי: גזירה דילמא אתי לאפוקי ממאני דבתים להתם</strong> <small>[שמא יבוא להוציא</small> מים <small>מהכלים שבבתים לשם]</small> לשפוך לעוקה, וכיון שלא עירבו — אסור להם.
 
 <big>א משנה</big> <strong>כל גגות העיר רשות אחת</strong> הם ומותר לטלטל מגג לגג, גם אם לא עירבו דיירי הבתים ביניהם. שלא גזרו חכמים איסור טלטול בין הגגות, כיון שאין הטלטול בהם מצוי. <strong>ובלבד שלא יהא גג</strong> אחד <strong>גבוה עשרה או נמוך עשרה</strong> מן הגגות האחרים, אלו <strong>דברי ר' מאיר. וחכמים אומרים: כל אחד ואחד</strong> מן הגגות <strong>רשות בפני עצמו</strong> הוא, ואין לטלטל מזה לזה אלא אם כן עירבו בעלי הבתים שתחתיהם ביניהם.
 <strong>ר' שמעון אומר: אחד גגות ואחד חצירות ואחד קרפיפות</strong> — כולם <strong>רשות אחת הן לכלים ששבתו לתוכן.</strong> שכל כלי שנשאר עם כניסת השבת באחד מאלו, מותר לטלטלו ממקום למקום בין אלה. <strong>ו</strong>אולם <strong>לא לכלים ששבתו בתוך הבית</strong> שאם היה כלי בבית עם כניסת השבת וטלטלו אותו לחצר, שוב אין מטלטלים אותו מחצר לחצר אלא אם כן עירבו.
 <big>ב גמרא</big> <strong>יתיב</strong> <small>[ישב]</small> <strong>אביי בר אבין ור' חנינא בר אבין, ויתיב</strong> <small>[וישב]</small> <strong>אביי גבייהו</strong> <small>[עמם],</small> <strong>ויתבי וקאמרי</strong> <small>[וישבו</small> השנים <small>ואמרו]:</small> <strong>בשלמא</strong> <small>[נניח,</small> מובן<small>]</small> כי <strong>רבנן סברי</strong> <small>[חכמים סבורים]</small> <strong>כשם שדיורין חלוקין למטה</strong> ואין מטלטלים בלי עירוב, <strong>כך דיורין חלוקין למעלה,</strong> וכשם שאין מטלטלים מבית לבית בלא עירוב כך אין לטלטל בין הגגות.
 <strong>אלא ר' מאיר מאי קסבר</strong> <small>[מה הוא סבור]</small> מה נימוקו בזה? <strong>אי קסבר</strong> <small>[אם הוא סבור]:</small> <strong>כשם שדיורין חלוקין למטה, כך דיורין חלוקין למעלה, אמאי</strong> <small>[מדוע]</small> מתיר הוא בטלטול ביניהם, משום ש<strong>רשות אחת הן?</strong> הלוא כל אחד רשות לעצמו הוא! <strong>ואי קסבר</strong> <small>[ואם הוא סבור]</small> ש<strong>אין חלוקין,</strong> ש<strong>כל</strong> מקום <strong>למעלה מעשרה</strong> טפחים מן הקרקע <strong>רשות אחת היא,</strong> אם כן <strong>אפילו גג גבוה עשרה ונמוך עשרה</strong> מחביריו, כיון שהוא גבוה מעשרה טפחים <strong>נמי</strong> <small>[גם כן]</small> יהא מותר לטלטל בו!
 <strong>אמר להו</strong> <small>[להם]</small> <strong>אביי:</strong> האם <strong>לא שמיע לכו הא</strong> <small>[שמעתם</small> דבר <small>זה]</small> ש<strong>אמר רב יצחק בר אבדימי, אומר היה ר' מאיר: כל מקום שאתה מוצא שתי רשויות,</strong> כלומר מקומות הנבדלים זה מזה בגובה או בגבולות כהבדל שבין שתי רשויות, אף ש<strong>הן רשות אחת</strong> מבחינת הגדרתן ההלכתית, <strong>כגון עמוד</strong> המצוי <strong>ברשות היחיד גבוה עשרה ורחב ארבעה</strong> טפחים, הרי כיון שיש במדותיו כדי הגדרתו כרשות היחיד לעצמה — <strong>אסור לכתף עליו.</strong> וטעם הדבר: <strong>גזירה משום תל ברשות הרבים,</strong> שהרי תל גבוה עשרה ורחב ארבעה ברשות הרבים הרי הוא רשות היחיד, והמטלטל מרשות הרבים אליו חייב מן התורה, ולכן אסר ר' מאיר בכגון זה אף בתוך רשות היחיד. <strong>הכי נמי</strong> <small>[כך</small> כאן בגגות <small>גם כן],</small> אסר לטלטל לגג הנבדל מחבריו בגובה עשרה טפחים, <strong>גזירה משום תל ברשות הרבים.</strong>
 <strong>סבור מינה</strong> <small>[סברו ממנה,</small> מהלכה זו<small>]</small> אביי וחנינא בר אבין ש<strong>אפילו מכתשת ואפילו גיגית</strong> ההפוכות ומצויות ברשות היחיד ויש בהן כדי שיעור רשות היחיד לעצמן, אסור לכתף עליהן לשיטת ר' מאיר.
 <strong>אמר להו</strong> <small>[להם]</small> <strong>אביי: הכי</strong> <small>[כך]</small> <strong>אמר מר</strong> <small>[אדוני]</small> הוא רבה רבו; <strong>לא אמר ר' מאיר</strong> לאסור <strong>אלא</strong> ב<strong>עמוד ו</strong>כן ב<strong>אמת הריחיים</strong> (המקום המוגבה שמעמידים עליו את הריחיים), <strong>הואיל ואדם קובע להן מקום</strong> ואינו מטלטלם תדיר, דומים הם לתל שברשות הרבים. אבל דבר הראוי לטלטול, לא גזר בו.
 ומקשים: <strong>והרי כותל שבין שתי חצרות</strong> ש<strong>קבוע</strong> הוא, <strong>ואמר רב יהודה: כשתימצי</strong> <small>[לכשתמצא]</small> <strong>לומר,</strong> לכשתמצה ותדקדק בשיטתו, הרי <strong>לדברי ר' מאיר:</strong> כל <strong>גגין רשות לעצמן,</strong> כל <strong>חצירות</strong> של רבים <strong>רשות לעצמן,</strong> וכן כל <strong>קרפיפות רשות לעצמן.</strong> ומטלטלים בין חצר לחצר, אף שאין מטלטלים מחצר לגג.
 <strong>מאי לאו</strong> <small>[האם לא]</small> נלמד מכאן <strong>דשרי לטלטולי</strong> <small>[שמותר לטלטל]</small> מחצר לחצר <strong>דרך הכותל</strong> המפריד ביניהן, אף שכותל זה גבוה מעשרה טפחים, וקשה לשיטת ר' מאיר שאסר לטלטל למקום הנבדל בגובה עשרה טפחים!
 בתירוץ קושי זה <strong>אמר רב הונא בר יהודה אמר רב ששת: לא</strong> כפי שהבנו עד כה, אלא הכוונה היא שמותר <strong>להכניס ולהוציא</strong> מחצר לחצר או מקרפף לקרפף <strong>דרך פתחים</strong> שביניהם, אבל לא מעל הכותל שהוא כרשות מיוחדת לעצמה.
 <big>ג</big> נאמר במשנה ש<strong>חכמים אומרים</strong> ש<strong>כל אחד ואחד</strong> מן הגגות <strong>רשות בפני עצמו. איתמר</strong> <small>[נאמר]</small> שנחלקו אמוראים בענין זה. <strong>רב אמר</strong> לשיטת חכמים: <strong>אין מטלטלין בו</strong> בכל גג <strong>אלא</strong> בתוך <strong>ארבע אמות,</strong> שכיון שחכמים דנים את הגגות כדין חצירות ממש, כיון שאסורים בטלטול מזה לזה והם פרוצים זה לזה, לפיכך אוסרים בטלטול גמור גם בתוכם. <strong>ושמואל אמר: מותר לטלטל</strong> בכל גג בפני עצמו <strong>בכולו.</strong>
 ומעירים: <strong>במחיצות הניכרות</strong> שהיו בכל גג מחיצות או אופן היכר אחר להבחין בין גג לגג השכן — <strong>כולי עלמא</strong> <small>[הכל]</small> <strong>לא פליגי</strong> <small>[חלוקים]</small> שמותר לטלטל בכל שטח הגג. <strong>כי פליגי</strong> <small>[כאשר נחלקו]</small> — <strong>הרי הוא במחיצות שאינן ניכרות</strong> בין גג לגג, שאף שהבתים חלוקים בין בעלים שונים אבל למעלה נראים כגג אחד.
 <strong>רב אמר: אין מטלטלין בו אלא בארבע אמות</strong> בלבד כי <strong>לא אמר,</strong> לא קיבל את העיקרון של <strong>"גוד אסיק מחיצתא"</strong> <small>[משוך</small> ו<small>העלה את המחיצות]</small> שבין הבתים מלמטה, שנדון בהם כאילו נמשכו והגיעו עד למעלה מהגג ויעשו כמחיצות בין הגגות. <strong>ושמואל אמר: מותר לטלטל בכולו,</strong> כי <strong>אמר</strong> <small>[סבר]:</small> <strong>"גוד אסיק מחיצתא"</strong> <small>[משוך</small> ו<small>העלה את המחיצות].</small>
 <strong>תנן</strong> <small>[שנינו ב</small>משנה<small>],</small> <strong>וחכמים אומרים: כל אחד ואחד</strong>
## דף פט:
 <strong>רשות לעצמו</strong> משמע מכאן לכאורה שכל גג הוא רשות מיוחדת לעצמו ומותר לטלטל בכולו. <strong>בשלמא</strong> <small>[נניח]</small> <strong>ל</strong>שיטת <strong>שמואל ניחא</strong> <small>[נוח</small> הדבר<small>],</small> <strong>אלא ל</strong>שיטת <strong>רב קשיא</strong> <small>[קשה].</small>
 ומשיבים: <strong>אמרי בי</strong> <small>[אמרו</small> בני <small>בית</small> מדרשו<small>]</small> של <strong>רב משמיה</strong> <small>[משמו]</small> של <strong>רב:</strong> הכוונה שם אינה להתיר טלטול בכל הגג כולו, אלא להחמיר <strong>שלא יטלטל שתי אמות בגג זה, ושתי אמות בגג זה,</strong> שאף ההיתר לטלטל ארבע אמות הוא בגג אחד בלבד.
 ומקשים: <strong>והא</strong> <small>[והרי]</small> <strong>אמר ר' אלעזר: כי הוינן</strong> <small>[כאשר היינו]</small> <strong>בבבל הוה אמרינן</strong> <small>[היינו אומרים]:</small> <strong>בי</strong> <small>[</small>בני <small>בית</small> מדרשו<small>]</small> של <strong>רב משמיה</strong> <small>[משמו]</small> של <strong>רב אמרו: אין מטלטלין בו</strong> בגג זה <strong>אלא בארבע אמות, והני דבי</strong> <small>[ואותם</small> תלמידים <small>של בית</small> מדרשו<small>]</small> של <strong>שמואל תנו</strong> <small>[שנו]</small> ברייתא לפי מסורת שבידם: <strong>אין להן אלא גגן.</strong>
 <strong>מאי</strong> <small>[מה</small> משמע<small>]</small> <strong>"אין להן אלא גגן" — לאו דשרו לטלטולי בכוליה</strong> <small>[האם לא שמותר לטלטל בכולו]?</small> וקשה מברייתא זו על דברי רב! ודוחים: <strong>ומי אלימא ממתניתין</strong> <small>[והאם תקיפה</small> ברייתא זו <small>ממשנתנו]?!</small> <strong>דאוקימנא</strong> <small>[שהעמדנו,</small> הסברנו אותה<small>]</small> שכוונתה להחמיר <strong>שלא יטלטל שתי אמות בגג זה ושתי אמות בגג זה, הכי נמי</strong> <small>[כך גם כן]</small> את הברייתא נפרש שבאה ללמדנו שלא יטלטל <strong>שתי אמות בגג זה ושתי אמות בגג זה.</strong>
 <big>א</big> <strong>אמר רב יוסף</strong> לאחר שחלה ונשכח ממנו תלמודו: <strong>לא שמיע לי הא שמעתא</strong> <small>[שמעתי הלכה זו]</small> שאמר שמואל בענין מחיצות. <strong>אמר ליה</strong> <small>[לו]</small> <strong>אביי: את</strong> <small>[אתה]</small> <strong>אמרת</strong> אותה <strong>ניהלן</strong> <small>[לנו],</small> <strong>ואהא</strong> <small>[ועל</small> דבר <small>זה]</small> <strong>אמרת</strong> אותה <strong>ניהלן</strong> <small>[לנו]:</small> שנינו כי <strong>גג גדול הסמוך לקטן — הגדול מותר</strong> משום שניכרים מחיצותיו לצידי הקטן ואינו פרוץ אליו במלואו, <strong>והקטן אסור,</strong> שהוא פרוץ בכל רוחבו לגג השני האסור לו.
 <strong>ואמרת לן עלה</strong> <small>[לנו עליה,</small> על כך<small>]:</small> <strong>אמר רב יהודה אמר שמואל: לא שנו</strong> <small>[נשנתה]</small> הלכה זו <strong>אלא שיש דיורין על</strong> גג <strong>זה ודיורין על</strong> גג <strong>זה, דהויא לה הא</strong> <small>[ונעשית לה זו</small> גגו<small>]</small> של <strong>קטן מחיצה נדרסת,</strong> שהרי עוברים דרכה מאחת לשניה, והריהו כחצירות שנפרצו זו לזו.
 <strong>אבל</strong> אם <strong>אין דיורין על זה ועל זה — שניהן מותרין,</strong> ומסתמא טעמו משום שמחיצות הבתים שלמטה נחשבות כמגיעות מעל גגות הבתים.
 <strong>אמר ליה</strong> <small>[לו]</small> רב יוסף: עכשיו אני נזכר במה שהיה, <strong>אנא הכי אמרי לכו</strong> <small>[אני כך אמרתי לכם]:</small> <strong>לא שנו אלא שיש מחיצה על זה ומחיצה על זה</strong> חוץ ממקום חיבורם, ש<strong>גדול מישתרי בגיפופי</strong> <small>[מותר על ידי שרידי</small> הגדר<small>],</small> שהרי מצד הגדול נראים שרידי הגדר. <strong>ו</strong>ה<strong>קטן נפרץ במלואו,</strong> ולכן נאסר. <strong>אבל אין מחיצה לא על זה ולא על זה — שניהן אסורין.</strong>
 והקשה לו אביי: <strong>והא</strong> <small>[והרי]</small> <strong>דיורין אמרת לן</strong> <small>[לנו]</small> ודבר זה זכור לי בבירור! ענה לו: <strong>אי אמרי לכו דיורין, הכי אמרי לכו</strong> <small>[אם אמרתי לכם</small> והזכרתי <small>דיורים, כך אמרתי לכם]:</small> <strong>לא שנו</strong> שהקטן אסור כלל בטלטול <strong>אלא שיש מחיצה ראויה לדירה על זה ומחצה ראויה לדירה על זה,</strong> ש<strong>גדול מישתרי בגיפופי</strong> <small>[מותר על ידי שרידי</small> הגדר<small>]</small> <strong>ו</strong>ה<strong>קטן נפרץ במלואו.</strong>
 <strong>אבל יש מחיצה ראויה לדירה על הגדול, ואין ראויה לדירה על הקטן — אפילו קטן שרי</strong> <small>[מותר]</small> <strong>לבני גדול. מאי טעמא</strong> <small>[מה טעם</small> הדבר<small>]?</small> <strong>כיון</strong> ש<strong>לא עבוד</strong> <small>[עשו]</small> <strong>מחיצה גמורה משמע שסלוקי סליקו נפשייהו מהכא</strong> <small>[סלקו עצמם מכאן]</small> ונתנו רשותם לבני הגג הגדול.
 <strong>כהא</strong> <small>[כמו זה]</small> ש<strong>אמר רב נחמן: עשה סולם קבוע לגגו — הותר בכל הגגין כולן.</strong> ואילו שאר בעלי הגגות, כיון שלא עשו סולם, סימן שויתרו על רשות גגם לזה שעשה סולם קבוע.
 <big>ב</big> <strong>אמר אביי:</strong> מי ש<strong>בנה עלייה על גבי ביתו ועשה לפניה</strong> כלומר, לפני פתחה <strong>דקה</strong> (מחיצה) גבוהה <strong>ארבע</strong> אמות לפתחה לצד הגגות — <strong>הותר בכל הגגין כולן,</strong> כי על ידי עשיית המחיצה הוכיח שקובע מקום דירתו על הגג. ושאר גגות שלא עשו כך, בטלים לגגו של זה.
 <strong>אמר רבא: פעמים שהדקה לאיסור,</strong> שייתכן שהמחיצה תעשה דוקא צד איסור לדעת כולם, <strong>היכי דמי</strong> <small>[כיצד הוא בדיוק]</small> מקרה כזה — <strong>כגון דעבידא להדי תרביצא דביתיה</strong> <small>[שעשויה</small> שתהא פתוחה <small>לצד גינת ביתו]</small> ולצד הגגות הניח סתום, <strong>דאמר</strong> <small>[שהוא אומר]</small> שמובן על ידי מה שעשה
## דף צ.
 <strong>לנטורי תרביצא</strong> <small>[לשמור את הגינה ]</small> <strong>הוא דעבידא</strong> <small>[שעשויה],</small> ואין לה כל קשר עם הגגות, ובכך סילק עצמו מהגגות.
 <big>א</big> <strong>בעי</strong> <small>[שאל]</small> <strong>רמי בר חמא:</strong> לשיטת רב שאין לטלטל בין הגגות, אלא בארבע אמות של כל גג בפני עצמו, אם כן לטלטל <strong>שתי אמות בגג ושתי אמות בעמוד</strong> הגבוה עשרה טפחים ורחב ארבעה הסמוך לגג <strong>מהו</strong> הדין? <strong>אמר רבה: מאי קא מיבעיא ליה</strong> <small>[מה הבעיה המסופקת לו],</small> <strong>כרמלית ורשות היחיד קא מיבעיא ליה</strong> <small>[נשאלה לו]?</small> שהרי הגג דינו ככרמלית, והעמוד הוא רשות היחיד גמורה, ובכגון זה ודאי שאסור.
 ומסבירים כי זו ודאי אינה שאלה, אלא <strong>ורמי בר חמא אגב חורפיה</strong> <small>[מתוך חריפותו]</small> <strong>לא עיין בה</strong> בשאלה די הצורך ולא העמיד את פרטיה כראוי, <strong>אלא הכי קמיבעיא ליה</strong> <small>[כך נשאלה לו]:</small> <strong>שתי אמות בגג</strong> של אחד <strong>ושתי אמות ב</strong>גג משופע של <strong>אכסדרה</strong> השייכת לאחר <strong>מהו,</strong>
 <strong>מי אמרינן</strong> <small>[האם אומרים אנו]</small> <strong>כיון</strong> ש<strong>לא האי חזי</strong> <small>[זה</small> <strong>הגג</strong> <small>ראוי]</small> <strong>לדירה ולא האי חזי</strong> <small>[זה</small> גג האכסדרה <small>ראוי]</small> <strong>לדירה חדא רשותא</strong> <small>[רשות אחת]</small> <strong>היא,</strong> ומותר. <strong>או דילמא</strong> <small>[שמא]:</small> <strong>כיון</strong> ש<strong>מגג לגג אסיר</strong> <small>[אסור],</small> <strong>מגג לאכסדרה נמי אסיר</strong> <small>[גם כן אסור],</small> שאף היא רשות מיוחדת לעצמה.
 בדומה לזה <strong>בעי</strong> <small>[שאל]</small> <strong>רב ביבי בר אביי: שתי אמות בגג</strong> של אחד, <strong>ושתי אמות בחורבה</strong> של אחר הפתוחה לרשות הרבים, <strong>מהו,</strong> המותר לטלטל בשתיהם יחד עד ארבע אמות?
 <strong>אמר רב כהנא: לאו היינו</strong> <small>[האם לא זו</small> בדיוק<small>]</small> שאלת <strong>רמי בר חמא</strong> באכסדרה?! <strong>אמר רב ביבי בר אביי: וכי מאחר אתאי ונצאי</strong> <small>[אחרתי ובאתי לריב]</small> (מאירי), כלומר, האם לדעתך באתי סתם לחזור ולהתערב בשאלת אחרים? אין הדבר כן, והשאלות אינן זהות, <strong>אכסדרה לא חזיא</strong> <small>[ראויה]</small> <strong>לדירה, וחורבא חזיא</strong> <small>[ראויה]</small> <strong>לדירה,</strong> ושמא דינה שונה.
 ותוהים: <strong>וכי מאחר דחזיא</strong> <small>[שראויה</small> היא<small>]</small> <strong>לדירה מאי קא מיבעיא ליה</strong> <small>[מה נסתפק לו]</small> הלוא הם כשני גגות סתם! ומשיבים: את שאלתו יש להבין בדרך <strong>אם תמצי</strong> <small>[תמצא]</small> <strong>לומר קאמר</strong> <small>[אמר],</small> וכך שאל: <strong>אם תימצי לומר</strong> אם תגיע למסקנה כי <strong>אכסדרה לא חזיא</strong> <small>[ראויה]</small> <strong>לדירה</strong> ולכן מותרת, אבל <strong>חורבה חזיא</strong> <small>[ראויה]</small> <strong>לדירה,</strong> ולכן גגה נחשב כגג ממש וצריכה תיקון כלשהו כדי להתירה. <strong>או דילמא</strong> <small>[שמא]</small> נאמר שאינו כן, שהרי <strong>השתא מיהא לית</strong> <small>[עכשיו בכל אופן אין]</small> <strong>בה</strong> בחורבה <strong>דיורין,</strong> ואין היא כגג. לשתי השאלות לא נמצאה תשובה והושארה ב<strong>תיקו</strong> <small>[תעמוד</small> השאלה במקומה]
 <big>ב</big> ודנים בשאלה אחרת, כשם שנחלקו רב ושמואל בדברי חכמים כך נחלקו לענין <strong>גגין השוין</strong> בגובהם זה לזה <strong>ל</strong>שיטת <strong>ר' מאיר, וגג יחידי</strong> שאין אחרים סביבו <strong>ל</strong>שיטת <strong>רבנן</strong> מה דינם? <strong>רב אמר: מותר לטלטל בכולו, ושמואל אמר: אין מטלטלין בו אלא בארבע</strong> אמות.
 ומפרשים ומפרטים את השיטות, <strong>רב אמר: מותר לטלטל בכולו,</strong> ולכאורה הרי <strong>קשיא</strong> <small>[קשה]</small> מדברי <strong>רב</strong> על דברי <strong>רב</strong> שאמר (לעיל עירובין עט,א) בגגות השוים לשיטת חכמים אין לטלטל ארבע אמות! ומשיבים: <strong>התם</strong> <small>[שם]</small> בגג שבין שאר גגות <strong>לא מינכרא מחיצתא</strong> <small>[ניכרות המחיצות],</small> שכן המחיצות הן בתוך הבתים ואין להחשיבן. <strong>הכא מינכרא מחיצתא</strong> <small>[כאן ניכרות המחיצות],</small> ונראה היטב גבולו של הבית או קבוצת הבתים השוים, ואומרים שהמחיצות כאילו עולות מעל לגובה שפת הגג ותוחמות אותו.
 <strong>ושמואל אמר: אין מטלטלין בו אלא בארבע אמות,</strong> ולכאורה הרי <strong>קשיא</strong> <small>[קשה]</small> מדברי <strong>שמואל</strong> על דברי <strong>שמואל</strong> שבגגות השוים, לדברי חכמים התיר לטלטל! ומשיבים: <strong>התם</strong> <small>[שם],</small> <strong>לא הוי</strong> <small>[היה]</small> שטח הגג <strong>יותר מבית סאתים. הכא</strong> <small>[כאן]</small> מדובר ש<strong>הוי</strong> <small>[היה]</small> <strong>יותר מבית סאתים, והני</strong> <small>[ואלה]</small> ה<strong>מחיצות</strong> שיש לו לגג שהן כתלי הבית החיצונות לצורך <strong>מטה עבידן</strong> <small>[עשויות],</small> שנועדו להיות מחיצות הדירה עצמה, אבל לצורך <strong>מעלה לא עבידן</strong> <small>[עשויות].</small> ואם כן, אף שדינן כמחיצות, הריהן מחיצות שאינן אלא <strong>כקרפף יתר מבית סאתים שלא הוקף</strong> מתחילה לצורך <strong>דירה</strong> בו, <strong>ו</strong>כלל הוא: ש<strong>כל קרפף יותר מבית סאתים שלא הוקף לדירה — אין מטלטלין בו אלא בארבע</strong> אמות.
 <big>ג</big> ועוד <strong>איתמר</strong> <small>[נאמר]</small> שנחלקו בענין <strong>ספינה</strong> גדולה. <strong>רב אמר: מותר לטלטל בכולה</strong> שכולה רשות אחת, <strong>ושמואל אמר: אין מטלטלין בה אלא בארבע</strong> אמות. ומפרטים, <strong>רב אמר: מותר לטלטל בכולה</strong>
## דף צ:
 <strong>דהא איכא מחיצתא</strong> <small>[שהרי יש מחיצות].</small> <strong>ושמואל אמר: אין מטלטלין בה אלא בארבע אמות,</strong> וטעמו כי <strong>מחיצות</strong> הספינה <strong>להבריח מים</strong> הן <strong>עשויות,</strong> ולא כדי לשמש בה לדירה.
 <strong>אמר ליה</strong> <small>[לו]</small> <strong>רב חייא בר יוסף לשמואל: הילכתא כוותך</strong> <small>[הלכה כמותך]</small> <strong>או הילכתא</strong> <small>[הלכה]</small> <strong>כרב? אמר ליה</strong> <small>[לו]:</small> <strong>הילכתא</strong> <small>[הלכה]</small> <strong>כרב,</strong> שטעמו מסתבר.
 <strong>אמר רב גידל אמר רב חייא בר יוסף: ומודה רב שאם כפאה</strong> את הספינה <strong>על פיה</strong> וגבוהה יותר מעשרה טפחים, <strong>שאין מטלטלין בה אלא בארבע אמות.</strong> ושואלים: <strong>כפאה, למאי</strong> <small>[למה,</small> לאיזה צורך<small>]?</small> <strong>אילימא</strong> <small>[אם תאמר]</small> שכפאה על מנת <strong>לדור תחתיה,</strong> אם כן <strong>מאי שנא</strong> <small>[</small>ב<small>מה שונה]</small> היא <strong>מגג יחידי?</strong>
 והרי עתה דינה לכל דבר כבית ומותר לטלטל בכולה, <strong>אלא שכפאה</strong> כדי <strong>לזופתה,</strong> לצפות את קרקעיתה מחדש בזפת. שודאי אין גבה של הספינה עשוי לדיור כלל, ואין המחיצות דרושות לצורך דיור כל זמן שהפוכה לצורך זה.
 <big>א</big> <strong>רב אשי מתני לה</strong> <small>[היה שונה אותה]</small> כאמור לענין <strong>ספינה, ורב אחא בן רבא מתני לה</strong> <small>[היה שונה אותה]</small> הסכמתו זו של שמואל לדברי רב החולק עליו (ריטב"א) לענין <strong>אכסדרה. דאיתמר</strong> <small>[שנאמר]</small> שנחלקו אמוראים בדבר <strong>אכסדרה בבקעה,</strong> שלאכסדרה אין מחיצות בכלל אלא תקרה, ואם מצויה היא בבקעה (שדה) שדינה ככרמלית יש לדון מה דינה לענין טלטול. <strong>רב אמר: מותר לטלטל</strong> באכסדרה <strong>כולה. ושמואל אמר: אין מטלטלין בה אלא בארבע</strong> אמות.
 ומפרטים, <strong>רב אמר: מותר לטלטל בכולה,</strong> כי <strong>אמרינן</strong> <small>[אומרים אנו]</small> <strong>פי תקרה יורד וסותם,</strong> שאנו מחשיבים את תקרת האכסדרה כאילו הקצה יורד עד למטה ויוצר מחיצה לאכסדרה. ונמצאת כאילו סגורה מכל צד כרשות היחיד גמורה. <strong>ושמואל אמר: אין מטלטלין בה אלא בארבע,</strong> כי <strong>לא אמרינן</strong> <small>[אומרים אנו]</small> <strong>פי תקרה יורד וסותם.</strong>
 ושואלים לעיקרי השיטות: <strong>ורב אליבא</strong> <small>[לפי שיטת]</small> <strong>ר' מאיר,</strong> שלדעתו מותר לטלטל בין גגות השוים בכל שיעור שהוא, אם כן <strong>ליטלטלי</strong> <small>[שיטלטלו]</small> <strong>מגג לחצר?!</strong> ומשיבים: שר' מאיר אוסר זאת מטעם <strong>גזירה משום</strong> הסברו של <strong>רב יצחק בר אבדימי</strong> שהיה אומר בשם ר' מאיר שתי רשויות הנבדלות זו מזו בגובה מעשרה טפחים ומעלה, אף שהן רשות אחת מדין תורה — אין מטלטלים מזו לזו, שמא יבואו לטלטל בכגון זו אף ברשות הרבים.
 ועוד שואלים: <strong>ושמואל אליבא דרבנן</strong> <small>[לפי שיטת חכמים]</small> גג יתר מבית סאתים דינו ככרמלית, אם כן <strong>ניטלטל מגג</strong> יחידי <strong>לקרפף</strong> שתי אמות בכל אחד, שהרי אף הקרפף ככרמלית הוא. <strong>אמר רבא בר עולא: גזירה שמא יפחת הגג</strong> עד פחות מבית סאתים, ויהא דינו כרשות היחיד, וייאסר הטלטול ממנו לקרפף.
 ושואלים: <strong>אי הכי</strong> <small>[אם כן],</small> <strong>מקרפף לקרפף נמי</strong> <small>[גם כן]</small> <strong>לא יטלטל, דילמא מיפחית ואתי לטלטולי</strong> <small>[שמא יפחת</small> שיעורו <small>ויבוא לטלטל]?</small> ומשיבים: <strong>התם, אי מיפחית, מינכרא ליה מילתא</strong> <small>[שם, אם נפחת</small> השיעור, <small>ניכר לו הדבר]</small> שהכל רואים שנפחתו מחיצות הקרפף. <strong>הכא, אי מיפחית, לא מינכרא מילתא</strong> <small>[כאן, אם יפחת</small> השיעור, <small>אין הדבר ניכר]</small> שהרי אין לגג עצמו מחיצות.
 <big>ב</big> <strong>אמר רב יהודה: כשתמצא לומר</strong> ותמצה את השיטות בנושא זה הרי <strong>לדברי ר' מאיר גגין רשות לעצמן</strong> ומטלטלים מגג של אחד לשל אחר, וכן <strong>חצרות רשות לעצמן</strong> ומטלטלים מחצר של אחד לשל אחר.
## דף צא.
 <strong>קרפיפות</strong> ואפילו הן של שני אנשים <strong>רשות לעצמן</strong> ויכולים לטלטל מאחת לשניה. <strong>לדברי חכמים: גגין וחצירות</strong> של רבים <strong>רשות אחת</strong> הם, ואילו <strong>קרפיפות</strong> אפילו של שנים <strong>רשות אחת הן. לדברי ר' שמעון: כולן רשות אחת הן</strong> ומטלטלים מאחד לאחר.
 ומעירים: <strong>תניא כוותיה</strong> <small>[שנויה</small> ברייתא <small>כשיטת]</small> <strong>רב, תניא כוותיה</strong> <small>[שנויה</small> ברייתא <small>כשיטת]</small> <strong>רב יהודה. תניא כוותיה</strong> <small>[שנויה</small> ברייתא <small>כשיטת]</small> <strong>רב</strong> שבגגות אף השווים בגובהם אין מטלטלים אלא בארבע אמות בלבד, ושלא כשיטת שמואל: <strong>כל גגות העיר רשות אחת הן, ואסור להעלות ולהוריד מן הגגין לחצר ומן החצר לגגין. וכלים ששבתו בחצר — מותר לטלטלן בחצר,</strong> אף על פי שלא עירבוה, וכן ממנה לחצירות אחרות. וששבתו <strong>בגגין — מותר לטלטלן בגגין, ובלבד שלא יהא גג גבוה עשרה</strong> טפחים <strong>או נמוך עשרה</strong> טפחים מחבירו, אלו <strong>דברי ר' מאיר. וחכמים אומרים: כל אחד ואחד רשות לעצמו, ואין מטלטלין בו אלא בארבע</strong> אמות בלבד.
 וכן <strong>תניא כוותיה</strong> <small>[שנויה</small> ברייתא <small>כשיטת]</small> <strong>רב יהודה</strong> בהבנת דברי ר' שמעון, <strong>אמר רבי: כשהיינו לומדים תורה אצל ר' שמעון בתקוע, היינו מעלין שמן</strong> לסוך <strong>ואלונטית</strong> <small>[מגבת]</small> להתנגב <strong>מגג לגג, ומגג לחצר, ומחצר לחצר, ומחצר לקרפף, ומקרפף לקרפף אחר</strong> כדי שלא לטלטל במקום האסור, <strong>עד שהיינו מגיעין אצל המעין שהיינו רוחצין בו.</strong>
 ובדומה לכך <strong>אמר ר' יהודה: מעשה בשעת הסכנה</strong> שגזרו על קיום המצוות, <strong>והיינו מעלין ספר תורה מחצר לגג, ומגג לחצר, ומחצר לקרפף לקרות בו.</strong>
 <strong>אמרו לו</strong> חכמים: שאין להביא מכאן הוכחה, כי <strong>אין שעת הסכנה ראיה,</strong> ובשעת סכנה הקלו לטלטל אף במקום האסור מדברי חכמים.
 <big>א</big> במשנה למדנו ש<strong>ר' שמעון אומר: אחד גגין</strong> ואחד חצירות וקרפיפות רשות אחת הם לכלים ששבתו בתוכם, אבל לא לאלו ששבתו בתוך הבית ויצאו לחצר.
 <strong>אמר רב: הלכה כר' שמעון, והוא שלא עירבו</strong> בני החצר כל אחד לעצמו, שאז אסור להם להוציא חפצים מבתיהם אל החצר. <strong>אבל עירבו</strong> כל אחד לעצמו אבל לא בין החצירות <strong>— לא, דגזרינן דילמא אתי לאפוקי מאני</strong> <small>[שגוזרים אנו שמא יבוא להוציא את החפצים]</small> שב<strong>בתים לחצר.</strong> שהרי מותר להם להוציאם מלכתחילה מהבתים לחצר, ואחר כך יוציאום לחצר אחרת שלא עירבה עמה, ובאופן זה אין מי שמתיר.
 <strong>ושמואל אמר: בין עירבו בין שלא עירבו. וכן אמר ר' יוחנן: מי לחשך</strong> (לחש לך, גילה לך) שיש הבדל <strong>בין עירבו ובין שלא עירבו?</strong>
 <strong>מתקיף לה</strong> <small>[מקשה על כך]</small> <strong>רב חסדא: לשמואל ולר' יוחנן,</strong> מעתה <strong>יאמרו</strong> אנשים: <strong>שני כלים</strong> מצויים <strong>בחצר אחת,</strong> זה ששבת בחצר וזה ששבת בבית, זה ששבת בחצר <strong>מותר</strong> בטלטול לחצר אחרת <strong>וזה</strong> ששבת בבית <strong>אסור,</strong> ויבואו להחליף ביניהם!
 ומשיבים: <strong>ר' שמעון</strong> הולך בענין זה <strong>לטעמיה</strong> <small>[לשיטתו],</small> ש<strong>לא גזר</strong> ולא חשש לכגון זה. שכן שנינו, <strong>אמר ר' שמעון: למה הדבר דומה, לשלש חצירות הפתוחות זו לזו ופתוחות לרשות הרבים, ועירבו שתי החיצונות עם האמצעית</strong> כל אחד לחוד — <strong>היא</strong> החצר האמצעית, <strong>מותרת עמהן והן מותרות עמה, ושתי החיצונות אסורין זו עם זו.</strong>
 <strong>ולא גזר דילמא אתי לאפוקי מאני דהא חצר להא חצר</strong> <small>[שמא יבוא להוציא כלים של חצר</small> קיצונית <small>זו לחצר</small> קיצונית <small>זו],</small> אף שהחפצים מצויים שניהם בחצר האמצעית, <strong>הכי נמי</strong> <small>[כך גם כן]</small> <strong>לא גזרינן דילמא אתי לאפוקי מאני</strong> <small>[גוזרים אנו שמא יבוא להוציא כלים]</small> של ה<strong>בתים לחצר.</strong>
 <strong>מתיב</strong> <small>[מקשה]</small> <strong>רב ששת, ר' שמעון אומר: אחד גגות אחד חצירות ואחד קרפיפות — רשות אחת הן לכלים ששבתו בתוכן, ולא לכלים ששבתו בתוך הבית. אי אמרת בשלמא</strong> <small>[נניח אם אומר אתה]</small> ש<strong>עירבו</strong> הדרים בחצר — <strong>היינו דמשכחת לה מאני</strong> <small>[זהו</small> האופן <small>שמוצא אתה כלים]</small> של ה<strong>בתים בחצר,</strong> ועל זה אמר שכיון ששבתו בבית, אם הוציאום לחצר, אסור להוציאם ממנה לחצר אחרת,
 <strong>אלא אי אמרת</strong> <small>[אם אומר אתה]</small> שמדובר <strong>בשלא עירבו — היכי משכחת לה מאני</strong> <small>[כיצד מוצא אתה כלים]</small> של ה<strong>בתים בחצר?</strong> וקשה לרב! <strong>הוא מותיב לה</strong> <small>[מקשה אותה</small> את הקושיה הזו<small>]</small> <strong>והוא</strong> עצמו <strong>מפרק לה</strong> <small>[מתרץ אותה]:</small> <strong>בכומתא וסודרא</strong> <small>[בכובע וסודר]</small> שאדם לבשם בבית ויצא לבוש לחצר והניחם שם, כך שיתכן שיהיו חפצי הבית בחצר גם כשלא עירבו.
## דף צא:
 <strong>תא שמע</strong> <small>[בוא</small> ו<small>שמע]</small> הוכחה בענין זה, ששנינו: <strong>אנשי חצר ואנשי מרפסת ששכחו ולא עירבו, כל</strong> דבר <strong>שגבוה עשרה טפחים</strong> — שייך לענין שימוש בו בשבת <strong>למרפסת. פחות מכאן — לחצר. במה דברים אמורים</strong> שאסורים בני החצר בטלטול למרפסת ולהיפך — <strong>שהיו אלו</strong> בחצר <strong>של רבים, ואלו</strong> במרפסת <strong>של רבים, ועירבו אלו לעצמן ואלו לעצמן. או</strong> שהיו החצר והמרפסת <strong>של יחידים שאין צריכים לערב</strong> בינם לבין עצמם.
 <strong>אבל היו</strong> החצר והמרפסת <strong>של רבים, ושכחו ולא עירבו</strong> בתוך חצרם או בתוך המרפסת שלהם — הרי <strong>גג וחצר ואכסדרה ומרפסת כולן רשות אחת הן,</strong> ומותר לטלטל את הכלים ששבתו בתוכם בין כולן.
 ומלשון זו נדייק: <strong>טעמא</strong> <small>[הטעם,</small> דוקא<small>]</small> כש<strong>לא עירבו, הא</strong> <small>[הרי]</small> אם <strong>עירבו — לא,</strong> וסיוע בכך לדברי רב וקשה לשמואל! ומשיבים: <strong>הא מני</strong> <small>[</small>ברייתא <small>זו</small> כשיטת <small>מי היא]</small> — כשיטת <strong>רבנן</strong> <small>[חכמים]</small> <strong>היא,</strong> שלדעתם הגגות והחצירות רשות אחת הם, ולא כשיטת ר' שמעון.
 ומעירים: <strong>דיקא נמי</strong> <small>[מדויק גם כן]</small> כך, שכן <strong>לא קתני</strong> <small>[שנינו]</small> שם בין הדוגמאות גם <strong>קרפף ומבוי</strong> כשיטת ר' שמעון, אלא רק בגג וחצר, וכדברי חכמים. ומסכמים: אכן, <strong>שמע מינה</strong> <small>[למד ממנה]</small> שכן היא ההבנה הנכונה.
 <strong>תא שמע</strong> <small>[בוא</small> ו<small>שמע]</small> הוכחה אחרת לענין זה ממה ששנינו: <strong>חמש חצירות הפתוחות זו לזו ופתוחות למבוי, ושכחו כולם ולא עירבו — אסור להכניס ולהוציא מחצר למבוי, ומן המבוי לחצר. ו</strong>אילו <strong>כלים ששבתו בחצר — מותר לטלטלן בחצר,</strong> אבל <strong>במבוי אסור.</strong>
 <strong>ור' שמעון מתיר. שהיה ר' שמעון אומר: כל זמן</strong> שהחצירות של <strong>רבים, ושכחו ולא עירבו, הרי גג וחצר ואכסדרה ומרפסת וקרפף ומבוי — כולן רשות אחת הן,</strong> שהרי כולם רשות היחיד מבחינת הגדרת הרשויות, ומותר לטלטל מזו לזו.
 ונדייק: <strong>טעמא</strong> <small>[הטעם,</small> דוקא<small>]</small> ש<strong>לא עירבו, הא</strong> <small>[הרי]</small> אם <strong>עירבו — לא,</strong> וקשה לשמואל! ומשיבים: <strong>מאי</strong> <small>[מה</small> משמע<small>]</small> <strong>"לא עירבו"</strong> — יש להבין: <strong>לא עירבו חצירות בהדי הדדי</strong> <small>[זו עם זו],</small> ואולם <strong>הא</strong> <small>[הרי]</small> <strong>חצר ובתים שבתוכה — עירבו,</strong> ובכל זאת מותר לטלטל, וכשמואל.
 ומקשים: <strong>והא</strong> <small>[והרי]</small> <strong>"לא עירבו" קתני</strong> <small>[שנינו],</small> משמע שלא עירבו כלל, ולא שעירבו במקצת! ודוחים: <strong>מאי</strong> <small>[מה</small> פירוש<small>]</small> <strong>"לא עירבו"</strong> — הכוונה: ש<strong>לא נשתתפו,</strong> שלא עשו החצירות הפונות למבוי עירוב במבוי.
 <strong>ואי בעית אימא</strong> <small>[ואם תרצה אמור]</small> תירוץ אחר: <strong>ר' שמעון לדבריהם דרבנן קאמר להו</strong> <small>[של חכמים אמר להם]</small> ולא מיצה את כל אפשרויות ההיתר כשיטת עצמו, וכך יש להבין את דבריו בהשלמתם: <strong>לדידי</strong> <small>[לי עצמי,</small> לשיטתי] <strong>לא שנא</strong> <small>[שונה]</small> כש<strong>עירבו, לא שנא</strong> <small>[שונה]</small> כש<strong>לא עירבו. אלא לדידכו</strong> <small>[לעצמכם,</small> לשיטתכם<small>],</small> <strong>אודו</strong> <small>[הודו]</small> <strong>לי מיהת דהיכא</strong> <small>[לפחות היכן,</small> במקרה<small>]</small> כש<strong>לא עירבו רשות אחת היא.</strong>
 <strong>ואמרו ליה רבנן</strong> <small>[לו חכמים]:</small> <strong>לא,</strong> שאף על פי שמסכימים אנו לדבריך בגג, חצר, אכסדרא ומרפסת — בקרפף ומבוי איננו מסכימים, אלא <strong>שתי רשויות הן</strong> ואסורות בטלטול מכאן לכאן.
 <big>ב</big> <strong>אמר מר</strong> <small>[החכם]:</small> בקטע הקודם נאמר שכלים ששבתו בחצר מותר לטלטלם בחצר <strong>ובמבוי אסור.</strong> ושואלים: <strong>לימא</strong> <small>[האם נאמר]</small> שדבר זה <strong>מסייע ליה</strong> <small>[לו]</small> <strong>ל</strong>שיטתו של <strong>ר' זירא אמר רב,</strong> ש<strong>אמר ר' זירא אמר רב: מבוי שלא נשתתפו בו — אין מטלטלין</strong> בו <strong>אלא בארבע אמות.</strong> ודוחים, <strong>אימא</strong> <small>[אמור]:</small> <strong>למבוי — אסור</strong> לטלטל מן החצר, אבל חפצים שבמבוי עצמו — מותר.
 ומקשים: אם כן, <strong>היינו רישא</strong> <small>[</small>הרי <small>זו ההתחלה</small> עצמה<small>]</small> ואין זה מתקבל על הדעת שיחזור וישנה אותם דברים! ומשיבים: <strong>משנה יתירא איצטריכא ליה</strong> <small>[הוצרכה לו]</small> שאם לא כן, <strong>מהו דתימא</strong> <small>[שתאמר]</small> כך: <strong>כי פליגי רבנן עליה</strong> <small>[כאשר נחלקו חכמים עליו]</small> על <strong>ר' שמעון — הני מילי היכא</strong> <small>[דברים אלה</small> נאמרו <small>במקום]</small> ש<strong>עירבו, אבל היכא</strong> <small>[במקום]</small> ש<strong>לא עירבו — מודו ליה</strong> <small>[מודים לו]</small> שהכל רשות אחת ומותר לטלטל, <strong>קא משמע לן</strong> <small>[השמיע לנו]</small> שאינם מודים לו כלל, ולמבוי אסור לטלטל אפילו כשלא עירבו.
 <strong>אמר ליה</strong> <small>[לו]</small> <strong>רבינא לרב אשי:</strong>
## דף צב.
 <strong>מי</strong> <small>[האם]</small> <strong>אמר ר' יוחנן הכי</strong> <small>[כך]</small> שהלכה כר' שמעון? <strong>והא</strong> <small>[והרי]</small> <strong>אמר ר' יוחנן: הלכה כסתם משנה. ותנן</strong> <small>[ושנינו</small> במשנה<small>]:</small> <strong>כותל שבין שתי חצירות,</strong> אם היה הכותל <strong>גבוה עשרה</strong> טפחים <strong>ורוחב ארבעה — מערבין שנים</strong> עירוב בכל חצר לחוד, <strong>ואין מערבין אחד. היו בראשו פירות — אלו עולין מכאן ואוכלין, ואלו עולין מכאן ואוכלין, ובלבד שלא יורידו</strong> פירות מראשו <strong>למטה</strong> לחצירם! ולשיטת ר' יוחנן מדוע לא יורידו למטה? והרי כל החצירות רשות אחת הן!
 ומשיבים: <strong>מאי</strong> <small>[מה</small> פירוש<small>]</small> <strong>"למטה"</strong> — כוונתו: <strong>למטה לבתים,</strong> אבל לחצירות אמנם מותר. ומקשים: <strong>והא תני</strong> <small>[והרי</small> במפורש <small>שנה]</small> <strong>ר' חייא</strong> באחת מתוספתותיו: <strong>ובלבד שלא יהא זה עומד במקומו</strong> למטה בחצר זו <strong>ואוכל, וזה עומד במקומו ואוכל!</strong>
 <strong>אמר ליה</strong> <small>[לו]:</small> אין להוכיח מברייתא זו של ר' חייא לענין פירושה של המשנה. כי אם <strong>רבי לא שנאה</strong> במפורש בצורה זו, <strong>ר' חייא</strong> תלמידו <strong>מנין לו?</strong> ואם אין הדבר נובע מן המשנה עצמה, אין לדחוק ולפרש בה בהתאם לאמור בתוספתא.
 <big>א</big> <strong>איתמר</strong> <small>[נאמר]</small> שנחלקו אמוראים בדבר: <strong>שתי חצירות</strong> שהיתה <strong>חורבה אחת ביניהן,</strong> חצר <strong>אחת עירבה</strong> בינה לבין עצמה וכלי הבתים בתוכה, וחצר <strong>אחת לא עירבה, אמר רב הונא: נותנין אותה,</strong> את החורבה לענין זכות שימוש בשבת <strong>לזו שלא עירבה, אבל לשעירבה — לא</strong> תהא רשאית להשתמש בה. וטעם הדבר, <strong>דילמא אתי לאפוקי מאני</strong> <small>[שמא יבוא להוציא כלי]</small> ה<strong>בתים לחורבה,</strong> והרי החורבה לא עירבה ואסורה הוצאה זו. מה שאין כן בחצר שלא עירבה, שכיון שאיננה יכולה להוציא חפצים מן הבית לחצר הרי אין איסור להוציא חפצים מהחצר עצמה לחורבה, ואף אין מקום לחשש.
 <strong>וחייא בר רב אמר:</strong> החורבה הזו שייכת אף <strong>ל</strong>חצר <strong>שעירבה,</strong> משום כך <strong>שתיהן אסורות. ואם תאמר</strong> שמשום כך <strong>שתיהן</strong> תהיינה <strong>מותרות</strong> בחורבה, אין הדבר מתקבל, שאם כן <strong>מפני מה אין נותנין חצר שלא עירבה לחצר שעירבה?</strong> שאם אומרים שאין כלל מקום לחשוש מותר יהא תמיד לבני חצר שעירבה לטלטל מחצרם גם בחצר האחרת שלא עירבה!
 ודוחים: <strong>התם</strong> <small>[שם],</small> בחצירות <strong>כיון דמנטרי מאני</strong> <small>[שנשמרים כלי]</small> ה<strong>בתים בחצר</strong>, מוציאים הם כלים רבים לחצר ויש חשש שמא <strong>אתי לאפוקי</strong> <small>[יבוא להוציאם]</small> מן הבית לחצר על ידי שיחליפם בטעות עם אלו שהיו כבר בחצר. <strong>הכא</strong> <small>[כאן],</small> <strong>בחורבה כיון</strong> ש<strong>לא מינטרי מאני</strong> <small>[נשמרים כלי]</small> ה<strong>חצר בחורבה, לא אתי לאפוקי</strong> <small>[יבוא להוציאם],</small> ולכן אפשר להתיר את שתיהן בחורבה.
 <strong>איכא דאמרי</strong> <small>[יש שאומרים]</small> גרסה אחרת, <strong>חייא בר רב אמר:</strong> שהחורבה שייכת בשימוש <strong>אף לשעירבה, ושתיהן</strong> שתי החצירות <strong>מותרות</strong> לטלטל בחורבה. <strong>ואם תאמר: שתיהן אסורות,</strong> ותרצה להוכיח כפי שהוכחנו קודם — <strong>לפי שאין נותנין חצר שלא עירבה לחצר שעירבה,</strong> אפשר לדחות את הראיה: <strong>התם</strong> <small>[שם]</small> <strong>כיון דמינטרי מאני</strong> <small>[שנשמרים כלי]</small> ה<strong>בתים בחצר, לא שרו בהו רבנן</strong> <small>[התירו בהם חכמים]</small> שיש לחשוש שמא <strong>אתי לאפוקי</strong> <small>[יבוא להוציאם],</small> <strong>אבל בחורבה לא מנטרי</strong> <small>[נשמרים],</small> ואין לחשוש.
 <big>ב משנה</big> <strong>גג גדול סמוך לקטן</strong> ואין הפירצה שביניהם רחבה מעשר אמות — <strong>הגדול מותר</strong> בהכנסת כלים אליו מהדירה שתחתיו ולטלטלם בו, <strong>והקטן אסור.</strong> וכן <strong>חצר גדולה</strong> שעירבה לעצמה ו<strong>נפרצה לקטנה</strong> פחות מעשר אמות, עד שכל כותלה של החצר הקטנה פרוץ — החצר ה<strong>גדולה מותרת, וקטנה אסורה.</strong> והטעם, <strong>מפני שהיא כפתחה של גדולה,</strong> שכאשר מסתכלים מצד החצר הגדולה רואים שיש בה אמנם פירצה, אבל יש מחיצות משני צידי הפרצה. ואילו מצד החצר הקטנה, הרי כל הכותל כולו פרוץ, ואין כל חציצה בינה ובין החצר הגדולה.
 <big>ג גמרא</big> ושואלים: <strong>למה לי למתני תרתי</strong> <small>[לשנות שתיים]</small> כלומר, לחזור על אותה הלכה גם בגג וגם בחצר? והלוא לכאורה זהים הדברים!
 ומשיבים: <strong>ל</strong>שיטת <strong>רב</strong> הסובר שאין לטלטל בגג אלא אם כן יש לדירה שתחתיו מחיצות, שמדין "גוד אסיק" הריהן כאילו תוחמות אף את הגג, <strong>קתני</strong> <small>[שנה]</small> <strong>גג דומיא</strong> <small>[בדומה]</small> ל<strong>חצר,</strong> שנלמד מדין חצר לדין גג; <strong>מה חצר מנכרא מחיצתא</strong> <small>[שניכרת מחיצתה],</small> <strong>אף גג נמי מנכרא מחיצתא</strong> <small>[גם כן</small> צריך שתהיה <small>ניכרת מחיצתו],</small> כלומר, שתהיינה מחיצות הבית שוות לשפת הגג.
 <strong>ול</strong>פי שיטת <strong>שמואל</strong> שלדבריו אין צריך שתהיינה המחיצות ניכרות, יש להבין להיפך, ששנה <strong>גג דומיא</strong> <small>[בדומה]</small> ל<strong>חצר; מה חצר, דקא דרסי לה</strong> <small>[שדורסים אותה]</small> <strong>רבים</strong> ומשתמשים בה, <strong>אף גג נמי</strong> <small>[גם כן]</small> צריך שיהיה כזה <strong>דקא דרסי ליה</strong> <small>[שדורסים בו]</small> <strong>רבים.</strong> ומטעם זה דריסת הרגל מבטל את החציצה בין הגגות.
 <strong>יתיב</strong> <small>[ישב]</small> <strong>רבה ור' זירא ורבה בר רב חנן, ויתיב</strong> <small>[וישב]</small> <strong>אביי גבייהו</strong> <small>[עמם],</small> <strong>ויתבי וקאמרי</strong> <small>[וישבו ואמרו]:</small> <strong>שמע מינה ממתניתין</strong> <small>[למד ממנה ממשנתנו]</small> כי <strong>דיורי גדולה בקטנה</strong> כלומר, משמעות וכח הדיור של החצר הגדולה מתפשט אל הקטנה, אבל <strong>אין דיורי קטנה בגדולה.</strong> שרואים את המצוי בקטנה כחלק מן המצוי בגדולה, אבל לא להיפך.
 <strong>כיצד? היו גפנים</strong> בחצר <strong>הגדולה — אסור לזרוע את הקטנה</strong> בזרעים, מפני האיסור של זריעת כלאים בכרם, אפילו בריחוק ארבע אמות מן הגפנים. <strong>ואם זרע — זרעין אסורין,</strong> שהרי החצר הקטנה נחשבת כחלק מן הגדולה וכפתח שלה. והגפנים שבחצר הגדולה אוסרות את זרעי החצר הקטנה.
## דף צב:
 <strong>גפנים מותרין,</strong> ואין הזרעים אוסרים את הגפנים, משום שאין דיורי קטנה בגדולה. ולהיפך, אם <strong>גפנים בקטנה — מותר לזרוע את הגדולה</strong> לכתחילה בזרעים אפילו בלא הרחקת ארבע אמות, שאין הגפנים נחשבות כמצויות בחצר הגדולה, ואין כאן צד של איסור.
 וכן אם היו שתי חצירות באופן זה והיתה <strong>אשה</strong> יושבת בחצר ה<strong>גדולה</strong> שלה, וזרק לה בעלה <strong>גט</strong> אל החצר <strong>הקטנה</strong> שאף היא שלה — <strong>מתגרשת</strong> על ידי כך. כי כוח ישיבתה של החצר הגדולה כולל גם את החצר הקטנה. ואולם אם <strong>אשה ב</strong>חצר ה<strong>קטנה וגט בגדולה — אינה מתגרשת.</strong>
 וכן בענין תפלה בציבור, היה <strong>צבור ב</strong>חצר ה<strong>גדולה, ושליח צבור</strong> עומד <strong>בקטנה — יוצאין ידי חובתן</strong> בתפילתו, משום שנחשב שהציבור מצוי גם בקטנה. אבל אם היה <strong>ציבור בקטנה, ושליח צבור בגדולה — אין יוצאין ידי חובתן.</strong>
 וכן לגבי מנין: היו <strong>תשעה בגדולה ויחיד בקטנה — מצטרפין,</strong> שהקטנה בטלה לגבי הגדולה. ונחשב היחיד שבה כמצוי בגדולה. <strong>תשעה בקטנה ואחד בגדולה — אין מצטרפין.</strong>
 ועוד, אם היתה <strong>צואה בגדולה — אסור לקרות קריאת שמע בקטנה,</strong> שנחשב הדבר כאילו היתה הצואה מצויה אף בתוך החצר הקטנה, ואסור לקרוא קריאת שמע כשיש צואה במקום. ואילו <strong>צואה בקטנה — מותר לקרות קריאת שמע בגדולה.</strong>
 <strong>אמר להו</strong> <small>[להם]</small> <strong>אביי: אם כן, מצינו מחיצה לאיסור.</strong> שלפי הגדרות אלה נמצא שפעמים המחיצה עצמה גורמת לאסור דברים אשר בלי מחיצה היו נחשבים מרוחקים זה מזה. והדבר אינו מתקבל על הדעת! <strong>שאילמלי אין מחיצה</strong> בין החצירות כלל ולא היו מובדלות והיו גפנים באחת מהן, דיו ש<strong>מרחיק ארבע אמות</strong> מן הגפנים <strong>וזורע, ואילו השתא</strong> <small>[עכשיו]</small> <strong>אסורה!</strong>
 <strong>אמר ליה</strong> <small>[לו]</small> <strong>ר' זירא לאביי:</strong> וכי <strong>לא מצינו מחיצה לאיסור?! והא תנן</strong> <small>[והרי שנינו</small> במשנה<small>]:</small> <strong>חצר גדולה שנפרצה לקטנה — גדולה מותרת וקטנה אסורה, מפני שהיא כפתחה של גדולה.</strong>
 <strong>ואילו השוה את גיפופיה</strong> כלומר אילו היה עושה מחיצות בתוך החצר הגדולה שלא תבלוט עוד מן החצר הקטנה הרי <strong>גדולה נמי</strong> <small>[גם כן]</small> <strong>אסורה!</strong> ונמצא כי על ידי בנין מחיצות נוספות אלה מוסיף איסור!
 <strong>אמר ליה</strong> <small>[לו]</small> שאין להשוות, שכן <strong>התם</strong> <small>[שם]</small> תוספת זו שהוא עושה בחצר ומיישר את הגיפופים אינה נתפסת כעשיית מחיצה אלא להיפך <strong>סילוק מחיצות הוא,</strong> שהרי מחיצות אלה נועדו רק לבטל את המחיצות הקודמות ואין הן עצמן משמשות גבול וחציצה בין שני מקומות.
 <strong>אמר ליה</strong> <small>[לו]</small> <strong>רבא לאביי: ולא מצינו מחיצה לאיסור? והא איתמר</strong> <small>[והרי נאמר]</small> שנחלקו אמוראים בבעיה:
## דף צג.
 <strong>סיכך</strong> (הניח סכך) <strong>על גבי אכסדרה</strong> (מרפסת) <strong>שיש לה פצימין,</strong> שיש לה שתי דפנות כהילכתן האחת כנגד השניה, ואילו בשני הצדדים האחרים הפתוחים קבועות בזוויותיהם קורות המחזיקות את האכסדרה, ונעשות כעין פצימים = מזוזות, ונחשבות כסותמות את שני הקירות האחרים — הרי זו <strong>כשירה</strong> לסוכה. <strong>ואילו השוה פצימיה</strong> שעשה את המחיצות בתוך האכסדרה, לפנים מן הקורות — <strong>פסולה.</strong> משמע שעשיית המחיצה, היא עצמה אוסרת!
 <strong>אמר ליה</strong> <small>[לו]</small> <strong>אביי: לדידי</strong> <small>[לשיטתי]</small> לענין אכסדרה, אף בכגון זה הסוכה <strong>כשירה,</strong> אלא אפילו <strong>לדידך</strong> <small>[לשיטתך]</small> <strong>סילוק מחיצות היא,</strong> שהשואת הפצימין אינה אוסרת את הסוכה משום עשיית מחיצות בכלל, אלא משום שהיא מבטלת את המחיצות החיצונות של הסוכה.
 <strong>אמר ליה</strong> <small>[לו]</small> <strong>רבה בר רב חנן לאביי: ולא מצינו מחיצה לאיסור? והתניא</strong> <small>[והרי שנינו</small> בברייתא<small>]:</small> <strong>בית שחציו מקורה</strong> (בתקרה) <strong>וחציו אינו מקורה, גפנים כאן</strong> בחלק הבית שתחת הקירוי — <strong>מותר לזרוע כאן,</strong> בחלקו השני המגולה. שאנו אומרים כי קצה התקרה נחשב כיורד ויוצר מחיצה עד למטה בין חלקי הבית.
 <strong>ואילו השוה את קירויו</strong> שהשלים את התקרה על פני כל הבית כולו — <strong>אסור.</strong> הרי שעשיית מחיצה (ובמקרה שלנו — גג) היא עצמה אוסרת! <strong>אמר ליה</strong> <small>[לו]:</small> אף <strong>התם</strong> <small>[שם]</small> <strong>סילוק מחיצות הוא,</strong> שאין הכל נאסר בשל הקירוי אלא בשל ביטול המחיצה המדומה.
 <strong>שלח ליה</strong> <small>[לו]</small> <strong>רבא לאביי ביד רב שמעיה בר זעירא</strong> הוכחה אחרת באותו ענין: וכי <strong>לא מצינו מחיצה לאיסור? והתניא</strong> <small>[והרי שנינו</small> בברייתא<small>]</small> <strong>יש במחיצות הכרם</strong> לענין כלאים צד <strong>להקל</strong> וצד <strong>להחמיר, כיצד? כרם הנטוע עד עיקר</strong> (בסיס) <strong>המחיצה — זורע מעיקר מחיצה ואילך</strong> מן הצד השני. <strong>שאילו אין שם מחיצה</strong> היה צריך להיות <strong>מרחיק ארבע אמות וזורע, וזה הוא מחיצות הכרם להקל.</strong>
 <strong>ולהחמיר כיצד? היה</strong> הכרם <strong>משוך</strong> (מרוחק) <strong>מן הכותל אחת עשרה אמה — לא יביא זרע לשם</strong> בין הכרם לכותל ויזרענו, <strong>שאילמלי אין מחיצה,</strong> דיו ש<strong>מרחיק ארבע אמות</strong> מן הגפנים <strong>וזורע. וזוהי מחיצות הכרם להחמיר.</strong> הרי שיש מחיצה לאיסור!
 <strong>אמר ליה</strong> <small>[לו]:</small> <strong>וליטעמיך</strong> <small>[ולטעמך,</small> לסברתך<small>]</small> שאתה סבור שיש כאן קושיה, <strong>אותבן ממתניתין</strong> <small>[הקשה עלי ממשנה]</small> ולא מברייתא בלבד, <strong>דתנן</strong> <small>[ש</small>הרי <small>שנינו</small> במשנה<small>]:</small> <strong>קרחת הכרם</strong> מתי נחשבת היא גדולה מספיק כדי להתיר לזרוע בה בריחוק ארבע אמות מן הגפנים? <strong>בית שמאי אומרים: עשרים וארבע אמות, ובית הלל אומרים: שש עשרה אמה. מחול הכרם</strong> כלומר, המקום הפנוי שבין שורות הגפנים לגדר הכרם, <strong>בית שמאי אומרים שש עשרה אמה, ובית הלל אומרים שתים עשרה אמה.</strong>
 <strong>ואיזו היא קרחת הכרם — כרם שחרב אמצעיתו. אם אין שם שש עשרה אמה — לא יביא זרע לשם, היו שם שש עשרה אמה — נותן לו כדי עבודתו</strong> כדי המרחק הנחוץ לעיבודו של הכרם מסביב, <strong>וזורע</strong> לו <strong>את המותר,</strong> והוא ארבע אמות.
 <strong>ואי זו היא מחול הכרם — בין הכרם לגדר. שאם אין שם שתים עשרה אמה — לא יביא זרע לשם,</strong> ואם <strong>היו שם שתים עשרה אמה — נותן לו כדי עבודתו וזורע את המותר.</strong> והרי אם לא היתה מחיצה לכרם היה מרחיק ארבע אמות בלבד ונמצאת מחיצה גורמת לאיסור!
 <strong>אלא</strong> משום מה אין אתה מביא ראיה משם — <strong>התם לאו היינו טעמא</strong> <small>[שם האם לא זה הטעם]</small> ש<strong>כל ארבע אמות לגבי כרם, עבודת הכרם</strong> ונחוצות לשם עיבודו, ולכך נחשבות כאילו הן חלק ממש מהכרם. וכן ארבע אמות <strong>לגבי</strong> <small>[סמוך]</small> ל<strong>גדר, כיון</strong> ש<strong>לא מזדרען</strong> <small>[</small>ניתנות <small>להזרע]</small> מפני שלימות הכותל — <strong>אפקורי מפקר להו</strong> <small>[מפקיר אותם].</small> <strong>דביני ביני</strong> <small>[שבינתיים],</small> <strong>אי איכא</strong> <small>[אם יש]</small> <strong>ארבע</strong> אמות — <strong>חשיבן</strong> <small>[חשובות הן],</small> <strong>ואי</strong> <small>[ואם]</small> <strong>לא — לא חשיבן</strong> <small>[חשובות]</small> ובטילות לגבי השאר, ואין זורעים שם. לכן נמצא שהחומרה אינה באה משום שהמחיצה אוסרת, אלא משום שהיא מכבידה ממש על העיבוד החקלאי, אבל אין איסור בא משום המחיצה.
 <big>א</big> <strong>אמר רב יהודה: שלשה קרפיפות זה בצד זה, ושנים החיצונים מגופפים</strong> שהם רחבים יותר מן האמצעי ונמצא שיש להם מקצת מחיצות מצידי הפירצה שביניהם. <strong>והאמצעי אינו מגופף,</strong> שאין לו מחיצות בינו לבין האחרות שהרי הוא צר מהם, <strong>ויחיד בזה ויחיד בזה — נעשה כשיירא ונותנין להן כל צורכן ודאי.</strong> כלומר שיכולים להשתמש בו אפילו הוא גדול מאד, כפי שהלכה בשיירה שיש בה שלושה אנשים, שכל שטח שהקיפוהו מחיצות — מותר להם להשתמש ולטלטל בכולו.
 היה <strong>אמצעי מגופף ושנים החיצונים אינן מגופפין,</strong> שהם צרים ממנו ופרוצים בכל רחבם אליו, <strong>ויחיד בזה ויחיד בזה — אין נותנין להם אלא בית שש</strong> סאים כפי שעושים ליחידים בשדה, שאין מתירים להם להשתמש אלא בשטח כדי בית סאתיים בלבד. וטעם ההבדל — שכיון שהקרפף האמצעי גדול, הרי לפי העקרון שהזכרנו, דיורו (כח דירתו) של האמצעי בצדדים ולא להיפך, ואין איפוא שלושה אנשים יחד.
 <strong>איבעיא להו</strong> <small>[נשאלה להם</small> ללומדים<small>]:</small> כאשר היה האמצעי מוקף, והיה <strong>אחד בזה ואחד בזה ושנים באמצעי מהו?</strong> האם נאמר <strong>אי להכא נפקי — תלתא הוו</strong> <small>[אם לכאן</small> לצד קרפף זה <small>יוצאים</small> השנים — הרי <small>שלושה הם</small> במקום אחד<small>],</small> <strong>ואי להכא נפקי — תלתא הוו</strong> <small>[אם לכאן יוצאים —</small> <small>שלושה הם],</small> <strong>וכיון שלגבי שני הצדדים גם יחד הרי הם כששה, ולששה נותנים כל צרכם.</strong>
 <strong>או דילמא</strong> <small>[שמא]</small> נחשב את הדבר כך: <strong>חד להכא נפיק, וחד להכא נפיק</strong> <small>[אחד יוצא לכאן, ואחד יוצא לכאן]</small> ובכל קרפף מצויים רק שנים, ולשנים אין נותנים אלא כשיעור בית סאתיים לאחד.
 <strong>ואם תימצי</strong> <small>[תרצה]</small> <strong>לומר</strong> אם תקבל את השיטה כי <strong>חד להכא נפיק וחד להכא נפיק</strong> <small>[אחד לכאן יוצא ואחד לכאן יוצא],</small> אם היו <strong>שנים בזה ושנים בזה ואחד באמצעי מהו?</strong> האם נאמר: <strong>הכא</strong> <small>[כאן]</small> <strong>ודאי, אי להכא נפיק — תלתא הוו, ואי להכא נפיק — תלתא הוו</strong> <small>[אם לכאן יוצא —</small> <small>שלושה הם, ואם לכאן יוצא —</small> <small>שלושה הם]</small> ובכל צד יש לנו מקום להיתר. <strong>או דילמא</strong> <small>[שמא]</small> נאמר שיש כאן ספק<small>,</small> <strong>אימר להכא נפיק, ואימר להכא נפיק</strong> <small>[אמור</small> אולי <small>לכאן יוצא, ואמור שלכאן יוצא],</small> וכיון שאין ודאות בדבר נאסור מספק.
 בעיות אלו לא נפתרו עקרונית, ואולם <strong>הילכתא</strong> <small>[ההלכה]</small> המוסכמת היא כי <strong>בעיין לקולא</strong> <small>[בעיותינו </small>אלה<small> להקל]</small> ולמעשה מקילים ומתירים בכל אלה.
 <big>ב</big> <strong>אמר רב חסדא:</strong>
## דף צג:
 <strong>גידוד חמשה</strong> כלומר, הבדל גובה של חמישה טפחים שבין שני מקומות, שהאחד צר מחבירו וניכרים מחיצותיו בתוכו, <strong>ו</strong>הוסיפו לו עוד <strong>מחיצה חמשה</strong> טפחים <strong>— אין מצטרפין</strong> לעשרה טפחים, להיות נדון כרשות לעצמה <strong>עד שיהא</strong> גובה עשרה טפחים <strong>או כולו בגידוד או כולו במחיצה.</strong>
 <strong>מיתיבי</strong> <small>[מקשים]</small> על כך ממה ששנינו: <strong>שתי חצירות זו למעלה מזו ועליונה גבוהה מן התחתונה עשרה טפחים, או שיש בה גידוד חמשה ומחיצה חמשה</strong> — הרי הן נחשבות מובדלות זו מזו, <strong>ומערבין שנים</strong> בכל חצר לחוד, <strong>ואין מערבין אחד.</strong> ואם היה הגובה <strong>פחות מכאן — מערבין אחד, ואין מערבין שנים!</strong>
 <strong>אמר רב: מודה רב חסדא ב</strong>חצר ה<strong>תחתונה, הואיל ורואה פני עשרה,</strong> שהרי מצידה יש מחיצה גמורה של עשרה טפחים. ומקשים: <strong>אי הכי</strong> <small>[אם כך],</small> הרי לשיטה זו נאמר: <strong>תחתונה</strong> שמבחינתה יש מחיצה ניכרת — <strong>תערב שנים</strong> (לבדה) <strong>ולא תערב אחד, עליונה — לא תערב לא אחד ולא שנים,</strong> שהרי איננה יכולה לערב לעצמה, שכן היא פרוצה לתחתונה. ואף לא לערב יחד, שהתחתונה מובדלת ממנה.
 <strong>אמר רבה בר עולא: כגון שהיתה</strong> חצר <strong>עליונה מגופפת</strong> במחיצה גמורה <strong>עד עשר אמות,</strong> ובאותן עשר אמות שהן כעין פתח, מצוי אותו גידוד בן חמישה טפחים שהשלים את גובה המחיצה לעשרה טפחים. ולכן לגבי העליונה נחשב הדבר כמחיצה שיש בה פתח, וכל אחת מערבת לעצמה ומותרת.
 ומקשים: <strong>אי הכי</strong> <small>[אם כך],</small> <strong>אימא סיפא</strong> <small>[אמור את סוף</small> אותה ברייתא<small>]:</small> <strong>פחות מכאן — מערבין אחד ואין מערבין שנים,</strong> והרי לפי ההסבר שאמרנו שיש מחיצה גבוהה עשרה בין החצירות ובאמצעה כעין פתח, במקרה זה <strong>אי בעיא</strong> <small>[אם תרצה] —</small> <strong>חד</strong> <small>[אחד]</small> <strong>תערב, אי בעיא</strong> <small>[אם תרצה] —</small> <strong>תרי</strong> <small>[שנים]</small> <strong>תערב,</strong> כדין שתי חצירות שיש פתח ביניהן!
 <strong>אמר רבה בריה</strong> <small>[בנו]</small> של <strong>רבא: כגון שנפרצה</strong> החצר <strong>התחתונה במלואה לעליונה,</strong> שאותן עשר אמות פתוחות הן כל מלוא רוחבה של החצר התחתונה, ולכן לגבי אותה חצר הריהי פרוצה במלואה לחצר האחרת, ולכן התחתונה אסורה.
 ומקשים: <strong>אי הכי</strong> <small>[אם כך],</small> החצר ה<strong>תחתונה,</strong> עירוב <strong>חד</strong> <small>[אחד]</small> <strong>תערב</strong> ביחד עם העליונה, <strong>תרי</strong> <small>[שנים]</small> <strong>לא תערב</strong> שאינה יכולה לערב לעצמה, <strong>עליונה אי בעיא</strong> <small>[אם תרצה] —</small> <strong>תרי</strong> <small>[שנים]</small> <strong>תערב, אי בעיא</strong> <small>[אם תרצה] —</small> <strong>חד</strong> <small>[אחד]</small> <strong>תערב.</strong>
 ומשיבים: <strong>אין הכי נמי</strong> <small>[כן, כך הוא גם כן]</small> הדין. <strong>וכי קתני</strong> <small>[וכאשר שנינו]</small> <strong>"פחות מכאן מערבין אחד ואין מערבין שנים"</strong> יש להבין שדבר זה לא לשתי החצירות נאמר, אלא על החצר ה<strong>תחתונה</strong> בלבד נאמר.
 <strong>דרש מרימר: גידוד חמשה ומחיצה חמשה</strong> מעליו <small>—</small> <strong>מצטרפין. אשכחיה</strong> <small>[מצא אותו]</small> <strong>רבינא לרב אחא בריה</strong> <small>[בנו]</small> של <strong>רבא, אמר ליה</strong> <small>[לו]:</small> <strong>תני מר מידי</strong> <small>[</small>האם <small>שנה אדוני משהו]</small> <strong>במחיצה</strong> כגון זו להתיר או לאסור? <strong>אמר ליה</strong> <small>[לו]:</small> <strong>לא. והלכתא</strong> <small>[והלכה]</small> נפסקה בדבר: <strong>גידוד חמשה ומחיצה חמשה — מצטרפין.</strong>
 <big>א</big> <strong>בעי</strong> <small>[שאל]</small> <strong>רב הושעיא: דיורין הבאין בשבת,</strong> כלומר שנוספו בשבת במקום. כגון שנהרסו מחיצות שבין שני חצירות ונחשב כאילו נוספו לפתע דיירים חדשים, ואילו היו מבעוד יום היו אוסרים, <strong>מהו שיאסרו</strong> בתוך יום השבת?
 <strong>אמר רב חסדא: תא שמע</strong> <small>[בוא</small> ו<small>שמע]</small> פתרון לשאלה זו, ששנינו: <strong>חצר גדולה שנפרצה לקטנה — הגדולה מותרת, והקטנה אסורה, מפני שהיא כפתחה של גדולה.</strong> משמע שגם אם נפרצה בשבת עצמה, נאסרת החצר הקטנה. <strong>אמר רבה: אימר</strong> <small>[אמור]</small> ש<strong>מבעוד יום נפרצה,</strong> אבל אם אירע דבר זה בשבת אין אוסרים.
 <strong>אמר ליה</strong> <small>[לו]</small> <strong>אביי: לא תימא מר "אימר"</strong> <small>[אל תאמר אדוני "אמור"]</small> שמשמעו: שמא כך יש לפרש, <strong>אלא</strong> פירוש זה הוא ש<strong>ודאי מבעוד יום נפרצה. דהא מר</strong> <small>[שהרי אדוני]</small> <strong>הוא</strong> ש<strong>אמר בעי מיניה</strong> <small>[שאלתי ממנו,</small> מאת<small>]</small> <strong>רב הונא ובעי מיניה</strong> <small>[ושאלתי ממנו,</small> מאת<small>]</small> <strong>רב יהודה: עירב דרך הפתח, ונסתם הפתח</strong> בשבת. <strong>עירב דרך חלון, ונסתם החלון</strong> בשבת, <strong>מהו</strong> לטלטל ביניהם דרך חריצים שנשארו? <strong>ואמר לי: שבת, כיון שהותרה — הותרה.</strong> ולפי עקרון זה פריצת מחיצה ביום השבת, אף שמוסיפה דיורים — אין לאסור מה שהותר כבר עם כניסת השבת.
 <big>ב</big> <strong>אתמר</strong> <small>[נאמר]</small> שנחלקו אמוראים בדבר <strong>כותל שבין שתי חצירות</strong> שלא עירבו ביניהן <strong>שנפל</strong> בשבת, <strong>רב אמר: אין מטלטלין בו</strong> בכל השטח כולו <strong>אלא בארבע אמות,</strong> ששתי החצירות אוסרות זו על זו, משום שלא עירבו יחד. ולא קבל רב את השיטה ששבת כיון שהותרה הותרה.
 <strong>ושמואל אמר:</strong>
## דף צד.
 <strong>זה מטלטל עד עיקר</strong> (יסוד) <strong>מחיצה</strong> שהיתה, <strong>וזה מטלטל עד עיקר מחיצה,</strong> שלדעתו שבת כיון שהותרה הותרה.
 ומעירים: <strong>והא</strong> <small>[ו</small>דבר <small>זה]</small> של <strong>רב — לאו</strong> <small>[לא]</small> <strong>בפירוש אתמר</strong> <small>[נאמר],</small> <strong>אלא מכללא אתמר</strong> <small>[מכלל</small> הדברים <small>נאמר],</small> שמתוך דבריו הסקנו שכך הוא סבור. שכך היה מעשה ש<strong>רב ושמואל הוו יתבי בההוא</strong> <small>[היו יושבים באותה,</small> באיזו<small>]</small> <strong>חצר, נפל גודא דביני ביני</strong> <small>[הכותל שבינתיים,</small> שבין שתי החצירות<small>],</small> <strong>אמר להו</strong> <small>[להם]</small> <strong>שמואל: שקולו גלימא, נגידו</strong> <small>[קחו גלימה,</small> ו<small>תלו]</small> <strong>בה,</strong> שתהא כמחיצה.
 <strong>אהדרינהו</strong> <small>[החזיר]</small> <strong>רב לאפיה</strong> <small>[את פניו],</small> להראות שאין דעתו נוחה מדברי שמואל ואסור לדעתו לטלטל את הגלימה באותה חצר. <strong>אמר להו</strong> <small>[להם]</small> <strong>שמואל</strong> בבדיחות הדעת: <strong>אי קפיד</strong> <small>[אם מקפיד]</small> <strong>אבא</strong> (רב), <strong>שקולו הימניה וקטרו</strong> <small>[קחו</small> את <small>אבנטו</small> ו<small>קשרו]</small> <strong>בה</strong> בגלימה, שתהא כמחיצה שלימה.
 ושואלים: <strong>ולשמואל למה לי הא</strong> <small>[זאת]</small> לשם מה הוצרך לגלימה? והרי הוא עצמו <strong>אמר: זה מטלטל עד עיקר מחיצה וזה מטלטל עד עיקר מחיצה!</strong>
 ומשיבים: <strong>שמואל עביד לצניעותא בעלמא</strong> <small>[עשה</small> זאת <small>ל</small>שם <small>צניעות בלבד]</small> שרצה שלא יראו בני החצר האחרת מה נעשה בחצר זו, ולא לצורך היתר טלטול.
 ושואלים: <strong>ורב, אי סבירא ליה דאסיר</strong> <small>[אם סבור הוא שאסור] —</small> <strong>לימא ליה</strong> <small>[שיאמר לו</small> בפירוש<small>]!</small> ומשיבים: <strong>אתריה</strong> <small>[מקומו]</small> של <strong>שמואל הוה</strong> <small>[היה],</small> ולא רצה רב לחלוק על שמואל באיזור שיפוטו, ששם עליו לקבל את דעת חכם העיר.
 ושואלים: <strong>אי הכי, מאי טעמא אהדרינהו לאפיה</strong> <small>[אם כך, מה טעם החזיר פניו]</small> והרי למעשה הוא צריך לציית לדברי חכם העיר במקומו. ומשיבים: ש<strong>לא נימרו</strong> <small>[יאמרו]</small> הרואים ש<strong>כשמואל סבירא ליה, והדר ביה משמעתיה</strong> <small>[הוא סבור, וחזר בו מהלכתו]</small> ומסברתו בנושא זה.
 <big>א משנה</big> <strong>חצר שנפרצה לרשות הרבים</strong> פירצה גדולה שאינה יכולה עוד להיחשב כפתח, <strong>המכניס מתוכה לרשות היחיד או מרשות היחיד לתוכה — חייב,</strong> ששוב אין זו רשות היחיד ובטלה לרשות הרבים, אלו <strong>דברי ר' אליעזר.</strong>
 <strong>וחכמים אומרים:</strong> אם טלטל <strong>מתוכה לרשות הרבים או מרשות הרבים לתוכה — פטור, מפני שהיא ככרמלית,</strong> שאמנם בטילה מתורת רשות יחיד, אך לא נעשתה על ידי כך כרשות הרבים גמורה.
 <big>ב גמרא</big> ושואלים: <strong>ור' אליעזר,</strong> וכי <strong>משום</strong> ש<strong>נפרצה</strong> החצר <strong>לרשות הרבים הויא</strong> <small>[נהייתה]</small> <strong>לה רשות הרבים?!</strong> ומשיבים: <strong>אין</strong> <small>[כן],</small> <strong>ר' אליעזר</strong> הולך בענין זה <strong>לטעמיה</strong> <small>[לשיטתו]</small>
 <strong>דתניא</strong> <small>[ש</small>הרי <small>שנינו</small> בברייתא<small>],</small> <strong>ר' יהודה אומר משום</strong> <small>[בשם]</small> <strong>ר' אליעזר: רבים שבררו דרך לעצמם,</strong> בתוך שדה או בין השדות, <strong>מה שבררו בררו.</strong> ואין רשות לסלקם משם אף שהמקום שייך ליחיד. ואם כן אף כאן כיון שנפרצה מחיצת החצר והרבים יכולים להיכנס — הריהו נעשית כרשות הרבים.
 ותוהים: <strong>איני</strong> <small>[וכי כן הוא]?!</small> <strong>והאמר</strong> <small>[והרי אמר]</small> <strong>רב גידל אמר רב: והוא שאבדה להן דרך באותו שדה.</strong> כלומר שאין מרשים לרבים לכבוש לעצמם דרך בכל מקום, ושם מדובר רק במקרה שהיתה פעם דרך הרבים בשדה זה ומסיבה כלשהי יצאה מכלל שימוש, שאז יכולים הרבים לשוב לברור להם דרך באותו שדה.
 <strong>וכי תימא: הכא נמי</strong> <small>[ואם תאמר: כאן גם כן</small> מדובר<small>]</small> <strong>כגון שאבדה להם</strong> לרבים <strong>דרך באותה חצר, והאמר</strong> <small>[והרי אמר]</small> <strong>ר' חנינא: עד מקום מחיצה מחלוקת,</strong> כלומר שחלקו ר' אליעזר וחכמים על כל החצר כולה ולא רק בקטע קטן ממנה על חלקה החיצון שאילו היתה בו דרך לרבים.
 ודוחים, <strong>אימא</strong> <small>[אמור]:</small> <strong>על מקום מחיצה מחלוקת</strong> שהמחלוקת אינה על גוף החצר אלא רק על המקום שהיתה בו המחיצה, ששם ייתכן שעברה פעם דרך הרבים.
 <strong>ואיבעית אימא</strong> <small>[ואם תרצה אמור]</small> הסבר אחר למחלוקת במשנתנו, כאן <strong>בצידי רשות הרבים קמיפלגי</strong> <small>[חולקים],</small> ש<strong>ר' אליעזר סבר: צידי רשות הרבים — כרשות הרבים דמו</strong> <small>[נחשבים]</small> שכל הסמוך לרשות הרבים בטל אליה, וכן הוא במקום המחיצה שנפרצה וסמוך לרשות הרבים, <strong>ורבנן סברי</strong> <small>[וחכמים סבורים]</small> <strong>צידי רשות הרבים — לאו</strong> <small>[לא]</small> <strong>כרשות הרבים דמו</strong> <small>[נחשבים].</small>
 ושואלים: אם כן, <strong>וליפלוג</strong> <small>[ושיחלקו]</small> <strong>בצידי רשות הרבים בעלמא</strong> <small>[בכלל],</small> ומדוע רק במקרה מיוחד זה? ומשיבים: <strong>אי איפליגו</strong> <small>[אם היו נחלקים]</small> <strong>בצידי רשות הרבים בעלמא</strong> <small>[בכלל],</small> <strong>הוה אמרינן</strong> <small>[היינו אומרים]:</small> <strong>כי פליגי רבנן עליה</strong> <small>[כאשר נחלקו חכמים עליו]</small> על <strong>ר' אליעזר — הני מילי היכא דאיכא חיפופי</strong> <small>[דברים אלה</small> אמורים <small>במקום שיש יתדות</small> בצידי הבתים<small>]</small> המפריעות להשתמש בצידי רשות הרבים, <strong>אבל היכא דליכא חיפופי</strong> <small>[במקום שאין יתדות</small> כאלה<small>]</small> <strong>אימא מודו ליה</strong> <small>[אמור</small> ש<small>מודים לו],</small> ועל כן <strong>קא משמע לן</strong> <small>[השמיע לנו]</small> שנחלקו בכל מקרה.
 ומקשים: <strong>והא</strong> <small>[והרי]</small> <strong>"מתוכה" קאמר</strong> <small>[הוא אומר],</small> שבמשנה שנינו "הכניס מתוכה לרשות היחיד", ומשמעות לשון זו שהכוונה לא רק סמוך לרשות הרבים אלא אפילו בכל חלקי החצר, שכולה נחשבת כרשות הרבים!
 ומשיבים: <strong>איידי דאמור רבנן</strong> <small>[כיון שאמרו חכמים]</small> <strong>"מתוכה", אמר איהו נמי</strong> <small>[אמר הוא גם כן]</small> <strong>"מתוכה",</strong> אבל אין לדייק בדבריו, וכוונתו רק לחלק הסמוך לרשות הרבים.
 ומקשים: אם כן, <strong>ורבנן</strong> <small>[וחכמים]</small> כיצד נבין את דבריהם? הרי <strong>אמר ר' אליעזר צידי רשות הרבים</strong> דינם כרשות הרבים, <strong>ומהדרו ליה אינהו</strong> <small>[ומשיבים הם לו]</small> בענין <strong>"מתוכה"</strong> של החצר, והרי אין תשובתם ממין הטענה כלל!
 ומשיבים: <strong>הכי קאמרי ליה רבנן</strong> <small>[כך אומרים לו חכמים]</small> <strong>לר' אליעזר,</strong> וזו כוונתם: <strong>מי לא קא מודית לן</strong> <small>[האם אינך מודה לנו]</small> <strong>היכא</strong> <small>[היכן,</small> אם<small>]</small> <strong>טלטל מתוכה לרשות הרבים, ומרשות הרבים לתוכה</strong> שהוא <strong>פטור מפני שהיא כרמלית,</strong> אם כן <strong>צידי</strong> רשות הרבים <strong>נמי לא שנא</strong> <small>[גם כן אינו שונה],</small> ומסתבר שדינם ככרמלית.
 <strong>ור' אליעזר</strong> מה משיב הוא על טענה זו? <strong>התם</strong> <small>[שם]</small> בצידי הדרך <strong>לא קא דרסי לה</strong> <small>[אין דורסים אותה]</small> <strong>רבים, הכא</strong> <small>[כאן]</small> <strong>קא דרסי לה</strong> <small>[דורסים אותה]</small> <strong>רבים,</strong> ולכן דינה כרשות הרבים לכל דבר.
 <big>ג משנה</big> <strong>חצר שנפרצה</strong> בשבת <strong>לרשות הרבים משתי רוחותיה, וכן בית שנפרץ</strong> בשבת <strong>משתי רוחותיו, וכן מבוי שנטלו קורותיו או לחייו בשבת — מותרים באותו שבת, ואסורים לעתיד לבא</strong> (לשבת אחרת), אלו <strong>דברי ר' יהודה.</strong>
 <strong>ר' יוסי אומר:</strong> אי אפשר לומר כן, ש<strong>אם מותרין לאותו שבת,</strong> יהיו <strong>מותרין לעתיד לבא, ואם אסורין לעתיד לבא — אסורין</strong> אף <strong>לאותו שבת.</strong>
 <big>ד גמרא</big> שואלים: <strong>במאי עסקינן</strong> <small>[במה עוסקים אנו],</small> <strong>אילימא</strong> <small>[אם תאמר]</small> שהיתה הפירצה רחבה עד <strong>עשר</strong> אמות, אם כן <strong>מאי שנא</strong> <small>[מה שונה]</small> כשהיתה הפירצה <strong>מרוח אחת — דאמר פיתחא</strong> <small>[שאומר</small> אתה <small>פתח]</small> <strong>הוא,</strong> ולא פירצה, ועדיין מותר בטלטול, אף אם נפרצה <strong>משתי רוחות</strong> האחת כנגד השניה <strong>נמי פיתחא</strong> <small>[גם כן פתח]</small> <strong>הוא</strong> ויהיו לחצר זו פתחים משני צידיה! <strong>אלא</strong> ודאי יש לפרש נפרצה <strong>ביתר מעשר, אי הכי</strong> <small>[אם כך],</small> <strong>אפילו מרוח אחת נמי</strong> <small>[גם כן]</small> הפירצה מבטלת את כל המחיצות!
 <strong>אמר רב: לעולם</strong> תפרש שהיתה הפירצה <strong>בעשר</strong> אמות או פחות מכן,
## דף צד:
 <strong>וכגון שנפרצה</strong> החצר <strong>בקרן זוית,</strong> וממילא היתה זו פירצה בשתי רוחות. ואף שהיא בעשר אמות אין לומר שפירצה זו פתח היא, <strong>דפיתחא</strong> <small>[שפתח]</small> <strong>בקרן זוית לא עבדי אינשי</strong> <small>[עושים אנשים],</small> וניכר לכול שהיא פירצה, והריהי מבטלת את דין המחיצה.
 <big>א</big> שנינו במשנה: <strong>"וכן בית שנפרץ משתי רוחותיו".</strong> ותוהים: <strong>מאי שנא</strong> <small>[</small>ב<small>מה שונה]</small> אם נפרץ הבית רק <strong>מרוח אחת דאמרינן</strong> <small>[שאומרים אנו]:</small> <strong>פי תקרה</strong> (קצה התקרה) נחשב כ<strong>יורד וסותם,</strong> וכאילו היתה שם מחיצה. ואם כן, אם נפרץ <strong>משתי רוחות נמי לימא</strong> <small>[נאמר גם כן]:</small> <strong>פי תקרה יורד וסותם!</strong>
 ומשיבים, <strong>אמרי דבי</strong> <small>[אמרו בני בית</small> מדרשו<small>]</small> של <strong>רב משמיה</strong> <small>[משמו]</small> של <strong>רב: כגון שנפרץ</strong> הבית <strong>בקרן זוית. ו</strong>עוד, כש<strong>קירויו</strong> של הבית <strong>באלכסון, דליכא</strong> <small>[ש</small>אז <small>אין</small> לומר<small>]</small> ש<strong>פי תקרה יורד וסותם,</strong> שכן קירוי אלכסוני אינו נראה כיוצר מחיצה. עד כאן שיטת רב בפירוש המשנה.
 <strong>ושמואל אמר</strong> שמה ששנינו "נפרץ" הכונה היא: <strong>אפילו ביתר מעשר.</strong> ותוהים: <strong>אי הכי</strong> <small>[אם כך]</small> מדוע דוקא בנפרץ משתי רוחותיו? <strong>מרוח אחת נמי</strong> <small>[גם כן]</small> יהא אסור!
 ומשיבים: <strong>משום בית.</strong> כלומר, לענין חצר גם אם היתה פירצתה מרוח אחת הוא הדין, אבל השתמשה המשנה בסגנון זה משום שרצתה ללמדנו גם דין הבית, ובו הפירצה היא משתי רוחות דוקא, שהרי ברוח אחת אומרים פי תקרה יורד וסותם.
 ושואלים: <strong>ובית גופיה תקשי</strong> <small>[עצמו יהיה קשה]</small> להסבר זה; <strong>מאי שנא</strong> <small>[</small>ב<small>מה שונה]</small> <strong>מרוח אחת, דאמרינן</strong> <small>[שאומרים אנו]</small> <strong>פי תקרה יורד וסותם,</strong> ואין הבית נחשב כפרוץ, <strong>משתי רוחות נמי נימא</strong> <small>[גם כן נאמר]</small> <strong>פי תקרה יורד וסותם!</strong>
 <strong>ותו</strong> <small>[ועוד]</small> אפשר להקשות: <strong>מי אית ליה</strong> <small>[האם יש לו]</small> <strong>לשמואל</strong> לשיטתו <strong>פי תקרה יורד וסותם? והא אתמר</strong> <small>[והרי נאמר]</small> שנחלקו בבעיה של <strong>אכסדרה בבקעה,</strong> ש<strong>רב אמר: מותר לטלטל בכולה</strong> שלדעתו פי תקרה של אכסדרה יורד וסותם, <strong>ושמואל אמר: אין מטלטלין בה אלא בארבע אמות,</strong> הרי שלדבריו אין אומרים פי תקרה יורד וסותם!
 ומשיבים: <strong>הא</strong> <small>[</small>קושיה אחרונה <small>זו]</small> <strong>לא קשיא</strong> <small>[קשה],</small> <strong>כי לית ליה</strong> <small>[כאשר אין לו]</small> כשאינו מקבל את השיטה, שפי תקרה יורד וסותם כוונתו היא <strong>בארבע</strong> רוחות, שאין אומרים בכולן פי תקרה יורד וסותם, <strong>אבל בשלש</strong> רוחות בלבד ומחיצה רביעית כתיקונה, הרי <strong>אית ליה</strong> <small>[יש לו]</small> פי תקרה מועיל לרוחות אחרות.
 ומעירים: <strong>מכל מקום קשיא</strong> <small>[קשה]</small> שהרי אף אם פתרנו את הסתירה בעצם שיטת שמואל, את הבעיה בדבר שתי רוחות שאין אומרים בהם פי תקרה יורד וסותם לא תירצנו!
 ומשיבים: <strong>כדאמרי בי</strong> <small>[כמו שאמרו</small> בני <small>בית</small> מדרשו<small>]</small> של <strong>רב משמיה</strong> <small>[משמו]</small> של <strong>רב: כגון שנפרץ בקרן זוית וקירויו באלכסון, הכא נמי</strong> <small>[כאן גם כן]</small> נפרש על פי שיטת שמואל במצב דומה, <strong>כגון שנפרץ בקרן זוית וקירויו בארבע</strong> שהקירוי אינו מעל לפירצה אלא במרחק מסויים מן הכותל, לפחות ארבעה טפחים בצורה לא ישרה, אלא באופן שנוצרים בקרן זווית זו עצמה ארבע זוויות חדשות הסמוכות זו לזו, שאז צריך לומר "פי תקרה יורד וסותם" מארבעה צדדים, ובכגון זה לא התיר שמואל.
 ומסבירים הטעם ש<strong>שמואל לא אמר כרב</strong> בפירוש המשנה, כי <strong>אלכסון לא קתני</strong> <small>[שנינו</small> כלל<small>]</small> והרי זהו עיקר בפירוש רב. <strong>ורב לא אמר כשמואל,</strong> ש<strong>אם כן</strong> גם אם נפרץ הקירוי מכמה צדדים באופן כזה <strong>הויא ליה</strong> <small>[הרי הוא</small> נעשה<small>]</small> כ<strong>אכסדרה, ורב לטעמיה</strong> <small>[לטעמו,</small> לשיטתו<small>]</small> ש<strong>אמר אכסדרה מותר לטלטל בכולה.</strong>
 <big>ב</big> כיון שדברי רב ושמואל שאמרנו קשורים במחלוקתם לענין אכסדרה, מביאים כאן אותה מחלוקת בשלימותה. <strong>דאיתמר</strong> <small>[שנאמר],</small> <strong>אכסדרה</strong> שהיתה מצויה <strong>בבקעה. רב אמר: מותר לטלטל</strong> באכסדרה <strong>כולה,</strong> שהיא נחשבת כסגורה. <strong>ושמואל אמר: אין מטלטלין בה אלא בארבע אמות,</strong> שאין לאכסדרה מחיצות גמורות והיא בטלה לבקעה ונעשית אף היא כרמלית כמותה.
 ומסבירים, <strong>רב אמר: מותר לטלטל בכולה,</strong> שלדעתו <strong>אמרינן</strong> <small>[אומרים אנו]</small> <strong>פי תקרה</strong> של אכסדרה <strong>יורד</strong> למטה <strong>וסותם,</strong> ויוצר כעין מחיצה. וכיון שיש קירוי לאכסדרה, הריהי ממילא כסתומה בדפנות מכל צד. <strong>ושמואל אמר: אין מטלטלין בה אלא בארבע אמות,</strong> כי <strong>לא אמרינן</strong> <small>[אומרים אנו]</small> <strong>פי תקרה יורד וסותם.</strong>
 ומפרטים: אם היה המקום הפתוח באכסדרה <strong>בעשר</strong> אמות בלבד — <strong>כולי עלמא</strong> <small>[הכל]</small> <strong>לא פליגי</strong> <small>[חלוקים]</small> שדינה כסגורה, שהרי אף פירצה בלתי מקורה של עשר אמות או פחות דינה כפתח ומותרת כולה בטלטול. <strong>כי פליגי</strong> <small>[כאשר נחלקו]</small> הרי זה — <strong>ביתר מעשר.</strong>
 <strong>ואיכא דאמרי</strong> <small>[ויש שאומרים]</small> לא כך, וסבורים כי <strong>ביתר</strong> מעשר — <strong>כולי עלמא</strong> <small>[הכל]</small> <strong>לא פליגי</strong> <small>[חלוקים]</small> שפירצה היא, ואין פי תקרה סותמה. <strong>כי פליגי</strong> <small>[כאשר נחלקו]</small> — הרי זה <strong>בעשר</strong> אמות או פחות.
 <strong>והא</strong> <small>[וזו]</small> ש<strong>אמר רב יהודה:</strong>
## דף צה.
 <strong>קורה</strong> המונחת על גבי יתידות שרוחבה <strong>ארבעה</strong> טפחים <strong>מתיר בחורבה</strong> הפרוצה לרשות הרבים, שפי הקורה נחשב כיורד עד למטה וסותם את הפירצה. <strong>ורב נחמן אמר רבה בר אבוה: קורה ארבעה</strong> טפחים <strong>מתיר במים</strong> כמחיצה. <strong>מני</strong> <small>[</small>כשיטת <small>מי הוא]?</small>
 ומסבירים: <strong>להך לישנא</strong> <small>[ללשון,</small> נוסחה<small>, זו]</small> <strong>שאמרת בעשר</strong> אמות <strong>לא פליגי</strong> <small>[נחלקו]</small> רב ושמואל, אם כך מדובר כאן <strong>ב</strong>קורה שאורכה <strong>עשר</strong> אמות, <strong>ו</strong>הלכה זו כ<strong>דברי הכל. להך לישנא</strong> <small>[ללשון,</small> נוסחה<small>, זו]</small> <strong>שאמרת בעשר</strong> אמות <strong>פליגי</strong> <small>[נחלקו],</small> תהא זו כשיטת <strong>רב</strong> בלבד.
 <big>א</big> מציעים: <strong>לימא</strong> <small>[האם נאמר]</small> כי <strong>אביי ורבא בפלוגתא</strong> <small>[במחלוקתם]</small> של <strong>רב ושמואל קמיפלגי</strong> <small>[נחלקו],</small> <strong>דאיתמר</strong> <small>[שנאמר]</small> שדנו בבעיה של מי ש<strong>סיכך על גבי אכסדרה שיש לה פצימין,</strong> כלומר עמודים היוצרים כעין תחילות מחיצות, ואינם רחבים שלושה טפחים — <strong>כשירה,</strong> אבל אם סיכך על אכסדרה ש<strong>אין לה פצימין, אביי אמר: כשירה, ורבא אמר: פסולה.</strong>
 ומפרטים: <strong>אביי אמר כשירה,</strong> שכן <strong>אמר</strong> (סבר) כי <strong>פי תקרה יורד וסותם,</strong> וכיון שיש לאכסדרה קירוי — הריהו כמחיצה. <strong>ורבא אמר פסולה,</strong> כי <strong>לא אמר</strong> (סבר) <strong>פי תקרה יורד וסותם.</strong> האם <strong>לימא</strong> <small>[נאמר]</small> כי <strong>אביי</strong> סבר <strong>כרב, ורבא כשמואל?</strong>
 ומשיבים: <strong>אליבא</strong> <small>[לפי</small> שיטת<small>]</small> <strong>שמואל כולי עלמא</strong> <small>[הכל]</small> <strong>לא פליגי</strong> <small>[חלוקים],</small> וגם אביי מודה שלשיטתו אין סוכה כזו כשירה, שפי תקרה זו לא נעשה לשם הסוכה. <strong>כי פליגי</strong> <small>[כאשר נחלקו]</small> <strong>הרי זה אליבא</strong> <small>[לפי</small> שיטת<small>]</small> <strong>רב, אביי — כרב</strong> כמשמעות דבריו. <strong>ורבא</strong> טוען — <strong>עד כאן לא</strong> שמענו ש<strong>קאמר</strong> <small>[אמר]</small> <strong>רב התם</strong> <small>[שם]</small> שפי תקרת אכסדרה יורד וסותם, <strong>אלא דהני</strong> <small>[שאותן]</small> <strong>מחיצות</strong> הנוצרות מחמת הקירוי, לצורך <strong>אכסדרה עבידי</strong> <small>[עשויות],</small> והריהן כסותמות את האכסדרה. <strong>אבל הכא</strong> <small>[כאן],</small> <strong>דהני</strong> <small>[שאלה]</small> <strong>מחיצות לאו</strong> <small>[לא]</small> <strong>ל</strong>צורך מצות <strong>סוכה עבידי</strong> <small>[נעשו],</small> יתכן שיסכים אף רב שאינן חשובות כדי לסמוך עליהן לצורך מצוה זו.
 <big>ב</big> במשנתנו מובא כי <strong>ר' יוסי אומר: אם מותרין</strong> בשבת זו כשנפלו המחיצות, מותרים בכל שבת. ואם אסורים, אסורים אף בשבת ראשונה. <strong>איבעיא להו</strong> <small>[נשאלה להם</small> ללומדים<small>]</small> האם להלכה התכוון <strong>ר' יוסי לאסור, או להתיר</strong> בכל מקרה?
 <strong>אמר רב ששת: לאסור. וכן אמר ר' יוחנן: לאסור. תניא נמי הכי</strong> <small>[שנויה גם כן כך</small> ברייתא<small>],</small> <strong>אמר ר' יוסי: כשם שאסורין לעתיד לבא, כך אסורין לאותו שבת.</strong>
 <strong>איתמר</strong> <small>[נאמר]</small> שנחלקו אמוראים בדין, <strong>רב חייא בר יוסף אמר: הלכה כר' יוסי, ושמואל אמר: הלכה כר' יהודה.</strong>
 ותוהים: <strong>ומי</strong> <small>[והאם]</small> <strong>אמר שמואל הכי</strong> <small>[כך]?!</small> <strong>והתנן</strong> <small>[והרי שנינו</small> במשנה<small>]</small> <strong>אמר ר' יהודה: במה דברים אמורים,</strong> שצריכים לשאול לדעתו של מי שמערבים עבורו, <strong>בעירובי תחומין</strong> שיש בהם גם צד חומרה וחוב למי שמערבים עבורו, שהרי מתוך שהותר לו הילוך לצד אחד, נאסר עליו ההילוך לצד האחר. <strong>אבל בעירובי חצירות — מערבין בין לדעת בין שלא לדעת.</strong> וטעמו של דבר, <strong>לפי שזכין לאדם שלא בפניו,</strong> ולכך אין צריך להודיעו, <strong>ואין חבין שלא בפניו</strong> אלא מדעתו ומרצונו.
 <strong>ואמר רב יהודה אמר שמואל: הלכה כר' יהודה</strong> בענין זה. <strong>ולא עוד אלא, כל מקום ששנה ר' יהודה בעירובין — הלכה כמותו.</strong>
 <strong>ואמר ליה</strong> <small>[לו]</small> <strong>רב חנא בגדתאה</strong> <small>[מבגדד]</small> <strong>לרב יהודה:</strong> האם <strong>אמר שמואל</strong> שהלכה כר' יהודה <strong>אפילו במבוי שניטל קורתו או לחייו</strong> בתוך השבת? <strong>ואמר ליה</strong> <small>[לו]:</small> <strong>בעירובין אמרתי לך, ולא במחיצות.</strong> ואם כן כיצד פסק שמואל הלכה כר' יהודה לאחר שאמר במפורש שאין הלכה כמותו במחיצות שנפלו?
 <strong>אמר רב ענן: לדידי מיפרשא לי מניה דשמואל</strong> <small>[לי נתפרש</small> הדבר <small>ממנו, משמואל</small> עצמו<small>]</small> <strong>כאן — שנפרצה</strong> החצר <strong>לכרמלית,</strong> מותרת לפי שאין בכך חשש לאיסור מן התורה, <strong>כאן — שנפרצה לרשות הרבים,</strong> יש חשש איסור תורה, ואסורה.
 <big>ג משנה</big> <strong>הבונה עלייה על גבי שני בתים</strong> שמשני צידי רשות הרבים, ורשות הרבים עוברת תחתיה. <strong>וכן גשרים המפולשים</strong> שרשות הרבים עוברת מתחתם <strong>— מטלטלין תחתיהן בשבת,</strong> אלו <strong>דברי ר' יהודה.</strong> שלדעתו אין צורך ביותר מכן כדי שיחשב המקום שבינתים לרשות היחיד. <strong>וחכמים אוסרין.</strong>
 <strong>ועוד אמר ר' יהודה: מערבין</strong> אף <strong>למבוי המפולש</strong> משני צידיו בלא תיקון נוסף. <strong>וחכמים אוסרין.</strong>
 <big>ד גמרא</big> <strong>אמר רבה: לא תימא היינו טעמא</strong> <small>[תאמר</small> ש<small>זהו הטעם]</small> של <strong>ר' יהודה משום דקא סבר</strong> <small>[שהוא סבור]</small> ש<strong>שתי מחיצות</strong> הן <strong>דאורייתא</strong> <small>[מן התורה],</small> ומקום שיש בו שתי מחיצות בלבד הריהו לפי דין תורה (כהלכה למשה מסיני) כמקום סגור, ומשום כך השטח שבין שני הבתים החוסמים את הרחוב משני צדדיו דינו כרשות היחיד. <strong>אלא משום דקסבר</strong> <small>[שהוא סבור]:</small> <strong>פי תקרה יורד וסותם,</strong> שהרי שולי העליה או הגשר נחשבים כסותמים את המקום שבאמצע.
 <strong>איתיביה</strong> <small>[הקשה לו]</small> <strong>אביי</strong> מן הנאמר בברייתא: <strong>יתר על כן אמר ר' יהודה: מי שיש לו שני בתים משני צידי רשות הרבים — עושה לחי מכאן ולחי מכאן, או קורה מכאן וקורה מכאן, ונושא ונותן באמצע.</strong> ושם ברור שאין טעמו משום פי תקרה יורד וסותם, שאין מדובר שם בקורה כלל, אלא ודאי משום שסבר שבשתי מחיצות די לפי דין התורה. <strong>אמרו לו:</strong> הרי <strong>אין מערבין רשות הרבים בכך?</strong>
 <strong>אמר להו</strong> <small>[להם]:</small> אכן <strong>מההיא</strong> <small>[מאותה</small> ברייתא<small>] —</small> <strong>אין</strong> <small>[כן]</small> אפשר להסיק זאת<small>,</small> <strong>מהא</strong> <small>[מזו] —</small> <strong>ליכא למשמע מינה</strong> <small>[אין אפשרות לשמוע ממנה]</small> כי אפשר לפרש את דברי ר' יהודה גם מתוך טעם אחר.
 <strong>אמר רב אשי: מתניתין נמי דיקא</strong> <small>[משנתנו גם כן מדויקת]</small> שטעמו של ר' יהודה הוא משום ששתי מחיצות מועילות מן התורה. <strong>מדקתני</strong> <small>[ממה ששנינו]:</small> <strong>ועוד אמר ר' יהודה: מערבין במבוי המפולש, וחכמים אוסרין.</strong>
 <strong>אי אמרת בשלמא</strong> <small>[נניח אם אומר אתה]</small> <strong>משום דקא סבר</strong> <small>[שהוא סבור]</small> <strong>פי תקרה יורד וסותם — היינו דקתני</strong> <small>[זהו ששנינו]</small> <strong>"ועוד",</strong> להתיר גם בזו, וללמדנו שאותה הלכה עצמה חלה לא רק על מקום שיש לו קירוי אלא גם במבוי המפולש שאינו מקורה, אף שלא שייך בו טעם זה.
 <strong>אלא אי אמרת</strong> <small>[אם אומר אתה]</small> שהתיר ר' יהודה <strong>משום דקא סבר</strong> <small>[שהוא סבור]</small> <strong>שתי מחיצות דאורייתא</strong> <small>[מן התורה]</small> <strong>מאי</strong> <small>[מה</small> הוא<small>]</small> ה<strong>"ועוד"</strong> שבכך. ומסכמים: אכן, <strong>שמע מינה</strong> <small>[נלמד מכאן]</small> שכך הוא.
 
 <big>א משנה</big> <strong>המוצא תפלין</strong> בשבת מחוץ לעיר במקום שיש לחשוש שיאבדו ויתקלקלו — <strong>מכניסן</strong> את התפילין <strong>זוג זוג</strong> כדרך הנחתן למצוה וכך מכניסן אל ביתו. <strong>רבן גמליאל אומר:</strong> מכניסן <strong>שנים שנים. במה דברים אמורים</strong> שמותר לטלטל ולהכניס את התפילין — <strong>ב</strong>תפילין <strong>ישנות,</strong> שברור שהשתמשו בהן כבר והן מיוחדות למצותן. <strong>אבל בחדשות,</strong> שאין ידוע אם תפילין הן או שמא קמיע סתם הוא שצורתו כתפילין — <strong>פטור.</strong>
 <strong>מצאן צבתים</strong> (חבילות קשורות) <strong>או כריכות</strong> (ערימות כרוכות) שאינו יכול להכניסן זוג זוג — <strong>מחשיך עליהן</strong> כלומר, ישב שם וישמרם עד סוף יום השבת <strong>ומביאן</strong> אז לביתו.
## דף צה:
 <strong>ובסכנה</strong> שמסוכן להמתין מחוץ לעיר — <strong>מכסן</strong> את התפילין <strong>והולך לו.</strong>
 <strong>ר' שמעון אומר</strong> דרך אחרת להעברת התפילין: <strong>נותנן לחברו</strong> העומד במרחק של פחות מארבע אמות ממנו, <strong>וחבירו לחבירו, עד שמגיע לחצר החיצונה</strong> של העיר. וכיון שאין איסור מן התורה בטלטול פחות מארבע אמות ברשות הרבים התירו חכמים מפני קדושת התפילין.
 <strong>וכן בנו</strong> אם נולד לו בשדה, שאסור לו לקחתו בשבת על ידיו, שהוא כמטלטל משא ברשות הרבים — <strong>נותנו לחבירו, וחבירו לחבירו, אפילו</strong> היו שם <strong>מאה</strong> בני אדם. <strong>ר' יהודה אומר:</strong> אף <strong>נותן אדם חבית לחבירו, וחבירו לחבירו,</strong> וכך יכול לטלטלה <strong>אפילו</strong> מ<strong>חוץ לתחום,</strong> בתנאי שלא יעבירה אדם אחד יותר מארבע אמות. <strong>אמרו לו: לא תהלך זו</strong> החבית <strong>יותר מרגלי בעליה,</strong> שאין לטלטל את החבית הרחק יותר משמותר לבעליה ללכת.
 <big>א גמרא</big> במשנה שנינו שלוקחן זוג זוג, משמע מכאן כי <strong>זוג אחד — אין</strong> <small>[כן]</small> מותר, <strong>טפי</strong> <small>[יותר]</small> — <strong>לא.</strong> ושואלים: <strong>לימא תנן סתמא</strong> <small>[האם לומר</small> ש<small>שנינו</small> משנה <small>סתם]</small> ש<strong>לא</strong> כשיטת <strong>ר' מאיר?</strong> למרות הכלל שכרגיל סתם משנה ר' מאיר היא.
 <strong>דאי</strong> <small>[שאם]</small> תאמר <strong>כר' מאיר</strong> היא, <strong>האמר</strong> <small>[הרי אמר]</small> ר' מאיר: בשעת השריפה מותר לטלטל מביתו בשבת בדרך לבישה, ו<strong>לובש כל מה שיכול ללבוש, ועוטף כל מה שיכול לעטוף. דתנן</strong> <small>[ש</small>הרי <small>שנינו</small> במשנה<small>]:</small> <strong>ולשם</strong> לחצר הסמוכה למקום השריפה <strong>מוציא כל כלי תשמישו, ולובש כל מה שיכול ללבוש, ועוטף כל מה שיכול לעטוף.</strong>
 דרך אגב תוהים: <strong>וההיא סתמא</strong> <small>[ואותה</small> משנה <small>סתם]</small> בענין שבת <strong>ממאי</strong> <small>[מנין]</small> יודעים אנו שכשיטת <strong>ר' מאיר היא? דקתני עלה</strong> <small>[ש</small>כן <small>שנינו עליה]:</small> <strong>לובש ומוציא, ופושט ולובש ומוציא ופושט, אפילו כל היום כולו, דברי ר' מאיר.</strong>
 כדי לתרץ את השאלה <strong>אמר רבא: אפילו תימא</strong> <small>[תאמר]</small> שמשנתנו כשיטת <strong>ר' מאיר, התם</strong> <small>[שם]</small> אם לובש את הבגדים כ<strong>דרך מלבושו — כיום חול שוויה רבנן</strong> <small>[עשו אותו חכמים],</small> שהתירו ללבוש בשבת ולהוציא את המלבושים כדרך שלבוש בחול. <strong>והכא</strong> <small>[ו</small>אף <small>כאן]</small> כשמניחם <strong>דרך מלבושו</strong> כיום <strong>חול שוויה רבנן</strong> <small>[עשו אותו חכמים].</small>
 ולכן, <strong>התם</strong> <small>[שם]</small> שביום <strong>חול כמה</strong> בגדים <strong>דבעי לביש</strong> <small>[שרוצה</small> הוא <small>לובש],</small> <strong>לענין הצלה נמי שרו ליה רבנן</strong> <small>[גם כן התירו לו חכמים]</small> ללבוש כמה בגדים שירצה. <strong>הכא</strong> <small>[כאן]</small> בתפילין שביום <strong>חול נמי</strong> <small>[גם כן],</small> <strong>זוג אחד — אין</strong> <small>[כן]</small> הוא מניח, <strong>טפי</strong> <small>[יותר] —</small> <strong>לא. לענין הצלה נמי</strong> <small>[גם כן]</small> <strong>זוג אחד</strong> — <strong>אין</strong> <small>[כן]</small> התירו לו, <strong>טפי</strong> <small>[יותר]</small> — <strong>לא.</strong>
 <big>ב</big> שנינו במשנה ש<strong>רבן גמליאל אומר: שנים שנים.</strong> ותוהים: <strong>מאי קסבר</strong> <small>[מה הוא סבור],</small> ומה טעמו בהלכה זו? <strong>אי קסבר</strong> <small>[אם הוא סבור]</small> כי <strong>שבת זמן</strong> הנחת <strong>תפילין הוא,</strong> ומותר (או חובה) להניח תפילין בשבת, אם כן <strong>זוג אחד — אין</strong> <small>[כן],</small> <strong>טפי</strong> <small>[יותר]</small> — <strong>לא,</strong> שאין להניח יותר מזוג אחד, והמוסיף עליהן — עובר משום "בל תוסיף".
 <strong>ואי קסבר</strong> <small>[ואם הוא סבור]</small> <strong>שבת לאו</strong> <small>[לא]</small> <strong>זמן</strong> הנחת <strong>תפילין הוא, ומשום הצלה דרך מלבוש שרו ליה רבנן</strong> <small>[התירו לו חכמים],</small> אם כן, <strong>אפילו טפי</strong> <small>[יותר]</small> מכרגיל <strong>נמי</strong> <small>[גם כן]</small> ילבש, שיניח כל הזוגות שיכול ללבוש, ולאו דוקא שנים!
 ומשיבים: <strong>לעולם קסבר</strong> <small>[</small>תפרש <small>שסבור הוא]</small> <strong>שבת לאו</strong> <small>[לא]</small> <strong>זמן</strong> הנחת <strong>תפילין הוא, וכי שרו</strong> <small>[וכאשר התירו]</small> חכמים <strong>לענין הצלה</strong> — הרי זה <strong>דרך מלבוש במקום תפילין,</strong> אבל אין לקשור תפילין במקום שאינו מקום הנחתם, שאין זו דרך לבישתן אלא משא בלבד.
 <strong>ומקשים: אי הכי</strong> <small>[אם כן]</small> <strong>זוג אחד נמי</strong> <small>[גם כן]</small> — <strong>אין</strong> <small>[כן]</small> מותר, <strong>טפי</strong> <small>[יותר]</small> — <strong>לא,</strong> שהרי זוג שני מניח כבר שלא במקומו! <strong>אמר רב שמואל בר רב יצחק: מקום יש בראש להניח בו שתי תפילין.</strong> ומשום כך, הנותן שני בתי תפילין בראשו — הריהו מניחם כדרך לבישתם.
 ושואלים: <strong>הניחא</strong> <small>[נניח]</small> בשל <strong>ראש</strong> שיש בו מקום לשני בתים, ואולם תפילין של <strong>יד מאי איכא למימר</strong> <small>[מה יש לומר]</small> ולהסביר כיצד מניח שני בתים?
 ומשיבים שאף כשמניח שני בתים על ידיו הרי זו כדרך לבישתן, כפי שאמר <strong> רב הונא,</strong> ש<strong>אמר רב הונא: פעמים שאדם בא מן השדה וחבילתו על ראשו,</strong> וכדי שלא תמעך את התפילין, הרי הוא <strong>מסלקן מראשו וקושרן בזרועו.</strong> משמע שיש בזרוע מקום גם עבור בית תפילין נוסף!
 ודוחים: <strong>אימר</strong> <small>[אמור]</small> ש<strong>אמר רב הונא</strong> שרשאי להסיר את התפילין מראשו ולקושרן לפי שעה על זרועו, רק כדי <strong>שלא ינהג בהן דרך בזיון,</strong> שלא יהיו מונחים תחת החבילה. ואולם שהמקום <strong>ראוי</strong> לתפילין <strong>מי</strong> <small>[האם]</small> <strong>אמר,</strong> וכי אפשר להוכיח מכאן שראוי לכתחילה להניח ביד עוד בית?
 <strong>אלא</strong> יש לומר כי כשם ש<strong>אמר רב שמואל בר רב יצחק: מקום יש בראש שראוי להניח בו שתי</strong> בתי <strong>תפילין. הכא נמי</strong> <small>[כאן גם כן]</small> <strong>מקום יש ביד שראוי להניח בו שתי</strong> בתי <strong>תפילין.</strong>
 מעירים: <strong>תנא דבי</strong> <small>[שנה</small> החכם <small>מבית</small> מדרשו<small>]</small> של <strong>מנשה</strong> מה שנאמר "וקשרתם לאות על ידך והיו לטטפות בין עיניך" (דברים ו, ח) <strong>"על ידך" — זו קיבורת</strong> מקום השריר שביד, <strong>"בין עיניך" — זו קדקד.</strong> ושאלו: <strong>היכא</strong> <small>[היכן]</small> הוא המקום המדויק בקדקד? <strong>אמרי דבי [אמרו מבית</strong> מדרשו<small>]</small> של <strong>ר' ינאי:</strong> מדובר ב<strong>מקום שמוחו של תינוק רופס</strong> (רך) בימיו הראשונים, הוא המקום שיש להניח עליו תפילין.
 ושואלים: <strong>לימא</strong> <small>[האם לומר]</small> <strong>בדרב שמואל בר רב יצחק קמיפלגי</strong> <small>[נחלקו]</small> התנאים במשנה, ש<strong>תנא קמא לית ליה</strong> <small>[אין לו,</small> אינו מקבל<small>]</small> את שיטת <strong>רב שמואל בר רב יצחק,</strong> שיש מקום בראש לשני זוגות תפילין, <strong>ורבן גמליאל אית ליה</strong> <small>[יש לו,</small> מקבל<small>]</small> שיטת <strong>רב שמואל בר רב יצחק,</strong> ולכן מתיר לקחת שני זוגות?
 ודוחים: <strong>לא, דכולי עלמא אית להו</strong> <small>[הכול יש להם,</small> מקבלים<small>]</small> את שיטת <strong>רב שמואל בר רב יצחק, והכא</strong> <small>[וכאן]</small> המחלוקת היא <strong>ב</strong>שאלה אם <strong>שבת זמן תפילין</strong> הוא; ש<strong>תנא קמא סבר</strong> <small>[סבור]:</small> <strong>שבת זמן תפילין הוא,</strong> ויום השבת יום ראוי להנחת תפילין. ולכן אף שהותר בהנחת זוג אחד, אסור להוסיף על המצוה ולהניח זוג אחר. ואם הניח, אינו אלא כמשאוי ואסור.
 <strong>ורבן גמליאל סבר</strong> <small>[סבור]:</small> <strong>שבת לאו</strong> <small>[לא]</small> <strong>זמן תפילין הוא,</strong> ויכול ללבוש יותר מזוג אחד, שהרי אין היום ראוי כלל להנחת תפילין, ואין בכך משום תוספת על המצוה בתורה ולענין הצלה החשיבוהו כתכשיט וביותר משני זוגות שוב אינו נחשב כתכשיט.
 <strong>ואיבעית אימא</strong> <small>[ואם תרצה אמור]</small> שאפשר להסביר את טעמי המחלוקת כך: <strong>דכולי עלמא</strong> <small>[</small>לדעת <small>הכל]</small> <strong>שבת זמן תפילין הוא, והכא</strong> <small>[וכאן]</small> בשאלה אם <strong>מצות צריכות כוונה קמיפלגי</strong> <small>[נחלקו].</small> כיצד: <strong>תנא קמא סבר</strong> כי <strong>לצאת</strong> ידי חובת המצוה <strong>בעי</strong> <small>[צריך]</small> <strong>כוונה</strong> ואם אינו מתכוון אין כאן מצווה כלל ואינו אלא מטלטל משא סתם. ואם מתכוון לצאת ידי חובה, הרי משום "בל תוסיף" אסור לו להניח יותר מזוג אחד, ואם הניח אינו אלא כמשא.
 <strong>ורבן גמליאל סבר: לא בעי</strong> <small>[צריך]</small> <strong>כוונה</strong> כדי לצאת ידי חובה, ואם מניח שני זוגות תפילין — יצא ידי חובתו באחד מהם, אבל אינו עובר משום "בל תוסיף", כי לשם כך יש צורך שיתכוון במפורש לקיים מצוה נוספת על ידי תוספת השני.
## דף צו.
 <strong>ואיבעית אימא</strong> <small>[ואם תרצה אמור]</small> <strong>דכולי עלמא</strong> <small>[</small>לדעת <small>הכל]</small> כדי <strong>לצאת</strong> ידי חובת מצוה <strong>לא בעי</strong> <small>[צריך]</small> <strong>כוונה, והכא</strong> <small>[וכאן]</small> בשאלה בענין <strong>לעבור משום "בל תוסיף" קמיפלגי</strong> <small>[נחלקו],</small> <strong>דתנא קמא</strong> <small>[שהתנא הראשון]</small> <strong>סבר</strong> <small>[סבור]:</small> <strong>לעבור משום "בל תסיף" לא בעי</strong> <small>[צריך]</small> <strong>כוונה,</strong> ולכן אם יניח זוג תפילין נוסף, אף אם לא יתכוון בהנחתם לשם מצוה, הריהו עובר ב"בל תוסיף". <strong>ורבן גמליאל סבר</strong> <small>[סבור]:</small> <strong>לעבור משום "בל תסיף" בעי</strong> <small>[צריך]</small> <strong>כוונה</strong> של עשיית מצוה. וכיון שכאן אינו מתכוון אלא לטלטול התפילין בלבד, יכול להניח עוד זוג.
 <strong>ואיבעית אימא</strong> <small>[ואם תרצה אמור]</small> <strong>אי דסבירא לן</strong> <small>[אם שסבורים אנו]</small> ש<strong>שבת זמן תפילין</strong> הוא — <strong>דכולי עלמא</strong> <small>[</small>לדעת <small>הכל]</small> <strong>לא לעבור</strong> על "בל תוסיף" <strong>בעי</strong> <small>[צריך]</small> <strong>כוונה ולא לצאת</strong> ידי חובת המצוה <strong>בעי</strong> <small>[צריך]</small> <strong>כוונה,</strong> וכיון שעשה מעשה אין כוונתו מעלה או מורידה.
 <strong>והכא</strong> <small>[וכאן]</small> בענין <strong>"לעבור שלא בזמנו"</strong> על "בל תוסיף" כשעושים מצוה שלא בזמנה <strong>קמיפלגי</strong> <small>[נחלקו],</small> וכך יש להבין: <strong>תנא קמא</strong> <small>[התנא הראשון]</small> <strong>סבר</strong> <small>[סבור]:</small> שאם עושים מעשה מצוה שלא בזמנה <strong>לא בעי</strong> <small>[צריך]</small> <strong>כוונה</strong> שיתכוון אז לעשיית המצוה, אלא כיון שעשה הריהו עובר על "בל תוסיף", לכן אסור לו להניח יותר מזוג אחד. <strong>ורבן גמליאל סבר</strong> <small>[סבור]:</small> ש<strong>לעבור שלא בזמנו בעי</strong> <small>[צריך]</small> <strong>כוונה</strong> למצוה, ואם אינו מתכוון, אינו עובר, ולכן יכול להניח זוג נוסף.
 על הסבר זה מקשים: <strong>אי הכי</strong> <small>[אם כך]</small> לדעת <strong>ר' מאיר זוג אחד נמי</strong> <small>[גם כן]</small> <strong>לא</strong> יניח, שהרי בעצם הנחתו עובר הוא משום "בל תוסיף", שמקיים מצות תפילין בזמן שאינו מצווה על כך.
 <strong>ועוד</strong> שלפי זה <strong>הישן בשמיני</strong> עצרת <strong>בסוכה ילקה</strong> משום "בל תוסיף", שמוסיף על המצוה "בסוכות תשבו שבעת ימים". והרי תיקנו חכמים שבגלות יקיימו שמונה ימי חג ושני ימים טובים של גלויות, ואם כן הישן בסוכה בליל שמיני בגולה עובר על דברי תורה! <strong>אלא מחוורתא כדשנינן מעיקרא</strong> <small>[מחוור,</small> ברור<small>, כמו שתרצנו בתחילה]</small> בתירוצים האחרים.
 <big>א</big> וכיון שדנו כבר בענין תפילין, באים לברר עוד את הנושא לגופו, ושואלים: <strong>מאן</strong> <small>[מי הוא</small> החכם<small>]</small> ש<strong>שמעת ליה</strong> <small>[אותו]</small> שדעתו ש<strong>שבת זמן תפילין? ר' עקיבא</strong> הוא. <strong>דתניא</strong> <small>[ש</small>הרי <small>שנינו</small> בברייתא<small>]</small> על הנאמר בסיומה של פרשת "קדש לי כל בכור", הדנה במצוות פסח ובמצות תפילין: <strong>"ושמרת את החקה הזאת למועדה מימים ימימה"</strong> (שמות יג, י), וכך דרשו: <strong>"ימים"</strong> — לדייק ולהוציא: <strong>ולא לילות. "מימים"</strong> — המ"ם באה למעט, ללמדנו: <strong>ולא כל ימים,</strong> משמע: <strong>פרט לשבתות וימים טובים</strong> שאין מניחים בהם תפילין, אלו <strong>דברי ר' יוסי הגלילי.</strong>
 <strong>ר' עקיבא אומר: לא נאמר חוקה זו אלא לענין פסח בלבד</strong> ואין ענינה כלל לתפילין, וממילא מובן כי לדעת ר' עקיבא אין הגבלה להנחת תפילין בשבתות ובימים טובים.
 ושואלים: <strong>ואלא הא דתנן</strong> <small>[זו ששנינו</small> במשנה<small>]:</small> <strong>הפסח והמילה מצות עשה</strong> אבל אין בהן צד מצות לא תעשה, <strong>לימא</strong> <small>[האם לומר]</small> שדבר זה <strong>לא כר' עקיבא? דאי</strong> <small>[שאם]</small> תאמר כשיטת <strong>ר' עקיבא — כיון דמוקי לה</strong> <small>[שמעמיד אותו]</small> את הפסוק הזה בענין ה<strong>פסח, לאו נמי איכא</strong> <small>[גם כן יש],</small> וכדברי <strong>ר' אבין אמר ר' אילעאי.</strong> ש<strong>אמר ר' אבין אמר ר' אילעאי: כל מקום שנאמר "השמר" "פן" ו"אל" — אינו אלא בלא תעשה,</strong> שאף אלה ביטויים של שלילה הם. והרי אף לענין הפסח נאמר "ושמרת את החוקה", ושמירה משמעה מצות לא תעשה!
 ודוחים: <strong>אפילו תימא</strong> <small>[תאמר]</small> שההלכה שאין בפסח מצות לא תעשה, אף כ<strong>ר' עקיבא</strong> היא, אלא יש לזכור כלל נוסף שאמנם <strong>"השמר דלאו — לאו",</strong> שאם נאמרה לשון שמירה בציווי התורה שעניינו להימנע מלעשות דבר, הרי "השמר" זה משמעו כעין לא תעשה — להישמר ולא לעשות דבר זה. אולם <strong>"השמר"</strong> של <strong>עשה — עשה,</strong> שמשמעו תוספת הקפדה וזהירות בעשיית המצוה, ובפסח נאמרה לשון שמירה בתוספת לעשה.
 ומקשים: ולעיקרו של דבר, <strong>ו</strong>כי <strong>סבר ר' עקיבא שבת זמן תפילין הוא?! והתניא</strong> <small>[והרי שנינו</small> בברייתא<small>]</small> <strong>ר' עקיבא אומר: יכול יניח אדם תפילין בשבתות וימים טובים — תלמוד לומר "והיה לך לאות על ידך</strong> ולזכרון בין עיניך למען תהיה תורת ה' בפיך כי ביד חזקה הוציאך ה' ממצרים<strong>"</strong> (שמות יג, ט), ומתי חל חיוב התפילין על <strong>מי שצריכין אות,</strong> להוכיח ולאמת את יהדותם ובחירתם בימות החול, <strong>יצאו אלו</strong> שבתות וימים טובים, <strong>שהן גופן אות</strong> של בחירת ישראל, וזכר ליציאת מצרים, ואינן צריכין לאות נוסף, ואם כן ברור שר' עקיבא לא סבר ששבת זמן תפילין.
 <strong>אלא האי תנא</strong> <small>[תנא זה]</small> <strong>הוא דתניא</strong> <small>[ששנינו</small> בברייתא<small>]:</small> <strong>הניעור בלילה, רצה</strong> — <strong>חולץ</strong> תפילין, <strong>רצה — מניח</strong> ואינו חושש ל"בל תוסיף", אלו <strong>דברי ר' נתן. יונתן הקיטוני אומר: אין מניחין תפילין בלילה,</strong> מכיון ש<strong>לילה ל</strong>שיטת <strong>תנא קמא</strong> <small>[התנא הראשון]</small> — הוא ר' נתן, <strong>זמן תפילין — שבת נמי</strong> <small>[גם כן]</small> <strong>זמן</strong> הנחת <strong>תפלין,</strong> שהרי אינו מקבל את המיעוט של "מימים ימימה" כשיטת ר' יוסי הגלילי.
 ודוחים: זו אינה הוכחה, <strong>דילמא סבירא ליה</strong> <small>[שמא הוא סובר]</small> <strong>לילה זמן תפילין הוא, שבת — לאו</strong> <small>[לא]</small> <strong>זמן תפילין הוא. דהא שמעינן ליה</strong> <small>[שהרי שמענו אותו]</small> את <strong>ר' עקיבא</strong> ש<strong>אמר: לילה זמן תפילין הוא,</strong> שאינו ממעט "מימים ימימה", ובכל זאת <strong>שבת לאו</strong> <small>[לא]</small> <strong>זמן תפילין הוא,</strong> שהרי אין צורך בהן לאות! ואף ר' נתן ייתכן שסובר כן.
 <strong>אלא</strong> יש לומר כי <strong>האי תנא</strong> <small>[תנא זה]</small> <strong>הוא</strong> שסבור ששבת זמן תפילין הוא, <strong>דתניא</strong> <small>[ששנינו</small> בברייתא<small>]:</small> <strong>מיכל בת כושי</strong> (בת שאול המלך) <strong>היתה מנחת תפילין ולא מיחו בה חכמים</strong> שהרשות בידה לעשות כך, וכן <strong>אשתו של יונה היתה עולה לרגל ולא מיחו בה חכמים.</strong> מכיון ש<strong>לא מיחו בה חכמים — אלמא קסברי</strong> <small>[מכאן</small> ש<small>סבורים הם]</small> חכמים אלה, כי <strong>מצות עשה שלא הזמן גרמא היא</strong> וחייבים בה בכל עת ואף בלילות ובשבתות, ולפי הכלל המקובל כל מצות עשה שלא הזמן גרמא גם נשים חייבות בה.
 ודוחים: <strong>ודילמא סבר לה</strong> <small>[ושמא סבור הוא]</small> אותו תנא
## דף צו:
 <strong>כר' יוסי</strong> ש<strong>אמר: נשים סומכות רשות</strong> שאף שמצות הסמיכה על הקרבנות נאמרה לגברים, בכל זאת מותר לנשים הרוצות בכך לסמוך אף הן. וכמו כן יכולות הנשים לקיים שאר מצוות שלא נתחייבו בהן.
 <strong>דאי לא תימא הכי</strong> <small>[שאם לא תאמר כן]</small> שהדבר הוא כשיטת ר' יוסי, <strong>אשתו של יונה היתה עולה לרגל ולא מיחו בה</strong> בענין זה, <strong>מי איכא למאן דאמר</strong> <small>[האם יש מי שאומר]</small> ש<strong>רגל לאו מצות עשה שהזמן גרמא הוא?</strong> והלוא מצות עליה לרגל ודאי קבוע לה זמן מסוים! <strong>אלא קסבר</strong> <small>[סבור הוא]</small> שעלתה לרגל לא כחובה אלא כ<strong>רשות, הכא נמי</strong> <small>[כאן גם כן]</small> לענין תפילין <strong>רשות.</strong> ולכן אין להוכיח מברייתא זו כלל לגבי זמן מצות תפילין עצמה.
 <strong>אלא</strong> מי הוא אותו תנא הסבור ששבת זמן תפילין? <strong>האי תנא היא</strong> <small>[תנא זה הוא]</small> בעל הלכה זו <strong>דתניא</strong> <small>[ש</small>הרי <small>שנינו</small> בתוספתא<small>]:</small> <strong>המוצא תפילין, מכניסן זוג זוג. אחד האיש ואחד האשה, אחד חדשות ואחד ישנות,</strong> אלו <strong>דברי ר' מאיר. ר' יהודה אוסר בחדשות,</strong> שייתכן ואינן אלא קמיע העשויה כתפילין, <strong>ומתיר בישנות</strong> משום שבאלו יודעים אנו ודאי שהן תפילין ראויות וכשרות.
 וכשנדקדק בתוספתא זו נמצא כי <strong>עד כאן לא</strong> שמענו ש<strong>פליגי</strong> <small>[נחלקו]</small> ר' מאיר ור' יהודה <strong>אלא בחדשות וישנות, אבל באשה — לא פליגי</strong> <small>[נחלקו]</small> שמותר לה להביא את התפילין. <strong>שמע מינה</strong> <small>[למד מכאן]</small> שהתנא שניסח כך את המחלוקת סבור כי תפילין <strong>מצות עשה שלא הזמן גרמא הוא, וכל מצות עשה שאין הזמן גרמא נשים חייבות.</strong> לפיכך יכולה אשה להניח תפילין אלו ולהכנס עמם לעיר.
 ומנסים לדחות: <strong>ודילמא סבר לה</strong> <small>[ושמא סבור הוא</small> אותו תנא<small>]</small> <strong>כר' יוסי,</strong> ש<strong>אמר: נשים סומכות רשות</strong> ואף כאן נשים מניחות תפילין רשות? ומשיבים: <strong>לא סלקא דעתך</strong> <small>[לא יעלה על דעתך]</small> כי <strong>לא ר' מאיר סבר לה</strong> <small>[הוא]</small> <strong>כר' יוסי, ולא ר' יהודה סבר לה</strong> <small>[הוא]</small> <strong>כר' יוסי</strong> כפי שנוכיח;
 <strong>לא ר' מאיר סבר לה</strong> <small>[הוא]</small> <strong>כר' יוסי, דתנן</strong> <small>[ש</small>הרי <small>שנינו</small> במשנה<small>]:</small> <strong>אין מעכבין את התינוקות מלתקוע</strong> בשופר בראש השנה, ואף שיש מקצת איסור בתקיעה שאינה של מצוה, מכל מקום כיון שסופם להיות מחוייבים במצות תקיעה — אין מעכבים אותם לתקוע וללמוד. <strong>הא</strong> <small>[הרי]</small> מכאן נדייק כי <strong>נשים — מעכבין</strong> אותן מלתקוע. <strong>וסתם מתניתין</strong> <small>[משנתנו]</small> כשיטת <strong>ר' מאיר,</strong> משמע שר' מאיר סבור שאין אשה יכולה לקבל על עצמה כרשות קיום מצוה שהזמן גרמא.
 <strong>וכן לא ר' יהודה סבר לה</strong> <small>[הוא]</small> <strong>כר' יוסי</strong> שכן שנינו במדרש ההלכה תורת כהנים (ספרא) על הפסוק <strong>"דבר אל בני ישראל... וסמך ידו</strong> על ראש העולה" (ויקרא א, ב וד) למדו מכאן ש<strong>בני ישראל סומכין ואין בנות ישראל סומכות. ר' יוסי ור' שמעון אומרים: נשים סומכות רשות.</strong>
 <strong>וסתם סיפרא מני</strong> <small>[</small>כשיטת <small>מי היא]</small> כשיטת <strong>ר' יהודה</strong> היא. ולמדנו מכאן שר' יהודה סבור שאין נשים סומכות רשות. וכיון שאין ר' מאיר ור' יהודה מקבלים את שיטת ר' יוסי שנשים יכולות לקיים מצוות שאין חובתם אלא כרשות בלבד, יש להבין שהתנא המוסר בשמם שאשה מביאה תפילין סבור כי מצות תפילין נוהגת תמיד, ולכן גם הנשים חייבות בה.
 <big>א</big> <strong>אמר ר' אלעזר: המוצא תכלת בשוק,</strong> אם מצא את התכלת בצורת <strong>לשונות</strong> שהן רצועות של צמר סרוק וצבוע — <strong>פסולות</strong> לציצית, כי דרוש שתהא עשיית פתיל התכלת לשם מצות ציצית, ושמא נצבעו הלשונות לשם נתינתן בבגד אחר. אבל אם מצא <strong>חוטין — כשרין,</strong> שמן הסתם לצורך ציצית נעשו.
 ומקשים: <strong>מאי שנא</strong> <small>[</small>ב<small>מה שונה]</small> <strong>לשונות</strong> שאסרנום, ש<strong>אמר:</strong> משום שחוששים ואומרים שמא <strong>אדעתא</strong> <small>[על דעת]</small> לעשות מהן <strong>גלימא צבעינהו</strong> <small>[צבע אותן],</small> ואם כן <strong>חוטין נמי, נימא: אדעתא דגלימא טוינהו</strong> <small>[גם כן, נאמר: על דעת</small> לעשות מהם <small>גלימא טוה אותם]</small> ומשיבים: מדובר כאן בחוטים <strong>שזורים,</strong> שאין דרך להשתמש בהם לאריגה.
 ומקשים: <strong>שזורים נמי, נימא: אדעתא דשיפתא דגלימא עייפינהו</strong> <small>[גם כן, נאמר: על דעת</small> להניחם <small>בשפת הגלימה שזרם]</small> שיהיו כקישוט לה! ומשיבים: <strong>במופסקין,</strong> שהיו חוטים שזורים אלה מופסקים וחתוכים חוטים חוטים קצרים כציצית. <strong>דכולי האי</strong> <small>[שכל כך]</small> <strong>ודאי לא טרחי אינשי</strong> <small>[טורחים אנשים]</small> בגדילי גלימה לעשותם כעין ציצית.
 <strong>אמר רבא:</strong> אין לסמוך על נימוק זה שאין אנשים טורחים בכך, וראיה לדבר: <strong>וכי אדם טורח לעשות קמיע כמין תפילין?</strong> ובכל זאת חוששים אנו בדבר הדומה לתפילין שמא לא תפילין הן, <strong>דתנן</strong> <small>[ש</small>כן <small>שנינו</small> במשנה<small>]:</small> <strong>במה דברים אמורים</strong> שמביא תפילין, <strong>בישנות. אבל בחדשות — פטור,</strong> שיש לחשוש שמא עשה אדם קמיע כצורת תפילין. וכן צריך לחשוש גם לדברים אחרים, שאף שיש טורח גדול בעשייתם עושים אנשים כמותם.
 <strong>אמר ר' זירא לאהבה בריה</strong> <small>[בנו]:</small> <strong>פוק תני להו</strong> <small>[צא שנה להם]</small> לחכמים שמצויים בבית המדרש, שכך לשונה של ברייתא: <strong>המוצא תכלת בשוק,</strong> אם מצא <strong>לשונות — פסולין, חוטים מופסקים — כשרים. לפי שאין אדם טורח</strong> עד כדי כך, ונמצא כי אמנם זה הוא טעמה של ההלכה.
 <strong>אמר רבא: ומשום דתני לה</strong> <small>[ששנה אותה]</small> להלכה זו <strong>אהבה בריה</strong> <small>[בנו]</small> של <strong>ר' זירא כיפי תלא</strong> <small>[נזמים תלה]</small> <strong>לה?!</strong> שהרי הקושי שהקשה רבא לא נתיישב בעצם לשון הברייתא. <strong>והתנן</strong> <small>[והרי שנינו</small> במשנה<small>]:</small> <strong>במה דברים אמורים — בישנות, אבל בחדשות — פטור!</strong> והיא הוכחה ברורה שיש לחשוש שמא טרח ועשה אדם דבר בדומה למכשירי מצוה.
 <strong>אלא אמר רבא:</strong> את הסתירה בין המקורות יש ליישב באופן זה: <strong>טרח ולא טרח</strong> עד כדי כך — <strong>תנאי</strong> <small>[</small>מחלוקת <small>תנאים]</small> <strong>היא,</strong> יש סבורים שאדם טורח, כמשנה לענין תפילין. ואחרים סבורים שאינו טורח, כמו בענין תכלת.
 <strong>דתניא</strong> <small>[ש</small>הרי <small>שנינו</small> בתוספתא<small>]:</small> <strong>המוצא תפילין — מכניסן זוג זוג, אחד האיש ואחד האשה.</strong>
## דף צז.
 <strong>אחד חדשות ואחד ישנות, דברי ר' מאיר. ר' יהודה אוסר בחדשות ומתיר בישנות. אלמא</strong> <small>[מכאן]</small> <strong>מר סבר</strong> <small>[חכם זה,</small> ר' יהודה, <small>סבור]:</small> <strong>טרח איניש</strong> <small>[טורח אדם]</small> ועושה קמיע הנראה כעין תפילין, <strong>ומר סבר</strong> <small>[וחכם זה,</small> ר' מאיר<small>, סבור]:</small> אין אדם טורח בכך, ודבר הנראה כתפילין — ודאי תפילין הוא.
 <strong>(שיצ"י עצב"י סימן).</strong> ומוסיפים: <strong>והשתא דתני אבוה</strong> <small>[ועכשיו ששנה אביו]</small> של <strong>שמואל בר רב יצחק: אלו הן ישנות — כל שיש בהן רצועות ו</strong>הן <strong>מקושרות</strong> בקשרים הקבועים בתפילין, <strong>חדשות — יש בהן רצועות ולא מקושרות.</strong> משמע <strong>דכולי עלמא לא טרח איניש</strong> <small>[ש</small>לדעת <small>הכל אין אדם טורח]</small> לעשות קמיע הדומה לתפילין וכן גדיל הדומה לציצית, ומה שנחלקו בחדשות היה שכיון שאין התפילין מקושרות כראוי אינו יכול להניחן כפי שדרך להניחן בחול, ועשיית קשר קבוע בשבת אסורה מן התורה, ולכן אין להניח תפילין אלה, ונתקבלו דברי ר' זירא.
 <big>א</big> על דברי ר' יהודה להסברו של רב שמואל בר רב יצחק האוסר לקחת תפילין חדשות משום שאין בהן קשר, מקשים: ולשם מה יעשה קשר בתפילין? <strong>וליענבינהו מיענב</strong> <small>[ושיעשה עניבה]</small> בלבד, שאין איסור שבת בעשייתה, ויניחם כך בראשו ובזרועו! <strong>אמר רב חסדא: זאת אומרת, עניבה פסולה בתפילין</strong> ויש צורך בקשירה ממש.
 <strong>אביי אמר:</strong> לא כך יש להבין, אלא <strong>ר' יהודה לטעמיה</strong> <small>[לשיטתו]</small> ש<strong>אמר: עניבה קשירה מעלייתא</strong> <small>[מעולה]</small> <strong>היא,</strong> ואיסור תורה לעשותה בשבת.
 ומקשים: <strong>טעמא</strong> <small>[הטעם]</small> הוא ש<strong>עניבה קשירה מעלייתא</strong> <small>[מעולה]</small> <strong>היא, הא לאו הכי</strong> <small>[הרי</small> אם <small>לא כך] —</small> היית אומר ש<strong>עניב להו</strong> <small>[עונב אותן]</small> את התפילין, <strong>והאמר</strong> <small>[והרי אמר]</small> <strong>רב יהודה בריה</strong> <small>[בנו]</small> של <strong>רב שמואל בר שילת משמיה</strong> <small>[משמו]</small> של <strong>רב: קשר של תפילין</strong> הקבוע בהן <strong>הלכה למשה מסיני הוא</strong> שתהא צורתו כך, <strong>ואמר רב נחמן: ונוייהן</strong> של הקשרים, הצד הנאה שנראית בו צורת אותיות, צריך לפנות <strong>לבר</strong> <small>[ל</small>צד <small>חוץ].</small> משמע שחייבים לעשות קשר בתפילין!
 ודוחים: אף על פי כן אפשר שלא לעשות קשר קבוע אלא <strong>דעניב להו</strong> <small>[שעונב אותן]</small> <strong>כעין קשירה דידהו</strong> <small>[שלהם]</small> באותה צורה, אך לא על ידי קשר של קיימא.
 <big>ב</big> <strong>אמר רב חסדא אמר רב: הלוקח</strong> (קונה) כמות גדולה של <strong>תפילין ממי שאינו מומחה,</strong> שאינו בדוק לנו אם יודע הוא לעשות תפילין כראוי — <strong>בודק שתים של יד ואחת של ראש, או שתים של ראש ואחת של יד</strong> לדעת אם כשרים הם ויוכל לסמוך עליו, ועל ידי שלוש בדיקות נעשית חזקה שהכל כשר.
 ושואלים: <strong>מה נפשך</strong> <small>[מה רצונך],</small> שהרי בכל אופן שתדון בדבר יקשה לך: כי <strong>אי מחד גברא קא זבין</strong> <small>[אם תאמר</small> שהקונה <small>מאדם אחד קנה]</small> וגם המוכר קנאם מאחד, די לו <strong>לבדוק או שלש של יד או שלש של ראש,</strong> שכלל הוא בידינו כי בשלוש פעמים הרי זו חזקה.
 <strong>אי מתרי תלתא גברי זבין</strong> <small>[אם משנים שלושה אנשים קנה]</small> את התפילין, אם כן <strong>כל חד וחד ליבעי</strong> <small>[אחד ואחד</small> מן התפילין <small>יצטרך]</small> <strong>בדיקה,</strong> שהרי אין חזקה מזוג תפילין אחד לחבירו, ושמא ההוא משל אדם אחר. ומשיבים: <strong>לעולם</strong> יש לפרש כי <strong>מחד גברא זבין</strong> <small>[מאדם אחד קנה],</small> אלא <strong>ובעינן דמיתמחי</strong> <small>[וצריכים שיתמחה]</small> שייחשב מומחה גם <strong>בשל יד ו</strong>גם <strong>בשל ראש.</strong>
 ומקשים: <strong>איני</strong> <small>[וכי כן הוא]?!</small> <strong>והא תני</strong> <small>[והרי שנה]</small> <strong>רבה בר שמואל: בתפילין בודק שלש של יד</strong> ושלוש <strong>של ראש, מאי לאו</strong> <small>[האם לא]</small> צריך להבין את הדברים שעליו לבדוק <strong>או שלש של יד או שלש של ראש!</strong> ודוחים <strong>לא,</strong> אלא כך יש להבין: בודק <strong>שלש, מהן של יד מהן של ראש,</strong> וכדברי רב חסדא בשם רב.
 ומקשים: <strong>והתני</strong> <small>[והרי שנה]</small> <strong>רב כהנא: בתפילין בודק שתים של יד ושל ראש,</strong> ובודאי אין זה כשיטת רב! ומסבירים <strong>הא מני</strong> <small>[</small>הלכה <small>זו</small> של רב כהנא, של <small>מי היא]</small> כשיטת <strong>רבי היא,</strong> ש<strong>אמר: בתרי זימני הוי</strong> <small>[בשתי פעמים הריהי]</small> <strong>חזקה,</strong> שאף שרוב החכמים סבורים שחזקה נעשית על ידי חזרה שלוש פעמים, רבי סבור שדי בשתי פעמים לשם חזקה, ולכן אף בתפילין דיו שיבדוק שנים ולא יותר.
 ומקשים: <strong>אי</strong> <small>[אם]</small> כשיטת <strong>רבי</strong> היא, <strong>אימא סיפא</strong> <small>[אמור את סופה]</small> של אותה ברייתא: <strong>וכן</strong> צריך לבדוק <strong>בצבת</strong> (הערימה) <strong>השני, וכן בצבת השלישי. ואי רבי — שלישי מי אית ליה</strong> <small>[האם יש לו],</small> האם דרושה לו בדיקת שלישי לשם חזקה? שהרי לשיטתו אף בצבתים לשם חזקה די בבדיקת שניים בלבד!
 ומשיבים: <strong>מודה רבי בצבתים, דמתרי תלתא גברי זבין</strong> <small>[שמשניים שלושה אנשים קנה]</small> ומן הסתם לא אדם אחד עשה את כל ערימות התפילין הללו, וכל ערימה וערימה נעשתה בידי אחר, ואין לסמוך מערימה לחברתה. ומקשים: <strong>אי הכי</strong> <small>[אם כך]</small> <strong>אפילו רביעי נמי</strong> <small>[גם כן],</small> <strong>ואפילו חמישי נמי</strong> <small>[גם כן],</small> שאם מרבים קנה הרי צריך לבדוק כל ערימה וערימה, ולא רק שלישית בלבד!
 ועונים: <strong>אין הכי נמי</strong> <small>[אכן, כך גם כן]</small> יש להבין, וכן יש לעשות. <strong>והאי דקתני</strong> <small>[וזה ששנינו]</small> <strong>שלישי</strong> ולא רביעי וחמישי, <strong>לאפוקי מחזקיה</strong> <small>[להוציא מחזקתו].</small> שגילה רבי שבמקרה זה אין לסמוך על שני בדיקות כשיטתו בחזקה, אלא יש לבדוק הכל, <strong>ולעולם אפילו רביעי וחמישי נמי</strong> <small>[גם כן]</small> צריך בדיקה.
 <big>ג</big> שנינו במשנה: <strong>מצאן צבתים או כריכות</strong> מחשיך עליהם ומביאן. והסבירו: <strong>מאי</strong> <small>[מה</small> פירוש<small>]</small> <strong>צבתים, ומאי</strong> <small>[ומה</small> פירוש<small>]</small> <strong>כריכות? אמר רב יהודה אמר רב: הן הן צבתים, הן הן כריכות</strong> שמשמען יותר מזוג אחד של תפילין. אלא <strong>צבתים — מסודרים בחבילה הרבה זוגות תפילין באופן שהם זווי זווי</strong> <small>[זוגות זוגות]</small> של ראש ושל יד, <strong>כריכות — דכריכן טובא</strong> <small>[שכרוכים הרבה]</small> יחד ללא סדר מסויים.
 <big>ד</big> שנינו במשנה: <strong>מחשיך עליהן ומביאן.</strong> ומקשים: <strong>ואמאי</strong> <small>[ומדוע]</small> יעשה כן? <strong>לעיילינהו</strong> <small>[שיכניסם]</small> <strong>זוג זוג! אמר רב יצחק בריה</strong> <small>[בנו]</small> של <strong>רב יהודה: לדידי מיפרשא ליה מיניה</strong> <small>[לי התפרש הדבר ממנו,</small> מאת<small>]</small> <strong>אבא, כל</strong> שהיו התפילין מועטות <strong>שאילו מכניסן זוג זוג וכלות קודם שקיעת החמה,</strong> ראוי שיהא <strong>מכניסן זוג זוג. ואי</strong> <small>[ואם]</small> <strong>לא,</strong> שהיו תפילין מרובות, שאם יכניס מהן זוג זוג ישארו מקצתן בחוץ גם אחרי שקיעת החמה, ובמילא יצטרך לשוב ליטלם לאחר שיחשיך, לכן מלכתחילה יהא <strong>מחשיך עליהן</strong> על כולן <strong>ומביאן.</strong>
 <big>ה</big> שנינו: <strong>ובסכנה מכסן והולך.</strong> ומקשים: <strong>והתניא</strong> <small>[והרי</small> בברייתא <small>שנינו]</small> אחרת: <strong>ובסכנה מוליכן פחות פחות מארבע אמות!</strong> ומשיבים: <strong>אמר רב: לא קשיא</strong> <small>[אין</small> זה <small>קשה],</small> <strong>הא</strong> <small>[זה]</small> שאמרנו במשנה שמוליכים את התפילין — <strong>מדובר בסכנת גוי,</strong> שגזרו שלא להניח תפילין וירא שמא יראוהו השלטונות מטלטל תפילין. <strong>הא</strong> <small>[זה]</small> שאמרו בברייתא שמוליכים אותן — <strong>בסכנת לסטים,</strong> שמפחד להחשיך אך אינו חושש לשאת תפילין עמו, ויכול לטלטלן.
## דף צז:
 <strong>אמר ליה</strong> <small>[לו]</small> <strong>אביי: במאי אוקימתא למתניתין</strong> <small>[במה העמדת את משנתנו]</small> <strong>בסכנת גוי, אימא סיפא</strong> <small>[אמור את סופה</small> של המשנה<small>],</small> <strong>ר' שמעון אומר: נותנן לחבירו, וחבירו לחבירו. כל שכן דאוושא מילתא</strong> <small>[שרוגש הדבר]</small> והכל יודעים על כך, ואימת הגזירה עליהם!
 ומשיבים: <strong>חסורי מיחסרא, והכי קתני</strong> <small>[חסרה</small> המשנה, <small>וכך</small> יש <small>לשנותה]:</small> <strong>במה דברים אמורים</strong> שמכסה — <strong>בסכנת גוים, אבל בסכנת לסטים — מוליכן פחות פחות מארבע אמות,</strong> ועל כך חלק ר' שמעון שלדעתו עדיף שיטלטלו רבים את התפילין.
 <big>א</big> במשנה שנינו, <strong>ר' שמעון אומר: נותנן לחבירו</strong> ומחבירו לחבירו. ושואלים: <strong>במאי קמיפלגי</strong> <small>[באיזה</small> עקרון <small>נחלקו]?</small> <strong>מר</strong> <small>[חכם זה</small> התנא הראשון<small>]</small> <strong>סבר: פחות מארבע אמות</strong> על ידי אדם אחד <strong>עדיף, דאי אמרת</strong> <small>[שאם תאמר]</small> <strong>נותנן לחבירו וחבירו לחבירו — אוושא מילתא</strong> <small>[רוגש,</small> נתפרסם <small>הדבר]</small> של חילול <strong>שבת</strong> ויש בכך גנאי של ביטול מנוחת וקדושת היום.
 <strong>ומר</strong> <small>[וחכם זה</small> ר' שמעון<small>]</small> <strong>סבר: נותנן לחבירו עדיף, דאי אמרת</strong> <small>[שאם אומר אתה]</small> <strong>מוליכן פחות מארבע אמות — זימנין</strong> <small>[פעמים]</small> ש<strong>לא</strong> יהא הדבר <strong>אדעתיה</strong> <small>[על דעתו]</small> וישכח, <strong>ו</strong>מתוך שלא ידקדק בשיעור <strong>אתי לאתויינהו</strong> <small>[יבוא להביאם]</small> <strong>ארבע אמות ברשות הרבים</strong> בטעות, אבל כשמצויים רבים במקום וסמוכים זה לזה, לא יקרה כן.
 <big>ב</big> שנינו: <strong>וכן בנו</strong> קטן כך נוהגים בו. ותוהים: <strong>בנו, מאי בעי התם</strong> <small>[מה רוצה,</small> מה הוא עושה <small>שם</small> בשדה<small>],</small> שיש להביאו בדרך זו? <strong>דבי</strong> <small>[מבית</small> מדרשו<small>]</small> של <strong>מנשה תנא</strong> <small>[שנינו]</small> מדובר <strong>בשילדתו אמו בשדה,</strong> ויש להעבירו לעיר.
 <strong>ומאי</strong> <small>[ומה</small> משמע<small>]</small> מה הדקדוק בלשון <strong>אפילו הן מאה — דאף על גב דקשיא ליה ידא</strong> <small>[שאף על פי שקשה לו</small> מגע <small>היד],</small> שאין זה נוח לתינוק בטלטולו מיד ליד, <strong>אפילו הכי</strong> <small>[כך],</small> <strong>הא עדיפא</strong> <small>[</small>אופן <small>זה עדיף]</small> מאשר טלטולו פחות פחות מארבע אמות על ידי אדם אחד.
 <big>ג</big> שנינו במשנה כי <strong>ר' יהודה אומר: נותן אדם חבית</strong> לחבירו ומחבירו לחבירו, ואפילו מעבירה מחוץ לתחום. ושואלים: <strong>ולית ליה</strong> <small>[ו</small>כי <small>אין לו,</small> אינו סובר<small>]</small> <strong>ר' יהודה הא</strong> <small>[זו]</small> ששנינו: <strong>הבהמה והכלים</strong> דינם לענין תחומים <strong>כרגלי הבעלים</strong> שבתחום, שמותר לבעליהם ללכת מותר גם להם!
 <strong>אמר ריש לקיש משום</strong> <small>[בשם]</small> <strong>לוי סבא</strong> <small>[הזקן]:</small> <strong>הכא במאי עסקינן</strong> <small>[כאן במה אנו עוסקים]</small> <strong>במערן</strong> (בשופך אותם) את המים <strong>מחבית לחבית,</strong> ונמצא שהחבית עצמה אינה מיטלטלת מחוץ לתחום אלא המים בלבד יוצאים מן התחום. <strong>ור' יהודה לטעמיה</strong> <small>[לטעמו,</small> לשיטתו<small>]</small> לענין זה, ש<strong>אמר: מים אין בהם ממש,</strong> שאינם חשובים לעצמם מספיק כדי לאסור העברתם מחוץ לתחום.
 וכפי <strong>דתנן</strong> <small>[ששנינו</small> במשנה<small>]</small> מחלוקת בענין זה: אם נתן אחד קמח לעיסה והשני מים, אמרו חכמים שאין מוליכים את הבצק אלא למקום ששני הבעלים רשאים ללכת אליו, ו<strong>ר' יהודה פוטר במים מפני שאין בהן ממש.</strong>
 <strong>ומאי</strong> <small>[מה</small> משמע<small>]</small> בדברי חכמים במשנה <strong>לא תהלך זו,</strong> שלכאורה מוסבים על החבית — <strong>לא יהלך מה שבזו יותר מרגלי הבעלים.</strong>
 את ההסבר הזה דוחים: <strong>אימר</strong> <small>[אמור]</small> ש<strong>שמעת ליה</strong> <small>[אותו,</small> את<small>]</small> <strong>ר' יהודה</strong> שמים אין בהם ממש <strong>היכא דבליען</strong> <small>[במקום ש</small>הם <small>מובלעים]</small> <strong>בעיסה</strong> ואינם ניכרים לעצמם, ואולם <strong>היכא דאיתנהו בעינייהו, מי שמעת ליה</strong> <small>[היכן שמצויים בעינם, האם שמעת אותו]</small> אומר כן? <strong>השתא</strong> <small>[עכשיו]</small> הרי במים <strong>בקדירה אמר ר' יהודה</strong> מים <strong>לא בטלי</strong> <small>[בטלים],</small> וכיצד יתכן כי כשהם <strong>בעינייהו בטלי</strong> <small>[בעינם יבטלו]?!</small> <strong>דתניא</strong> <small>[ש</small>הרי <small>שנינו</small> בברייתא<small>],</small> <strong>ר' יהודה אומר: מים ומלח — בטלין בעיסה,</strong> שכן הם נבלעים בה ואינם ניכרים לעצמם. <strong>אבל אין בטלין בקדירה, מפני רוטבה,</strong> שבקדירה יש רוטב או מרק וניכרים בו המים והמלח.
 <strong>אלא אמר רבא</strong> שיש לדחות את הפירוש הזה, ולומר כי <strong>הכא</strong> <small>[כאן]</small> מדובר <strong>בחבית שקנתה שביתה</strong> בכניסת השבת במקום מסויים משום שהיתה שייכת לאדם מסויים, <strong>ומים שלא קנו שביתה עסקינן</strong> <small>[עוסקים אנו]</small> כגון מי מעין או נהר שאין להם שביתה במקום אחד. ש<strong>בטלה חבית לגבי מים,</strong> שכיון שהחבית נועדה להחזקת המים — בטלה להם.
 <strong>כדתנן</strong> <small>[שכיוצא בכך שנינו</small> במשנה<small>]:</small> <strong>המוציא</strong> בשבת מרשות לרשות את האדם <strong>החי במטה — פטור אף על</strong> הוצאת <strong>המטה, מפני שהמטה טפילה לו.</strong> והמוציא את האדם החי פטור מפני ש"החי נושא את עצמו" — שהוא מסייע מרצונו להקל את משאו מעל נושאיו, והוא כשותף להם.
 וכן <strong>המוציא אוכלין פחות מכשיעור</strong> שמתחייבים על הוצאתו בתוך כלי — <strong>פטור אף על</strong> הוצאת <strong>הכלי, מפני שהכלי טפל לו.</strong> ולפי אותו עקרון נאמר גם כן שהחבית בטלה למים שבתוכה.
 <strong>מתיב</strong> <small>[מקשה]</small> <strong>רב יוסף</strong> מברייתא, <strong>ר' יהודה אומר: בשיירא</strong> החונה בבקעה שאינה מוקפת, ורוצים בני השיירה לשתות, <strong>נותן אדם חבית לחבירו וחבירו לחבירו.</strong> ונדייק מכאן <strong>בשיירא — אין</strong> <small>[כן]</small> מותר מפני הדוחק, <strong>שלא בשיירא — לא? אלא אמר רב יוסף: כי תנן נמי במתניתין</strong> <small>[כאשר שנינו גם כן במשנתנו]</small> <strong>בשיירא תנן</strong> <small>[שנינו],</small> ובשיירה הקילו חכמים, שהרי בני השיירה פעמים שאין להם מים ולהם צורך גדול במים ולא החמירו בדבר.
 <strong>אביי אמר</strong> שאין הכרח בהסבר זה אלא אפשר לומר כי <strong>בשיירא, אפילו חבית שקנתה שביתה ומים שקנו שביתה</strong> — מותר לטלטל. ו<strong>שלא בשיירא — חבית שקנתה שביתה ומים שלא קנו שביתה,</strong> אבל אם קנו המים שביתה — אסורים בטלטול.
 <strong>רב אשי אמר: הכא</strong> <small>[כאן]</small> <strong>בחבית דהפקר עסקינן</strong> <small>[עוסקים אנו],</small> <strong>ומים</strong> של <strong>הפקר עסקינן</strong> <small>[עוסקים אנו]</small> וחבית ומים אלה לא קנו שביתה לעצמם, שהרי אינם שייכים לאיש. ושואלים: <strong>ומאן</strong> <small>[ומי הם]</small> ש<strong>אמרו לו</strong> "לא תהלך יותר מרגלי הבעלים" — <strong>ר' יוחנן בן נורי היא,</strong> והוא הולך לשיטתו ש<strong>אמר: חפצי הפקר קונין שביתה</strong> במקום שהיו בו עם השבת ואסור להוציאם מתחומם. <strong>ומאי</strong> <small>[ומה]</small> דיוק הלשון <strong>"לא תהלך זו יותר מרגלי הבעלים"?</strong> שהרי כפי שהסברנו אין להם בעלים, יש לבאר כך: <strong>לא יהלכו</strong> חבית ומים <strong>אלו יותר מכלים שיש להם בעלים</strong> ולא יצאו מתחומם כלל.
 <big>ד משנה</big> <strong>היה קורא בספר</strong> העשוי כמגילה ויושב <strong>על האיסקופה</strong> (מפתן) <strong>ונתגלגל הספר מידו</strong> בחלקו, שצד אחד מן הספר הותרה גלילתו ויצא החוצה לרשות הרבים — <strong>גוללו</strong> את הספר ומביאו <strong>אצלו.</strong>
 <strong>היה קורא בראש הגג, ונתגלגל הספר מידו, עד שלא הגיע</strong> הספר <strong>לעשרה טפחים</strong> מן הקרקע — <strong>גוללו אצלו. משהגיע לעשרה טפחים</strong> — משאירו כמות שהוא עד שתחשך, אבל <strong>הופכו על הכתב,</strong> שלא יהא ספר קודש מונח בגלוי ובבזיון.
 <strong>ר' יהודה אומר: אפילו אין</strong> הספר <strong>מסולק</strong> (מרוחק) <strong>מן הארץ אלא כמלא מחט — גוללו אצלו. ר' שמעון אומר: אפילו</strong> היה הספר <strong>בארץ עצמו — גוללו אצלו, שאין לך דבר</strong> שאיסורו רק <strong>משום שבות עומד בפני</strong> קדושת <strong>כתבי הקודש.</strong>
 <big>ה גמרא</big> על הפסקא הראשונה שבמשנה שואלים: <strong>האי</strong> <small>[זו]</small> ה<strong>איסקופה היכי דמי</strong> <small>[מה היא בדיוק]?</small> <strong>אילימא</strong> <small>[אם תאמר]</small> שהיתה זו <strong>איסקופא</strong> שהיא <strong>רשות היחיד, וקמה</strong> <small>[ולפניה]</small> <strong>רשות הרבים, ו</strong>לפיכך יש להבין את דברי המשנה במובנם הכללי כי <strong>לא גזרינן דילמא נפיל</strong> <small>[גוזרים אנו שמא יפול]</small> כל הספר מידו <strong>ואתי לאתויי</strong> <small>[ויבוא להביאו],</small> ונמצא מכניס מרשות הרבים לרשות היחיד.
## דף צח.
 <strong>מני</strong> <small>[</small>כשיטת <small>מי היא]?</small> כשיטת <strong>ר' שמעון היא,</strong> ש<strong>אמר: כל דבר שהוא משום שבות אינו עומד בפני כתבי הקודש. אימא סיפא</strong> <small>[אמור את סוף</small> המשנה<small>]</small> <strong>ר' יהודה אומר: אפילו אין מסולק מן הארץ אלא מלא החוט גוללו אצלו. ר' שמעון אומר: אפילו בארץ עצמה גוללו אצלו,</strong> ואם נאמר שהתנא הראשון אף הוא ר' שמעון, ואם כן נצטרך לומר כי
 <strong>רישא</strong> <small>[ראשה]</small> של המשנה כפי שהסברנו, <strong>וסיפא</strong> <small>[וסופה]</small> כפי המפורש לפי <strong>ר' שמעון,</strong> ואילו <strong>מציעתא</strong> <small>[אמצעה]</small> <strong>ר' יהודה:</strong> וזה דבר תמוה! <strong>אמר רב יהודה: אין</strong> <small>[כן]</small> עלינו לקבל הסבר זה אף שאינו מקובל, ולומר כי <strong>רישא וסיפא</strong> <small>[ראשה וסופה]</small> <strong>ר' שמעון, מציעתא</strong> <small>[אמצעה]</small> <strong>ר' יהודה.</strong>
 <strong>רבה אמר,</strong> באופן אחר יש לבאר: <strong>הכא</strong> <small>[כאן]</small> <strong>באיסקופה הנדרסת</strong> במפתן הנדרס על ידי הרבים <strong>עסקינן</strong> <small>[עוסקים אנו],</small> <strong>ומשום בזיון כתבי הקדש שרו רבנן</strong> <small>[התירו חכמים]</small> לעבור על איסור שבות, שכן יש בכך בזיון ממש לכתבי הקודש אם יהלכו שם.
 <strong>איתיביה</strong> <small>[הקשה לו]</small> <strong>אביי:</strong> אמרנו שאם מתגלגל הספר <strong>תוך ארבע אמות — גוללו אצלו, חוץ לארבע</strong> אמות — <strong>הופכו על הכתב. ואי אמרת</strong> <small>[ואם אומר אתה]</small> כי <strong>באיסקופה נדרסת עסקינן</strong> <small>[עוסקים אנו],</small> <strong>מה לי תוך ארבע אמות מה לי חוץ לארבע אמות,</strong> שהרי איסור מן התורה אין כאן בכל מקרה אלא שבות בלבד, ומדוע אין מתירים אותה מפני בזיון כתבי הקודש?
 <strong>אלא אמר אביי: הכא</strong> <small>[כאן]</small> <strong>באיסקופה כרמלית</strong> שרחבה ארבעה טפחים ונמוכה מעשרה, וצידה האחד רשות היחיד והאחר רשות הרבים <strong>עסקינן</strong> <small>[עוסקים אנו],</small> <strong>ורשות הרבים עוברת לפניה.</strong>
 ואז יובן ההבדל, אם נתגלגל הספר <strong>תוך ארבע אמות</strong> הרי אפילו <strong>דאי נפיל ומייתי ליה</strong> <small>[שאם יפול</small> הספר מידו ממש <small>ויביא אותו]</small> <strong>לא אתי</strong> <small>[יבוא]</small> בכך <strong>לידי חיוב חטאת</strong> שהרי טלטול מרשות הרבים לכרמלית אינו אלא מדברי חכמים, ועל כן <strong>שרו ליה רבנן</strong> <small>[התירו לו חכמים]</small> לגוללו אליו, שאין כאן חשש לאיסור תורה.
 ואולם אם התגלגל <strong>חוץ לארבע אמות, דאי מייתי ליה, אתי</strong> <small>[שאם יביא אותו</small> בידו ממש, <small>יבוא]</small> <strong>לידי חיוב חטאת,</strong> שהרי העברת חפץ ארבע אמות ברשות הרבים אסורה מן התורה, <strong>לא שרו ליה רבנן</strong> <small>[התירו לו חכמים]</small> אף לגוללו, שמא ישכח ויביאנו כולו בידו בלא גלילה, ויעבור על איסור חמור.
 ומקשים: <strong>אי הכי</strong> <small>[אם כך]</small> <strong>תוך ארבע אמות נמי</strong> <small>[גם כן]</small> <strong>נגזר דילמא מעייל</strong> <small>[נגזור שמא יכניס]</small> את הספר <strong>מרשות הרבים לרשות היחיד</strong> שבתוך הבית. <strong>וכי תימא</strong> <small>[תאמר]</small> <strong>כיון</strong> ש<strong>מפסקת כרמלית</strong> בין רשות היחיד לרשות הרבים <strong>לית לן</strong> <small>[אין לנו]</small> <strong>בה</strong> חשש זה, לפי שאין הכנסה ישירה מרשות לרשות, <strong>ו</strong>אולם <strong>האמר</strong> <small>[והרי אמר]</small> <strong>רבא: המעביר חפץ מתחלת ארבע</strong> אמות <strong>לסוף ארבע</strong> אמות, <strong>והעבירו דרך עליו</strong> (מעל לראשו) אף שהיה החפץ בגובה שלמעלה מעשרה טפחים, ובמקום זה איננו רשות הרבים אלא מקום פטור, ואולם כיון שבסופו של דבר העבירו ארבע אמות <strong>— חייב.</strong> ואם כן, אף כאן כשמעביר מרשות הרבים לרשות היחיד דרך כרמלית יש בכך איסור מן התורה.
 ומשיבים: <strong>הכא במאי עסקינן</strong> <small>[כאן במה אנו עוסקים]</small> <strong>באיסקופה ארוכה, אדהכי והכי</strong> <small>[בין כה וכה]</small> עד שהוא עובר את כל אורך האיסקופה <strong>מידכר</strong> <small>[נזכר]</small> ולא יכניס את הספר לרשות היחיד.
 <strong>ואיבעית אימא</strong> <small>[ואם תרצה אמור]</small> <strong>לעולם באיסקופה שאינה ארוכה</strong> אלא <strong>סתם כתבי הקדש עיוני מעיין בהו</strong> <small>[בהם]</small> <strong>ומנח להו</strong> <small>[ומניח אותם]</small> ואין לחשוש שמא יעבור מיד מרשות הרבים לרשות היחיד, אלא ודאי יפסיק וישהה מעט על האסקופה. ומקשים: אף לפי הסבר זה <strong>ליחוש דילמא</strong> <small>[נחשוש שמא]</small> <strong>מעיין בהו</strong> <small>[בהם]</small> <strong>ברשות הרבים</strong> ונח מעט <strong>ועייל להו בהדיא</strong> <small>[ומכניס אותם במישרין]</small> <strong>לרשות היחיד</strong> בלא להמתין בכרמלית.
 ומשיבים: <strong>הא מני</strong> <small>[</small>משנה <small>זו</small> כשיטת <small>מי היא]</small> כ<strong>בן עזאי היא,</strong> ש<strong>אמר: מהלך כעומד דמי</strong> <small>[נחשב]</small> ולכן העובר דרך הכרמלית נחשב כאילו היה עומד שם, ונמצא שאין עוד העברה ישירה מרשות הרבים לרשות היחיד משום ההפסקה בכרמלית. ושואלים: ונחשוש <strong>דילמא זריק להו מזרק</strong> <small>[</small>ו<small>שמא זורק אותם</small> את הספרים פנימה<small>]</small> ואינו נושאם בידו, וכבר <strong>אמר ר' יוחנן: מודה בן עזאי בזורק</strong> שהמכניס מרשות הרבים לרשות היחיד וזורקו דרך מקום פטור הריהו חייב.
 ומשיבים, <strong>אמר רב אחא בר אהבה: זאת אומרת אין מזרקין כתבי הקודש</strong> שבזיון הוא להם בכך, וממילא אין לחשוש שמא יזרוק את הספרים ולא יוליכם בידו.
 <big>א</big> שנינו במשנה שאם <strong>היה קורא</strong> בספר <strong>בראש הגג</strong> ונשמט ראש הספר מידו, עד שלא הגיע לתוך עשרה טפחים לארץ גוללו אצלו, ומשהגיע לעשרה טפחים הופכו על הכתב. ועל כך שואלים: <strong>ומי שרי</strong> <small>[והאם מותר]</small> לעשות כן? <strong>והתניא</strong> <small>[והרי שנינו</small> בברייתא<small>]:</small> <strong>כותבי ספרים תפילין ומזוזות</strong> הצריכים להפסיק ממלאכתם לפי שעה <strong>לא התירו להן להפך יריעה על פניה</strong> שלא תתלכלך באבק, <strong>אלא פורס עליה את הבגד</strong> בדרך כבוד!
 ומשיבים: <strong>התם</strong> <small>[שם</small> בסופרים<small>]</small> <strong>אפשר</strong> לכסות את הספר ביריעה דרך כבוד, <strong>הכא</strong> <small>[כאן]</small> <strong>לא אפשר, ואי</strong> <small>[ואם]</small> <strong>לא אפיך איכא</strong> <small>[הופך יש]</small> <strong>בזיון כתבי הקודש טפי</strong> <small>[יותר],</small> ומוטב להופכו, אף כי אין הדבר מן המובחר, מאשר להשאירו גלוי בבזיון.
 <big>ב</big> אמרנו שאם הספר בתוך עשרה טפחים לארץ <strong>הופכו על הכתב,</strong> אבל אסור לו לגוללו. ושואלים: ומדוע אסור הדבר? <strong>והא</strong> <small>[והרי]</small> <strong>לא נח</strong> הספר ברשות הרבים, ואין איסור בגלילתו כלפי מעלה! <strong>אמר רבא:</strong> מדובר כאן <strong>בכותל משופע,</strong> שאמנם לא הגיע הספר לקרקע אבל בכל זאת נח בתחומה של רשות הרבים.
 <strong>אמר ליה</strong> <small>[לו]</small> <strong>אביי: במאי אוקימתא למתניתין</strong> <small>[במה העמדת</small> הסברת <small>את משנתנו]</small> <strong>בכותל משופע, אימא סיפא</strong> <small>[אמור את סוף</small> המשנה<small>]</small> <strong>ר' יהודה אומר: אפילו אינו מסולק מן הארץ אלא מלא החוט — גוללו אצלו, והא</strong> <small>[והרי]</small> <strong>נח ליה</strong> <small>[לו]</small> הספר ברשות הרבים, ואם כן אין כל חילוק אם נוגע בארץ או לא, שהרי כבר נח!
 ומשיבים: <strong>חסורי מיחסרא, והכי קתני</strong> <small>[חסרה</small> המשנה, <small>וכך יש לשנותה]:</small> <strong>במה דברים אמורים — בכותל משופע, אבל</strong>
## דף צח:
 <strong>בכותל שאינו משופע, למעלה משלשה</strong> טפחים מן הארץ — <strong>גוללו אצלו, למטה משלשה — הופכו על הכתב.</strong>
 במשנה שנינו: <strong>ר' יהודה אומר אפילו אינו מסולק מן הארץ</strong> אלא מלא החוט — גוללו, כי לדעתו <strong>בעינן</strong> <small>[צריכים אנו]</small> <strong>הנחה על גבי משהו</strong> מסוים, וכל שלא נח ממש על הארץ אינו נחשב כמונח, ומותר להחזירו.
 ושואלים: <strong>ואלא הא</strong> <small>[זו]</small> ש<strong>אמר רבא: תוך שלשה לרבנן</strong> <small>[לחכמים]</small> שאין מקבלים את ההנחה ש"קלוטה (בתוך עשרה טפחים לארץ) כמי שהונחה דמי", אלא לדעתם <strong>צריך הנחה</strong> ממש, <strong>לימא כתנאי</strong> <small>[האם נאמר כ</small>אחת מדעות <small>התנאים]</small> <strong>אמרה לשמעתיה</strong> <small>[לשמועתו]</small> ולא לדעת כל החכמים?!
 <strong>אלא</strong> יש לדחות את ההסבר הקודם ולומר: כל המשנה <strong>כולה</strong> כשיטת <strong>ר' יהודה היא, וחיסורי מיחסרא, והכי קתני</strong> <small>[וחסרה</small> המשנה, <small>וכך יש לשנותה]</small> <strong>במה דברים אמורים — בכותל משופע, אבל בכותל שאינו משופע — אפילו פחות משלשה טפחים</strong> לארץ <strong>גוללו אצלו. שר' יהודה אומר: אפילו אינו מסולק מן הארץ אלא מלא החוט גוללו אצלו.</strong>
 <strong>מאי טעמא</strong> <small>[מה טעם</small> הדבר<small>]</small> משום <strong>דבעינן</strong> <small>[שצריכים אנו]</small> שחייבת להיות <strong>הנחה על גבי משהו,</strong> וכאשר אין החפץ מונח על גבי דבר ממשי, אף שהוא פחות משלושה טפחים לארץ, אינו נחשב כמונח.
 <big>א משנה</big> <strong>זיז</strong> (כעין אדן) <strong>שלפני חלון</strong> גבוה עשרה טפחים ורחב ארבעה — <strong>נותנין עליו</strong> חפצים שמוציאים מן הבית דרך החלון <strong>ונוטלין ממנו</strong> חפצים <strong>בשבת.</strong>
 <strong>ב גמרא</strong> מבררים: <strong>האי</strong> <small>[זה]</small> ה<strong>זיז דמפיק להיכא</strong> <small>[שיוצא להיכן],</small> <strong>אילימא דמפיק</strong> <small>[אם תאמר שיוצא]</small> הזיז <strong>לרשות הרבים — ליחוש דילמא נפיל, ואתי לאתויי</strong> <small>[נחשוש שמא יפול</small> החפץ, וישכח <small>ויבוא להביאו],</small> ויעבור משום מכניס מרשות הרבים לרשות היחיד. <strong>אלא</strong> תאמר <strong>דמפיק</strong> <small>[שיוצא]</small> הזיז <strong>לרשות היחיד,</strong> אם כן <strong>פשיטא</strong> <small>[פשוט,</small> מובן מאליו<small>]</small> שמותר!
 <strong>אמר אביי: לעולם</strong> תפרש <strong>דמפיק</strong> <small>[שיוצא]</small> <strong>לרשות הרבים, ומאי</strong> <small>[ומה</small> פירוש<small>]</small> <strong>"נותנין עליו" דקתני</strong> <small>[ששנינו],</small> מדובר ב<strong>כלים הנשברים,</strong> שגם אם יקרה שיפלו הרי ישברו מיד, ואין כאן איפוא חשש שמא יבוא להכניסם.
 ומעירים כי <strong>תניא נמי הכי</strong> <small>[שנינו גם כן כך</small> בברייתא<small>]:</small> <strong>זיז שלפני החלון, היוצא לרשות הרבים — נותנין עליו קערות וכוסות, קיתוניות</strong> (כלי שתיה קטנים) <strong>וצלוחיות</strong> שכולם עשויים זכוכית או חרס, כפי שאמר אביי.
 <strong>ומשתמש</strong> בזיז זה <strong>בכל</strong> ארכו של <strong>הכותל</strong> אם היה הזיז על כל אורך הכותל <strong>עד עשרה</strong> טפחים <strong>התחתונים,</strong> שזיז הנמצא שם אין משתמשים בו. <strong>ואם יש זיז אחד למטה ממנו,</strong> והוא למעלה מעשרה — <strong>משתמש בו</strong> לכל אורך הכותל, <strong>ובעליון אין משתמש בו אלא כנגד חלונו.</strong>
 ושואלים: <strong>האי</strong> <small>[זה]</small> ה<strong>זיז</strong> העליון <strong>היכי דמי</strong> <small>[כיצד הוא בדיוק],</small> <strong>אי דלית ביה</strong> <small>[אם שאין בו]</small> <strong>ארבעה</strong> על ארבעה טפחים — הרי מבחינת רשויות השבת <strong>מקום פטור הוא, ואפילו כנגד חלונו נמי</strong> <small>[גם כן]</small> <strong>לא ישתמש.</strong> כי דוקא מפני שאין חשש איסור במקום פטור כשלעצמו, הרי כל המניח על זיז צר כזה שכמעט ודאי שהחפץ יפול מעצמו, הרי זה כאילו זרק את החפץ במישרין לארץ. <strong>ואי אית ביה</strong> <small>[ואם יש בו]</small> <strong>ארבעה</strong> טפחים — <strong>בכולי</strong> <small>[בכל]</small> אורך <strong>הכותל לישתמש</strong> <small>[ישתמש].</small>
 <strong>אמר אביי: תחתון דאית ביה</strong> <small>[שיש בו]</small> <strong>ארבעה</strong> טפחים, <strong>ועליון לית ביה</strong> <small>[אין בו]</small> <strong>ארבעה</strong> כפי שנאמר תחילה. אבל אדן ה<strong>חלון</strong> מבפנים <strong>משלימתו לארבעה</strong> טפחים ולכן <strong>כנגד חלון — משתמש,</strong> ש<strong>חורי חלון הוא,</strong> שהזיז נדון כהמשכו של החלון וכחלק ממנו, אבל <strong>דהאי גיסא ודהאי גיסא</strong> <small>[לצד זה או לצד זה]</small> של החלון — <strong>אסור.</strong>
 <big>ג משנה</big> <strong>עומד אדם ברשות היחיד ומטלטל</strong> חפצים המונחים <strong>ברשות הרבים,</strong> בתוך רשות הרבים עצמה, ואין חוששים שמא ישכח ויכניסם לרשות היחיד. וכן עומד <strong>ברשות הרבים ומטלטל ברשות היחיד, ובלבד שלא יוציא</strong> ויטלטל בה ברשות הרבים עצמה <strong>חוץ מארבע אמות</strong> שהרי זה הוא איסור לעצמו.
 ואולם <strong>לא יעמוד אדם ברשות היחיד וישתין ברשות הרבים, ברשות הרבים וישתין ברשות היחיד, וכן לא ירוק,</strong> שהוא כמוציא את הנוזלים הללו מרשות לרשות.
 <strong>ר' יהודה אומר</strong> יתר על כן: <strong>אף משנתלש רוקו בפיו</strong> ונאסף רוק ממש בתוך הפה, <strong>לא יהלך ארבע אמות עד שירוק,</strong> שאם לא כן נמצא מטלטל את הרוק הצבור בפיו, והרי הוא כנושא משא.
 <big>ד גמרא</big> <strong>מתני ליה</strong> <small>[היה משנה,</small> מלמד<small>, לו]</small> <strong>רב חיננא בר שלמיא לחייא בר רב קמיה</strong> <small>[לפני]</small> <strong>רב: לא יעמוד אדם ברשות היחיד ומטלטל ברשות הרבים. אמר ליה</strong> <small>[לו]</small> רב: <strong>שבקת רבנן ועבדת</strong> <small>[עזבת</small> את שיטת <small>חכמים ועשית]</small> <strong>כר' מאיר</strong> שהוא מחמיר בכגון זה (לקמן עירובין קא,א), ואינך פוסק כסתם משנתנו?!
## דף צט.
 <strong>הוא סבר</strong> שפסק כך כי חשב <strong>מדסיפא</strong> <small>[מתוך שסופה]</small> של המשנה כשיטת <strong>ר' מאיר, רישא נמי</strong> <small>[תחילתה גם כן]</small> כשיטת <strong>ר' מאיר,</strong> ולאמיתו של דבר <strong>ולא היא: סיפא</strong> <small>[סופה]</small> כשיטת <strong>ר' מאיר, ורישא רבנן</strong> <small>[ותחילתה</small> כשיטת <small>חכמים].</small>
 <big>א</big> שנינו במשנה: <strong>"ובלבד שלא יוציא חוץ</strong> לארבע אמות <strong>",</strong> ונדייק מכאן: <strong>הא</strong> <small>[הרי]</small> אם <strong>הוציא — חייב חטאת. לימא</strong> <small>[האם נאמר]</small> ש<strong>מסייע ליה</strong> <small>[לו]</small> <strong>ל</strong>שיטת <strong>רבא,</strong> ש<strong>אמר רבא: המעביר חפץ מתחלת ארבע</strong> אמות <strong>לסוף ארבע</strong> אמות, <strong>ו</strong>אף ש<strong>העבירו דרך עליו,</strong> כלומר הגביהו למעלה מראשו, ונמצא שעבר החפץ במקום פטור — בכל זאת <strong>חייב</strong> משום טלטול ארבע אמות ברשות הרבים. ואף כאן, אף שהוא עומד ברשות היחיד המוגבהת ומעביר את החפץ בגובה הרי זה חייב.
 ודוחים: <strong>מי קתני</strong> <small>[האם שנינו]</small> במפורש: <strong>אם הוציא חייב חטאת? דילמא</strong> <small>[שמא]</small> <strong>אם הוציא — פטור אבל אסור</strong> מדברי סופרים, ואינו חייב מן התורה.
 <strong>איכא דאמרי</strong> <small>[יש שאומרים]</small> מסורת זו בלשון אחרת. וכך דייקו מתחילה: <strong>הא</strong> <small>[הרי]</small> אם <strong>הוציא — פטור אבל אסור</strong> מדברי סופרים, ואם כן <strong>לימא תיהוי תיובתיה</strong> <small>[האם נאמר שתהא זו קושיה חמורה]</small> על <strong>רבא,</strong> ש<strong>אמר רבא: המעביר מתחלת ארבע</strong> אמות <strong>לסוף ארבע</strong> אמות <strong>והעבירו דרך עליו — חייב!</strong> ודוחים באותו אופן: <strong>מי קתני</strong> <small>[האם שנינו]</small> <strong>"הוציא פטור אבל אסור"? דילמא</strong> <small>[שמא]</small> נדייק כך: <strong>אם הוציא — חייב חטאת.</strong>
 <big>ב</big> שנינו במשנה ש<strong>לא יעמוד אדם ברשות היחיד</strong> וישתין או ירוק לרשות הרבים. <strong>אמר רב יוסף: השתין ורק — חייב חטאת.</strong>
 ומקשים: <strong>והא בעינן</strong> <small>[והרי צריכים אנו]</small> כדי שיחשב הטלטול כמלאכת הוצאה בשבת <strong>עקירה</strong> ממקום שהוא ארבעה טפחים על ארבעה טפחים <strong>והנחה</strong> של החפץ <strong>מעל גבי מקום ארבעה</strong> על ארבעה טפחים, שהוא שיעור מקום חשוב, <strong>ו</strong>כאן הרי <strong>ליכא</strong> <small>[אין],</small> שהרי פיו שממנו יצא הרוק אינו רחב ארבעה טפחים!
 ומשיבים: <strong>מחשבתו משויא ליה</strong> <small>[עושה אותו]</small> <strong>מקום,</strong> כי ודאי מחשיב אדם את פיו מספיק, והריהו נחשב כמו ארבעה טפחים. <strong>דאי</strong> <small>[שאם]</small> <strong>לא תימא הכי</strong> <small>[תאמר כך]</small> שמחשבתו של אדם קובעת חשיבותו של מקום, ולא הכל נמדד לפי שטח בלבד, <strong>הא</strong> <small>[</small>הלכה <small>זו]</small> ש<strong>אמר רבא: זרק</strong> חפץ <strong>ונח בפי הכלב או בפי הכבשן — חייב חטאת,</strong> והרי אפשר לשאול: <strong>והא בעינן</strong> <small>[והרי צריכים אנו]</small> <strong>הנחה על גבי מקום ארבעה טפחים על ארבעה טפחים, וליכא</strong> <small>[ואין]</small> שם!
 <strong>אלא</strong> אומרים אנו: <strong>מחשבתו</strong> שרוצה לזרוק את החפץ בפי הכלב <strong>משויא ליה</strong> <small>[עושה אותו]</small> <strong>מקום, הכא נמי</strong> <small>[כאן גם כן]</small> <strong>מחשבה משויא לה</strong> <small>[עושה אותו]</small> <strong>מקום.</strong>
 <strong>בעי</strong> <small>[שאל]</small> <strong>רבא:</strong> אם <strong>הוא</strong> עומד <strong>ברשות היחיד ו</strong>אולם <strong>פי אמה ברשות הרבים, מהו</strong> הדין, כיצד נדון דבר זה? האם <strong>בתר</strong> <small>[אחר]</small> ה<strong>עקירה אזלינן</strong> <small>[הולכים אנו],</small> והשתן נעקר מתוך גופו שהוא בתחום רשות היחיד, <strong>או בתר</strong> <small>[אחר]</small> <strong>יציאה אזלינן</strong> <small>[הולכים אנו]?</small> וכיון שהיציאה היא דרך פי האמה שהוא ברשות הרבים אין בכך איסור, שאלה זו לא נפתרה ונשארה ב<strong>תיקו</strong> <small>[תעמוד</small> השאלה במקומה<small>].</small>
 <big>ג</big> במשנה שנינו: <strong>וכן לא ירוק</strong> מרשות לרשות. <strong>ר' יהודה אומר:</strong> אף לא יהלך אדם ברוק שכבר נעקר בפיו ארבע אמות. ושואלים: האם הכוונה <strong>אף על גב</strong> <small>[אף על פי]</small> ש<strong>לא הפיך בה</strong> <small>[הפך בו]</small> ברוק בפיו, כלומר אם הצטבר הרוק בפיו אבל לא גלגלו בפיו ליורקו?
 <strong>והתנן</strong> <small>[והרי שנינו</small> במשנה<small>]:</small> מי ש<strong>היה אוכל דבילה</strong> (תאנה מיובשת) של תרומה, ודבלה זו לא נפלו עליה מים ושאר נוזלים, וכאמור בתורה אין דבר מאכל מקבל טומאה לפני שהוכשר לכך בנפילת מים עליו, <strong>בידים מסואבות</strong> (טמאות בדרגת שני לטומאה שפוסלות את התרומה, כסתם ידים), <strong>והכניס ידו לתוך פיו ליטול</strong> משם <strong>צרור</strong> שהיה בפיו, <strong>ר' מאיר מטמא</strong> את הדבילה משום שהוכשרה הדבילה ברוק שבפיו, וכיון שנגעה היד הטמאה בדבילה פסלה אותה. <strong>ו</strong>אילו <strong>ר' יוסי מטהר,</strong> שהרוק בעודו בפה אינו נחשב כמשקה להכשרת מאכל לטומאה ואינו מכשיר אלא לאחר שיצא מפיו.
 ו<strong>ר' יהודה אומר:</strong> יש לחלק, אם <strong>היפך בה</strong> ברוק שבפיו, הרי זה כרוק שנתלש ממקומו ונעשה כמשקה, ולכן <strong>טמא.</strong> אם <strong>לא היפך בה — טהור!</strong> משמע שלדעת ר' יהודה רוק שלא הפכו בפיו אינו נחשב עדיין כתלוש.
 <strong>אמר ר' יוחנן: מוחלפת השיטה.</strong> כלומר, יש להחליף את השיטות ולומר כי שיטת ר' יהודה במשנה בענין טומאה הוחלפה בדיעה אחרת, ואם כן אין עוד סתירה.
 <strong>ריש לקיש אמר: לעולם לא תחליף,</strong> ואפשר ליישב גם לפי הנוסחה שבידינו, <strong>והכא במאי עסקינן</strong> <small>[וכאן</small> במשנתנו <small>במה אנו עוסקים]?</small> <strong>בכיחו</strong> כלומר בליחת השיעול שלו.
 ומקשים: <strong>והתניא</strong> <small>[והרי שנינו</small> בברייתא<small>]</small> <strong>ר' יהודה אומר: כיחו ונתלש</strong> לא ילך ארבע אמות ברשות הרבים כשהוא בפיו, <strong>מאי לאו</strong> <small>[האם לא</small> הכוונה<small>]</small> שהוא הדין גם ל<strong>רוק ונתלש!</strong> ודוחים: <strong>לא,</strong> דוקא <strong>כיחו ונתלש,</strong> ומקשים: <strong>והא תניא</strong> <small>[והרי שנינו</small> בברייתא<small>],</small> <strong>ר' יהודה אומר: כיחו שנתלש, וכן רוקו שנתלש לא יהלך</strong> ברשות הרבים <strong>ארבע אמות עד שירוק</strong> אף שלא היפך בו! <strong>אלא מחוורתא כדשנינן מעיקרא</strong> <small>[מחוור כפי שתירצנו מתחילה]</small> שיש להפוך את השיטות.
 מכיון שהוזכר ענין הכיח מביאים עוד, <strong>אמר ריש לקיש:</strong> מי שפולט <strong>כיח בפני רבו</strong> הריהו כמזלזל בו, והרי הוא <strong>חייב</strong> על כך <strong>מיתה</strong> בידי שמים, <strong>שנאמר "כל משנאי אהבו מות"</strong> (משלי ח, לו) — <strong>אל תקרי "למשנאי", אלא למשניאי</strong> על שהוא משניא את עצמו על ידי יריקה זו.
 ותוהים: <strong>והא מינס אניס</strong> <small>[והרי אנוס הוא]</small> שהרי אין אדם משתעל ופולט כיח אלא מחמת אונס, ומדוע יחשב לו הדבר כעבירה? ומשיבים: במקרה שהיה לו <strong>כיח ורק קאמרינן</strong> <small>[וירק</small> אותו החוצה <small>אמרנו]</small> שהיה עליו לצאת מלפני רבו ולירוק בחוץ.
 <big>ד</big> <big>משנה</big> <strong>לא יעמוד אדם ברשות היחיד ויושיט ראשו וישתה ברשות הרבים,</strong> או יעמוד <strong>ברשות הרבים וישתה ברשות היחיד, אלא אם כן הכניס ראשו ורובו למקום שהוא שותה</strong> ממנו. <strong>וכן בגת.</strong>
 <big>ה</big> <big>גמרא</big> ותוהים: <strong>רישא רבנן</strong> <small>[תחילתה</small> של המשנה, המשנה הקודמת כשיטת <small>חכמים]</small> שמותר לטלטל ברשות אחת מתוך רשות אחרת ואין חוששים, <strong>וסיפא</strong> <small>[וסופה</small> של משנתנו זו<small>]</small> כ<strong>ר' מאיר</strong> האוסר להיות ברשות אחת ולטלטל באחרת!
 <strong>אמר רב יוסף:</strong> מדובר כאן <strong>בחפיצין שצריכין לו, ודברי הכל.</strong> כי אפילו חכמים מסכימים שבכגון זה עשוי הוא לשכוח ולטלטלם אליו, ונמצא עובר על דברי תורה.
 <strong>איבעיא להו</strong> <small>[נשאלה להם</small> ללומדים<small>]:</small> אם היתה <strong>כרמלית</strong> רשות אחת מהן, <strong>מאי</strong> <small>[מה</small> הדין<small>]?</small> <strong>אמר אביי: היא היא</strong> ודינה כרשות שמן התורה ואין לחלק. <strong>אמר רבא:</strong> כיצד יכול אתה לומר דבר זה? הלוא <strong>היא גופא</strong> <small>[עצמה</small> הכרמלית<small>]</small> הכנסה מרשות אחרת אליה אינה אלא <strong>גזירה</strong> מדברי חכמים, שאין רשות זו עצמה מן התורה <strong>ואנן ניקום</strong> <small>[ואנחנו נעמוד]</small> <strong>ונגזור גזירה</strong> על <strong>גזירה?!</strong>
 <strong>אמר אביי</strong> בהסבר שיטתו: <strong>מנא אמינא לה</strong> <small>[מנין אומר אני אותה]</small> את ההלכה הזו, מדיוק לשון המשנה <strong>מדקתני</strong> <small>[ממה ששנינו</small> במשנתנו<small>]</small>
## דף צט:
 <strong>וכן בגת.</strong> וגת זו אינה רשות היחיד, שהרי כבר הוזכרה רשות היחיד, אלא ודאי הגת היא כרמלית, הרי שאסור לשתות מכרמלית בעודו עומד ברשות הרבים.
 <strong>ורבא אמר:</strong> אין זו הוכחה כי "וכן בגת" לא לענין שבת הוא אלא <strong>לענין מעשר. וכן אמר רב ששת: "וכן בגת"</strong> הריהו <strong>לענין מעשר.</strong>
 וביאור הדבר: <strong>דתנן</strong> <small>[ששנינו</small> במשנה<small>]</small> <strong>שותין על הגת,</strong> כלומר מותר לשתות את היין כשעומדים בתוך הגת, <strong>בין</strong> שמוזגים אותו <strong>בחמין ובין</strong> שמוזגים אותו <strong>בצונן. ופטור</strong> מלהפריש עליו מעשר, אלו <strong>דברי ר' מאיר.</strong> כי אין חייבים להפריש מעשר אלא על אכילת קבע, אבל המשקה שלוקחים מהגת ושותים בתוך הגת עצמה אינו אלא שתיה באקראי, ופטור. <strong>ר' אליעזר בר צדוק מחייב</strong> בכל מקרה, כי לדעתו עצם מזיגת היין במים הריהי דרך שתיית קבע.
 <strong>וחכמים אומרים: על ה</strong>יין שנמזג ב<strong>חמין — חייב, ועל הצונן — פטור.</strong> וטעם הדבר, <strong>מפני שמחזיר את המותר.</strong> כי היין שנמזג במים צוננים, שופכים את מותרו לגת, ונמצאת שתייתו שתיית ארעי גמורה. ואולם יין שנמזג במים חמים, אין מחזירים אותו לגת, שמא יביא להחמצת המשקה שבגת, ושתייתו היא שתיית קבע. ומה שנאמר במשנתנו "וכן בגת" הריהו לדעת ר' מאיר, ובא ללמדנו שההיתר לשתות בלא להפריש הוא רק כשראשו ורובו של השותה בגת.
 <big>א משנה</big> <strong>קולט</strong> (מקבל) <strong>אדם</strong> העומד ברשות הרבים את המים הנוזלים <strong>מן המזחילה</strong> (מעין מרזב) בתוך כלי, בזמן שהיא <strong>למטה מעשרה טפחים.</strong> כלומר בתחום רשות הרבים. <strong>ומן הצנור מכל מקום שותה</strong> מים, אפילו בפיו ולא רק על ידי קליטה, משום שהצינור איננו צמוד כל כך לרשות היחיד, וקצהו מגיע לרשות הרבים ממש.
 <big>ב גמרא</big> מלשון המשנה נדייק: <strong>קולט — אין</strong> <small>[כן]</small> כלומר, מותר לו לקלוט מרחוק, <strong>אבל מצרף</strong> כלומר לשים כלי או פיו בסמוך למזחילה — <strong>לא.</strong> ושואלים: <strong>מאי טעמא</strong> <small>[מה הטעם]</small> לחילוק זה? <strong>אמר רב נחמן: הכא</strong> <small>[כאן]</small> <strong>במזחילה פחות משלשה</strong> טפחים <strong>סמוך לגג עסקינן</strong> <small>[עוסקים אנו],</small> וכלל הוא ש<strong>כל פחות משלשה סמוך לגג, כגג דמי</strong> <small>[נחשב]</small> מדין לבוד. וגג הבית רשות היחיד הוא, נמצא שמוציא מרשות היחיד לרשות הרבים, ואסור.
 <strong>תניא נמי הכי</strong> <small>[שנויה</small> ברייתא <small>גם כן כך]:</small> <strong>עומד אדם ברשות היחיד ומגביה ידו למעלה מעשרה טפחים</strong> עד שתהא <strong>פחות משלשה סמוך לגג, וקולט</strong> בכלי מים היורדים מגג חבירו, <strong>ובלבד שלא יצרף</strong> בפיו.
 וכן <strong>תניא אידך</strong> <small>[שנויה</small> ברייתא <small>אחרת]</small> להבהיר את הענין מצד אחר: <strong>לא יעמוד אדם ברשות היחיד ויגביה ידו למעלה מעשרה טפחים לפחות משלשה</strong> טפחים <strong>סמוך לגג ויצרף, אבל קולט הוא ושותה.</strong>
 שנינו כי <strong>מן הצינור מכל מקום שותה,</strong> שהצינור ארוך ובולט החוצה מן הבית יותר משלושה טפחים. <strong>תנא</strong> <small>[שנויה</small> תוספתא<small>]:</small> <strong>אם יש בצינור</strong> עצמו רוחב <strong>ארבעה על ארבעה</strong> טפחים — <strong>אסור</strong> לעומד ברשות הרבים לצרף אליו <strong>מפני שהוא כמוציא מרשות לרשות,</strong> שהרי הצינור קובע כעין רשות לעצמו.
 <big>ג משנה</big> <strong>בור</strong> העומד <strong>ברשות הרבים וחולייתו גבוה עשרה טפחים</strong> הרי החוליה עצמה רשות היחיד, ולכן <strong>חלון</strong> בית <strong>שעל גביו,</strong> כלומר העומד סמוך לבור <strong>ממלאין הימנו,</strong> מן הבור, <strong>בשבת</strong> שהרי הוא כמוציא מרשות היחיד לרשות היחיד.
 וכן אם היתה <strong>אשפה ברשות הרבים גבוה עשרה טפחים,</strong> כיון שדינה כרשות היחיד הרי <strong>חלון שעל גביו שופכין לתוכה מים בשבת,</strong> שמותר להוציא מרשות היחיד לרשות היחיד.
 <big>ד גמרא</big> שואלים: <strong>במאי עסקינן</strong> <small>[במה עוסקים אנו]</small> כאן? <strong>אילימא</strong> <small>[אם תאמר]</small> <strong>בסמוכה</strong> שהבור סמוך לכותל הבית עד שאין הפסק ארבעה טפחים באמצע, <strong>למה לי</strong> שיהא גובה <strong>חוליא</strong> של הבור <strong>עשרה</strong> טפחים? הלוא הבור מן הסתם עמוק מעשרה טפחים, והרי הוא רשות היחיד. וכיון שהוא סמוך, הרי אין רשות הרבים ממש באמצע, ומותר לשאוב ולטלטל את המים מרשות היחיד.
 <strong>אמר רב הונא: הכא במאי עסקינן</strong> <small>[כאן במה אנו עוסקים]?</small> <strong>ב</strong>מקרה שהיה הבור או האשפה <strong>מופלגת מן הכותל ארבעה</strong> טפחים. ובין הכותל והבור רשות הרבים, ואין להעביר מרשות היחיד לרשות היחיד דרך רשות הרבים. אבל אם חוליית הבור גבוהה עשרה, הרי השואב מעביר את המים שנשאבו דרך מקום הגבוה עשרה מעל רשות הרבים, והוא מקום פטור.
 <strong>וטעמא דאיכא</strong> <small>[והטעם</small> דוקא <small>שיש]</small> <strong>חוליא</strong> בת <strong>עשרה</strong> טפחים, <strong>הא ליכא</strong> <small>[הרי אם אין]</small> <strong>חוליא עשרה</strong> נמצא <strong>קא</strong> <small>[שהוא]</small> <strong>מטלטל מרשות היחיד לרשות היחיד דרך רשות הרבים.</strong>
 <strong>ור' יוחנן אמר:</strong> אין צורך בדקדוק זה <strong>אפילו תימא</strong> <small>[תאמר]</small> שמדובר כאן <strong>בסמוכה,</strong> אלא <strong>הא קא משמע לן</strong> <small>[</small>דבר <small>זה משמיע לנו]</small> <strong>דבור וחולייתו מצטרפין לעשרה</strong> ואין צריכים שתהא החוליה עצמה גבוהה עשרה טפחים.
 <big>ה</big> שנינו: <strong>אשפה</strong> גבוהה עשרה טפחים שעומדת <strong>ברשות הרבים</strong> סמוך לחלון בית — <strong>שופכים אליה מרשות היחיד. ושואלים: ו</strong>כי <strong>לא חיישינן</strong> <small>[חוששים אנו]</small> <strong>שמא תנטל אשפה</strong> כולה או מקצתה ותיעשה רשות הרבים, ומתוך הרגל יוסיפו לשפוך לשם בשבת, ונמצא שהם שופכים לרשות הרבים?
 <strong>והא</strong> <small>[והרי]</small> <strong>רבין בר רב אדא אמר ר' יצחק: מעשה</strong> היה <strong>במבוי אחד שצידו אחד כלה לים,</strong> נמצא שהוא סגור על ידי הים, <strong>וצידו אחד כלה לאשפה, ובא מעשה לפני רבי</strong> לשאלו האם מבוי זה דינו כמבוי סתום, <strong>ולא אמר בו לא איסור ולא היתר.</strong>
 ומסבירים: <strong>היתר לא אמר בו דחיישינן</strong> <small>[שחוששים אנו]</small> <strong>שמא תנטל אשפה</strong> ונמצא ששוב אין מחיצה למבוי מצד זה, או שמא <strong>יעלה הים שירטון</strong> ותימצא רצועה של יבשה המרוחקת מן הים ולא יהו מחיצות למבוי.
 וכן <strong>איסור לא אמר בו</strong> באותו מבוי — <strong>דהא קיימין</strong> <small>[שהרי עומדות]</small> <strong>מחיצות</strong> לפי שעה, ולפי שעה בודאי הוא מותר. הרי שאנו חוששים שמא תינטל האשפה, ומדוע אין חוששים כמו כן אף במשנתנו?
 ומשיבים: <strong>לא קשיא</strong> <small>[קשה]</small> <strong>הא</strong> <small>[זו]</small> שחוששים לה — היא אשפת <strong>יחיד,</strong> שחוששים שמא יימלך אותו היחיד בדעתו ויפנה את האשפה. <strong>והא</strong> <small>[זו]</small> משנתנו — באשפה של <strong>רבים,</strong> ובודאי תשאר קבועה במקומה ולא יזיזוה משם.
 <big>ו משנה</big> <strong>אילן שהיה מיסך</strong> (סוכך) <strong>על הארץ</strong> והיו ענפיו הקיצוניים מתכופפים עד שיצרו כעין סככה סביב לגזעו, <strong>אם אין נופו גבוה מן הארץ שלשה טפחים</strong> בקצותיו — <strong>מטלטלים תחתיו,</strong> שנעשה כל השטח שתחת האילן כמקום המוקף מחיצות, ודינו כרשות היחיד.
 אם היו <strong>שרשיו גבוהים מן הארץ שלשה טפחים — לא ישב עליהן,</strong> שאין משתמשים באילן, וכל חלק האילן הגבוה משלושה טפחים מן הקרקע דינו כאילן.
 <big>ז גמרא</big> <strong>אמר רב הונא בריה</strong> <small>[בנו]</small> של <strong>רב יהושע:</strong> אילן זה בכל זאת <strong>אין מטלטלין בו</strong> אם היה השטח שתחתיו <strong>יתר מבית סאתים, מאי טעמא</strong> <small>[מה טעם]</small> האיסור?
## דף ק.
 <strong>משום דהוי</strong> <small>[שהריהו]</small> <strong>דירה שתשמישה לאויר,</strong> כלומר שאינה בנויה לצורך מגורים אף כי יש בה מחיצות, <strong>ו</strong>כלל הוא: <strong>כל דירה שתשמישה לאויר או לצל — אין מטלטלין בה</strong> אם שטחה <strong>יתר מבית סאתים,</strong> משום שאיננה מקום דירה גמור וחכמים עשאוה כדין קרפף שאינו רשות היחיד לכל ענין.
 <big>א</big> נאמר שאם היו <strong>שרשיו</strong> של האילן <strong>גבוהין מן הארץ</strong> שלושה אין משתמשים בו. <strong>איתמר</strong> <small>[נאמר]</small> שנחלקו אמוראים בבעיה זו: <strong>שרשי אילן הבאין</strong> מן האילן <strong>מלמעלה</strong> מגובה <strong>שלשה</strong> טפחים וחוזרים ויורדים <strong>לתוך שלשה</strong> טפחים סמוך לארץ, מה דינם? <strong>רבה אמר: מותר להשתמש בהן, ורב ששת אמר: אסור להשתמש בהן.</strong>
 ומסבירים את טעמיהם, <strong>רבה אמר: מותר להשתמש בהן — שכל פחות משלשה</strong> טפחים בסמיכות <strong>דארעא</strong> <small>[של הארץ] —</small> <strong>ארעא</strong> <small>[ארץ]</small> <strong>היא,</strong> ומותר להשתמש בו. <strong>רב ששת אמר: אסור להשתמש בהן,</strong> ש<strong>כיון</strong> ש<strong>מכח איסור קאתי</strong> <small>[באו] —</small> <strong>אסורין,</strong> שהרי החלק שממנו הם צומחים אסור, ולכן אף אלה צריכים להיות אסורים.
 ומגבילים את המחלוקת: אותם שורשים <strong>דדמו כמשוניתא</strong> <small>[שדומים כצוקים]</small> שהם עולים ויורדים, ודאי שהשורשים העבים <strong>דסלקין לעילא</strong> <small>[העולים למעלה]</small> — <strong>אסורין</strong> לדברי הכל. אבל השורשים הקטנים יותר שטבעם הוא <strong>דנחתין לתתאי</strong> <small>[שיורדים למטה] —</small> <strong>שרו</strong> <small>[מותרים].</small> וביחס ליוצאים <strong>לצדדין</strong> — הרי זו <strong>פלוגתא</strong> <small>[מחלוקת]</small> של <strong>רבה ורב ששת,</strong> שלרב ששת אסורים, ולרבה מותרים.
 <strong>וכן</strong> נחלקו רבה ורב ששת ב<strong>אניגרא</strong> אילן היוצא מתוך תעלה ושורשיו גבוהים וחלק מהם נמוך ונסתר בין גדות התעלה, <strong>וכן</strong> אילן הצומח <strong>בקרן זוית</strong> בין שני קירות האם חלקו שבין הקירות ונמוך משלושה טפחים נדון כקרקע.
 מסופר, <strong>ההוא דיקלא דהוה</strong> <small>[דקל אחד שהיה]</small> <strong>לאביי, והוה סליק באיפומא</strong> <small>[והיה עולה בארובת הגג].</small> <strong>אתא לקמיה</strong> <small>[בא לפני]</small> <strong>רב יוסף</strong> לשאלו בענין זה <strong>ושרא ליה</strong> <small>[והתיר לו]</small> להשתמש אף בחלק הדקל שאינו גבוה יותר משלושה טפחים מעל לגג, כי חלקו התחתון נחשב כמצוי בקרקע.
 <strong>אמר רב אחא בר תחליפא: דשרא</strong> <small>[</small>מי <small>שהתיר]</small> <strong>לך,</strong> כשיטת <strong>רבה שרא לך</strong> <small>[התיר]</small> <strong>לך</strong> הסבור שאם חלק מהאילן נמוך ואינו נראה למעלה משלושה טפחים אף שחלקו האחר גבוה מן הארץ למעלה משלושה טפחים הרי הוא כסמוך לארץ ומותר להשתמש בו.
 ותוהים: <strong>פשיטא</strong> <small>[פשוט,</small> מובן מאליו<small>]</small> ומה חידש רב אחא בר תחליפא? ומשיבים: <strong>מהו דתימא</strong> <small>[שתאמר]</small> שבמקרה זה <strong>אפילו ל</strong>דעת <strong>רב ששת</strong> הרי זה מותר כי <strong>ביתא כמאן דמלי דמי</strong> <small>[הבית כמי שהוא מלא נחשב]</small> וכאילו היה מלא באדמה וממילא מותר <strong>להשתמש בפחות משלשה</strong> טפחים <strong>סמוך לגג, קא משמע לן</strong> <small>[השמיע לנו]</small> רב אחא שרב ששת אוסר אף כאן.
 <strong>תנן</strong> <small>[שנינו</small> במשנתנו<small>]:</small> <strong>שרשיו גבוהין מן הארץ שלשה טפחים — לא ישב עליהם. היכי דמי</strong> <small>[כיצד בדיוק</small> <small>היה הדבר],</small> <strong>אי דלא הדרי כיפי</strong> <small>[אם</small> תאמר <small>שאין</small> השורשים <small>חוזרים ומתכופפים] —</small> <strong>פשיטא</strong> <small>[פשוט</small> הוא<small>]</small> שודאי הגבוה משלושה אילן הוא, <strong>אלא לאו</strong> <small>[האם לא]</small> מדובר כאן <strong>אף על גב דהדרי כיפי</strong> <small>[אף על פי שחוזרים ומתכופפים],</small> משמע שאם חלקם גבוה מן הארץ, הרי הם אסורים לכל אורכם, וקשה לרבה!
 ודוחים: <strong>לא, לעולם</strong> תפרש ש<strong>לא הדרי כיפי</strong> <small>[חוזרים ומתכופפים],</small> <strong>והא קא משמע לן</strong> <small>[ו</small>דבר <small>זה השמיע לנו]</small> <strong>אף על גב</strong> <small>[אף על פי]</small> <strong>שצידו</strong> ה<strong>אחד</strong> של האילן <strong>שוה לארץ,</strong> בכל זאת כיון שבשאר צידיו השורשים גבוהים מן הארץ יותר משלושה טפחים, אסור לשבת אף על זה ששווה לארץ.
 <big>ב</big> <strong>תנו רבנן</strong> <small>[שנו חכמים]</small> <strong>שרשי אילן שגבוהין מן הארץ שלשה טפחים או שיש חלל תחתיהן</strong> על הארץ <strong>שלשה טפחים, אף על פי שצידו אחד</strong> של השורש <strong>שוה לארץ — הרי זה לא ישב עליהן, לפי</strong> הכלל <strong>שאין עולין באילן, ואין נתלין באילן</strong> בידיו, ואף <strong>אין נשענין באילן</strong> בשבת.
 <strong>ו</strong>כן <strong>לא יעלה באילן מבעוד יום וישב שם כל היום כולו</strong> בשבת משום שעצם השימוש באילן ולא רק הטיפוס עליו אסור. <strong>אחד אילן</strong> לענין זה <strong>ואחד כל בהמה</strong> שאין עולים ואין נתלים עליה, <strong>אבל</strong> אין האיסור משום עצם טורח הטיפוס, שהרי <strong>בור שיח ומערה</strong> בין מלאים מים בין לא, <strong>וגדר — מטפס ועולה מטפס ויורד, אפילו הן</strong> עמוקים <strong>מאה אמה.</strong>
 ומעירים: <strong>תני חדא</strong> <small>[שנויה</small> ברייתא <small>אחת]:</small> <strong>אם עלה</strong> על אילן — <strong>מותר לירד, ותני חדא</strong> <small>[ושנויה</small> ברייתא <small>אחת]</small> <strong>אסור לירד.</strong> את הסתירה הזו מתרצים: <strong>לא קשיא</strong> <small>[קשה]</small> <strong>כאן</strong> שהתירו לרדת — כשעלה <strong>מבעוד יום, כאן</strong> שאסרו לרדת — כשעלה <strong>משחשיכה.</strong>
 <strong>ואיבעית אימא</strong> <small>[ואם תרצה אמור]</small> <strong>הא והא</strong> <small>[זו וזו]</small> <strong>משחשיכה, ולא קשיא</strong> <small>[קשה]</small> <strong>כאן</strong> שהתירו לרדת — שעלה <strong>בשוגג, וכאן</strong> שאסרו לרדת — כשעלה <strong>במזיד.</strong>
 <strong>ואיבעית אימא</strong> <small>[ואם תרצה אמור]</small> <strong>הא והא</strong> <small>[זו וזו]</small> כשעלה <strong>בשוגג, והכא</strong> <small>[וכאן]</small> בשאלה אם <strong>קנסו שוגג אטו</strong> <small>[משום]</small> <strong>מזיד קמיפלגי</strong> <small>[נחלקו].</small> <strong>מר</strong> <small>[חכם</small> זה<small>]</small> שאסר לרדת <strong>סבר: קנסינן</strong> <small>[קונסים אנו],</small> ואף שעלה בשוגג אסרו לו לרדת משום קנס, שלא יבואו אחרים לעלות במזיד ולרדת. <strong>ומר</strong> <small>[וחכם</small> זה<small>]</small> שהתיר <strong>סבר: לא קנסינן</strong> <small>[קונסים אנו].</small>
 <strong>אמר רב הונא בריה</strong> <small>[בנו]</small> של <strong>רב יהושע:</strong> מחלוקת זו הריהי <strong>כתנאי</strong> <small>[כ</small>מחלוקת <small>תנאים]</small> אחרת. יש קרבנות כגון בכור ומעשר שמזים את דמם על המזבח פעם אחת (מתנה אחת), ויש קרבנות כגון עולה שמזים את דמם בארבע מתנות (שתים שהן ארבע), ואם אירע שדם קרבנות <strong>הניתנין במתנה אחת שנתערבו</strong> בקרבנות אחרים שאף הם <strong>ניתנין במתנה אחת — ינתנו</strong> הדמים של התערובת <strong>במתנה אחת,</strong> וכן <strong>מתן ארבע</strong> שנתערבו <strong>במתן ארבע — ינתנו במתן ארבע.</strong>
 אולם מה עושים אם נתערב דם קרבן שהוא ב<strong>מתן ארבע</strong> עם קרבן שהוא <strong>במתן אחת? ר' אליעזר אומר: ינתנו</strong> דמי התערובת <strong>במתן ארבע. ור' יהושע אומר: ינתנו במתנה אחת</strong> ויועיל לו לכפרתו.
 <strong>אמר לו ר' אליעזר</strong> אם נותן רק מתנה אחת <strong>הרי הוא עובר על "בל תגרע"</strong> שהרי לא היזה את דם העולה כראוי! <strong>אמר לו ר' יהושע:</strong> ולדבריך כשנותן ארבע מתנות <strong>הרי הוא עובר ב"בל תוסיף"</strong> לגבי דם הבכור.
 <strong>אמר ר' אליעזר: לא אמרו</strong> איסור "בל תוסיף" <strong>אלא כשהוא בעצמו,</strong> ולא כשהוא בתערובת. <strong>אמר לו ר' יהושע:</strong> אף <strong>לא נאמר "בל תגרע" אלא כשהוא בעצמו.</strong>
 <strong>ועוד אמר ר' יהושע</strong> טעם לדבריו: <strong>כשנתת</strong> ארבע מתנות הרי <strong>עברת על "בל תוסיף"</strong> לגבי קרבן אחד, <strong>ועשית מעשה בידך</strong> בפועל לעבור על דברי תורה. ואילו <strong>כשלא נתת</strong> גם אם <strong>עברת על "בל תגרע" ולא עשית מעשה בידך.</strong> ואם חייבים לשנות מדברי תורה, מוטב שיהא זה בדרך של "שב ואל תעשה".
 ורצה רב הונא בן רב יהושע לומר כי <strong>ל</strong>דעת <strong>ר' אליעזר</strong> ש<strong>אמר התם</strong> <small>[שם]</small> בקרבנות <strong>קום עשה עדיף</strong> אף כשיש שני נימוקים סותרים, <strong>הכא נמי</strong> <small>[כאן גם כן]</small> <strong>ירד</strong> מן האילן. שמוטב לו שיעבור פעם בפעולה של ירידה מן האילן ולא ישאר יושב ומשתמש בו כל השבת. <strong>ל</strong>דעת <strong>ר' יהושע</strong> ש<strong>אמר התם</strong> <small>[שם]</small> <strong>שב ואל תעשה עדיף — הכא נמי</strong> <small>[כאן גם כן]</small> <strong>לא ירד</strong> מן האילן.
 ודוחים את ההשוואה: <strong>דילמא</strong> <small>[שמא]</small> <strong>לא היא,</strong> אינו כן, כי <strong>עד כאן לא</strong> שמענו ש<strong>קאמר</strong> <small>[אמר]</small> <strong>ר' אליעזר התם</strong> <small>[שם]</small> <strong>קום עשה עדיף — אלא</strong> במקרה <strong>דקא עביד</strong> <small>[שהוא עושה]</small> <strong>מצוה</strong> בנתינת המתנות העודפות. <strong>אבל הכא</strong> <small>[כאן]</small> שבירידתו <strong>לא עביד</strong> <small>[עושה]</small> <strong>מצוה</strong> כלל, <strong>הכי נמי</strong> <small>[כך גם כן]</small> <strong>לא ירד.</strong>
 <strong>ואי נמי</strong> <small>[ואו גם כן]</small> אפשר לדחות את ההשואה מצד אחר; <strong>עד כאן לא</strong> שמענו ש<strong>קאמר</strong> <small>[אמר]</small> <strong>ר' יהושע התם</strong> <small>[שם]</small> <strong>שב ואל תעשה עדיף אלא</strong>
## דף ק:
 <strong>שלא קא עביד איסורא</strong> <small>[עושה איסור]</small> על ידי הימנעות מעשיה, <strong>אבל הכא דקא עביד איסורא</strong> <small>[כאן שהוא עושה איסור]</small> בכל רגע שהוא שוהה באילן, <strong>הכי נמי</strong> <small>[כך גם כן]</small> ש<strong>ירד</strong> ממנו.
 <strong>תני חדא</strong> <small>[שנויה</small> ברייתא <small>אחת]:</small> <strong>אחד אילן לח ואחד אילן יבש</strong> אסור לעלות ולהשתמש בהם, <strong>ותניא אידך</strong> <small>[ושנויה</small> ברייתא <small>אחרת]:</small> <strong>במה דברים אמורים</strong> שאין עולים — <strong>ב</strong>אילן <strong>לח, אבל ביבש — מותר.</strong>
 <strong>אמר רב יהודה: לא קשיא</strong> <small>[קשה];</small> <strong>כאן</strong> שאסור — <strong>שגזעו מחליף. כאן — כשאין גזעו מחליף,</strong> שאילן שהוא יבש כעת ויוכל להתחדש משורשיו לאחר זמן מסויים, הוא האילן היבש שנאסר.
 ותוהים: אילן ש<strong>גזעו מחליף יבש קרית ליה</strong> <small>[אתה קורא לו],</small> והרי אילן כזה אינו יבש כלל! <strong>אלא לא קשיא</strong> <small>[קשה],</small> מדובר באילן יבש שאין גזעו מחליף, ואולם <strong>כאן</strong> שהתירו — הריהו <strong>בימות החמה, וכאן שאסרו — בימות הגשמים.</strong> שבימות החמה רואים הכל שאילן זה מת, אבל בימות הגשמים שיש אילנות רבים שעליהם נושרים אין יודעים איזהו אילן חי ואיזהו מת.
 ומקשים: <strong>בימות החמה, הא נתרי פירי</strong> <small>[הרי נושרים פירות</small> האילן<small>]</small> שנשארו מהשנה שעברה כאשר הוא עולה עליו, ויש לאסור אף בו שמא יבוא להורות היתר לעצמו לתלוש אף בלח! ומשיבים: <strong>בדליכא פירי</strong> <small>[בשאין פירות],</small> ומקשים: <strong>והא קא נתרי קינסי</strong> <small>[והרי נושרים ענפים דקים]!</small> ומשיבים: <strong>בגדודא</strong> <small>[בכעין עמוד]</small> באילן שנשרו ענפיו.
 ומקשים: <strong>איני</strong> <small>[וכי כן הוא]?!</small> <strong>והא</strong> <small>[והרי]</small> <strong>רב איקלע</strong> <small>[הזדמן]</small> <strong>ל</strong>מקום <strong>אפסטיא, ואסר</strong> לטפס אף <strong>בגדודא!</strong> ומשיבים: באמת אין איסור בכך, אלא <strong>רב בקעה מצא</strong> כלומר מצא מקום שהיה פרוץ בעבירה, <strong>וגדר בה גדר,</strong> ולכן אסר להם אף דברים המותרים.
 <big>א</big> <strong>אמר רמי בר אבא אמר רב אסי: אסור לאדם שיהלך על גבי עשבים בשבת, משום שנאמר "</strong>גם בלא דעת נפש לא טוב <strong>ואץ ברגלים חוטא"</strong> (משלי יט, ב) שפעמים ההליכה עצמה — חטא היא, שהרי יש חשש שיתלוש עשבים תוך כדי הליכה.
 ומעירים: <strong>תני חדא</strong> <small>[שנויה</small> ברייתא <small>אחת]:</small> <strong>מותר לילך על גבי עשבים בשבת, ותניא אידך</strong> <small>[ושנויה</small> ברייתא <small>אחרת]:</small> <strong>אסור.</strong> ומתרצים: <strong>לא קשיא</strong> <small>[קשה]</small> <strong>הא</strong> <small>[זו]</small> שאסור — <strong>בלחים,</strong> שהוא תולשם ממקום חיותם ואסור משום קצירה. <strong>הא</strong> <small>[זו]</small> שמותר — <strong>ביבשים,</strong> שכאילו כבר נתלשו ממקום חיותם ובהליכתו אינו אלא מסיתם ממקומם.
 <strong>ואיבעית אימא</strong> <small>[ואם תרצה אמור]</small> <strong>הא והא</strong> <small>[זה וזה]</small> <strong>בלחים, ולא קשיא</strong> <small>[קשה]</small> <strong>כאן</strong> שהותר — <strong>בימות החמה, כאן</strong> שנאסר — <strong>בימות הגשמים,</strong> שאין היובש ניכר.
 <strong>ואיבעית אימא</strong> <small>[ואם תרצה אמור]</small> <strong>הא והא</strong> <small>[זה וזה]</small> <strong>בימות החמה, ולא קשיא</strong> <small>[קשה]</small> אלא יש לחלק: <strong>הא</strong> <small>[זה]</small> שמותר — <strong>דסיים מסאניה</strong> <small>[שנעל נעליו]</small> <strong>הא</strong> <small>[זה]</small> שאסור — ש<strong>לא סיים מסאניה</strong> <small>[נעל נעליו]</small> והעשבים נכנסים בין אצבעות רגליו ונתלשים.
 <strong>ואיבעית אימא</strong> <small>[ואם תרצה אמור]:</small> <strong>הא והא דסיים מסאניה</strong> <small>[זה וזה</small> מדובר <small>כשנעל נעליו]</small> <strong>ולא קשיא</strong> <small>[קשה],</small> <strong>הא</strong> <small>[זה]</small> שאסור — <strong>דאית ליה עוקצי</strong> <small>[כשיש לו</small> לנעל <small>עוקץ],</small> קצה שיכולים העשבים להיאחז בו, ו<strong>הא</strong> <small>[זה]</small> — <strong>דלית ליה עוקצי</strong> <small>[שאין לו עוקץ].</small>
 <strong>ואיבעית אימא</strong> <small>[ואם תרצה אמור]:</small> <strong>הא והא דאית ליה עוקצי</strong> <small>[זה וזה שיש לו עוקץ]</small> <strong>הא</strong> <small>[זה]</small> שאסור — <strong>דאית ליה שרכא</strong> <small>[ש</small>העשב, <small>יש לו</small> ענפים <small>נשרכים</small> על הארץ<small>],</small> <strong>הא</strong> <small>[זה]</small> שמותר — <strong>דלית ליה שרכא</strong> <small>[שאין לו</small> ענפים <small>נשרכים</small> על הארץ].
 ומסכמים: <strong>והאידנא דקיימא לן</strong> <small>[ועכשיו שמוחזק לנו</small> להלכה<small>]</small> <strong>כ</strong>שיטת <strong>ר' שמעון</strong> שפסק כי דבר שאין מתכוון לעשותו ונעשה מעצמו מותר, הרי אף כאן מאחר שכוונתו רק ללכת שם ולא לתלוש עשבים בשבת, <strong>כולהו שרי</strong> <small>[כולם מותרים]</small> בכל האופנים הללו.
 <big>ב</big> כיון שהוזכר פסק הלכה הנובע מפסוק זה מוסיפים מה ש<strong>אמר רמי בר חמא אמר רב אסי: אסור לאדם שיכוף אשתו לדבר מצוה</strong> (תשמיש), <strong>שנאמר "ואץ ברגלים חוטא".</strong> ומתפרש בלשון נקייה.
 <strong>ואמר ר' יהושע בן לוי: כל הכופה אשתו לדבר מצוה, הוויין</strong> <small>[יהיו]</small> <strong>לו בנים שאינן מהוגנין</strong> כתוצאה מכך. <strong>אמר רב איקא בר חיננא: מאי קראה</strong> <small>[מהו המקרא]</small> המרמז על כך — <strong>"גם בלא דעת נפש לא טוב"</strong> (משלי יט, ב) כלומר, אם הבעילה היתה שלא מדעת האשה, גם נפש הילד לא תהא טובה.
 <strong>תניא נמי הכי</strong> <small>[שנויה</small> ברייתא <small>גם כן כך]</small> <strong>"גם בלא דעת נפש לא טוב" — זה הכופה אשתו לדבר מצוה. "ואץ ברגלים חוטא" — זה הבועל ושונה,</strong> ומצער בכך את אשתו.
 על דבר זה תוהים: <strong>איני</strong> <small>[וכי כן הוא]?!</small> והרי <strong>אמר רבא: הרוצה לעשות כל בניו זכרים יבעול וישנה!</strong> ומתרצים: <strong>לא קשיא</strong> <small>[קשה]</small> <strong>כאן</strong> שנתן רבא עצה זו — הרי זה כשהדבר הוא <strong>לדעת</strong> האשה ובהסכמתה, <strong>כאן</strong> שאין לעשות כן — <strong>שלא לדעת.</strong>
 <strong>ג</strong> וכיון שדובר בעניני היחסים שבין איש ואשתו מביאים מה ש<strong>אמר ר' שמואל בר נחמני אמר ר' יוחנן: כל אשה שתובעת בעלה לדבר מצוה — הווין</strong> <small>[יהיו]</small> <strong>לה בנים שאפילו בדורו של משה לא היו כמותן.</strong> ש<strong>אילו בדורו של משה כתיב</strong> <small>[נאמר]:</small> <strong>"הבו לכם אנשים חכמים ונבנים וידעים לשבטיכם</strong> ואשימם בראשיכם<strong>"</strong> (דברים א, יג), <strong>וכתיב</strong> <small>[ונאמר]</small> אחר כך: <strong>"ואקח את ראשי שבטיכם אנשים חכמים וידעים</strong> ואתן אותם ראשים עליכם<strong>"</strong> (דברים א, טו). <strong>ואילו נבונים לא אשכח</strong> <small>[מצא],</small> שאף שמצא חכמים וידועים, אבל לא נבונים שהם יותר מאשר חכמים.
 <strong>ואילו</strong> ל<strong>גבי לאה כתיב</strong> <small>[נאמר]:</small> <strong>"ותצא לאה לקראתו ותאמר אלי תבוא כי שכר שכרתיך</strong> בדודאי בני<strong>"</strong> (בראשית ל, טז), ומה היה שכרה? שנולד לה יששכר, ועליו <strong>כתיב</strong> <small>[נאמר]:</small> <strong>"ומבני יששכר יודעי בינה לעתים לדעת מה יעשה ישראל ראשיהם מאתים וכל אחיהם על פיהם"</strong> (דברי הימים א יב, לג).
 ושואלים: <strong>איני</strong> <small>[וכי כן הוא]</small> וכי נאה לאשה שתתבע את בעלה?! <strong>והאמר</strong> <small>[והרי אמר]</small> <strong>רב יצחק בר אבדימי: עשר קללות נתקללה חוה</strong> בשל חטא עץ הדעת, <strong>דכתיב</strong> <small>[שנאמר]:</small> "אל האשה אמר הרבה ארבה עצבונך והרונך בעצב תלדי בנים ואל אשך תשוקתך והוא ימשול בך" (בראשית ג, טז), ומפרש:
 <strong>"אל האשה אמר הרבה ארבה" — אלו שני טפי דמים</strong> מיוחדים לאשה והיא מצטערת בהם <strong>אחת דם נדה ואחת דם בתולים, "עצבונך" — זה צער גידול בנים, "והרנך" — זה צער העיבור, "בעצב תלדי בנים" — כמשמעו</strong> שהוא צער הלידה,
 <strong>"ואל אישך תשוקתך" — מלמד שהאשה משתוקקת על בעלה</strong> למשל <strong>בשעה שיוצא לדרך, "והוא ימשל בך" — מלמד שהאשה תובעת בלב,</strong> ואינה מפרשת רצונה מתוך בושה, <strong>והאיש תובע בפה.</strong> ומעירים <strong>זוהי מדה טובה בנשים</strong> שהן תובעות בלב ולא בפה. הרי שאין ראוי לאשה שתתבע את בעלה!
 ומשיבים: <strong>כי אמרינן</strong> <small>[כאשר אמרנו]</small> בזכות האשה התובעת את בעלה אין הכוונה שתאמר לו בפירוש בפה, אלא <strong>דמרציא ארצויי קמיה</strong> <small>[שתתרצה לפניו]</small> ויבין מדעתו מה כוונתה. <strong>ד</strong>כיון שהובא המאמר בדבר עשר קללות של חוה דנים בו: וכי עשר הן?
 הלוא <strong>הני</strong> <small>[הרי]</small> <strong>שבע</strong> בלבד <strong>הויין</strong> <small>[הן]!</small> <strong>כי אתא</strong> <small>[כאשר בא]</small> <strong>רב דימי</strong> מארץ ישראל <strong>אמר</strong> מה הן הנוספות; <strong>עטופה כאבל</strong> שחייבת האשה בכיסוי ראשה, <strong>ומנודה מכל אדם, וחבושה בבית האסורין</strong> שדרכה תמיד להיות בבית.
 ושואלים: <strong>מאי</strong> <small>[מה</small> פירוש<small>]</small> <strong>מנודה מכל אדם? אילימא</strong> <small>[אם תאמר ]</small> <strong>משום דאסיר</strong> <small>[שאסור]</small> <strong>לה ייחוד</strong> עם גברים, <strong>איהו נמי אסיר ליה</strong> <small>[הוא גם כן</small> הגבר <small>אסור לו ]</small> <strong>ייחוד</strong> עם נשים, ואין זה מיוחד לאשה. <strong>אלא דאסירא לבי תרי</strong> <small>[שאסורה</small> להנשא <small>לשנים]</small> מה שאין כן הגבר שמותר בשתי נשים.
 <strong>במתניתא תנא</strong> <small>[בברייתא שנינו]</small> <strong>מגדלת שער כלילית</strong> (שד), <strong>ויושבת ומשתנת מים כבהמה, ונעשית כר</strong> (מצע) <strong>לבעלה</strong> בשעת תשמיש, אלה שלוש הקללות הנוספות.
 <strong>ואידך</strong> <small>[ו</small>החכם <small>האחר]</small> שאינו מונה אלה בין הקללות מה סבור הוא? ומשיבים כי לדעתו <strong>הני שבח הוא</strong> <small>[</small>דברים <small>אלה שבחים הם]</small> <strong>לה</strong> ולא צער, אם משום צניעות ואם משום נוחות.
 ולגבי ענין משתנת מים <strong>אמר ר' חייא: מאי דכתיב</strong> <small>[מהו שנאמר]</small> <strong>"מלפנו מבהמות ארץ ומעוף השמים יחכמנו"</strong> (איוב לה, יא) ומפרשים: <strong>"מלפנו מבהמות"</strong> — כלומר לומדים אנו דברים טובים מבהמות <strong>זו פרידה שכורעת ומשתנת מים,</strong> ולמדנו מכאן דרך צניעות. <strong>"ומעוף השמים יחכמנו"</strong> — <strong>זה תרנגול שמפייס</strong> את התרנגולת <strong>ואחר כך בועל.</strong>
 וכעין זה <strong>אמר ר' יוחנן: אילמלא</strong> <small>[גם אם]</small> <strong>לא ניתנה תורה,</strong> בכל זאת <strong>היינו למידין צניעות מחתול</strong> שמכסה את צואתו, <strong>וגזל מנמלה</strong> שאינה לוקחת חיטה מנמלה אחרת, <strong>ועריות מיונה</strong> שבני הזוג נאמנים זה לזה. ומעירים: <strong>דרך ארץ מתרנגול שמפייס ואחר כך בועל,</strong>
 <strong>ומאי</strong> <small>[ובמה]</small> <strong>מפייס</strong> אותה את התרנגולת? <strong>אמר רב יהודה אמר רב</strong> מתנועותיו לפני הבעילה נראה כאילו <strong>הכי קאמר</strong> <small>[כך אומר</small> הוא<small>]</small> <strong>לה</strong> לתרנגולת: <strong>זביננא ליך זיגא דמטו ליך עד כרעיך</strong> <small>[אקנה לך מעיל שיגיע לך עד הרגלים],</small> <strong>לבתר הכי</strong> <small>[לאחר</small> הבעילה <small>כך]</small> <strong>אמר לה: לישמטתיה לכרבלתיה דההוא תרנגולא אי אית ליה ולא זביננא ליך</strong> <small>[תשמט כרבלתו של תרנגול זה אם יש לי כסף ולא אקנה לך]</small> אלא שאין בידו כסף לשם כך.
## דף קא.
 <strong>הדלת שבמוקצה</strong> דלת הפונה אל החצר שמאחורי הבית, וכרגיל אינה דלת גמורה כתקונה אלא רק לוח עץ שאינו קבוע בצירים, וסותמים בו את הפתח. וכן <strong>חדקים</strong> (מחיצות עשויות קוצים) שמעמידים <strong>בפרצה, ומחצלות — אין נועלין בהן</strong> את הדלתות שהנועל אותם הרי הוא כבונה או משלים בנין <strong>אלא אם כן</strong> היו <strong>גבוהים מן הארץ.</strong>
 <big>ב גמרא</big> <strong>ורמינהו</strong> <small>[מקשים,</small> מראים סתירה ממקור אחר<small>]</small> שנינו: <strong>דלת הנגררת</strong> על הארץ או <strong>מחצלת הנגררת, וקנקן הנגרר</strong> המשמשים לנעילת הפתח, <strong>בזמן</strong> שהם <strong>קשורין ותלויין</strong> במקום — <strong>נועלין בהן בשבת, ואין צריך לומר ביום טוב</strong> משמע שהכל תלוי בהיותם תלוים ואפילו אינם גבוהים מן הארץ!
 <strong>אמר אביי:</strong> מדובר כאן <strong>בשיש להם ציר</strong> וכיון שכך הריהם כדלת גמורה, <strong>רבא אמר: בשהיה להן ציר</strong> קודם לכן וניכר שיש עליהן צורת דלת.
 <strong>מיתיבי</strong> <small>[מקשים]</small> שנינו: <strong>דלת הנגררת ומחצלת הנגררת וקנקן הנגרר, בזמן שקשורין ותלויין וגבוהים מן הארץ אפילו</strong> כ<strong>מלא נימא — נועלין בהן, ואם לאו — אין נועלין בהן!</strong> הרי שבכל זאת דרוש שיהיו אף גבוהים מן הארץ.
 <strong>אביי מתרץ לטעמיה</strong> <small>[לשיטתו]</small> <strong>ורבא מתרץ לטעמיה</strong> <small>[לשיטתו];</small> <strong>אביי מתרץ לטעמיה</strong> <small>[לשיטתו]</small> כך: שיש להוסיף <strong>או שיש להן ציר, או שגבוהין מן הארץ. רבא מתרץ לטעמיה</strong> <small>[לשיטתו]:</small> <strong>כשהיה להן ציר או שגבוהין מן הארץ.</strong>
 <strong>תנו רבנן</strong> <small>[שנו חכמים]</small> <strong>סוכי קוצים</strong> (ערימות קוצים) <strong>וחבילין שהתקינן</strong> לסתימת <strong>פירצה שבחצר, בזמן שקשורין ותלויין — נועלין בהן בשבת, ואין צריך לומר ביום טוב.</strong>
 <strong>תני</strong> <small>[שנה]</small> <strong>ר' חייא: דלת אלמנה הנגררת — אין נועלין בה.</strong> ושאלו: <strong>היכי דמי</strong> <small>[כיצד היא</small> בדיוק<small>]</small> <strong>דלת אלמנה? איכא דאמרי</strong> <small>[יש שאומרים]</small> שזהו כינוי של דלת שעשויה <strong>חד שיפא</strong> <small>[קרש אחד]</small> שאינה נראית כדלת, <strong>ואיכא דאמרי</strong> <small>[ויש שאומרים]</small> <strong>דלית ליה גשמה</strong> <small>[שאין לה מפתן]</small> (גאונים) והיא נוגעת בארץ בשעת סגירה.
 <big>ג</big> כיון שדובר בפעולות האסורות משום שהן דומות לבניה מביאים מה ש<strong>אמר רב יהודה: האי מדורתא</strong> <small>[מדורה זו]</small> אם מסדרים את העצים <strong>ממעלה למטה</strong> שמחזיקים לפי שעה את העצים העליונים באויר ואחר כך שמים את התחתונים — <strong>שרי</strong> <small>[מותר]</small> ביום טוב, <strong>ממטה למעלה — אסיר</strong> <small>[אסור]</small> משום שסידור העצים כדרכו הוא כדרך בנין.
 <strong>וכן ביעתא</strong> <small>[ביצים]</small> כשמסדרים בערימה, <strong>וכן קידרא</strong> <small>[קדירה]</small> ששופתים על כירה, <strong>וכן פוריא</strong> <small>[מיטה]</small> שמרכיבים, <strong>וכן חביתא</strong> <small>[חבית]</small> אם מסדר חביות במרתף, שיש להחזיק העליונות באויר ולסדר את התחתונות בתחילה.
 <big>ד</big> כיון שהוזכרו חדקים שבפירצה מביאים דבר בהקשר זה; <strong>אמר ליה ההוא מינא</strong> <small>[לו מין אחד]</small> <strong>לר' יהושע בן חנניא: חדקאה</strong> <small>[איש-קוץ]!</small> <strong>דכתיב בכו</strong> <small>[שנאמר בכם]</small> <strong>"טובם כחדק"</strong> (מיכה ז, ד) הרי שאפילו טובי ישראל אינם אלא כקוצים. <strong>אמר ליה</strong> <small>[לו]:</small> <strong>שטיא, שפיל לסיפיה דקרא</strong> <small>[שוטה, רד לסוף מקרא זה]</small> שכן נאמר <strong>"ישר ממסוכה"</strong> ואין זה ביטוי גנאי אלא לכוונת שבח הוא. <strong>ואלא מאי</strong> <small>[מה</small> פירוש<small>]</small> <strong>"טובם כחדק" — כשם שחדקים הללו מגינין על הפירצה, כך טובים שבנו מגינים עלינו. דבר אחר: "טובם כחדק"</strong> (חדק = הדק) <strong>שמהדקין את אומות העולם לגיהנם, שנאמר "קומי ודושי בת ציון כי קרנך אשים ברזל ופרסתיך אשים נחושה והדקות עמים רבים</strong> והחרמתי לה' בצעם וחילם לאדון כל הארץ<strong>"</strong> (מיכה ד, יג). 
 <big>ה משנה</big> <strong>לא יעמוד אדם ברשות היחיד ויפתח</strong> במפתח המצוי <strong>ברשות הרבים,</strong> וכן לא יעמוד <strong>ברשות הרבים ויפתח ברשות היחיד</strong> שמא ישכח ויכניס אליו את המפתח ונמצא מוציא מרשות לרשות, <strong>אלא אם כן עשה מחיצה גבוה עשרה טפחים</strong> סביב לדלת ויעמוד בתוכה, אלה <strong>דברי ר' מאיר.</strong>
 <strong>אמרו לו: מעשה בשוק של פטמים</strong> (מפטמי עופות לאכילה. ר"ח) <strong>שהיה בירושלים, שהיו נועלין</strong> את דלתותיהם ועומדים ברשות הרבים <strong>ומניחין את המפתח בחלון שעל גבי הפתח</strong> שהוא גבוה מעשרה טפחים, ולא חששו לאיסור בדבר. <strong>ר' יוסי אומר:</strong> אותו מקום <strong>שוק של צמרים הוה</strong> <small>[היה].</small>
 <big>ו גמרא</big> ושואלים: <strong>ורבנן</strong> <small>[ו</small>אותם <small>חכמים]</small> שהביאו את המעשה בפטמי ירושלים, <strong>אמר</strong> להם <strong>ר' מאיר</strong> הלכה שלא יעמוד אדם ברשות היחיד ויפתח ב<strong>רשות הרבים — ומהדרו אינהו</strong> <small>[והם משיבים</small> לו<small>]</small> בענין <strong>כרמלית</strong> שהרי <strong>אמר רבה בר בר חנה אמר ר' יוחנן: ירושלים אלמלא דלתותיה ננעלות בלילה — חייבין עליה משום רשות הרבים.</strong> וכיון שלמעשה דלתותיה ננעלות הריהי כולה ככרמלית, וכיצד מביאים הוכחה משוקי ירושלים!
 <strong>אמר רב פפא: כאן</strong> שאין ירושלים כרשות הרבים — <strong>קודם שנפרצו בה פרצות</strong> בחומתה ומשום דלתותיה אינה בתורת רשות הרבים שהרי הן ננעלות, <strong>כאן</strong> במשנה — <strong>לאחר שנפרצו בה פרצות,</strong> ודינה איפוא כרשות הרבים.
 <strong>רבא אמר: סיפא אתאן</strong> <small>[בסוף</small> המשנה <small>הגענו]</small> לענין אחר, כלומר הקטע האחרון במשנה אינו תשובה לדברי ר' מאיר שבמשנה אלא מתייחס לבעיה דומה, לענין <strong>שערי גינה</strong> שיש בשטחה יותר מכבית סאתים שהם כרמלית, <strong>והכי קאמר</strong> <small>[וכך אמר]</small> כלומר, כך יש להבין ולהוסיף בדברי המשנה: <strong>וכן לא יעמוד ברשות היחיד</strong> כגון חצירו <strong>ויפתח בכרמלית</strong> כגון גינה, <strong>בכרמלית ויפתח ברשות היחיד,</strong>
## דף קא:
 <strong>אלא אם כן עשה מחיצה גבוהה עשרה טפחים</strong> ועומד בתוכה, אלו <strong>דברי ר' מאיר. אמרו לו</strong> חכמים: <strong>מעשה בשוק של פטמים שהיה בירושלים, שהיו נועלין</strong> את דלתותיהם <strong>ומניחין את המפתח בחלון שעל גבי הפתח</strong> שהיה גבוה מעשרה טפחים. <strong>ר' יוסי אומר:</strong> לא של פטמים אלא <strong>שוק של צמרים היה.</strong>
 <big>א</big> <strong>תנו רבנן</strong> <small>[שנו חכמים]</small> <strong>פתחי שערי גינה</strong> הסמוכים לרשות הרבים ומקום המנעול רחב ארבעה טפחים וגבוה עשרה שדינו כרשות היחיד, <strong>בזמן שיש להן בית שער מבפנים — פותח ונועל מבפנים,</strong> יש להם בית שער <strong>מבחוץ — פותח ונועל מבחוץ,</strong> שהרי אינו אלא כמעביר מרשות היחיד לרשות היחיד, היה להם בית שער <strong>מכאן ומכאן</strong> גם פנימה וגם החוצה — <strong>פותח ונועל כאן וכאן, אין להן לא לכאן ולא לכאן — אסורין כאן וכאן,</strong> שהרי אין מקום שיוכל לטלטל בו את המפתח.
 <strong>וכן חנויות הפתוחות לרשות הרבים, בזמן שהמנעול</strong> מצוי <strong>למטה מעשרה</strong> טפחים הוא איפוא בתחום רשות הרבים — <strong>מביא מפתח מערב שבת ומניחו באיסקופה</strong> שדינה ככרמלית, ו<strong>למחר</strong> עומד על האיסקופה <strong>פותח ונועל ומחזירו לאיסקופה,</strong>
 <strong>ובזמן שהמנעול למעלה מעשרה — מביא מפתח מערב שבת ומניחו במנעול, למחר פותח ונועל ומחזירו למקומו,</strong> אלו <strong>דברי ר' מאיר.</strong>
 <strong>וחכמים אומרים: אף בזמן שהמנעול למעלה מעשרה טפחים מביא מפתח מערב שבת, ומניחו באיסקופה, למחר פותח ונועל ומחזירו למקומו, או</strong> מניחו <strong>בחלון שעל גבי הפתח.</strong>
 אבל <strong>אם יש בחלון ארבעה על ארבעה</strong> נמצא שחלון זה הוא רשות היחיד שהרי יש בו שטח של ארבעה על ארבעה טפחים בגובה עשרה <strong>ואסור מפני שהוא כמוציא מרשות</strong> כרמלית <strong>לרשות</strong> היחיד.
 ומדייקים: <strong>מדקאמר</strong> <small>[ממה שאמר]</small> <strong>"וכן חנויות" מכלל,</strong> מכאן ש<strong>באיסקופת כרמלית עסקינן</strong> <small>[עוסקים אנו]</small> כאן. ואם כן נברר <strong>האי</strong> <small>[זה]</small> ה<strong>מנעול</strong> שדברנו בו <strong>היכי דמי</strong> <small>[כיצד היה בדיוק]?</small> <strong>אי דלית ביה</strong> <small>[אם אין בו]</small> <strong>ארבעה</strong> על ארבעה טפחים, אם כן אין בו דין רשות כלל ו<strong>מקום פטור הוא.</strong>
 <strong>ואי אית ביה</strong> <small>[ואם יש בו]</small> <strong>ארבעה</strong> על ארבעה טפחים <strong>בהא</strong> <small>[בזה]</small> <strong>לימא רבנן</strong> <small>[יאמרו חכמים]:</small> <strong>אף בזמן שהמנעול למעלה מעשרה מביא מפתח מערב שבת ומניחו באיסקופא, למחר פותח ונועל בו ומחזירו לאיסקופה</strong> שעל גבי הפתח <strong>או לחלון שעל גבי הפתח?</strong> שהרי אם המנעול הוא בגובה עשרה טפחים וברוחב ארבעה דינו כרשות היחיד. <strong>והא</strong> <small>[והרי]</small> הוא <strong>מטלטל מכרמלית לרשות היחיד!</strong>
 <strong>אמר אביי: לעולם</strong> יש לפרש ש<strong>אין בו</strong> במנעול <strong>ארבעה</strong> על ארבעה טפחים, <strong>ו</strong>אולם <strong>יש בו</strong> מקום מספיק בדלת שמסביב לו כדי <strong>לחוק</strong> <small>[לחקוק]</small> לעשות בו חור <strong>ולהשלימו לארבעה</strong> טפחים.
 <strong>ובהא פליגי</strong> <small>[וב</small>דבר <small>זה נחלקו]</small> <strong>ר' מאיר</strong> הולך לשיטתו ש<strong>סבר חוקקין להשלים</strong> שבמקום שיש בו נקב קטן אם המקום רחב מספיק עד שאפשר להשלים את הנקב ולעשות בו חלל גדול יותר, דנים אנו כאילו היה כבר חקוק ועומד. <strong>ורבנן סברי</strong> <small>[וחכמים סבורים]</small> כשיטתם ש<strong>אין חוקקין להשלים</strong> והמנעול כפי שהוא אין בו שיעור מקום חשוב ואינו אלא מקום פטור.
 <strong>אמר רב ביבי בר אביי: שמע מינה מהא מתניתא תלת</strong> <small>[למד ממנה</small> מברייתא זו <small>שלושה</small> דברים<small>]:</small> <strong>שמע מינה</strong> <small>[למד ממנה]</small> כי <strong>חוקקין להשלים</strong> לדעת ר' מאיר. <strong>ושמע מינה</strong> <small>[ולמד ממנה]</small> ש<strong>הדר ביה</strong> <small>[חזר בו]</small> <strong>ר' מאיר</strong> מדבריו ביחס ל<strong>שערי גינה,</strong> שהרי התיר לעמוד ברשות שמדברי סופרים ולפתוח ברשות אחרת,
 <strong>ושמעת מינה</strong> <small>[ולומד אתה מזאת]</small> כי <strong>מדרבנן איתא</strong> <small>[מ</small>דברי <small>חכמים יש]</small> לקבל את דברי <strong>רב דימי, דכי אתא</strong> <small>[שכאשר בא]</small> <strong>רב דימי</strong> מארץ ישראל מסר בשם <strong>ר' יוחנן: מקום שאין בו ארבעה על ארבעה — מותר לבני רשות הרבים ולבני רשות היחיד לכתף עליו</strong> משאם <strong>ובלבד שלא יחליפו</strong> מרשות לרשות. ומקור לדברים בהלכה זו שלא יחליפו הוא בדעת חכמים האומרים שאם מונח המפתח במקום ארבעה על ארבעה טפחים, אסור לעמוד באיסקופה שהיא כרמלית וליטול משם את המפתח אף שאין צריך להעבירו אלא למנעול שהוא מקום פטור, מכל מקום חששו שמא יעבירנו בטעות לרשותו ונמצא מוציא מרשות לרשות.
 <big>ב משנה</big> נגר (בריח ניצב ששמים בדלת כדי לקובעה בקרקע) <strong>שיש בראשו גלוסטרא</strong> (קצה עבה) שאפשר להשתמש בו לכמה צרכים, נחלקו בו אם דינו ככלי ומותר לסגור בו, או שהוא נחשב כקורה והמשתמש בו הריהו כבונה. <strong>ר' אליעזר אוסר ור' יוסי מתיר.</strong>
 <strong>אמר ר' אליעזר: מעשה בכנסת</strong> (בבית הכנסת) <strong>שבטבריא שהיו נוהגין בו</strong> בנגר שיש בו גלוסטרא <strong>היתר, עד שבא רבן גמליאל והזקנים ואסרו להן. ר' יוסי אומר:</strong> מעשה שהיה להיפך היה: <strong>איסור נהגו בו,</strong> בנגר זה, <strong>ובא רבן גמליאל והזקנים והתירו להן.</strong>
 <big>ג גמרא</big> בגמרא מצמצמים את המחלוקת; <strong>בניטל באגדו</strong> כלומר אם היה נגר זה יכול להטלטל על ידי האגד (חבל או דבר אחר הקושר אותו לדלת) — <strong>כולי עלמא לא פליגי</strong> <small>[הכל אינם חלוקים]</small> שדינו כחלק מן הדלת ומותר לנעול בו, <strong>כי פליגי</strong> <small>[כאשר נחלקו]</small> ר' יוסי ור' אליעזר
## דף קב.
 <strong>בשאינו ניטל באגדו,</strong> שהחוט דק מכדי שיטלטל בו את הנגר, <strong>דמר</strong> <small>[שחכם זה,</small> ר' יוסי<small>]</small> <strong>סבר: כיון</strong> ש<strong>יש בראשו גלוסטרא — תורת כלי עליו</strong> ומותר לנעול בו. <strong>ומר</strong> <small>[וחכם זה,</small> ר' אליעזר<small>]</small> <strong>סבר: כיון</strong> ש<strong>אינו ניטל באיגדו,</strong> שהחוט שאיננו חזק כדי להחזיק בו את הנגר — <strong>לא</strong> נקרא כלי גמור רק משום הגלוסטרא ואסור להשתמש בו.
 <big>א משנה</big> <strong>נגר הנגרר</strong> בריח הקשור בדלת אבל מתוך שהחוט ארוך איננו תלוי בה אלא נגרר על הארץ — <strong>נועלין בו</strong> בשבת <strong>במקדש,</strong> שאין האיסור בדבר זה אלא משום שבות, ולא גזרו שבות במקדש, <strong>אבל לא במדינה</strong> כלומר מחוץ למקדש.
 <strong>והמונח</strong> שאינו קשור כלל <strong>כאן וכאן — אסור</strong> שהוא כבונה. <strong>ר' יהודה אומר: המונח — מותר במקדש, והנגרר במדינה.</strong>
 <big>ב גמרא</big> <strong>תנו רבנן</strong> <small>[שנו חכמים]:</small> <strong>איזהו נגר הנגרר שנועלין</strong> בשבת <strong>במקדש אבל לא במדינה — כל שקשור ותלוי, וראשו אחד מגיע לארץ,</strong> זהו נגר הנגרר. <strong>ר' יהודה אומר:</strong> נגר כ<strong>זה — אף במדינה מותר, אלא איזהו נגר שנועלין במקדש אבל לא במדינה — כל שאינו קשור</strong> בדלת <strong>ולא תלוי, ושומטו</strong> לאחר שימוש בו <strong>ומניחו בקרן זוית.</strong>
 <strong>אמר רב יהודה אמר שמואל: הלכה כר' יהודה בנגרר</strong> שמותר אף במדינה אבל לא במונח, שאף במקדש אסור,
 <strong>אמר רבא: והוא שקשור בדלת</strong> עצמה. ותוהים: <strong>איני</strong> <small>[וכי כן הוא]?!</small> <strong>והא</strong> <small>[והרי]</small> <strong>ר' טבלא איקלע</strong> <small>[הזדמן]</small> <strong>למחוזא, וחזא לההוא דהוה תלי בעיברא דדשא</strong> <small>[וראה</small> נגר <small>אחד שהיה תלוי בבריח הדלת]</small> <strong>ולא אמר להו</strong> <small>[להם]</small> <strong>ולא מידי</strong> <small>[דבר</small> לאסור<small>]?</small> ודוחים: <strong>ההוא</strong> <small>[אותו</small> נגר<small>]</small> <strong>ניטל באיגדו הוה</strong> <small>[היה],</small> והקשור בחבל כזה מודים שמותר לטלטלו אפילו אינו קשור בדלת עצמה.
 מסופר: <strong>רב אויא איקלע</strong> <small>[הזדמן]</small> <strong>לנהרדעא, חזייה לההוא גברא דהוה קא קטיר בגמי</strong> <small>[ראה אדם אחד שהיה קושר ב</small>חוט של <small>עשב]</small> את הנגר. <strong>אמר: דין לא נטרוק</strong> <small>[דלת זו לא יסגור]</small> בשבת, שקשר כזה איננו נחשב.
 <strong>בעי</strong> <small>[שאל]</small> <strong>ר' זירא: נקמז</strong> כלומר נגר היורד בתוך הנקב שבאסקופה עד לאדמה, <strong>מהו? אמר רב יוסף: מאי תיבעי ליה</strong> <small>[מה מסופק בעיניו]</small> וכי <strong>לא שמיע ליה הא דתניא</strong> <small>[ידוע לו זו ששנינו</small> בתוספתא<small>]:</small> <strong>נשמט</strong> מהחבל בו היה קשור — <strong>אסור, נקמז — מותר. ור' יהודה אמר: נקמז, אף על פי שאינו נשמט</strong> לגמרי — <strong>אסור.</strong>
 <strong>ואמר רב יהודה אמר שמואל: הלכה כר' יהודה בנקמז.</strong> ושואלים: <strong>וטעמא מאי</strong> <small>[ומה הטעם]</small> שאסרו בנקמז? <strong>אמר אביי: משום דמיחזי</strong> <small>[שנראה]</small> <strong>כבונה</strong> שהרי הוא נכנס בתוך האדמה.
 <strong>בעא מיניה</strong> <small>[שאל ממנו]</small> <strong>רב נחומי בר זכריה מאביי: עשה לו</strong> לאותו נגר <strong>בית יד</strong> להחזיקו ואינו קשור, <strong>מהו? אמר ליה</strong> <small>[לו]:</small> <strong>בוכנא קאמרת</strong> <small>[מקבת אומר אתה</small> לי<small>]</small> שכיון שעשה לו בית יד הריהו ככלי גמור ובכלי הכל מודים שמותר להשתמש. וכן <strong>איתמר</strong> <small>[נאמר]</small> הדבר בדרך אחרת, ש<strong>אמר רב נחומי בר אדא: עשה לו בית יד מותר.</strong>
 מסופר: <strong>ההוא שריתא דהוה בי</strong> <small>[קורה אחת שהיתה בבית]</small> <strong>רבי פדת, דהוה מדלו ליה בי</strong> <small>[והיו מרימים אותה]</small> <strong>עשרה</strong> אנשים מרוב כובדה <strong>ושדו לה אדשא</strong> <small>[והיו מניחים אותה על הדלת]</small> כדי לנעלה, <strong>ולא אמר להו</strong> <small>[להם]</small> <strong>ולא מידי</strong> <small>[דבר</small> לאסור<small>]</small> <strong>אמר:</strong> מדוע מתיר אני — כי <strong>תורת כלי עליה,</strong> שכיון שהיא נראית ככלי ועשויה לצורך מסוים מותר להשתמש בה בשבת.
 מסופר עוד: <strong>ההיא אסיתא דהות בי</strong> <small>[אותה מכתשת שהיתה בביתו]</small> של <strong>מר שמואל, דהוה מחזקת אדריבא</strong> <small>[שהיתה מחזיקה חצי כור]</small> <strong>שרא</strong> <small>[התיר]</small> <strong>מר שמואל למישדייה אדשא</strong> <small>[להניח אותה ליד הדלת]</small> כדי לסוגרה. אמר: <strong>תורת כלי עליה,</strong> ומותר לסגור בה והעושה כן אינו כבונה.
 <big>ג</big> <strong>שלח ליה</strong> <small>[לו]</small> <strong>רמי בר יחזקאל לרב עמרם: נימא לן מר מהלין מילי מעלייתא דאמרת לן משמיה</strong> <small>[יאמר לנו אדוני מאותם דברים מעולים שאמרת לנו משמו]</small> של <strong>רב אסי</strong> בדבר <strong>כיפי דארבא</strong> <small>[</small>המוטות <small>הכפופים שבספינה],</small> <strong>שלח ליה</strong> <small>[לו],</small> <strong>הכי</strong> <small>[כך]</small> <strong>אמר רב אסי: הני כיפי דארבא</strong> <small>[אותם</small> המוטות <small>הכפופים שבספינה]</small> <strong>בזמן שיש בהן טפח, אי נמי</strong> <small>[או גם כן]</small> <strong>אין בהן טפח ואין בין זה לזה שלשה</strong> טפחים שדינו כלבוד — <strong>למחר</strong> בשבת, <strong>מביא מחצלת ופורס עליהן.</strong>
 <strong>מאי טעמא</strong> <small>[מה טעם]</small> התירו — <strong>מוסיף על אהל עראי הוא, ושפיר דמי</strong> <small>[ומותר]</small> שהרי המוטות הללו עצמם מהוים כעין אהל, ואם מניח מחצלת עליהם אינו אלא מוסיף על האהל.
 מסופר: <strong>הנהו דכרי דהוו ליה</strong> <small>[אילים שהיו לו]</small> <strong>לרב הונא, דביממא בעו טולא ובליליא בעו אוירא</strong> <small>[שביום היו צריכים להיות בצל</small> מפני החום <small>ובלילה היו צריכים אויר]</small> וחפשו דרך שבלילה אף בשבת לא יהא כיסוי בדיר וביום יוכל להיות. <strong>אתא לקמיה</strong> <small>[בא לפני]</small> <strong>רב</strong> לשאול,
 <strong>אמר ליה</strong> <small>[לו]:</small> <strong>זיל כרוך בודייא</strong> <small>[לך כרוך מחצלות]</small> שהיו שם פרושות לצל, ואל תכרכם לגמרי אלא <strong>שייר</strong> (השאר) <strong>בה טפח</strong> אחד מכוסה, <strong>למחר פשטה</strong> <small>[פשוט]</small> את המחצלת כולה ויהא זה <strong>מוסיף על אהל עראי הוא, ושפיר דמי</strong> <small>[ומותר].</small>
 <strong>אמר רב משום</strong> <small>[בשם]</small> <strong>ר' חייא: וילון מותר לנטותו ומותר לפורקו ולנטותו בשבת</strong> שאינו אהל, אלא קיר בלבד, ואם אינו קבוע בחזקה במקום אחד אין בו איסור.
 <strong>כילת חתנים</strong> (יריעה הפרושה מעל המיטה) <strong>מותר לפורקה ולנטותה בשבת. אמר רב ששת בריה</strong> <small>[בנו]</small> של <strong>רב אידי: לא אמרן</strong> <small>[אמרנו</small> הלכה זו<small>]</small> <strong>אלא</strong> אם פרושה מעל המיטה ומשופעת לשני צידיה ו<strong>אין בגגה</strong> של כילה זו <strong>טפח, אבל יש בגגה טפח</strong> שאין השיפוע חד, אלא היריעה פרושה למעלה טפח בצורה ישרה וממנו מתחילה להשתפע, שמכיון שטפח זה נחשב כאהל לכן <strong>אסור.</strong>
 וכן <strong>וכי אין בגגה טפח לא אמרן</strong> <small>[אמרנו]</small> היתר זה <strong>אלא שאין</strong> בתוך השיפוע הפנימי <strong>בפחות משלשה</strong> טפחים <strong>סמוך לגג</strong> רוחב <strong>טפח, אבל יש בפחות משלשה</strong> טפחים <strong>סמוך לגג</strong> רוחב <strong>טפח — אסור.</strong>
 וכן כאשר <strong>אין בפחות משלשה</strong> טפחים <strong>סמוך לגג טפח נמי</strong> <small>[גם כן]</small> <strong>לא אמרן</strong> <small>[אמרנו]</small> <strong>אלא שאין</strong>
## דף קב:
 <strong>בשיפועה</strong> כלומר שאינה מתרחבת עם תחתית השיפוע הסמוך למיטה עד כדי שיהיה <strong>טפח</strong> ממרכזו לכל צד, <strong>אבל יש בשיפועה טפח</strong> — הרי <strong>שיפועי אהלים כאהלים דמו</strong> <small>[נחשבים]</small> והרי כילה זו כאוהל — ואסורה.
 <strong>ואמר רב שישא בריה</strong> <small>[בנו]</small> של <strong>רב אידי: סיינא</strong> (כובע לבד נוקשה) — <strong>שרי</strong> <small>[מותר]</small> לחובשו בשבת, ואין בכך משום אהל. ומקשים: <strong>והתניא</strong> <small>[והרי שנינו</small> בברייתא<small>]</small> שכובע כזה <strong>אסור!</strong> ומתרצים: <strong>לא קשיא</strong> <small>[אינו קשה],</small> <strong>הא</strong> <small>[זה]</small> שאסור — <strong>דאית ביה</strong> <small>[שיש בו]</small> בשוליו רוחב <strong>טפח, הא</strong> <small>[זה]</small> שמותר — <strong>דלית ביה</strong> <small>[שאין בו]</small> בשוליו רוחב <strong>טפח.</strong>
 ותוהים: <strong>אלא מעתה שרביב בגלימיה</strong> <small>[אם ימשוך בטליתו]</small> ויוציאנה מעבר לראשו <strong>טפח, הכי נמי</strong> <small>[גם כן יהא]</small> <strong>אסור?</strong> והרי מלבוש הוא זה!
 <strong>אלא</strong> יש לדחות את דרך ההסבר הקודמת ולומר שאין טעם האיסור משום עשיית אהל אלא משום חשש לטלטול ברשות הרבים אם יפול הכובע. ו<strong>לא קשיא</strong> <small>[קשה]</small> <strong>הא</strong> <small>[זה]</small> שמותר <small>—</small> <strong>דמיהדק</strong> <small>[כשמהודק]</small> הכובע בראשו, ומכיון שאין לחשוש שמא יפול הכובע ויבוא לטלטלו, מותר לחובשו, <strong>הא</strong> <small>[זה] —</small> ש<strong>לא מיהדק</strong> <small>[מהודק],</small> ויש לחשוש שיפול מראשו ויבוא לטלטלו ברשות הרבים.
 <big>א משנה</big> <strong>מחזירין</strong> בשבת <strong>ציר התחתון</strong> של דלת שידה תיבה ומגדל שנשמטה <strong>במקדש,</strong> שאין בכך אלא משום שבות, ובמקדש לא גזרו על השבות, <strong>אבל לא במדינה</strong> שהדבר אסור משום שבות. ציר <strong>העליון — כאן וכאן אסור,</strong> כי בכך יש משום בניה ומלאכה מן התורה, שאסורה בכל מקום. <strong>ר' יהודה אומר:</strong> ציר <strong>העליון במקדש</strong> — מותר, <strong>והתחתון</strong> מותר אף <strong>במדינה.</strong>
 <big>ב גמרא</big> <strong>תנו רבנן</strong> <small>[שנו חכמים]:</small> <strong>ציר</strong> התחתון של <strong>דלת שידה</strong> (מזווה) <strong>תיבה ומגדל</strong> (ארון), <strong>במקדש — מחזירין</strong> למקומו, ו<strong>במדינה</strong> — רק <strong>דוחקין</strong> אותו להחזירו. וציר <strong>העליון — כאן וכאן לא יחזיר, גזירה שמא יתקע</strong> בחוזק ויעשה מלאכה ממש, <strong>ואם תקע — חייב חטאת</strong> שהוא כבונה.
 ו<strong>של בור ושל דות ושל יציע — לא יחזיר</strong> כלל, <strong>ואם החזיר — חייב חטאת,</strong> שרק בדלתות כלים המיטלטלים היה מקום לחלק, שספק אם יש בהן איסור בניה, אולם כל דבר המחובר לקרקע ודאי אסור לתקנו משום מלאכת "בונה".
 <big>ג משנה</big> <strong>מחזירין רטיה</strong> (תחבושת) שהוסרה מן הפצע <strong>במקדש</strong> בשבת, שאין גוזרים שמא יבוא להחליק את המשחה, ויעבור משום מלאכת "ממחק", <strong>אבל לא במדינה.</strong> ו<strong>אם בתחילה</strong> להניח תחבושת כזו על פצע לא חבוש ביום השבת עצמו — <strong>כאן וכאן אסור.</strong>
 <big>ד גמרא</big> <strong>תנו רבנן</strong> <small>[שנו חכמים]:</small> <strong>רטיה שפרשה</strong> (ירדה) <strong>מעל גבי מכה — מחזירין</strong> אותה <strong>בשבת</strong> בכל מקום. <strong>ר' יהודה אומר:</strong> אם <strong>הוחלקה למטה — דוחקה למעלה, למעלה — דוחקה למטה,</strong> אף מותר שיהא <strong>מגלה מקצת הרטיה ומקנח פי המכה</strong> מצד אחד, <strong>וחוזר ומגלה מקצת רטיה</strong> מצד אחר <strong>ומקנח פי המכה</strong> מאותו צד, אולם
 <strong>רטיה עצמה לא יקנח, מפני שהוא ממרח</strong> וזו תולדה של מלאכת "ממחק" האסורה מן התורה. <strong>ואם מירח — חייב חטאת,</strong> ואילו להחזיר ממש — אסור בכל מקרה.
 <strong>אמר רב יהודה אמר שמואל: הלכה כר' יהודה. אמר רב חסדא: לא שנו</strong> חכמים שמותר להחזיר <strong>אלא שפירשה</strong> הרטיה ונפלה <strong>על גבי כלי</strong> שעשויה מיד להרימה ולהחזירה, <strong>אבל</strong> אם <strong>פירשה על גבי קרקע — דברי הכל אסור,</strong> שהוא כחובש פצעו בתחילה.
 <strong>אמר מר בר רב אשי: הוה קאימנא קמיה</strong> <small>[הייתי עומד לפני]</small> <strong>אבא, נפלה ליה אבי סדיא, וקא מהדר ליה</strong> <small>[לו</small> הרטיה <small>על הכר, והחזיר אותה],</small> <strong>אמינא ליה</strong> <small>[אמרתי לו]:</small> <strong>לא סבר לה מר להא</strong> <small>[האם אין אדוני סבור</small> כאמרה <small>זו]</small> ש<strong>אמר רב חסדא: מחלוקת — שפירשה על גבי כלי, אבל פירשה על גבי קרקע — אסור, ואמר שמואל: הלכה כר' יהודה</strong> שפסק ההלכה הוא שאין להחזיר רטיה שנפלה אף על גבי כלי!
 <strong>אמר לי: לא שמיע לי</strong> <small>[שמעתי</small> דבר זה<small>]</small> <strong>כלומר</strong> התכוון לומר <strong>לא סבירא לי</strong> <small>[איני סבור]</small> כהלכה זו של רב חסדא שנחלקו רק כאשר נפלה רטיה על הכלים, אלא אף כשנפלה על הקרקע מחלוקת, והלכה שמותר.
 <big>ה משנה</big> <strong>קושרין</strong> בשבת <strong>נימא</strong> (מיתר) שניתקה מכינור שמנגנים בו <strong>במקדש, אבל לא במדינה. ואם בתחילה</strong> להצמיד את הנימה בכינור ולקשרו שם <strong>כאן וכאן אסור.</strong>
 <big>ו גמרא</big> <strong>ורמינהו</strong> <small>[ומשליכים,</small> מראים סתירה<small>]</small> ממה ששנינו בברייתא אחרת: <strong>נימת כנור שנפסקה — לא היה קושרה אלא עונבה,</strong> משמע שקשירה אסורה אפילו במקדש! ומתרצים <strong>לא קשיא</strong> <small>[אינו קשה]</small> <strong>הא</strong> <small>[זו]</small> הברייתא האוסרת — <strong>רבנן</strong> <small>[כ</small>שיטת <small>חכמים]</small> <strong>והא</strong> <small>[זו] —</small> כשיטת <strong>ר' אליעזר.</strong>
 ומבארים: <strong>ל</strong>שיטת <strong>ר' אליעזר</strong> ש<strong>אמר "מכשירי מצוה דוחין את השבת"</strong> וכיון שקשירת הנימה היא לצורך מצוה, לכן אף <strong>קושרה.</strong> ואילו <strong>לרבנן</strong> <small>[ל</small>שיטת <small>חכמים]</small> <strong>דאמרי</strong> <small>[שאומרים]</small> שמכשירי מצוה <strong>אין דוחין</strong> את השבת, רק <strong>עונבה.</strong>
 ומקשים: <strong>אי</strong> <small>[אם]</small> האמור במשנה הוא כשיטת <strong>ר' אליעזר</strong> המתיר לעשות מכשירי מצוה אף על ידי חילול שבת, אם כן <strong>אפילו</strong> לא נפסקה אלא אף <strong>לכתחילה נמי</strong> <small>[גם כן]</small> יהא מותר לשים את הנימה שהרי לצורך מצוה היא!
 <strong>אלא</strong> לא כך יש להבין, ויש ליישב: <strong>לא קשיא</strong> <small>[קשה].</small> <strong>הא</strong> <small>[זו]</small> המשנה המתירה — היא כשיטת <strong>ר' יהודה</strong> הסבור שעניבה דינה כקשירה לכל דבר, ולכן אין הבדל. <strong>והא</strong> <small>[זו]</small> האוסרת — כ<strong>רבנן</strong> <small>[חכמים]</small> האומרים שעניבה אין בה איסור מן התורה, ולכן התירו לענוב נימה.
 על כך שואלים: <strong>ור' יהודה אליבא דמאן</strong> <small>[על פי</small> שיטתו <small>של מי]</small> לפי איזו שיטה אמר דבריו?
## דף קג.
 <strong>אי אליבא</strong> <small>[אם על פי]</small> שיטת <strong>ר' אליעזר</strong> אמר, מדוע מותר רק בדיעבד <strong>אפילו לכתחילה נמי</strong> <small>[גם כן]</small> יהא מותר, שהרי לדעת ר' אליעזר עושים מכשירי מצוה בשבת.
 <strong>אלא</strong> יש לדחות את הביאור הקודם ולהסביר בדרך אחרת: <strong>לא קשיא</strong> <small>[אין</small> זה <small>קשה]</small> <strong>הא</strong> <small>[זו]</small> האוסרת — כשיטת <strong>ר' שמעון, והא</strong> <small>[וזו]</small> המתירה — כשיטת <strong>רבנן</strong> <small>[חכמים],</small> <strong>דתניא</strong> <small>[ש</small>הרי <small>שנינו</small> בברייתא<small>]:</small> <strong>בן לוי שנפסקה לו נימא בכנור — קושרה, ר' שמעון אומר: עונבה.</strong> שנראה מכאן שמודים חכמים אלה להתיר מכשירי מצוה שאי אפשר לעשותם מבעוד יום, ור' שמעון מחמיר.
 <strong>ר' שמעון בן אלעזר אומר: אף היא</strong> נימה הקשורה <strong>אינה משמעת את הקול</strong> כראוי, ויש כאן עבירה בלא לעשות את המצוה כתיקונה, <strong>אלא משלשל</strong> את המיתר <strong>מלמטה וכורך</strong> על היתד המיועד למתיחת המיתרים עד שישמיעו צליל ראוי <strong>מלמעלה או משלשל מלמעלה וכורך מלמטה.</strong>
 <strong>ואיבעית אימא</strong> <small>[ואם תרצה אמור]</small> <strong>הא והא רבנן</strong> <small>[זו וזו</small> כשיטת <small>חכמים]</small> והתירו לעשות מכשירי מצוה שאין לעשותם מבעוד יום. <strong>ולא קשיא</strong> <small>[ואין</small> זה <small>קשה]</small> <strong>כאן</strong> שהתירו לקשור מדובר כשהיה הקרע <strong>באמצע</strong> שאם יענבו שם יפגם הצליל, ו<strong>כאן</strong> שאמרו לענוב מדובר שנקרע <strong>מן הצד</strong> בקצה הנימה שאפשר לו על ידי עניבה.
 <strong>ואיבעית אימא</strong> <small>[ואם תרצה אמור]</small> <strong>הא והא</strong> <small>[זו וזו]</small> כשנקרע <strong>באמצע,</strong> והמחלוקת היא בין ר' שמעון וחכמים <strong>מר</strong> <small>[חכם זה,</small> ר' שמעון<small>]</small> <strong>סבר: גזרינן</strong> <small>[גוזרים אנו]</small> לאסור אף על קשירה באמצע מחשש שמא יבואו לקשור אף מן הצד כשאין צורך בכך, <strong>ומר</strong> <small>[וחכם זה,</small> חכמים<small>]</small> <strong>סבר: לא גזרינן</strong> <small>[גוזרים אנו].</small>
 <big>א משנה</big> <strong>חותכין</strong> ביד <strong>יבלת</strong> בשבת <strong>במקדש,</strong> שהיבלת היא מום כל עוד מצויה היא בבהמת הקרבן או בכהן העובד, ואם חתכוה — הותרה הבהמה להקרבה וכהן לעבודה, ונמצא שיש בחיתוך זה צורך העבודה, <strong>אבל לא במדינה. ואם</strong> בא לחתוך <strong>בכלי — כאן וכאן אסור.</strong>
 <big>ב גמרא</big> <strong>ורמינהו</strong> <small>[ומקשים</small> על כך ממקור אחר<small>]</small> שנאמר בו: <strong>הרכיבו</strong> (הרכבתו) של קרבן פסח על הכתפיים <strong>והבאתו מחוץ לתחום וחתיכת יבלתו</strong> כדי להכשירו לקרבן אינם <strong>דוחין</strong> את השבת כאשר חל ערב פסח בשבת, <strong>ר' אליעזר אומר</strong> כשיטתו: <strong>דוחין,</strong> וקשה מדברי המשנה שלנו על דברי חכמים שם!
 בתירוץ קושי זה נחלקו <strong>ר' אלעזר ור' יוסי בן חנינא; חד</strong> <small>[אחד</small> מהם<small>]</small> <strong>אמר: הא והא</strong> <small>[זה וזה]</small> מדובר ביבלת <strong>לחה, ולא קשיא</strong> <small>[קשה]</small> <strong>כאן</strong> שמותר — מדובר שמסירה <strong>ביד</strong> שאינה דרך מלאכה, ו<strong>כאן</strong> שאסור — מדובר שמסירה <strong>בכלי.</strong>
 <strong>וחד</strong> <small>[ואחד</small> מהם<small>]</small> <strong>אמר: הא והא</strong> <small>[זו וזו]</small> שמורידים את היבלת <strong>ביד ולא קשיא</strong> <small>[קשה]</small> <strong>הא</strong> <small>[זה]</small> שאסרו — ביבלת <strong>לחה,</strong> וזה שהתירו — <strong>ביבישה</strong> שאין בהסרתה משום מלאכה.
 ומקשים: <strong>ולמאן דאמר</strong> <small>[ולדעת זה שאומר]</small> <strong>"הא</strong> <small>[זו]</small> <strong>ביד הא</strong> <small>[זו]</small> <strong>בכלי" מאי טעמא</strong> <small>[מה טעם]</small> <strong>לא אמר "הא</strong> <small>[זו]</small> <strong>בלחה הא</strong> <small>[זו]</small> <strong>ביבישה"</strong> והוצרך להסבר אחר? <strong>אמר לך: יבישה אפילו בכלי נמי שרי</strong> <small>[גם כן מותר]</small> להסירה, <strong>מאי טעמא</strong> <small>[מה הטעם]?</small> <strong>איפרוכי איפרכא</strong> <small>[שהיא</small> מתפוררת <small>ונפרכת]</small> מעצמה, והחותכה לא חתך אלא דבר מת.
 <strong>ולמאן דאמר</strong> <small>[ולדעת זה שאומר]</small> <strong>"הא</strong> <small>[זו]</small> <strong>בלחה והא</strong> <small>[וזו]</small> <strong>ביבישה", מאי טעמא</strong> <small>[מה טעם]</small> <strong>לא אמר "הא</strong> <small>[זו]</small> <strong>ביד הא</strong> <small>[זו]</small> <strong>בכלי"?</strong> ומשיבים: <strong>אמר לך</strong> <small>[</small>יכול היה <small>לומר לך]</small> <strong>בכלי — הא תנן</strong> <small>[הרי שנינו]</small> במפורש במשנתנו <strong>אם בכלי — כאן וכאן</strong> (במקדש ובמדינה) <strong>אסור</strong> ולא היה צורך לחזור ולשנות בדיני פסחים שאסור להוריד יבלת בכלי.
 <strong>ואידך</strong> <small>[והאחר]</small> כיצד הוא מתרץ זאת — <strong>הא דקתני התם</strong> <small>[זה ששנינו שם]</small> שנית הלכה זו <strong>משום דקא בעי איפלוגי</strong> <small>[שרצה</small> להביא <small>את המחלוקת]</small> בין <strong>ר' אליעזר ורבנן</strong> <small>[וחכמים]</small> להשמיענו שר' אליעזר חולק וסבור שאפילו בכלי מותר.
 <strong>ואידך</strong> <small>[והאחר]</small> כיצד עונה הוא לנימוק זה? ואומרים שלדעתו חתיכת היבלת <strong>דומיא</strong> <small>[בדומה]</small> ל<strong>הרכיבו והבאתו מחוץ לתחום קתני</strong> <small>[שנינו]</small> שאין בהם איסור תורה ולא נאסרו אלא מ<strong>דרבנן.</strong> ואף בענין חתיכת היבלת מדובר בודאי רק באיסור שמדברי סופרים, ולא בחתיכה בכלי.
 <strong>ואידך</strong> <small>[והאחר]</small> סבור כי אף בשאר הפרטים אין האיסורים מדברי סופרים אלא מדברי תורה ממש. כיצד: <strong>הרכיבו דלא</strong> כשיטת <strong>ר' נתן,</strong> ש<strong>אמר</strong> ר' נתן: <strong>החי נושא את עצמו</strong> ולכן אין בהרכבתו משום טלטול ואינו אסור אלא מדברי סופרים, ואם אין מקבלים הלכה זו הרי המרכיב את הפסח עובר משום נושא ומעביר ברשות הרבים. ו<strong>הבאתו מחוץ לתחום כ</strong>שיטת <strong>ר' עקיבא,</strong> ש<strong>אמר: תחומין דאורייתא</strong> <small>[מן התורה].</small>
 <strong>מתיב</strong> <small>[מקשה]</small> <strong>רב יוסף</strong> על הסבר זה מתוך משנה שבה נאמר, <strong>אמר ר' אליעזר: קל וחומר, ומה שחיטה</strong> של הפסח <strong>שהיא</strong> אסורה כרגיל <strong>משום מלאכה — דוחה</strong> במקדש <strong>את השבת,</strong> דברים <strong>אלו</strong> כגון הרכבתו, הבאתו וחתיכת יבלתו שהן <strong>משום שבות אינו דין שידחו את השבת?</strong> אלא יש לדחות את התירוץ הקודם וודאי שאף שם מדובר רק באיסורים מדברי חכמים.
 <strong>אמר רב יוסף: הא והא</strong> <small>[זו וזו]</small> <strong>ביד,</strong> מדובר בהורדת היבלת ביד, שיש בה רק משום שבות, ואת הסתירה יש ליישב כך: לעבור על <strong>שבות מקדש</strong> בתוך תחום בית ה<strong>מקדש</strong> עצמו — <strong>התירו, שבות דמקדש במדינה — לא התירו</strong> ולכן, אף שמלאכות אלה בקרבן הפסח הן רק שבות והדבר נוגע לעבודת המקדש, כיון שהוא נעשה מחוץ למקדש לא התירו חכמים.
 <strong>יתיב</strong> <small>[ישב]</small> <strong>אביי</strong> עם תלמידי חכמים <strong>וקאמר להא שמעתא</strong> <small>[ואמר את ההלכה הזו]</small> של רב יוסף <strong>איתיביה</strong> <small>[הקשה לו]</small> <strong>רב ספרא לאביי:</strong> שנינו, <strong>היה קורא בספר</strong> מספרי הקודש העשוי כמגילה ויושב <strong>על האיסקופה ונתגלגל הספר מידו</strong> לרשות הרבים <strong>גוללו אצלו. והא הכא</strong> <small>[והרי כאן]</small> ש<strong>שבות דמקדש במדינה הוא</strong> הדבר, ובכל זאת <strong>לא גזרינן דילמא נפיל ואתי לאיתויי</strong> <small>[גוזרים אנו שמא יפול</small> הספר <small>ויבוא להביאו]</small> ויטלטל ברשות הרבים. משמע שאף מחוץ לתחום המקדש לא גזרו משום שבות בדברים המקודשים!
 ודחה אביי: <strong>ו</strong>כי <strong>לא אוקימנא</strong> <small>[העמדנו]</small> משנה זו שמדובר <strong>באסקופה כרמלית ורשות הרבים עוברת לפניה,</strong> ש<strong>כיון</strong> ש<strong>איגדו בידו</strong> (שמחזיק ואוגד את צידו האחר של הספר בידו) — <strong>אפילו שבות נמי ליכא</strong> <small>[גם כן אין]</small> שעצם גלילת הספר והבאתו אצלו מרשות הרבים לכרמלית מותרת מדברי תורה, ובספר קודש לא גזרו חכמים לאסור בו.
 <strong>איתיביה</strong> <small>[הקשה לו]</small> רב ספרא ממקור אחר: נאמר ש<strong>משלשלין את הפסח לתנור</strong> לאחר שזרקו את דמו והוציאו לחוץ לצלותו בערב שבת <strong>עם חשיכה, והא הכא</strong> <small>[והרי כאן]</small> בצלייה בשבת שאינה אלא שבות ובקרבן פסח שהוא <strong>שבות</strong> של ה<strong>מקדש במדינה</strong> ובכל זאת <strong>לא גזרינן</strong> <small>[גוזרים אנו]</small> בקרבן פסח כמו בשאר צלי <strong>שמא יחתה בגחלים.</strong> הרי שלצורך דבר מקודש אין שבות אפילו מחוץ לתחום המקדש!
 <strong>אישתיק</strong> <small>[שתק]</small> ולא מצא תשובה. <strong>כי אתא לקמיה</strong> <small>[כאשר בא</small> אביי <small>לפני]</small> <strong>רב יוסף, אמר ליה</strong> <small>[לו]:</small> <strong>הכי</strong> <small>[כך]</small> <strong>אמר לי רב ספרא</strong> והקשה על דבריך. <strong>אמר ליה</strong> <small>[לו]</small> רב יוסף: <strong>מאי טעמא</strong> <small>[מה טעם]</small> <strong>לא תשני ליה</strong> <small>[תתרץ לו]:</small> <strong>בני חבורה</strong> המנויה על הקרבן העוסקים בצליית קרבן הפסח ודאי <strong>זריזין</strong> הן ומדקדקים במצוות וסומכים אנו עליהם שלא יבואו לעבור, מה שאין כן בסתם אנשים.
 ומעירים: <strong>ואביי</strong> משום מה לא תירץ כך? מפני שלדעתו הנימוק <strong>"כהנים זריזין" — אמרינן</strong> <small>[אומרים אנו]</small> ומשתמשים בו, שכיון שהן רגילים כל ימיהם בעבודת המקדש בזריזות אינם טועים ובאים לידי עבירה, אבל <strong>בני חבורה זריזין הן — לא אמרינן</strong> <small>[אומרים אנו]</small> שכיון שאינם מורגלים בזהירות יתרה יתכן שישכחו.
 <strong>רבא אמר</strong> שיש לתרץ את הסתירה בין המשניות בדרך אחרת, ומשנתנו המתירה לחתוך יבלת לשיטת <strong>ר' אליעזר היא,</strong> ש<strong>אמר מכשירי מצוה דוחין את השבת</strong> ולכן מותר לחותכה ביד. ואם תאמר, אם כן מדוע אין לעשות זאת בכלי? <strong>מודה ר' אליעזר,</strong> ש<strong>כמה</strong> ש<strong>אפשר לשנויי</strong> <small>[לשנות]</small> שלא יהיה בכך איסור מן התורה, <strong>משנינן</strong> <small>[משנים אנו]</small> להדגיש את קדושת השבת.
## דף קג:
 <strong>מאי היא</strong> <small>[מה הוא]</small> המקור לסברה זו, <strong>דתניא</strong> <small>[ש</small>הרי <small>שנינו</small> בברייתא<small>]:</small> <strong>כהן שעלתה בו יבלת</strong> ונפסל לפיכך לעבודה — <strong>חבירו חותכה לו בשיניו.</strong> ונדייק: <strong>בשיניו — אין</strong> <small>[כן],</small> <strong>בכלי — לא. חבירו — אין</strong> <small>[כן],</small> <strong>איהו</strong> <small>[הוא</small> עצמו<small>]</small> — <strong>לא.</strong>
 ומעתה נחקור: <strong>מני</strong> <small>[</small>כשיטת <small>מי היא]</small> ברייתא זו? <strong>אילימא רבנן</strong> <small>[אם תאמר</small> שכשיטת <small>חכמים</small> היא<small>]</small> <strong>ובמקדש, כיון דאמרי רבנן בעלמא</strong> <small>[שאומרים חכמים בכלל]</small> שדבר זה אסור <strong>משום שבות</strong> — <strong>הכא</strong> <small>[כאן]</small> <strong>מה לי הוא מה לי חבירו,</strong> מה ההבדל בין אם עשה זאת הוא ובין אם עשה זאת חבירו?
 <strong>אלא לאו</strong> <small>[האם לא]</small> כשיטת <strong>ר' אליעזר</strong> ש<strong>אמר: בעלמא</strong> <small>[בכלל]</small> <strong>חייב חטאת</strong> על הסרת יבלת וצפרנים, <strong>והכא</strong> <small>[וכאן]</small> <strong>אף</strong> שלשיטתו <strong>מכשירי מצוה דוחין את השבת,</strong> ולכאורה צריך היה להתיר אפילו לו עצמו לחתוך את היבלת אף בכלי, בכל זאת <strong>כמה</strong> ש<strong>אפשר לשנויי משנינן</strong> <small>[לשנות משנים].</small>
 את ההוכחה הזו דוחים: <strong>לא,</strong> אין מוכרח, <strong>לעולם</strong> תאמר שברייתא זו כשיטת חכמים היא, <strong>ואי</strong> <small>[ואם]</small> <strong>עלתה</strong> היבלת <strong>בכריסו</strong> או במקום כיוצא בו שקל להסירה ביד — <strong>הכי נמי</strong> <small>[כך גם כן]</small> ברור לחכמים שאין כל הבדל בינו לבין חבירו ויכול אף הוא בעצמו להסירה.
 <strong>הכא במאי עסקינן</strong> <small>[כאן במה אנו עוסקים]?</small> <strong>כגון שעלתה לו נשיכה</strong> ואגב כך יבלת <strong>בגבו</strong> או <strong>באצילי ידיו, דאיהו לא מצי שקיל לה</strong> <small>[שהוא איננו יכול להוריד אותה]</small> אלא רק אחר.
 ושואלים: <strong>ואי רבנן נשקליה ניהליה</strong> <small>[ואם</small> כשיטת <small>חכמים</small> היא <small>שיסיר אותה</small> חבירו <small>ממנו]</small> <strong>ביד</strong> ולא בכלי, <strong>ותפשוט</strong> <small>[ותפתור]</small> מכאן את מה שאמר <strong>ר' אלעזר</strong> בפירושה של משנתנו. ש<strong>אמר ר' אלעזר: מחלוקת ביד, אבל בכלי — דברי הכל חייב!</strong>
 ודוחים: <strong>וליטעמיך</strong> <small>[לשיטתך]</small> לשיטת <strong>ר' אליעזר נמי</strong> <small>[גם כן]</small> <strong>לישקליה ניהליה</strong> <small>[שיסיר אותה ממנו]</small> <strong>ביד!</strong> ותוהים: <strong>האי מאי</strong> <small>[זה מהו]</small> מה טיבה של קושיה זו? <strong>אי אמרת בשלמא</strong> <small>[נניח אם אומר אתה]</small> שהוא כשיטת <strong>ר' אליעזר היינו דגזר יד אטו</strong> <small>[זהו שגזר ביד מפני]</small> ה<strong>כלי</strong> שהרי לשיטתו הנוטל בכלי חייב מן התורה. <strong>אלא אי אמרת</strong> <small>[אם אומר אתה]</small> <strong>רבנן</strong> <small>[</small>ששיטת <small>חכמים]</small> <strong>היא — נשקליה ניהליה ביד ותו לא מידי</strong> <small>[שיסיר אותה ממנו ביד ושוב אינו</small> צריך <small>דבר].</small>
 <big>א משנה</big> <strong>כהן שלקה באצבעו</strong> בשבת — <strong>כורך עליה</strong> לפי שעה <strong>גמי</strong> שלא יראה פצוע בשעת עבודת הקודש. והיתר זה — <strong>במקדש אבל לא במדינה</strong> כיון שהוא גם מרפא, ורפואה שבות הוא. ו<strong>אם</strong> כוונתו <strong>להוציא דם</strong> או שיספג הדם — <strong>כאן וכאן אסור.</strong>
 <big>ב גמרא</big> <strong>אמר ר' יהודה בריה</strong> <small>[בנו]</small> של <strong>ר' חייא: לא שנו</strong> שמותר <strong>אלא</strong> כשהניח גמי, <strong>אבל צלצול</strong> (סרט) <strong>קטן הוי</strong> <small>[הוי הוא]</small> <strong>יתור בגדים,</strong> ואסור לכהן להוסיף בגד יתר על בגדי הכהונה האמורים בתורה.
 <strong>ור' יוחנן אמר: לא אמרו יתור בגדים</strong> שיש בו משום עבירה <strong>אלא במקום</strong> שלובשים בו שאר <strong>בגדים, אבל שלא במקום בגדים</strong> כגון בידו שאינו מקום לבישת בגד — <strong>לא הוי</strong> <small>[אינו]</small> <strong>יתור בגדים</strong> אם קושר שם בגד כלשהו.
 ומקשים: <strong>תיפוק ליה</strong> <small>[יצא לו]</small> שאסור הדבר <strong>משום חציצה,</strong> שאם היה בגד על ידו נמצא שיש חציצה בינו ובין כלי הקודש ופוסל את העבודה! ודוחים: אפשר לומר <strong>בשמאל,</strong> שהיה הפצע ביד שמאל, ועבודת המקדש כולה נעשית רק בימין, ולכן החבישה בשמאל אינה חוצצת.
 <strong>אי נמי</strong> <small>[או גם כן]</small> אפשר לומר שהיה הפצע ביד <strong>ימין — ושלא במקום עבודה</strong> שאין התחבושת חוצצת בינו ובין כלי הקודש.
 ושיטה זו <strong>פליגא</strong> <small>[חלוקה]</small> על שיטת <strong>רבא,</strong> ש<strong>אמר רבא אמר רב חסדא: במקום בגדים אפילו נימא אחת</strong> יתרה <strong>חוצצת</strong> ואסורה, <strong>ושלא במקום בגדים,</strong> אם היה אריג <strong>שלש על שלש</strong> אצבעות הריהו נחשב כבגד ולכך <strong>חוצצות, פחות משלש על שלש —</strong> אינן חוצצות. 
 ומעירים: הלכה זו על דברי <strong>ר' יוחנן ודאי פליגא</strong> <small>[חלוקה]</small> שהרי הוא אמר שאין יתור בגדים כלל שלא במקום בגדים. אלא על דברי <strong>רב יהודה בריה</strong> <small>[בנו]</small> של <strong>ר' חייא מי נימא פליגא</strong> <small>[האם נאמר שחלוקה היא]</small> שהרי ר' יהודה בן ר' חייא אוסר בצלצול אפילו היה קטן משלוש אצבעות.
 ודוחים: לא, אין להוכיח מכאן, כי <strong>שאני</strong> <small>[שונה]</small> <strong>צלצול קטן דחשיב</strong> <small>[שהוא חשוב],</small> וכיון שכך הוא נחשב כבגד אף שאין בו שיעור שלוש על שלוש אצבעות.
 <strong>לישנא אחרינא</strong> <small>[לשון אחרת]</small> <strong>אמרי לה</strong> <small>[אומרים אותה]</small> מחלוקת באופן זה: <strong>אמר רב יהודה בריה</strong> <small>[בנו]</small> של <strong>ר' חייא: לא שנו</strong> היתר זה <strong>אלא</strong> ב<strong>גמי, אבל צלצול קטן</strong> נחשב כבגד ולכך <strong>חוצץ.</strong>
 <strong>ור' יוחנן אמר: לא אמרו חציצה בפחות משלש על שלש אלא במקום בגדים, אבל שלא במקום בגדים</strong>
## דף קד.
 <strong>שלש על שלש</strong> אצבעות — <strong>חוצצות, פחות משלש — אין חוצצות,</strong> ואם כן <strong>היינו</strong> הרי זה אותו דבר שאמר <strong>רבא אמר רב חסדא.</strong>
 ושואלים: <strong>לימא פליגא</strong> <small>[האם נאמר שחלוקה זו]</small> על דברי <strong>רב יהודה בריה</strong> <small>[בנו]</small> של <strong>ר' חייא?</strong> ודוחים: אין להוכיח כי <strong>שאני</strong> <small>[שונה]</small> <strong>צלצול קטן דחשיב</strong> <small>[שהוא חשוב]</small> והריהו כבגד, ואף רבא מודה שהוא חוצץ.
 ולשיטת <strong>ר' יוחנן: אדאשמעינן</strong> <small>[עד שהוא משמיע לנו]</small> <strong>גמי</strong> שאפשר להקל בו מטעמים אחרים <strong>לישמעינן</strong> <small>[שישמיענו]</small> ב<strong>צלצול קטן</strong> שאפשר לכהן לקושרו ואינו חוצץ!
 מסבירים: כי <strong>מילתא אגב אורחיה קא משמע לן, דגמי מסי</strong> <small>[דבר בדרך אגב השמיע לנו שהגמי</small> מרפא<small>]</small> אלא שאצל כהן עובד לא חששו גם לאיסור ריפוי בשבת שאינו אלא משום שבות ולא נאסרה במקדש.
 <big>א משנה</big> <strong>בוזקין</strong> (מפזרים) <strong>מלח על גבי כבש</strong> שעולים עליו למזבח <strong>בשביל שלא יחליקו</strong> הכהנים בעלייתם למזבח, <strong>וממלאין</strong> מים <strong>מבור הגולה ומבור הגדול</strong> שהיו במקדש על ידי <strong>גלגל</strong> העשוי לשאוב בו מים אף <strong>בשבת, ומבאר הקר</strong> רק <strong>ביום טוב.</strong>
 <big>ב גמרא</big> <strong>רמי ליה</strong> <small>[הראה לו סתירה]</small> <strong>רב איקא מפשרוניא לרבא, תנן</strong> <small>[שנינו</small> במשנתנו<small>]:</small> <strong>בוזקין מלח</strong> בשבת <strong>על גבי הכבש בשביל שלא יחליקו.</strong> ונדייק מכאן: <strong>במקדש — אין</strong> <small>[כן]</small> מותר לעשות זאת, <strong>במדינה — לא. ורמינהי</strong> <small>[ומקשים על כך]</small> שבמקום אחר שנינו: <strong>חצר שנתקלקלה במימי גשמים</strong> וקשה להלך בה — <strong>מביא תבן ומרדה</strong> (שוטח, מפזר) <strong>בה</strong> כדי שיספוג את המים, הרי שמלאכה מעין זו מותרת אפילו במדינה!
 ומשיבים: <strong>שאני</strong> <small>[שונה]</small> <strong>תבן</strong> ש<strong>לא מבטיל ליה</strong> <small>[מבטל אותו]</small> ומתכוון ליטלו משם לאחר שיתייבשו המים, ולכן מותר לשטוח את התבן בחצר כמו שמותר להניחו בכל מקום. אבל דבר ששוטחים אותו במקום ומבטלים אותו שם כמו מלח שלאחר שהלכו עליו ואינו ראוי לשימוש — אסור, מפני שנראה כבונה ומוסיף על הקרקע.
 <strong>אמר ליה</strong> <small>[לו]</small> <strong>רב אחא בריה</strong> <small>[בנו]</small> של <strong>רבא לרב אשי: האי מלח היכי דמי</strong> <small>[מלח זה איך הוא בדיוק]</small> <strong>אי דמבטליה</strong> <small>[אם שמבטל אותו]</small> לגבי הכבש <strong>קא</strong> <small>[הריהו]</small> כ<strong>מוסיף</strong> על <strong>בנין</strong> המקדש פרט כלשהו, ועל המקדש <strong>כתיב</strong> <small>[נאמר]</small> <strong>"הכל בכתב מיד ה' עלי השכיל</strong> כל מלאכות התבנית<strong>"</strong> (דבה"י א כח, יט) משמע שכל פרט בבנין המקדש נקבע בנבואה ואין לשנותו כלל אפילו ביום חול. 
 <strong>אי דלא קא מבטליה</strong> <small>[אם שלא מבטל אותו]</small> את המלח לגבי הכבש, אם כן <strong>קא הויא</strong> <small>[הרי זו]</small> <strong>חציצה</strong> בין רגלי הכהנים לכבש, ונמצא שבעת עבודתם אינם דורכים על הכבש ואין עבודתם נעשית כאמור בתורה.
 ומשיבים שאין מבטלין את המלח אלא בוזקים אותו רק לצורך <strong>הולכת אברים לכבש, דלאו עבודה היא</strong> אלא רק הכנה היא לשריפת האיברים.
 ושואלים: <strong>ולא</strong> <small>[וכי אין</small> זו עבודה<small>]?</small> <strong>והא כתיב</strong> <small>[והרי נאמר]</small> <strong>"והקריב הכהן את הכל והקטיר המזבחה"</strong> (ויקרא א, יג) <strong>ואמר מר</strong> <small>[החכם]</small> בפירוש הדבר כי <strong>זו הולכת אברים לכבש,</strong> הרי שאף זו עבודה הכתובה בתורה! <strong>אלא אימא</strong> <small>[אמור]</small> שעושים זאת <strong>בהולכת עצים למערכה</strong> שהולכה זו <strong>לאו</strong> <small>[אינה]</small> <strong>עבודה היא.</strong>
 <strong>דרש רבא: חצר שנתקלקלה במימי גשמים</strong> בשבת ומלאה בוץ <strong>מביא תבן ומרדה</strong> (שוטח, מפזר) <strong>בה</strong> להקל את ההליכה. <strong>אמר ליה</strong> <small>[לו]</small> <strong>רב פפא לרבא, והתניא</strong> <small>[והרי שנינו</small> בברייתא<small>]:</small> <strong>כשהוא מרדה — אינו מרדה לא בסל ולא בקופה</strong> (סל גדול) <strong>אלא בשולי קופה!</strong> כלומר שופך את התבן רק בצידיה של הקופה, שלא יעשה כמעשהו בחול, ואילו מדברי רבא נראה שהתיר בכל אופן.
 <strong>הדר אוקים</strong> <small>[חזר והעמיד]</small> <strong>רבא אמורא עליה</strong> <small>[מתורגמן לפניו]</small> שישמיע דבריו ברבים <strong>ודרש: דברים שאמרתי לפניכם טעות הן בידי, ברם כך אמרו משום</strong> (בשם) <strong>ר' אליעזר: וכשהוא מרדה אינו מרדה לא בסל ולא בקופה אלא בשולי קופה.</strong>
 <big>ג</big> נאמר במשנה כי <strong>"ממלאין מבור הגולה"</strong> על ידי גלגל. בקשר לנושא זה ולביאורו מסופר: <strong>עולא איקלע לבי</strong> <small>[הזדמן לביתו]</small> של <strong>רב מנשה, אתא ההוא גברא טרף אבבא</strong> <small>[בא אדם אחד והקיש על הדלת]</small> <strong>אמר</strong> עולא: <strong>מאן האי</strong> <small>[מי הוא זה]?</small> <strong>ליתחל גופיה דקא מחיל ליה לשבתא</strong> <small>[יחולל גופו שהוא מחלל את השבת]</small> שעובר ומשמיע קול בשבת.
 <strong>אמר ליה</strong> <small>[לו]</small> <strong>רבה: לא אסרו</strong> בשבת <strong>אלא קול של שיר</strong> והקשה בדלת אינה קול נעימה. <strong>איתיביה</strong> <small>[הקשה לו]</small> <strong>אביי לרבה,</strong> שנינו: <strong>מעלין בדיופי</strong> (בגישתא, סיפון) לשאוב ממנו מן החבית <strong>ומטיפין מיארק</strong> (כלי הנוטף טיפות טיפות) <strong>לחולה בשבת.</strong>
 ונדייק: <strong>לחולה — אין</strong> <small>[כן],</small> אבל <strong>לבריא — לא,</strong> ו<strong>היכי דמי</strong> <small>[כיצד היה</small> הדבר בדיוק<small>]</small> <strong>לאו דנים וקא בעי דליתער</strong> <small>[האם לא שהיה מנמנם ורצו להעירו]</small> וכיון שחולה הוא וחוששים להבהילו עושים זאת על ידי קול שפיכת המים מן הכלי. <strong>ושמע מינה: אולודי קלא אסיר</strong> <small>[נלמד מכאן שלהוליד קול</small> בשבת <small>אסור]</small> ואפילו אינו קול נעימה, שהרי לא התירו אלא לחולה!
 ודוחים: <strong>לא,</strong> מדובר בחולה <strong>דתיר וקא בעי דלינים</strong> <small>[ער שרוצים שינמנם]</small> לשם כך מטפטפים טיפות דקות <strong>דמשתמע כי קלא דזמזומי</strong> <small>[שנשמע כמו קול נגינה].</small>
 <strong>איתיביה</strong> <small>[הקשה לו]:</small> <strong>המשמר פירותיו מפני העופות, ודלעיו מפני החיה — משמר כדרכו בשבת</strong> שאין זו מלאכה אסורה, <strong>ובלבד שלא יספק</strong> (ימחא כפים) <strong>ולא יטפח</strong> ידיו על גופו. <strong>ולא ירקד</strong> וירעיש ברגליו <strong>כדרך שהן עושין בחול</strong> כדי להבריח את העופות והחיות.
 <strong>מאי טעמא</strong> <small>[מה הטעם,</small> למה אסור לו<small>]</small> <strong>לאו דקמוליד קלא</strong> <small>[האם לא משום שהוא מוליד קול]</small> בשבת, <strong>וכל אולודי קלא אסיר</strong> <small>[הולדת קול אסורה]?</small> <strong>אמר רב אחא בר יעקב:</strong> לא זה הטעם, אלא משום <strong>גזירה שמא</strong> אם ינהג כפי שהוא נוהג בחול ישכח ו<strong>יטול צרור</strong> אבן לזרוק בעופות והריהו מטלטל מוקצה.
 ושואלים: <strong>ואלא הא</strong> <small>[</small>הלכה <small>זו]</small> ש<strong>אמר רב יהודה אמר רב: נשים המשחקות באגוזים</strong> שמגלגלות אותם על גבי הקרקע עד שיפגעו זה בזה — <strong>אסור. מאי טעמא</strong> <small>[מה טעם</small> הדבר<small>]</small> <strong>לאו דקא מוליד קלא</strong> <small>[האם לא משום שמוליד קול]</small> בהקשת האגוזים זה בזה<strong>, וכל אולודי קלא אסיר</strong> <small>[וכל הולדת קול אסורה]?</small>
 ודוחים: <strong>לא</strong> טעם האיסור <strong>דלמא אתי לאשוויי</strong> <small>[שמא יבוא להשוות,</small> ליישר<small>]</small> ה<strong>גומות,</strong> שבתוך המשחק יפריעו להן הגומות שבקרקע ויבואו להשוות ולסתום את הגומות בשבת, ויעברו משום בניה.
 <strong>דאי לא תימא הכי</strong> <small>[שאם לא תאמר כן]</small> שזהו טעמו של דבר, <strong>הא</strong> <small>[זה]</small> ש<strong>אמר רב יהודה: נשים משחקות בתפוחים</strong> — <strong>אסור, התם מאי אולודי קלא איכא</strong> <small>[שם מה הולדת קול יש]</small> שהרי אין התפוחים משמיעים קול כשפוגעים זה בזה?! <strong>אלא</strong> הטעם: <strong>דילמא אתי לאשוויי</strong> <small>[שמא יבוא להשוות]</small> <strong>גומות</strong> ואף באגוזים כן.
 <strong>תנן</strong> <small>[</small>במשנתנו <small>שנינו]:</small> <strong>ממלאין</strong> במקדש <strong>מבור הגולה ומבור הגדול בגלגל בשבת,</strong> ונדייק <strong>במקדש — אין</strong> <small>[כן],</small> <strong>במדינה — לא. מאי טעמא</strong> <small>[מה טעם</small> הדבר<small>]</small> <strong>לאו משום דאולודי קלא ואסיר</strong> <small>[האם לא משום שהולדת קול הוא ואסור]</small> בשבת?
 ודוחים: <strong>לא, גזירה שמא ימלא לגינתו ולחורבתו</strong> כי הגלגל מעלה מים רבים, ואם יתחיל לשאוב מהגלגל שמא יוסיף וישאב מים גם לגינתו, ויעבור משום השקאה בשבת שהיא תולדת מלאכה אסורה.
 מסופר כי <strong>אמימר שרא למימלא בגילגלא</strong> <small>[התיר למלא</small> בשבת <small>בגלגל]</small> <strong>במחוזא,</strong> ש<strong>אמר: מאי טעמא גזרו רבנן</strong> <small>[מה טעם גזרו חכמים]</small> <strong>שמא ימלא</strong> מים <strong>לגינתו ולחורבתו, הכא</strong> <small>[כאן]</small> במחוזא <strong>לא גינה איכא</strong> <small>[יש]</small> <strong>ולא חורבה איכא</strong> <small>[יש],</small> שמחוזא היתה עיר בנויה כולה בלא גינות ושטחים ריקים לזריעה, ולכן אין לחשוש לאיסור.
 <strong>כיון דקא חזא</strong> <small>[שראה]</small> <strong>דקא</strong>
## דף קד:
 <strong>תרו בה כיתנא</strong> <small>[ששורין</small> במים הללו <small>פשתן]</small> <strong>אסר להו</strong> <small>[להם]</small> לשאוב מים בגלגל, כדי שלא ימלאו מים לצרכים אסורים.
 <big>א</big> שנינו במשנה ששואבים <strong>"מבאר הקר"</strong> ושאלו <strong>מאי</strong> <small>[מהי]</small> <strong>באר הקר? אמר שמואל בור שהקרו</strong> (שהקריאו) <strong>עליה דברים והתירוה</strong> שהוכיחו שמן התורה מותר לשאוב ממנה ביום טוב.
 <strong>מיתיבי</strong> <small>[מקשים על כך]</small> ממה ששנינו: <strong>לא כל הבורות הקרות התירו, אלא זו בלבד. ואי אמרת</strong> <small>[ואם אומר אתה]</small> <strong>"שהקרו דברים עליה" מאי</strong> <small>[מה</small> משמע<small>]</small> "בארות הקרות" בלשון רבים ומה הוא <strong>"זו בלבד"</strong> שהרי אם נגזר שמה ממה שהקריאו עליה, אם כן מה שייכות שם זה לבארות אחרות שלא הקריאו עליהן דבר?
 <strong>אלא אמר רב נחמן בר יצחק:</strong> באר הקר משמע <strong>באר מים חיים, שנאמר "כהקיר ביר מימיה</strong> וגו'<strong>"</strong> (ירמיה ו, ז) כלומר באר שמימיה נובעים. 
 <strong>גופא</strong> <small>[לגופו</small> של דבר<small>]</small> שנינו: <strong>לא כל הבורות הקרות התירו אלא זו בלבד. וכשעלו בני הגולה</strong> מבבל <strong>חנו עליה, ונביאים שביניהן התירו להן ולא נביאים שביניהן</strong> (חגי, זכריה ומלאכי) התירו מכוח נבואה <strong>אלא מנהג אבותם בידיהם</strong> על פי מסורת שמבאר זו היו שואבים אף ביום טוב.
 <big>ב משנה</big> <strong>שרץ</strong> מת <strong>שנמצא במקדש</strong> וכאמור בתורה הוא טמא בדרגת אב הטומאה, <strong>כהן מוציאו בשבת בהמיינו</strong> (באבנטו) ואף שהאבנט, שהוא מבגדי כהונה, נטמא מחמת השרץ מוטב לעשות כן כדי <strong>שלא לשהות את הטומאה</strong> בבית המקדש, אלו <strong>דברי ר' יוחנן בן ברוקה. ר' יהודה אומר: בצבת של עץ</strong> מוציאים את השרץ כדי <strong>שלא לרבות את הטומאה</strong> שצבת כזו אינה מקבלת טומאה.
 ברור שביום חול מפנים שרצים מכל מקום שימצאו במקדש, אבל <strong>מהיכן מוציאין אותו</strong> בשבת — <strong>מן ההיכל, ומן האולם, ומבין האולם למזבח</strong> שאלה המקומות המקודשים ביותר, ומשאר העזרה אינו צריך, אלו <strong>דברי ר' שמעון בן ננס.</strong>
 <strong>ר' עקיבא אומר: כל מקום שחייבין על זדונו כרת ועל שגגתו חטאת</strong> אם נכנסים שם בטומאה <strong>משם מוציאין אותו</strong> ובכך נכלל כל שטח העזרה. <strong>ושאר כל המקומות</strong> שבמקדש <strong>כופין עליו פסכתר</strong> (גיגית נחושת) ומשאירים אותו כך עד צאת השבת.
 <strong>ר' שמעון אומר:</strong> כלל גדול <strong>מקום שהתירו לך חכמים — משלך נתנו לך שלא התירו לך אלא</strong> דברים האסורים <strong>משום שבות</strong> שהיא גזירת חכמים, אבל לא דבר האסור מדין התורה.
 <big>ג גמרא</big> <strong>אמר רב טבי בר קיסנא אמר שמואל: המכניס</strong> דבר שהוא <strong>טמא שרץ למקדש — חייב,</strong> ואם הכניס <strong>שרץ עצמו — פטור. מאי טעמא</strong> <small>[מה טעם</small> הבדל זה<small>]?</small> <strong>אמר קרא</strong> <small>[הכתוב]</small> <strong>"מזכר ועד נקבה תשלחו</strong> מחוץ למחנה תשלחום ולא יטמאו את מחניהם אשר אני שוכן בתוכם<strong>"</strong> (במדבר ה, ג) כלומר, החובה לשלח מחוץ למחנה חלה רק על <strong>מי שיש לו טהרה במקוה</strong> כזכר ונקבה האמורים במקרא <strong>יצא שרץ</strong> עצמו <strong>שאין לו טהרה,</strong> ולכן המכניס שרץ פטור, שלא עבר על מצות התורה לשלח את הטמאים.
 ומציעים: <strong>לימא מסייע ליה</strong> <small>[האם נאמר</small> שאפשר <small>לסייע לו]</small> מברייתא זו ששנינו: <strong>"מזכר ועד נקבה תשלחו"</strong> ונדייק: <strong>פרט לכלי חרש, דברי ר' יוסי הגלילי. מאי טעמא</strong> <small>[מה טעם</small> הדבר<small>]</small> <strong>לאו משום דלית ליה</strong> <small>[האם לא משום שאין לו]</small> <strong>טהרה במקוה?</strong> והוא איפוא כשיטת רב טבי בר קיסנא!
 ודוחים: <strong>לא,</strong> הטעם הוא שמוציאים רק את <strong>מי שנעשה אב הטומאה</strong> כגון אדם וכלי מתכת. <strong>יצא כלי חרס שאינו נעשה אב הטומאה</strong> לעולם. וגזרת הכתוב שלכל היותר יהא רק ראשון לטומאה.
 ומציעים: <strong>לימא כתנאי</strong> <small>[האם נאמר</small> שיש מחלוקת <small>תנאים]</small> בשאלה זו, שהרי במשנתנו נאמר: <strong>שרץ שנמצא במקדש — כהן מוציאו בהמיינו, שלא לשהות את הטומאה,</strong> אלו <strong>דברי ר' יוחנן בן ברוקה. ר' יהודה אומר: בצבת של עץ מוציאו</strong> כדי <strong>שלא לרבות את הטומאה.</strong>
 <strong>מאי לאו בהא קא מיפלגי</strong> <small>[האם לא בדבר זה נחלקו]</small> <strong>דמאן דאמר</strong> <small>[שמי שאמר]</small> <strong>שלא לשהות קסבר</strong> <small>[סבור הוא]:</small> <strong>המכניס שרץ למקדש — חייב</strong> ולכן יש לעשות הכל כדי להוציאו מיד. <strong>ומאן דאמר</strong> <small>[ומי שאמר]</small> <strong>שלא לרבות</strong> על ידי טומאת האבנט סבר: <strong>המכניס שרץ למקדש — פטור</strong> וכיון שאין ציווי מיוחד בדבר ראוי לדאוג שלא להוסיף טומאה יתירה.
 את ההסבר הזה דוחים: <strong>לא, דכולי עלמא</strong> <small>[לדעת הכל]</small> יש לומר שהמכניס שרץ עצמו <strong>חייב. והכא בהא קא מיפלגי</strong> <small>[וכאן בזה נחלקו]</small> בעצם הטעם שפירשו בדבריהם <strong>מר</strong> <small>[חכם זה,</small> ר' יוחנן בן ברוקה<small>]</small> <strong>סבר: שהויי טומאה עדיף</strong> <small>[השהיית טומאה עדיפה]</small> וחמורה יותר, וכדי שלא תשהה טומאה במקום הקדוש מותר אף לטמא בגדי כהונה. <strong>ומר</strong> <small>[וחכם זה,</small> ר' יהודה<small>]</small> <strong>סבר: אפושי טומאה עדיף</strong> <small>[תוספת הטומאה עדיפה]</small> וחמורה יותר, ולכן לדעתו אין להוציאו אלא על ידי צבת עץ.
 אלא מציעים, אם כן תהא הלכה זו שנויה במחלוקת <strong>כהני תנאי</strong> <small>[כתנאים</small> אחרים <small>אלה],</small> <strong>דתנן</strong> <small>[ששנינו</small> במשנתנו<small>]:</small> <strong>מהיכן מוציאין אותו</strong> ונחלקו ר' שמעון בן ננס ור' עקיבא אם מוציאים אותו רק מן ההיכל או אף מן העזרות.
 <strong>מאי לאו בהא קא מיפלגי</strong> <small>[האם לא בדבר זה נחלקו]</small> <strong>דמאן דאמר</strong> <small>[שמי שאמר]</small> ש<strong>מעזרה לא</strong> מוציאין אותו <strong>קסבר: המכניס שרץ למקדש — פטור,</strong> ולכן אין חובה להוציאו בשבת מן העזרה, <strong>ומאן דאמר מכולה עזרה</strong> <small>[ומי שאמר מכל העזרה</small> כולה<small>]</small> חייבים להוציא אותו <strong>סבר</strong> שהמכניס שרץ למקדש — <strong>חייב.</strong>
## דף קה.
 <strong>אמר ר' יוחנן: ושניהם</strong> ר' שמעון בן ננס ור' עקיבא שחלקו בכך <strong>מקרא אחד דרשו</strong> שנאמר <strong>"ויבאו הכהנים לפנימה בית ה' לטהר ויוציאו את כל הטמאה</strong> עבודה זרה שטמאה כמת <strong>אשר מצאו בהיכל ה' לחצר בית ה'</strong> (לעזרה) <strong>ויקבלו הלוים להוציא לנחל קדרון חוצה"</strong> (דברי הימים ב כט, טז)
 <strong>מר</strong> <small>[חכם זה,</small> בן ננס<small>]</small> <strong>סבר: מדאשתני</strong> <small>[כיון שהשתנו</small> הדברים<small>]</small> כי <strong>בעזרה,</strong> "חצר בית ה'", עשו זאת ה<strong>לוים,</strong> משמע שחובת הוצאת <strong>טומאה בעזרה ליכא</strong> <small>[אין כאן]</small> ושוב אין הכהנים מצווים על כך.
 <strong>ומר</strong> <small>[וחכם זה]</small> <strong>סבר: עד היכא דלא אפשר בלוים מפקי</strong> <small>[היכן שאי אפשר בלוים מוציאים]</small> ה<strong>כהנים,</strong> שהרי אסור ללוים להיכנס אל ההיכל. <strong>השתא</strong> <small>[עכשיו]</small> בעזרה ש<strong>אפשר</strong> להוציא <strong>בלוים תו לא מטמאי</strong> <small>[שוב אין מטמאים]</small> ה<strong>כהנים</strong> שאסור להם להיטמא, אלא הלוים מוציאים מאותו מקום שהם יכולים להיכנס בו.
 <strong>תנו רבנן</strong> <small>[שנו חכמים]:</small> <strong>הכל נכנסין בהיכל</strong> אם המטרה היא <strong>לבנות</strong> אותו <strong>לתקן ולהוציא את הטומאה</strong> מתוכו, אלא <strong>מצוה בכהנים</strong> אם אפשר, <strong>אם אין שם כהנים — נכנסין לוים, אין שם לוים — נכנסין ישראלים. ואידי ואידי</strong> <small>[וזה וזה]</small> <strong>טהורים — אין</strong> <small>[כן]</small> הם הנכנסים, <strong>טמאים — לא.</strong>
 <strong>אמר רב הונא: רב כהנא</strong> שכהן היה <strong>מסייע כהני</strong> <small>[לכהנים]</small> ומדגיש את מעלת קדושתם, <strong>דתני</strong> <small>[ש</small>כן <small>שנה]</small> <strong>רב כהנא: מתוך שנאמר</strong> על כהן בעל מום <strong>"אך אל הפרכת לא יבא</strong> ואל המזבח לא יגש כי מום בו ולא יחלל את מקדשי כי אני ה' מקדשם<strong>"</strong> (ויקרא כא, כג) <strong>יכול לא יהו כהנים בעלי מומין נכנסין בין האולם ולמזבח לעשות ריקועי פחים</strong> של זהב עבור בית קודש הקדשים —
 <strong>תלמוד לומר "אך"</strong> שהוא ביטוי של מיעוט, ומשמעו: <strong>חלק,</strong> שאף כי <strong>מצוה בתמימים</strong> (שלמים, בלי מומים) לכתחילה, אם <strong>אין שם</strong> כהנים <strong>תמימים — נכנסין בעלי מומין.</strong> וכן מלכתחילה <strong>מצוה</strong> בכהנים <strong>טהורין, אין שם טהורין — נכנסין טמאין. אידי ואידי</strong> <small>[אלה ואלה]</small> <strong>כהנים — אין</strong> <small>[כן],</small> <strong>ישראלים — לא.</strong> הרי שלרב כהנא עדיפים כהנים טמאים על ישראלים טהורים.
 <strong>איבעיא להו</strong> <small>[נשאלה להם</small> שאלה<small>]</small> כהן <strong>טמא</strong> או כהן <strong>בעל מום, איזו מהן נכנס? רב חייא בר אשי אמר רב: טמא נכנס דהא אישתרי</strong> <small>[שהרי הותר]</small> <strong>בעבודת ציבור.</strong> שכן בשעה שכל הציבור כולו נטמא, אף הכהנים הטמאים ראויים לעבודה, מה שאין כן בעלי מומים, שלא הותרו בעבודה כלל. <strong>ר' אלעזר אומר: בעל מום נכנס</strong> שהרי הוא טהור ויש בו קדושת כהונה אף שפסול לעבודה, <strong>דהא אישתרי</strong> <small>[שהרי הוא מותר]</small> <strong>באכילת קדשים,</strong> משמע שאף במומו הוא נשאר בקדושת כהונה. שאלה זו לא נפתרה והושארה בגמרא ללא סיכום.
 <big>א</big> במשנה שנינו: <strong>ר' שמעון אומר</strong> מה שהתירו חכמים משלך התירו. ושואלים: <strong>ר' שמעון היכא קאי</strong> <small>[לאיזה</small> דבר במשנה <small>הוא מתיחס]?</small> ומשיבים: <strong>התם קאי</strong> <small>[לשם עומד</small> מוסבים דבריו<small>]</small> <strong>דתנן</strong> <small>[ששנינו ב</small>משנה<small>]:</small> <strong>מי שהחשיך חוץ לתחום, אפילו אמה אחת לא יכנס. ר' שמעון אומר: אפילו חמש עשרה אמה יכנס, לפי שאין המשוחות</strong> (המודדים) <strong>ממצעין</strong> (מדקדקים) <strong>את המדות מפני הטועים.</strong>
 <strong>דקאמר תנא קמא</strong> <small>[ממה שאמר התנא הראשון]</small> <strong>לא יכנס, ואמר ליה</strong> <small>[לו]</small> <strong>ר' שמעון: יכנס</strong> וטעמו כפי המבואר — שבאמת מידת התחום מגיעה עד לאותו מקום, ונמצא שמה שנתנו לאדם הוא שלו על פי הדין.
 עוד אמר ר' שמעון: <strong>שלא התירו לך אלא משום שבות,</strong> ושואלים: <strong>היכא קאי</strong> <small>[למה הוא מתייחס]?</small> ומשיבים: <strong>התם קאי</strong> <small>[לשם</small> לדברים אלה <small>מתיחס]</small> <strong>דקאמר תנא קמא</strong> <small>[</small>ממה <small>שאמר התנא הראשון]</small> לגבי נימת כינור שבמקדש שנקרעה בשבת — <strong>קושרה. ואמר ליה</strong> <small>[לו]</small> <strong>ר' שמעון: עונבה,</strong> וטעמו של דבר:
 <strong>עניבה</strong> ש<strong>לא אתי</strong> <small>[בא]</small> בשלה <strong>לידי חיוב חטאת</strong> בכל מקום שהרי עניבה אין בה איסור מלאכה של קשירה כלל <strong>שרו ליה רבנן</strong> <small>[התירו לו חכמים],</small> אבל <strong>קשירה דאתי</strong> <small>[</small>שיכול <small>לבוא]</small> בשלה <strong>לידי חיוב חטאת</strong> אם יעשנה מחוץ למקדש <strong>לא שרו ליה רבנן</strong> <small>[התירו לו חכמים],</small> שלשיטת ר' שמעון לא התירו חכמים אלא דבר שאיסורו הוא משום שבות בלבד.

# ביאור שטיינזלץ על ביצה
עדין שטיינזלץ
## דף ב.
 <big>א משנה</big> <strong>ביצה שנולדה ביום טוב, בית שמאי אומרים: תאכל</strong> אף בו ביום, <strong>ובית הלל אומרים: לא תאכל,</strong> כפי שיבואר הדבר בגמרא באריכות. כיון שהזכרנו מקרה יוצא דופן שדעת בית שמאי להקל ודעת בית הלל להחמיר, מביאים עוד מהלכות יום טוב אשר אף בהן קיימת תופעה יוצאת דופן זו. <strong>בית שמאי אומרים: שאור,</strong> שהוא בצק שהחמיץ מאד, שאין עושים ממנו עוד מאכל אלא מחמיצים בו את העיסה, איסורו לענין ביעור חמץ בפסח הוא <strong>ב</strong>שיעור של <strong>כזית,</strong> אבל <strong>חמץ</strong> אחר הראוי לאכילה, שיעורו גדול יותר, והוא <strong>בככותבת</strong> כגודל של פרי התמר. <strong>ובית הלל אומרים: זה וזה</strong> שיעורן <strong>בכזית.</strong>
 ועוד, <strong>השוחט חיה</strong> או <strong>עוף ביום טוב,</strong> שמצוה מן התורה לכסות את דמם לאחר שחיטתם (ויקרא יז, יג), <strong>בית שמאי אומרים: יחפור</strong> מלכתחילה בעפר <strong>ב</strong>אמצעות <strong>דקר</strong> (מין את חפירה) <strong>ויכסה</strong> באותו עפר את דם השחיטה. <strong>ובית הלל אומרים: לא ישחוט</strong> לכתחילה <strong>אלא אם כן היה לו עפר מוכן מבעוד יום</strong> לצורך זה. אולם <strong>מודים</strong> גם בית הלל <strong>שאם שחט</strong> כבר, אף על פי שאסור לו לעשות כן מלכתחילה, <strong>שיחפור בדקר ויכסה.</strong> ועוד הסכימו <strong>שאפר כירה מוכן הוא</strong> לכסות בו את הדם. וכאשר יבואר הדבר בגמרא.
 <big>ב גמרא</big> מתחילה מבררים: <strong>במאי עסקינן</strong> <small>[במה,</small> באיזה אופן <small>עוסקים אנו]</small> במשנה זו? <strong>אילימא</strong> <small>[אם תאמר]</small> שכאן מדובר <strong>בתרנגולת העומדת לאכילה,</strong> כלומר, שהיא מן התרנגולות שהתכוונו לשחטן ולאכלן, ואותה תרנגולת הטילה ביצה, אם כן <strong>מאי טעמייהו</strong> <small>[מה טעמם]</small> של <strong>בית הלל</strong> האוסרים את הביצה? הלא <strong>אוכלא דאפרת</strong> <small>[אוכל שנפרד]</small> <strong>הוא,</strong> שהרי כל התרנגולת נחשבת כדבר מאכל, והביצה הלא היא חלק מן התרנגולת שנפרד ממנה עכשיו, וכשם שאפשר לאכול בחג את התרנגולת עצמה, אף ביצה זו צריכה להיות ראויה לאכילה!
 <strong>אלא,</strong> חייבים אנו לומר כי מדובר כאן <strong>בתרנגולת העומדת לגדל ביצים</strong> ותרנגולת כזו מאחר והחליטו עליה בעליה שלא להשתמש בה ביום טוב, הריהי מוקצה, והרי ידוע לנו שמוקצה אסור אפילו בטלטול. וכיון שהתרנגולת עצמה מוקצה — אף ביצתה מוקצה.
 ואם כן, יש לשאול: <strong>מאי טעמייהו</strong> <small>[מה טעמם]</small> של <strong>בית שמאי?</strong> הלא <strong>מוקצה היא!</strong> על השאלה הזו תוהים: <strong>ומאי קושיא</strong> <small>[ומה הקושיה]</small> שבדבר? <strong>דילמא</strong> <small>[שמא]</small> <strong>בית שמאי לית להו</strong> <small>[אין להם,</small> אינם סוברים<small>]</small> דין <strong>מוקצה?</strong> שהרי יודעים אנו כי קיימות דעות שונות בדבר תוקפו של איסור מוקצה, ויתכן שבית שמאי סבורים (כפי שקיימת דעה כזו בין התנאים) שאין איסור במוקצה כזה, ושמא בכך נחלקו עם בית הלל ואין מקום עוד לשאלה.
 כהקדמה לפתרונות שמציעים לבעיה זו מעירים: <strong>קא סלקא דעתין</strong> <small>[עלה על דעתנו]</small> לומר, כלומר: הנחת היסוד היתה, כי <strong>אפילו מאן דשרי</strong> <small>[מי שמתיר]</small> <strong>במוקצה,</strong> שסבור שדבר שהקצוהו בעליו מלהשתמש בו, בכל זאת אין איסור לטלטלו בחג או בשבת, אבל <strong>בנולד</strong> אף הוא <strong>אסר,</strong> שדבר שלא היה קיים מבעוד יום אלא שנולד (או התהווה) בחג או בשבת הרי זה אסור לדעתו בטלטול, כיון שבודאי לא העלו על הדעת שיהיה ראוי להשתמש בו. ומעתה, הלא ביצה זו היא נולד גמור, ואם כן <strong>מאי טעמייהו</strong> <small>[מה טעמם]</small> של <strong>בית שמאי?</strong>
 <strong>אמר רב נחמן,</strong> אפשר לומר כך: <strong>לעולם</strong> מדובר כאן <strong>בתרנגולת העומדת לגדל ביצים,</strong> אולם ההנחה שהנחנו לא היתה נכונה, אלא מי <strong>דאית ליה</strong> <small>[שיש לו,</small> שמקבל בכלל<small>]</small> דיני <strong>מוקצה, אית ליה</strong> <small>[יש לו,</small> מקבל<small>]</small> גם את האיסור ב<strong>נולד,</strong> אבל מי <strong>דלית ליה</strong> <small>[שאין לו,</small> אינו מקבל<small>]</small> דיני <strong>מוקצה, לית ליה</strong> <small>[אין לו,</small> אינו מקבל<small>]</small> אף דיני <strong>נולד.</strong> ולפי זה, סיכום הדברים במחלוקת זו הוא ש<strong>בית שמאי כ</strong>דעת <strong>ר' שמעון</strong> סבורים הם, שלדעתו אין איסור מוקצה, <strong>ובית הלל כ</strong>דעת <strong>ר' יהודה</strong> סבורים הם, שלדעתו יש איסור מוקצה.
 על סברה זו תוהים: <strong>ומי</strong> <small>[והאם]</small> <strong>אמר רב נחמן הכי</strong> <small>[כך]?</small> <strong>והתנן</strong> <small>[והרי שנינו</small> במשנה<small>]:</small> <strong>בית שמאי אומרים: מגביהין</strong> (מרימים, מסירים) <strong>מעל השלחן עצמות וקליפין</strong> (קליפות) שנשארו אחרי הסעודה, ואף שאינם ראויים לאכילה והם בבחינת מוקצה, מכל מקום מותר לטלטלם, <strong>ובית הלל אומרים:</strong> אסור לעשות כן, אלא <strong>מסלק את הטבלא כולה,</strong> כלומר: את כל החלק העליון של השולחן שניתן לטלטל אותו <strong>ומנערה</strong> כולה יחד, שאגב טילטול השולחן עצמו שהוא כלי ואינו מוקצה — מטלטלים ומנערים גם את העצמות והקליפות, אבל לטלטל אותן לבד אסור.
 <strong>ואמר רב נחמן</strong> באותו ענין: משנה זו אין גירסתה כהלכה, ויש לתקן את נוסחה, ולהחליף את השיטות כי <strong>אנו אין לנו אלא</strong> (אנו יודעים כי) <strong>בית שמאי</strong> סבורים <strong>כ</strong>שיטת <strong>ר' יהודה</strong> הסבור שיש דין מוקצה, <strong>ובית הלל</strong> סבורים <strong>כ</strong>שיטת <strong>ר' שמעון</strong> שאינו סובר דין מוקצה! וכיון שלדעת רב נחמן בית הלל סבורים כר' שמעון שאין דין מוקצה, מדוע מפרש הוא את דעת בית הלל במשנתנו שזאת משום שכדעת ר' יהודה סבורים הם?
 ומשיבים: <strong>אמר לך</strong> <small>[היה אומר,</small> משיב <small>לך]</small> <strong>רב נחמן</strong> כך: <strong>גבי שבת</strong> ש<strong>סתם לן</strong> <small>[לנו]</small> ה<strong>תנא,</strong> שסתם משנה שלא פורש שם אומרה (והוא סימן שכן היא ההלכה העיקרית) היא <strong>כ</strong>שיטת <strong>ר' שמעון, דתנן</strong> <small>[ש</small>כן <small>שנינו</small> במשנה<small>]</small> במסכת שבת: <strong>מחתכין את הדלועין לפני הבהמה</strong> כדי שתוכל לאוכלן בקלות, וכן מחתכין <strong>את הנבלה</strong> ואפילו זו שמתה בשבת <strong>לפני הכלבים</strong> כדי שיוכלו לאכול אותה, שאף שנבילה זו מוקצה היא, מכל מקום מותר לטלטלה ולהתעסק בה בשבת.
 הרי סתם משנה כדעת ר' שמעון, וכיון שסתם משנה במסכת שבת כדעת ר' שמעון, לכן <strong>מוקים לה</strong> <small>[מעמיד,</small> מסביר, <small>אותה]</small> רב נחמן באופן ש<strong>בית הלל</strong> יסברו <strong>כ</strong>דעת <strong>ר' שמעון</strong> שנראה שהלכה כמותו, כדי שיתאים הדבר עם הכלל שהלכה תמיד כבית הלל. <strong>אבל</strong>
## דף ב:
 <strong>גבי יום טוב</strong> ש<strong>סתם לן</strong> <small>[לנו]</small> ה<strong>תנא</strong> בסתם משנה כדעת <strong>ר' יהודה, דתנן</strong> <small>[ש</small>כן <small>שנינו</small> במשנה<small>]</small> במסכת ביצה: <strong>אין מבקעין</strong> ביום טוב <strong>עצים מן הקורות</strong> שהכינו לצורך בנין <strong>ולא</strong> מבקעים עצי הסקה <strong>מן הקורה שנשברה ביום טוב,</strong> וכל זה מפני שלא היו עשויים לכך בשעת כניסת החג ולכך נעשו מוקצה. אם כן משמע שסתם משנה אוסרת מוקצה ביום טוב, לכן <strong>מוקים לה</strong> <small>[מעמיד,</small> מסביר <small>אותה]</small> רב נחמן את שיטת <strong>בית הלל כר' יהודה</strong> האוסר מוקצה בטלטול והעמידה במקרה שהתרנגולת עומדת לגדל ביצים ולכן היא מוקצה<strong>.</strong> עד כאן להסברת שינוי השיטה בדברי רב נחמן. 
 אולם יש לשאול על עיקר הדברים: <strong>מכדי</strong> <small>[והרי],</small> <strong>מאן סתמיה למתניתין</strong> <small>[מי הוא זה שסתם את המשניות],</small> שכתב וניסח אותן — הלא <strong>רבי</strong> (ר' יהודה הנשיא) הוא, וכיון שאדם אחד ניסח את הדברים בשתי המסכתות, יש לשאול: <strong>מאי שנא</strong> <small>[במה שונה]</small> <strong>ב</strong>דיני <strong>שבת</strong> ש<strong>סתם</strong> ופסק <strong>לן</strong> <small>[לנו]</small> <strong>כ</strong>שיטת <strong>ר' שמעון, ומאי שנא</strong> <small>[ובמה שונה]</small> <strong>ב</strong>דיני <strong>יום טוב</strong> ש<strong>סתם</strong> ופסק <strong>לן</strong> <small>[לנו]</small> <strong>כ</strong>שיטת <strong>ר' יהודה?</strong>
 <strong>אמרי</strong> <small>[אומרים]</small> להשיב: יש טעם לדבר; <strong>שבת דחמירא</strong> <small>[שהיא חמורה]</small> בעונשיה ובדיניה <strong>ולא אתי לזלזולי</strong> <small>[באים לזלזל]</small> <strong>בה</strong> — <strong>סתם לן</strong> <small>[לנו]</small> במשנה <strong>כ</strong>דעת <strong>ר' שמעון דמיקל</strong> <small>[ש</small>הוא <small>מיקל],</small> ואילו <strong>יום טוב דקיל</strong> <small>[ש</small>הוא <small>קל],</small> משום שמותר לעשות בו מקצת מלאכות, <strong>ואתי לזלזולי ביה</strong> <small>[ובאים לזלזל בו]</small> בשל כך יותר, לכן <strong>סתם לן</strong> <small>[לנו]</small> במשנה <strong>כ</strong>שיטת <strong>ר' יהודה דמחמיר</strong> <small>[ש</small>הוא <small>מחמיר].</small> עד כאן לישוב דבריו של רב נחמן.
 ומעתה ממשיכים לדון בדבריו כשלעצמם: <strong>במאי אוקימתא</strong> <small>[במה העמדת]</small> את המשנה בסופו של דבר — <strong>בתרנגולת העומדת לגדל בצים,</strong> והאיסור הוא <strong>משום מוקצה. אי הכי</strong> <small>[אם כך]</small> אם בזה המחלוקת, <strong>אדמפלגי</strong> <small>[עד ש</small>הם <small>חלוקים]</small> <strong>ב</strong>ענין <strong>ביצה</strong> שנולדה ביום טוב, <strong>לפלגו</strong> <small>[שיחלקו]</small> <strong>בתרנגולת</strong> עצמה! שידונו אם מותר לשחוט תרנגולת כזו ביום טוב, ומדוע דנים בפרט המשני של הביצה?
 ומשיבים: לאמיתו של דבר חולקים הם גם כן בתרנגולת, אלא ניסחו את הדברים באופן זה כדי <strong>להודיעך כחן</strong> (תוקף דעתם) של <strong>בית שמאי,</strong> כלומר: להדגיש את קיצוניות שיטתם של בית שמאי שמפליגים בהיתר, שאפילו בביצה שאינה מוקצה רגיל, אלא <strong>נולד</strong> שהוא חמור ממוקצה, גם כן <strong>שרי</strong> <small>[התירו]</small> בית שמאי. ולכן כשחולקים בביצה מודגשת דעתם ביתר שאת.
 על כך מקשים: <strong>ולפלוגי</strong> <small>[ושיחלקו]</small> לא בביצה כי אם <strong>בתרנגולת</strong> ו<strong>להודיעך</strong> על ידי כך <strong>כחן</strong> של <strong>בית הלל</strong> שאפילו <strong>במוקצה</strong> הקל מנולד <strong>אסרי</strong> <small>[</small>הם <small>אוסרים]!</small> <strong>וכי תימא</strong> <small>[ואם תאמר]</small> ותרצה להסביר שעדיף לשנות את המחלוקת כמות שהיא, בצורה זו, משום שעל ידי כך מתבררת יותר שיטת המתירים, כי <strong>כח דהתירא</strong> <small>[ההיתר]</small> <strong>עדיף</strong> להשמיענו. כי כרגיל ראוי יותר להדגיש ולהראות את שיטת המתירים, לפי שפשוט יותר להחמיר מפני גזירה וחשש, מאשר להתיר. ומשום כך העדיף התנא לשנות בדרך זו. אולם הרי יש אפשרות אחרת: <strong>ונפלוג בתרוייהו</strong> <small>[ושיחלקו בשניהם]</small> ויאמרו כך:
 <strong>תרנגולת העומדת לגדל ביצים, היא וביצתה, בית שמאי אומרים: תאכל, ובית הלל אומרים: לא תאכל,</strong> ועל ידי כך נדע בלא להאריך יותר מדי את כל צדדי המחלוקת. ואם כן אין פירושו של רב נחמן מסביר לגמרי את המשנה.
 <strong>אלא, אמר רבה: לעולם</strong> יש לדחות את מה שאמרנו, ולומר כי מדובר כאן <strong>בתרנגולת העומדת לאכילה,</strong> ובמקרה מסויים זה שנולדה הביצה <strong>ביום טוב שחל להיות אחר השבת עסקינן</strong> <small>[עוסקים אנו],</small> והבעיה כאן אינה משום איסור מוקצה, אלא <strong>משום</strong> איסור <strong>הכנה</strong> משבת ליום טוב.
 <strong>וקסבר</strong> <small>[וסבר]</small> <strong>רבה</strong> בענין זה, כי <strong>כל ביצה דמתילדא האידנא</strong> <small>[שנולדה עכשיו] — כבר</small> <strong>מאתמול גמרה לה</strong> <small>[נגמרה</small> להיווצר<small>],</small> ורק יציאתה לחוץ היתה היום. ומשום כך הביצה שנולדה ביום טוב שלאחר השבת לא תאכל, משום שהיא הוכנה ביום השבת, ונמצא שנהנים מדבר שהוכן בשבת לצורך יום טוב (אף שלא הוכנה בידי אדם אלא בידי שמים), שלא כדין.
 ומעירים: <strong>ורבה</strong> האוסר להנות אפילו מדבר שלא הוכן בידי אדם, הולך בענין זה <strong>לטעמיה</strong> <small>[לטעמו,</small> לשיטתו<small>]</small> ש<strong>אמר רבה: מאי דכתיב</strong> <small>[מהו שנאמר]</small> בענין המן: <strong>"והיה ביום הששי והכינו את אשר יביאו"</strong> (שמות טז, ה) — יש ללמוד לדבריו מדיוק המילים כי יום <strong>חול</strong> ("ביום השישי") <strong>מכין לשבת, ו</strong>יום <strong>חול מכין ליום טוב,</strong> אבל <strong>אין יום טוב</strong> (שאף הוא מוגדר כ"שבת" לענין זה) <strong>מכין לשבת, ואין שבת מכינה ליום טוב.</strong>
 <strong>אמר ליה</strong> <small>[לו]</small> <strong>אביי: אלא מעתה,</strong> שהחשש הוא רק משום הכנה, אם כן ביצה שנולדה ב<strong>יום טוב בעלמא</strong> <small>[סתם]</small> שאינו אחר השבת <strong>תשתרי</strong> <small>[תהיה מותרת]!</small> השיב לו: אכן, אינה אסורה מעיקר הדין, אלא בשל <strong>גזרה, משום יום טוב</strong> החל <strong>אחר השבת.</strong> ומוסיפים לשאול: <strong>שבת דעלמא</strong> <small>[סתם]</small> שאינה אחר יום טוב, <strong>תשתרי</strong> <small>[תהיה מותרת]</small> לאכול בה (בלא בישול, כמובן) ביצה שנולדה בו ביום! השיב רבה: <strong>גזרה משום שבת</strong> ש<strong>אחר יום טוב.</strong>
 ושואלים: <strong>ומי גזרינן</strong> <small>[והאם גוזרים אנו]</small> גזירה מעין זו? <strong>והא תניא</strong> <small>[והרי שנינו</small> בתוספתא<small>]:</small> <strong>השוחט את התרנגולת</strong> ביום טוב ופקע את בטנה <strong>ומצא בה ביצים גמורות</strong> בקליפתן, אלא שעדיין לא הוטלו — <strong>מותרות לאכלן ביום טוב. ואם איתא</strong> <small>[יש]</small> מקום לגזור — אם כן <strong>ליגזר</strong> <small>[שיגזור]</small> <strong>משום הנך דמתילדן ביומיהן</strong> <small>[אלה שנולדות ביומן,</small> בו ביום<small>]</small> ויאסרו אף ביצים אלה שבתוך התרנגולת!
 <strong>אמר ליה</strong> <small>[לו]</small> רבה: מכאן אין להקשות, כי <strong>ביצים גמורות</strong> ממש הנמצאות <strong>במעי אמן מילתא דלא שכיחא היא</strong> <small>[דבר שאינו מצוי הוא],</small> <strong>ומילתא דלא שכיחא</strong> <small>[ודבר שאינו שכיח]</small> <strong>לא גזרו בה רבנן</strong> <small>[חכמים],</small> שאין גזירותיהם אלא בדברים המצויים, שאנשים עשויים לטעות בהם, אבל במקרה נדיר לא גזרו. עד כאן הסברו של רבה, אולם היו גם הסברים אחרים.
 <strong>רב יוסף אמר:</strong> ביצה זו שנולדה ביום טוב לתרנגולת העומדת לאכילה, אסורה מטעם אחר: <strong>גזרה משום פירות הנושרין.</strong> כי, כשם שהפירות הנושרים מן העץ בשבת וביום טוב אסורים באכילה — כך גם הביצים היוצאות ("הנופלות") מן התרנגולת דומות לפירות אלה. ומשום כך נאסרו.
 <strong>אמר ליה</strong> <small>[לו]</small> <strong>אביי: פירות הנושרין טעמא מאי</strong> <small>[מה הטעם]</small> בעצם שאסרו אותם חכמים,
## דף ג.
 <strong>הלא כל זה גזרה</strong> היא <strong>שמא יעלה</strong> באילן <strong>ויתלוש</strong> ויעבור על איסור מן התורה ("קצירה", שבכללה כל קטיפת פרי) ואם כן <strong>היא גופא</strong> <small>[עצמה],</small> איסור אכילת הפירות, הוא משום <strong>גזרה</strong> בלבד, <strong>ואנן ניקום</strong> <small>[ואנחנו נעמוד]</small> <strong>ונגזור גזרה</strong> על <strong>גזרה? כולה חדא גזרה</strong> <small>[גזירה אחת]</small> <strong>היא,</strong> כלומר: שמתחילה בכלל גזירתם היו גם הפירות וגם הביצה, שיש להם בענין זה דמיון מסויים.
 <strong>ר' יצחק אמר</strong> טעם אחר: ביצה שנולדה ביום טוב אסורה <strong>גזרה משום משקין שזבו</strong> (נזלו ויצאו) מתוך פירות, שאסורים לבו ביום, וכשם שמשקים אלה אסורים באכילה ביום טוב כך אסור לאכול ביצה שנולדה ביום טוב, שהיא כמשקה שיצא מן הפרי.
 <strong>אמר ליה</strong> <small>[לו]</small> <strong>אביי: משקין שזבו טעמא מאי</strong> <small>[מה טעם]</small> אסרו אותם מעיקרם — <strong>גזרה שמא יסחוט</strong> את הפירות בכוונה (ונמצא עובר משום איסור תורה של "דש") אולם <strong>היא גופא</strong> <small>[עצמה]</small> איסור משקים אלה משום <strong>גזרה</strong> היא, <strong>ואנן ניקום</strong> <small>[ואנחנו נעמוד]</small> <strong>ונגזור גזרה</strong> על <strong>גזרה?</strong> והשיב ר' יצחק: <strong>כולה חדא גזרה</strong> <small>[גזירה אחת]</small> <strong>היא,</strong> כלומר: באותה שעה שאסרו משקים שזבו, אסרו גם בביצה ומאותו טעם, שכל הדברים הללו עלולים להביא לידי איסור. כיון שניתנו למשנתנו ביאורים שונים, באים להסביר מה גרם לחכמים שלא הסתפקו בהסבר של אחד מהם ובאו להציע שיטות נוספות.
 ואומרים: <strong>כולהו</strong> <small>[כולם]</small> רבה, רב יוסף ור' יצחק <strong>כ</strong>שיטת <strong>רב נחמן לא אמרי</strong> <small>[אמרו]</small> — <strong>כי קושיין</strong> <small>[כמו קושייתנו]</small> שהקשינו והראינו שדבריו דחוקים קצת. <strong>כ</strong>שיטת <strong>רבה נמי לא אמרי</strong> <small>[גם כן לא אמרו]</small> האחרים — כי איסור <strong>הכנה לית להו</strong> <small>[אין להם],</small> כלומר: אינם סבורים שיש בכך איסור מן התורה.
 <strong>אלא</strong> יש לשאול: <strong>רב יוסף מאי טעמא</strong> <small>[מה טעם]</small> <strong>לא אמר כר' יצחק,</strong> שהרי לכאורה הדברים דומים, ומדוע לא פירש כדעת ר' יצחק? ומשיבים: <strong>אמר לך</strong> <small>[</small>יכול היה רב יוסף <small>לומר לך]:</small> <strong>ביצה</strong> הלא <strong>אוכלא</strong> <small>[</small>דבר <small>מאכל]</small> היא <strong>ופירות אוכלא</strong> <small>[מאכל]</small> הם ולכן אפשר לדמות את הביצה לפירות שנשרו, <strong>לאפוקי</strong> <small>[להוציא]</small> <strong>משקין דלאו אוכלא</strong> <small>[שאינם מאכל]</small> אלא משקה, ואין הדברים דומים כלל.
 ושואלים מצד שני: <strong>ור' יצחק מאי טעמא</strong> <small>[מה טעם]</small> <strong>לא אמר כר' יוסף?</strong> ומשיבים: <strong>אמר לך</strong> <small>[</small>יכול היה <small>לומר לך];</small> לדעתו יש דמיון גדול יותר בין משקים שזבו לביצה, כיצד — <strong>ביצה</strong> לפני שנולדה <strong>בלועה</strong> (נסתרת) היא בתוך התרנגולת, וכן <strong>המשקין בלועין</strong> הם בתוך הפירות, <strong>לאפוקי</strong> <small>[להוציא]</small> מ<strong>פירות</strong> אילן שנשרו <strong>דמגלו וקיימו</strong> <small>[שהם גלויים ועומדים]</small> על העץ, ולכן אין ההשוואה לפירות שנפלו טובה כהשוואה למשקים שזבו.
 <big>א</big> ומעירים: <strong>ואף ר' יוחנן סבר</strong> שאיסור אכילת ביצה שנולדה ביום טוב <strong>גזרה</strong> היא <strong>משום משקין שזבו.</strong> וכיצד יודעים אנו זאת — ש<strong>ר' יוחנן רמי</strong> <small>[היה משליך,</small> מראה סתירה<small>]</small> מדברי <strong>ר' יהודה</strong> על דברי <strong>ר' יהודה</strong> במקום אחר, <strong>ומשני</strong> <small>[ומתרץ],</small> ומתוך דבריו למדים דבר זה.
 <strong>תנן</strong> <small>[שנינו</small> במשנה<small>]:</small> <strong>אין סוחטין את הפירות להוציא מהן משקין</strong> בשבת, <strong>ואם יצאו</strong> המשקים <strong>מעצמן</strong> — <strong>אסורין</strong> בשתיה בו ביום, גזירה שמא יסחוט בכוונה. <strong>ר' יהודה אומר: אם לאוכלין,</strong> כלומר: אם פירות אלה מיועדים בעיקר לצורך אכילה (כגון תפוחים), הרי המשקים <strong>היוצאין מהן מותרין,</strong> שכן אין חשש שיבוא לסוחטם ואין סיבה לגזירה. אולם <strong>אם</strong> הפירות הללו מיועדים <strong>למשקין</strong> (כגון ענבי יין) ויש חשש שיבוא לסחוט, הרי המשקים <strong>היוצאין מהן אסורין.</strong>
 <strong>אלמא</strong> <small>[מכאן]</small> ממה שאמר כי משקים שיצאו מפירות המיועדים לאוכלים מותרים, אפשר להסיק כי <strong>כל אוכלין</strong> היוצאים מאוכל אחר, לדעת <strong>ר' יהודה אוכלא דאפרת</strong> <small>[אוכל שנפרד]</small> <strong>הוא,</strong> והאוכל שנפרד איננו נחשב כמאכל חדש, אלא כחלק ממה שהיה קודם.
 <strong>ורמינהו</strong> <small>[ומשליכים,</small> מראים סתירה<small>]</small> ממקום אחר; <strong>ועוד אמר ר' יהודה:</strong> בדין פירות שאינם מעושרים שאינו רשאי לתקנם ולהפריש מהם תרומות ומעשרות ביום טוב, אבל אם רצה לאוכלם — <strong>מתנה אדם</strong> מראש <strong>על כלכלה</strong> (סל) <strong>של פירות</strong> טבל שהיו בידו, <strong>ביום טוב ראשון</strong> של ראש השנה ואומר: אם היום הוא יום החג האמיתי, הרי היום השני של החג יום חול הוא — והפירות הללו מותרים בו כביום חול אחר לאחר שיתקנם בו. ולהיפך, אם היום הזה הוא באמת יום חול ומחר הוא יום החג הריני מפריש מהם היום.
 וכן למחרת יחזור ויאמר: אם היום חול ואתמול קודש, הריני מפריש עכשיו ומתקן את הפירות, ואם היום קודש ואתמול היה חול, אם כן די במה שהפרשתי אתמול ודי בכך ו<strong>אוכלה ב</strong>יום טוב ה<strong>שני,</strong> שבכל אופן אין בכך איסור, <strong>וכן ביצה שנולדה ב</strong>יום טוב <strong>ראשון תאכל ב</strong>יום טוב <strong>שני</strong> מכל מקום.
 ומדבריו אלה למדנו ש<strong>בשני</strong> — <strong>אין</strong> <small>[כן]</small> מותר לאכול את הביצה, אולם ביצה שנולדה <strong>בראשון</strong> עצמו <strong>לא</strong> תאכל. ואם כן יש סתירה בדברי ר' יהודה, שהרי אמר שמשקים היוצאין מדבר המוכן לאכילה נחשבים כדבר אוכל עצמו, ואין זה אלא כהפרדת שני אוכלים האחד מהשני! <strong>ומשני</strong> <small>[ומתרץ]</small> <strong>ר' יוחנן: מוחלפת השיטה,</strong> כלומר: יש להחליף בסוגיית יום טוב שני את דיעות החולקים כדי להשוות את השיטה.
 ולענייננו נלמד: <strong>ומדקא מרמי להו אהדדי</strong> <small>[וכיון שמקשה אותם</small> ר' יוחנן <small>זה על זה]</small> <strong>שמע מינה חד טעמא הוא</strong> <small>[מכאן</small> תלמד <small>שטעם אחד הוא]</small> שהביצה נאסרה ביום טוב משום גזירת משקים שזבו.
## דף ג:
 <strong>רבינא אמר</strong> לגופה של הסתירה הזו שהראה ר' יוחנן וכתוצאה מכך אמר כי יש להפוך את השיטות, אין צורך בפתרון זה דווקא: <strong>לעולם לא תיפוך</strong> <small>[אל תהפוך</small> את השיטות<small>],</small> אלא בענין שני ימים של יום טוב אפשר לומר כי <strong>ר' יהודה לדבריהם דרבנן</strong> <small>[של חכמים]</small> <strong>קאמר להו</strong> <small>[אמר להם]</small> ולא לפי שיטתו שלו, וכך יש להבין את דבריו:
 <strong>לדידי</strong> <small>[לשיטתי]</small> <strong>אפילו ב</strong>יום טוב ה<strong>ראשון נמי שריא</strong> <small>[גם כן מותרת]</small> הביצה, כיון <strong>דאוכלא דאפרת</strong> <small>[שאוכל שנפרד]</small> <strong>הוא, אלא לדידכו</strong> <small>[לשיטתכם]</small> שאתם אוסרים במשקה היוצא מאוכל — <strong>אודו לי מיהת דבשני שריא</strong> <small>[הודו לי על כל פנים</small> <small>שב</small>יום <small>השני היא מותרת],</small> שהרי <strong>שתי קדושות הן.</strong> כלומר: יום ראשון ושני של ראש השנה אינם המשך אחד, אלא נחשבים לשתי מהויות נפרדות, ויתכן כי הראשון קודש והשני חול, שהרי אין נוהגים בשניהם קדושה אלא מחמת הספק, ולכן מה שאסור בראשון אין לאוסרו בהכרח אף בשני. <strong>ואמרי ליה רבנן</strong> <small>[ואמרו לו חכמים]:</small> <strong>לא, קדושה אחת היא</strong> בשני הימים, שרואים אותם כהמשך אחד, והספק נמשך בשניהם.
 <strong>רבינא בריה</strong> <small>[בנו]</small> של <strong>רב עולא אמר</strong> תירוץ אחר לסתירה שהראה ר' יוחנן: <strong>הכא</strong> <small>[כאן]</small> בענין ביצה שנולדה ביום טוב שאסרה ר' יהודה באכילה, מדובר לא בתרנגולת העומדת לאכילה שהיא כשלעצמה אוכל, אלא <strong>בתרנגולת העומדת לגדל ביצים, ור' יהודה לטעמיה</strong> <small>[לטעמו,</small> לשיטתו<small>]</small> <strong>דאית ליה</strong> <small>[שיש לו</small> שהוא סובר<small>]</small> דין <strong>מוקצה,</strong> ולכן הביצה היוצאת מן המוקצה היא בעצמה מוקצה, ואין כאן מקום לדין של אוכל שנפרד.
 <big>א</big> <strong>מיתיבי</strong> <small>[מקשים]</small> מן הברייתא, לברר את הנושא באופן אחר. שנינו שם: <strong>אחד ביצה שנולדה בשבת ואחד ביצה שנולדה ביום טוב</strong> — הריהי מוקצה, ולכך <strong>אין מטלטלין אותה</strong> לא לאכילה ולא לכל צורך אחר; <strong>לא לכסות בה את הכלי, ולא לסמוך בה כרעי המטה.</strong>
 <strong>אבל</strong> אם רוצה, <strong>כופה</strong> (הופך) <strong>עליה</strong> על הביצה <strong>את הכלי</strong> מבלי לטלטלה, <strong>בשביל שלא תשבר</strong> על ידי דריסת הרגל עליה בלא מתכוון. ואף שהיא עצמה אסורה בטלטול, מכל מקום הותר לטלטל כלי לצורכה. <strong>ו</strong>אף <strong>ספיקה</strong> של ביצה זו <strong>אסורה.</strong> שגם כשספק אם נולדה ביצה זו ביום טוב הריהי אסורה, <strong>ו</strong>אף <strong>אם נתערבה באלף</strong> ביצים כשירות — <strong>כולן אסורות.</strong>
 ומעירים: <strong>בשלמא</strong> <small>[נניח]</small> <strong>ל</strong>שיטת <strong>רבה,</strong> ש<strong>אמר</strong> שהאיסור בביצה זו הוא <strong>משום הכנה,</strong> אם כן <strong>הוי ספיקא דאורייתא</strong> <small>[הרי זה ספק מן התורה]</small> <strong>וכל ספיקא דאורייתא</strong> <small>[ספק מן התורה]</small> הריהו <strong>לחומרא</strong> <small>[להחמיר],</small> ולכן אף ספיקה של ביצה זו אסורה.
 <strong>אלא ל</strong>שיטת <strong>רב יוסף ורב יצחק, דאמרי</strong> <small>[שהם אומרים]</small> <strong>משום גזרה,</strong> ואם כן האיסור הוא רק מדברי סופרים, ואם כן <strong>ספיקא דרבנן היא</strong> <small>[ספק מדברי סופרים הוא]</small> והרי כלל הוא כי <strong>כל ספיקא דרבנן</strong> <small>[ספק מדברי סופרים]</small> הרי ידוע שנוהגים בו <strong>לקולא</strong> <small>[להקל]!</small>
 ומתרצים: <strong>סיפא אתאן</strong> <small>[בסופה</small> של הברייתא <small>באנו]</small> לדון לא באיסור ביצה שנולדה ביום טוב אלא בביצה שנולדה מתרנגולת שהיא <strong>ספק טריפה</strong> (שהוא איסור מן התורה), וכשם שהיא עצמה ספק כך גם ביצתה היא ספק טריפה.
 על תירוץ זה מקשים: <strong>אי הכי</strong> <small>[אם כך]</small> אתה מפרש, <strong>אימא סיפא</strong> <small>[אמור את סופה]</small> של אותה ברייתא, נאמר שם: <strong>נתערבה באלף</strong> — <strong>כולן אסורות.</strong> ומעתה, <strong>אי אמרת בשלמא</strong> <small>[נניח אם אומר אתה]</small> שביצה זו היא <strong>ספק</strong> ביצה שנולדה ב<strong>יום טוב, ספק</strong> נולדה ביום <strong>חול,</strong> אם כן <strong>הוי</strong> <small>[הרי היא]</small> בגדר <strong>דבר שיש לו מתירין,</strong> שהרי איסור זה שבביצה הוא רק לבו ביום, ולמחרת היא מותרת, וכלל בידינו: <strong>כל דבר שיש לו מתירין</strong> (אופן מסויים של היתר) לאחר זמן — <strong>אפילו באלף לא בטיל</strong> <small>[אינו בטל],</small> שהרי איסורו יפקע ממילא, ואין צורך להזדקק לענין של ביטול האיסור.
 <strong>אלא אי אמרת</strong> <small>[אם אומר אתה]</small> שביצה זו שעסקה בה הברייתא היא <strong>ספק טרפה,</strong> אם כן <strong>דבר שאין לו מתירין היא</strong> שהרי אין היתר לאיסור טריפה, <strong>ותבטל ברובא</strong> <small>[ברוב],</small> ואפילו בפחות מאלף!
 ומוסיפים: <strong>וכי תימא</strong> <small>[ואם תאמר]</small> <strong>ביצה חשובה ולא בטלה,</strong> שאין ביטול אלא בדברים שאין להם יחוד וחשיבות לעצמם, אבל דבר חשוב אינו בטל, <strong>הניחא למאן</strong> <small>[זה נוח</small> <small>ל</small>שיטת <small>מי]</small> ש<strong>אמר</strong> כי <strong>כל</strong> דבר <strong>שדרכו לימנות,</strong> כלומר: שלפעמים מוכרים אותו לפי מנין יחידות (ולא במשקל או במידה) <strong>שנינו</strong> והחשבנוהו לדבר חשוב, ודבר חשוב כזה איננו בטל אפילו באלף, אם כן הוא הדין לביצה שהרי אף היא נמכרת לעתים על פי מנין,
 <strong>אלא למאן</strong> <small>[ל</small>דעת <small>מי]</small> ש<strong>אמר</strong> כי <strong>את שדרכו לימנות שנינו</strong> שדבר חשוב הוא רק זה שתמיד מוכרים אותו במנין ולא באופן אחר, אם כן <strong>מאי איכא למימר</strong> <small>[מה יש לומר]</small> לשיטתו, שהרי לעיתים מוכרים ביצים רבות בכלי אחד, לפי אומדן! על מנת להסביר היטב את ענין המחלוקת בדבר ש"דרכו לימנות" מביאים את המשנה המקורית.
 <strong>דתנן</strong> <small>[ש</small>כן <small>שנינו</small> במשנה<small>]:</small> <strong>מי שהיו לו חבילי תלתן</strong> (מין קטניות) <strong>של כלאי הכרם,</strong> כלומר: צמחי תלתן שגדלו בתוך כרם והם אסורים משום כך בהנאה מדין כלאים, הרי חבילות אלה — <strong>ידלקו</strong> (ישרפו). <strong>נתערבו</strong> חבילות אלה <strong>באחרות, ו</strong>אותן <strong>אחרות</strong> נתערבו שוב <strong>באחרות</strong> — <strong>כולן ידלקו,</strong> אלו <strong>דברי ר' מאיר. וחכמים אומרים: יעלו</strong> (יתבטלו) <strong>באחת ומאתים</strong> שכמותם. שאם האיסור הוא פחות מאחד במאתים מן ההיתר — הרי הוא בטל.
 <strong>שהיה ר' מאיר אומר: את שדרכו למנות</strong> — <strong>מקדש</strong> (אוסר, פוסל). כלומר: כל דבר שמונים אותו הוא דבר חשוב, ולכן איננו מתבטל כלל, בכל רוב, ומשום כך גם אוסר את תערובתו ועליו להשרף. <strong>וחכמים אומרים:</strong> אף פרי <strong>אינו מקדש</strong> (אוסר) <strong>אלא ששה דברים בלבד</strong> שהם חשובים ואינן בטלים, <strong>ר' עקיבא אומר שבעה</strong> דברים הם. <strong>ואלו הן: אגוזי פרך</strong> אגוזים מסוג משובח הבאים מהמקום פרך, <strong>ורמוני באדן</strong> רמונים הבאים מן המקום באדן, <strong>וחביות</strong> יין <strong>סתומות, וחלפי</strong> (ענפי) <strong>תרדין, וקלחי כרוב, ודלעת יונית. ר' עקיבא מוסיף אף ככרות של בעל הבית.</strong>
 שבעה דברים אלה ששנינו כאן אינם יכולים להיות כלולים במין אחד של איסורים אלא <strong>הראוי לערלה</strong> — <strong>ערלה,</strong> שיש מהם שהם מיני אילנות, ונזכרו משום שחל עליהם איסור ערלה שהוא איסור הנאה. <strong>הראוי לכלאי הכרם</strong> שהם מיני ירקות וקטניות הנאסרים משום היותם כלאי הכרם — הרי הם <strong>כלאי הכרם. ואתמר עלה</strong> <small>[ונאמר</small> שנחלקו <small>עליה],</small> בדבר נוסחה המדוייק של משנה זו, <strong>ר' יוחנן אמר: "את שדרכו למנות" שנינו</strong> שגם ר' מאיר לא אמר שאין ביטול אלא בדברים שדרכם להימכר רק במנין. <strong>ור' שמעון בן לקיש אמר: "כל שדרכו למנות" שנינו.</strong> כלומר: כל דבר שרק לפעמים נוהגים למכור אותו במנין — חשוב הוא ואינו בטל.
 ולענייננו בדבר ביצה, <strong>הניחא</strong> <small>[דבר זה נוח]</small> <strong>ל</strong>דעת <strong>ר' שמעון בן לקיש, אלא לר' יוחנן מאי איכא למימר</strong> שהרי ביצה אינה דבר הנמכר תמיד במנין, ולכן אינה חשובה, וביצה טריפה היתה צריכה להיבטל ברוב! 
 <strong>אמר רב פפא,</strong> אפשר לתרץ: <strong>האי תנא</strong> <small>[תנא זה]</small> שאמר שביצה אינה בטילה הוא ה<strong>תנא</strong> ששנה בענין <strong>ליטרא קציעות הוא,</strong> ש<strong>אמר</strong> (כלומר: מתוך דבריו נובע), כי <strong>כל דבר שבמנין, אפילו</strong> בדבר שאיסורו רק <strong>בדרבנן</strong> <small>[מדברי סופרים]</small> <strong>לא בטיל</strong> <small>[בטל],</small> <strong>כל שכן</strong> אם היה זה בדבר שאיסורו <strong>בדאורייתא</strong> <small>[מן התורה],</small> כגון ביצה טריפה.
 ומביאים את הדברים במקורם, <strong>דתנן</strong> <small>[ששנינו</small> במשנה<small>]:</small> <strong>ליטרא</strong> של <strong>קציעות</strong> תאנים שקוצצים את עוקציהן, מייבשים, ואחר כך כובשים אותן בכלים שונים ועושים מהם עיגולי דבילה. וליטרא זו שכח להפריש ממנה תרומות ומעשרות, והפרשת מעשר מפירות מדברי סופרים בלבד היא. אם זוכר אותו אדם שאותה ליטרא עשאה דבילה ו<strong>דרסה</strong> (דחק אותה, בתהליך ייצורה) <strong>על פי עגול</strong> בפיו של אחד מן העיגולים שנהוג לדרוס בהם את הקציעות, שיהפכו להיות לדבילה, אבל <strong>אינו יודע באיזה עגול דרסה,</strong> אף על פי שזוכר בבירור כי דרסה על פיו, או שזוכר שדרסה <strong>על פי חבית ואינו יודע באיזו חבית דרסה,</strong> או <strong>על פי כורת</strong> (שאף היא כלי עגול, המשמש גם לדבורים) <strong>ואינו יודע באיזו כורת דרסה. ר' מאיר אומר</strong> שבנושא זה נחלקו כבר תנאים בדור קודם, <strong>ר' אליעזר</strong>
## דף ד.
 <strong>אומר: רואין את העליונות</strong> כלומר את כל ליטרות הקציעות העליונות <strong>כאילו הן פרודות</strong> שאנו דנים אותן לא כיחידה אחת אלא כאילו היתה כל אחת מהן לבדה, <strong>והתחתונות</strong> שנמצאות שם זה מכבר ובוודאי מעושרות הן, <strong>מעלות</strong> (מבטלות) <strong>את העליונות</strong> ברוב, שכן יש בתוך החבית או העיגול כמות מספקת כדי שיתבטל הכל.
 ואילו <strong>ר' יהושע אומר: אם יש שם מאה פומין</strong> (פיות שונים) של חביות או עיגולים הרי פי העיגול שנאסר על ידי הליטרא שלא הפרישו ממנה <strong>יעלו,</strong> משום שפה זה בטל באחד ומאה, <strong>ואם לאו</strong> — הרי כל <strong>הפומין</strong> (הפיות של החביות או הכוורות) שברור שיש באחד מהם ליטרא אחת של איסור — כולם <strong>אסורין, והשולים</strong> פנים הכלים — <strong>מותרין,</strong> שהרי ברור שלשם לא נכנס האיסור. זו היתה גירסת ר' מאיר באותה מחלוקת.
 <strong>ר' יהודה אומר</strong> שכך נחלקו הראשונים, <strong>ר' אליעזר אומר: אם יש שם מאה פומין</strong> של היתר חוץ מן האיסור — <strong>יעלו</strong> במאה ואחת של ההיתר, <strong>ואם לאו</strong> <small>[לא]</small> — <strong>הפומין אסורין והשולים מותרין. ר' יהושע אומר: אפילו יש שם שלש מאות פומין לא יעלו,</strong> לפי שליטרא זו אין לה ביטול כלל. והוא שאמר רב פפא שיש תנא (ר' יהושע לשיטת ר' יהודה) הסבור שדבר שלפעמים מוכרים אותו במנין, כגון ליטרא של קציעות, גם הוא אינו בטל כלל.
 נאמר עוד באותה משנה: אם <strong>דרסה בעגול ואינו יודע באיזה עגול דרסה</strong> — <strong>דברי הכל יעלו</strong> (יתבטלו) הקציעות האסורות. על פסקה זו תוהים: <strong>דברי הכל?! היינו פלוגתייהו</strong> <small>[הרי זו היא מחלוקתם]</small> אם בטלה הליטרא או אינה בטלה!
 <strong>אמר רב פפא: הכי קאמר</strong> <small>[כך אמר],</small> כך יש להבין: <strong>דרסה בעגול</strong> אבל <strong>אינו יודע באיזה מקום</strong> ב<strong>עגול,</strong> כלומר: באיזה צד שלו <strong>דרסה, אי</strong> <small>[אם]</small> <strong>לצפונה אי</strong> <small>[אם]</small> <strong>לדרומה</strong> ואז אין קביעות מקום מסויים לאיסור, ואף ליטרת האיסור אינה יכולה להיות עוד ניכרת לעצמה — הרי במקרה זה בודאי אינה עוד דבר חשוב, ול<strong>דברי הכל יעלו</strong> <small>[יתבטלו].</small> עד כאן להסבר הברייתא מדוע ביצה (שהיא כפי פירוש זה ביצת טריפה) אינה בטילה אפילו באלף.
 אולם <strong>רב אשי אמר: לעולם</strong> אפשר לפרש כפשוטה של הברייתא שמדובר כאן ב<strong>ספק יום טוב ספק חול,</strong> ומה שהקשו שהרי לרוב הדיעות אין זה אלא איסור מדברי סופרים, ומדוע אין ספיקו מותר כשאר ספק שמדברי סופרים? יש לומר כי כיון ש<strong>הוי</strong> <small>[שהוא]</small> <strong>דבר שיש לו מתירין,</strong> הרי ב<strong>כל דבר שיש לו מתירין אפילו בדרבנן</strong> <small>[בדברי סופרים]</small> <strong>לא בטיל</strong> <small>[איננו בטל],</small> ושוב אין מקום לקושיה.
 <big>א</big> <strong>תניא</strong> <small>[שנויה</small> תוספתא<small>],</small> <strong>אחרים אומרים משום ר' אליעזר: ביצה</strong> שנולדה ביום טוב — <strong>תאכל היא ואמה.</strong> ותוהים: <strong>במאי עסקינן</strong> <small>[במה,</small> באיזה מקרה, <small>אנו עוסקים]?</small> <strong>אילימא</strong> <small>[אם תאמר]</small> כי <strong>בתרנגולת העומדת לאכילה</strong> עוסקים אנו — אם כן <strong>פשיטא</strong> <small>[פשוט]</small> הדבר ש<strong>היא ואמה שריא</strong> <small>[מותרות]!</small> <strong>אלא</strong> אם תאמר כי עוסקים אנו <strong>בתרנגולת העומדת לגדל ביצים</strong> — הלא <strong>היא ואמה אסורה! אמר ר' זירא,</strong> כך יש להבין: <strong>תאכל</strong> הביצה <strong>אגב אמה</strong> שאם אמה (התרנגולת) נאכלת — אף היא תיאכל.
 ושואלים: <strong>היכי דמי</strong> <small>[כיצד בדיוק הדבר],</small> מתי צריך לסמוך על סימן זה? <strong>אמר אביי:</strong> מדובר כאן <strong>כגון שלקחה</strong> (קנאה) אדם לתרנגולת זו <strong>סתם,</strong> שלא פירש מה כוונתו לעשות בה, אם לביצים או לבשר, ובאופן כזה, אם <strong>נשחטה</strong> התרנגולת ביום טוב — <strong>הובררה</strong> ש<strong>לאכילה</strong> היא <strong>עומדת,</strong> וכיון שכך — גם הביצים שהטילה מותרות, <strong>לא נשחטה</strong> — הרי <strong>הובררה</strong> ש<strong>לגדל ביצים</strong> היא <strong>עומדת,</strong> ולכן הביצה שהטילה אסורה.
 <strong>רב מרי אמר:</strong> לשון זו "תיאכל היא ואמה" אין להבינה כפשוטה, אלא כלשון <strong>גוזמא</strong> <small>[הפרזה</small> והדגשה<small>]</small> <strong>קתני</strong> <small>[שנה].</small> וראיה לדבר ממה <strong>דתניא</strong> <small>[ששנינו</small> בתוספתא<small>]</small> באותו ענין, <strong>אחרים אומרים משום ר' אליעזר: ביצה תאכל היא ואמה, ואפרוח וקליפתו.</strong>
 ונברר: <strong>מאי</strong> <small>[מה</small> פירוש<small>]</small> <strong>קליפתו? אילימא</strong> <small>[אם תאמר]</small> שהכוונה ל<strong>קליפה ממש,</strong> וכי <strong>קליפה בת אכילה היא? אלא</strong> עליך לומר שהכוונה היא לאכול <strong>אפרוח</strong> בעודו <strong>בקליפתו,</strong> ויש לתמוה ולהקשות על פירוש זה: <strong>עד כאן לא</strong> שמענו כי <strong>פליגי רבנן עליה</strong> <small>[חלוקים חכמים עליו]</small> על <strong>ר' אליעזר בן יעקב</strong> והתירו אפרוח באכילה מיד כשנולד, <strong>אלא היכא</strong> <small>[היכן]</small> ש<strong>יצא</strong> כבר <strong>לאויר העולם,</strong> שלדעתם מיד כשנולד מותר לאוכלו ואין צורך להמתין לו עוד. <strong>אבל היכא</strong> <small>[היכן]</small> שעדיין <strong>לא יצא לאויר העולם</strong> — <strong>לא פליגי</strong> <small>[אינם חלוקים]</small> ומודים שאפרוח כזה אסור באכילה, ואינו אלא כשרץ.
 <strong>אלא</strong> ודאי, הביטוי <strong>אפרוח וקליפתו,</strong> אין להבינו כפשוטו אלא כלשון <strong>גוזמא</strong> <small>[הפרזה],</small> <strong>הכא נמי</strong> <small>[כאן גם כן]</small> לשון זו שאמר <strong>"תאכל היא ואמה"</strong> — לשון <strong>גוזמא</strong> <small>[הפרזה]</small> היא ואין הכוונה לומר כי תיאכל היא ואמה ממש, אלא רק להדגיש שהביצה מותרת בלי ספק.
 <big>ב</big> <strong>אתמר</strong> <small>[נאמר],</small> אם היו <strong>שבת ויום טוב</strong> סמוכים זה לזה, <strong>רב אמר:</strong> ביצה ש<strong>נולדה בזה</strong> — <strong>אסורה בזה, ור' יוחנן אמר: נולדה בזה</strong> — <strong>מותרת בזה.</strong> ושואלים: <strong>נימא קסבר</strong> <small>[</small>האם <small>לומר שסבר]</small> <strong>רב: קדושה אחת היא,</strong> כלומר, שיום טוב ושבת הסמוכים זה לזה נחשבים כרצף אחד של קדושה וכיום אחד ארוך שאין לחלק ביניהם?
 <strong>והאמר</strong> <small>[והרי אמר]</small> <strong>רב: הלכה כארבעה זקנים</strong> (חכמים) שאמרו <strong>אליבא</strong> <small>[על דעתו]</small> של <strong>ר' אליעזר,</strong> ש<strong>אמר: שתי קדושות הן</strong> ששבת ויום טוב אינם נחשבים כהמשך אחד, ולכך הותר לערב באחד מהם לצורך משנהו ואין צריך לעשות כן דווקא ביום חול. ואם כן, אי אפשר לפרש את המחלוקת על בסיס זה.
 <strong>אלא הכא</strong> <small>[כאן]</small> <strong>ב</strong>איסור <strong>הכנה</strong> בידי שמים מיום קדוש אחד למשנהו, שלדעת <strong>רבה</strong> אסורה, <strong>קמפלגי</strong> <small>[חלוקים הם].</small> <strong>רב אית ליה</strong> <small>[יש לו,</small> מקבל<small>]</small> את איסור <strong>הכנה</strong> של <strong>רבה ו</strong>אילו <strong>ר' יוחנן לית ליה</strong> <small>[אין לו,</small> אינו מקבל<small>]</small> איסור <strong>הכנה</strong> של <strong>רבה.</strong>
 ומעירים: <strong>כתנאי</strong> <small>[כתנאים]</small> שכבר נחלקו בבעיה זו: <strong>נולדה</strong> הביצה <strong>בשבת</strong> — <strong>תאכל ביום טוב,</strong> נולדה <strong>ביום טוב</strong> — <strong>תאכל בשבת. ר' יהודה אומר משום ר' אליעזר:</strong> אין הדבר לדעת הכל, אלא <strong>עדיין היא מחלוקת, שבית שמאי אומרים: תאכל, ובית הלל אומרים: לא תאכל,</strong> כשם שנחלקו בענין היתר אכילה לבו ביום.
 מסופר: <strong>אושפיזכניה</strong> <small>[מארחו]</small> של <strong>רב אדא בר אהבה הוו ליה הנך</strong> <small>[היו לו אותם]</small> <strong>ביצים</strong> שנולדו ביום טוב הסמוך לשבת ונסתפק למארח בענין היתר אכילתה <strong>מיום טוב לשבת</strong> הסמוכה לו. <strong>אתא לקמיה</strong> <small>[בא לפניו]</small> לפני אורחו רב אדא, <strong>אמר ליה</strong> <small>[לו]:</small> <strong>מאי לאטווינהו האידנא</strong> <small>[האם מותר</small> לטלטל את הביצים הללו כדי <small>לצלותן</small> <small>עכשיו]</small> ביום טוב (אף כי לא יאכלו אותן, בשל איסור ביצה שנולדה) <strong>וניכלינהו</strong> <small>[ונאכל אותם]</small> <strong>למחר,</strong> שהרי מחר בודאי תהיינה מותרות באכילה?
 <strong>אמר ליה</strong> <small>[לו]</small> רב אדא: <strong>מאי דעתיך</strong> <small>[מה היתה דעתך]</small> בשאלה זו, שהיה ברור לך כי במחלוקת <strong>רב ור' יוחנן</strong> — <strong>הלכה כר' יוחנן,</strong> והנולד ביום זה מותר בשני. אולם, <strong>אפילו ר' יוחנן לא קא שרי</strong> <small>[התיר]</small> <strong>אלא לגומעה למחר</strong> בעודנה חיה, משום שאז אין בה עוד איסור, <strong>אבל ביומיה</strong> <small>[בו ביום]</small> <strong>לא</strong> התיר אפילו לטלטלה, וכל שכן לצלותה.
 <strong>והתניא</strong> <small>[ו</small>אכן <small>כן שנינו</small> בברייתא<small>]:</small> <strong>אחת ביצה שנולדה בשבת ואחת ביצה שנולדה ביום טוב</strong> — <strong>אין מטלטלין אותה לא לכסות בה את הכלי, ולא לסמוך בה את כרעי המטה.</strong>
 כיוצא בזה מסופר: <strong>אושפיזכניה</strong> <small>[מארחו]</small> של <strong>רב פפא, ואמרי לה</strong> <small>[ויש אומרים]:</small> <strong>ההוא גברא דאתא לקמיה</strong> <small>[אדם אחד שבא לפני]</small> <strong>רב פפא</strong> לשאול. <strong>הוו ליה הנך</strong> <small>[היו לו אותם]</small> <strong>ביצים</strong> שנולדו ב<strong>שבת</strong> הסמוכה <strong>ליום טוב. אתא לקמיה</strong> <small>[בא לפניו]</small> לשאול. <strong>אמר ליה</strong> <small>[לו]:</small> <strong>מהו למכלינהו</strong> <small>[האם</small> מותר <small>לאכול]</small> את הביצים הללו <strong>למחר</strong> בחג? <strong>אמר ליה: זיל האידנא</strong> <small>[לך עכשיו,</small> היום<small>]</small> ממני <strong>ותא</strong> <small>[ובוא]</small> <strong>למחר,</strong> כי <strong>רב לא</strong> היה <strong>מוקי אמורא עלויה</strong> <small>[מעמיד מתורגמן לפניו]</small> שיתרגם את דברי דרשתו <strong>מיומא טבא לחבריה</strong> <small>[מיום טוב עד חבירו]</small> <strong>משום שכרות.</strong> שבתוך סעודת יום טוב נהגו לשתות יין הרבה, וחשש שמא אין דעתו צלולה למדי כדי לפסוק הלכה לרבים, ואף אני כן.
 <strong>כי אתא</strong> <small>[כאשר בא]</small> אותו אדם <strong>למחר</strong> לשאול <strong>אמר ליה</strong> <small>[לו]</small> רב פפא:
## דף ד:
 <strong>איכו השתא</strong> <small>[אילו</small> הייתי מורה לך <small>אז],</small> <strong>אשתלאי</strong> <small>[הייתי שוכח]</small> <strong>ואמרי לך</strong> <small>[והייתי אומר לך]</small> על סמך הכלל המקובל: <strong>רב ור' יוחנן</strong> — <strong>הלכה כר' יוחנן,</strong> והייתי מתיר לך. אולם <strong>הא</strong> <small>[הרי]</small> <strong>אמר רבא: הלכתא כותיה</strong> <small>[הלכה כשיטתו]</small> של <strong>רב בהני תלת</strong> <small>[בשלושה</small> דברים <small>אלה],</small> שאמר לענין קדושת ימים טובים שונים ושבת <strong>בין לקולא</strong> <small>[להקל]</small> <strong>בין לחומרא</strong> <small>[להחמיר],</small> ואף בזה הלכה למעשה כדעת רב.
 <big>א</big> <strong>אמר ר' יוחנן: עצים שנשרו מן הדקל בשבת</strong> — <strong>אסור להסיקן ביום טוב</strong> שחל להיות אחר השבת. <strong>ואל תשיבני ביצה,</strong> כלומר, אל תדחה את דברי ותקשה מדוע בביצה מתיר אני לאוכלה למחרת, ו<strong>מאי טעמא</strong> <small>[מה</small> אכן <small>טעם</small> ההבדל<small>]?</small> <strong>ביצה משום דביומא נמי חזי</strong> <small>[ביום</small> השבת <small>עצמו גם כן ראויה היא]</small> <strong>לגומעה,</strong> אילולי נולדה בשבת, <strong>ולא קא שרי לה</strong> <small>[ואינו מתיר אותה]</small> <strong>עד למחר,</strong> הרי <strong>מידע ידיע</strong> <small>[ידוע]</small> אז לאנשים שביצה בת <strong>בת יומא אסורה,</strong> אולם <strong>עצים דלא חזו ליומייהו</strong> <small>[שאינם ראויים ביומם]</small> ביום השבת להדלקה, ואם כן, <strong>אי שרי להו</strong> <small>[אם יתיר אותם]</small> <strong>למחר</strong> — <strong>אתי למימר</strong> <small>[יבוא לומר]:</small> <strong>ביומייהו נמי שרו</strong> <small>[</small>ש<small>ביומם,</small> ביום הראשון <small>גם כן</small> <small>מותרים]</small> <strong>ואתמול משום שבת הוא</strong> שלא השתמשו בהם משום <strong>דלא חזו</strong> <small>[שאינם ראויים]</small> <strong>להסקה</strong> משום שאסור להעלות אש בשבת.
 <strong>אמר רב מתנה: עצים שנשרו מן הדקל</strong> ישר <strong>לתוך התנור ביום טוב</strong> — <strong>מרבה עליהם עצים מוכנים</strong> שהוכנו מבעוד יום, שמותר להסיק בהם <strong>ומסיקן</strong> כולם יחד. ושואלים: <strong>והא</strong> <small>[והרי]</small> כשמטפל בעצים <strong>קא</strong> <small>[הוא]</small> <strong>מהפך</strong> ומנער את העצים <strong>באיסורא</strong> <small>[האסורים]!</small> ומשיבים: <strong>כיון דרובא דהיתרא נינהו</strong> <small>[שרוב</small> העצים <small>של היתר הם],</small> <strong>כי קא</strong> <small>[כאשר הוא]</small> <strong>מהפך — בהיתרא קא</strong> <small>[בהיתר הוא]</small> <strong>מהפך,</strong> ובטל האיסור ברוב.
 ומקשים: <strong>והא קא</strong> <small>[והרי הוא</small> נמצא<small>]</small> כ<strong>מבטל איסורא</strong> <small>[איסור]</small> <strong>לכתחלה,</strong> שהרי העצים שנפלו לתנור אסורים, והוא מוסיף עליהם עצים מותרים כדי שיתבטלו, <strong>ותנן</strong> <small>[ושנינו</small> במשנה<small>]:</small> <strong>אין מבטלין איסור לכתחלה!</strong> ומשיבים, <strong>הני מילי</strong> <small>[דברים אלה]</small> שאין מבטלים, נאמרו דווקא <strong>בדאורייתא</strong> <small>[</small>בדברים האסורים <small>מן התורה]</small> <strong>אבל ב</strong>דברים האסורים מ<strong>דרבנן</strong> <small>[מדברי סופרים],</small> וכגון במקרה זה שהוא איסור מוקצה ואינו אסור אלא מדבריהם — <strong>מבטלין.</strong>
 ושואלים: <strong>ול</strong>דעת <strong>רב אשי</strong> ש<strong>אמר: כל דבר שיש לו מתירין</strong> באופן כלשהו לאחר זמן, <strong>אפילו</strong> אם הוא <strong>בדרבנן</strong> <small>[מדברי סופרים]</small> <strong>לא בטיל</strong> <small>[אינו בטל],</small> אם כן <strong>מאי איכא למימר</strong> <small>[מה יש לומר]?</small> שהרי משעבר החג מותרים העצים הללו בהסקה! ומשיבים: <strong>הני מילי היכא דאיתיה לאיסורא בעיניה</strong> <small>[דברים אלה</small> אמורים דווקא <small>במקום שישנו האיסור בעינו],</small> אבל <strong>הכא</strong> <small>[כאן]</small> הרי <strong>מקלא קלי איסורא</strong> <small>[נשרף האיסור],</small> שהרי מתי מהפכים בעצים — בזמן שכבר נשרף גופם והפכו להיות גחלים, ונמצא שלא עשה מעשה באיסור כלל.
 <big>ב</big> <strong>אתמר</strong> <small>[נאמר]</small> שנחלקו אמוראים בענין <strong>שני ימים טובים של גליות</strong> כיצד דנים בהם לענין זה? <strong>רב אמר:</strong> ביצה ש<strong>נולדה בזה</strong> — <strong>מותרת בזה, ורב אסי אמר: נולדה בזה</strong> — <strong>אסורה בזה.</strong>
 ושואלים: <strong>לימא קסבר</strong> <small>[האם לומר שסבר]</small> <strong>רב אסי</strong> כי <strong>קדושה אחת היא</strong> בשני הימים? <strong>והא</strong> <small>[והרי]</small> <strong>רב אסי</strong> עצמו היה <strong>מבדיל מיומא טבא לחבריה</strong> <small>[מיום טוב</small> אחד של גלויות <small>לחבירו]!</small> הרי שהיה סבור שיום ראשון הוא לבדו יום טוב באמת, והיום השני דינו כחול ולא נהגו בדורות מוקדמים לעשות יום טוב שני של גלויות אלא מפני שלא היו בקיאים בקביעות החודש, אבל אנו שבקיאים בחשבונות הללו, אין לנו לעשות יום טוב שני של גלויות, אלא משום מנהג אבות!
 ומשיבים: <strong>רב אסי ספוקי מספקא ליה</strong> <small>[מסופק היה לו]</small> אם מה שקבעו חכמים שיש לקדש אף את היום השני כחג, קבעו כן אף לדורות ואפילו לכשיידעו ויבינו בקביעות ראשי החודשים, או שמא לא קבעו כן אלא מחמת ספק היום ולפי זה היום השני הוא אכן חול גמור, ולכך <strong>עביד הכא</strong> <small>[היה עושה כאן]</small> <strong>לחומרא והכא</strong> <small>[וכאן]</small> <strong>לחומרא.</strong>
 <strong>אמר ר' זירא: כותיה</strong> <small>[כשיטתו]</small> של <strong>רב אסי מסתברא</strong> <small>[מסתבר]</small> לומר, ששני הימים החשיבום חכמים כיחידה אחת ולא מחמת הספק, <strong>דהאידנא ידעינן בקביעא דירחא</strong> <small>[שהרי עכשיו יודעים אנו קביעות החודש]</small> משום שנמסר לוח שנה מסודר הגלוי לכל ישראל וידועים התאריכים בדיוק, ואף על פי כן <strong>קא עבדינן תרי יומי</strong> <small>[עושים אנו</small> עדיין <small>שני ימים</small> טובים של גלויות<small>]</small> משמע שאין אנו חושבים את שני הימים כספק אלא רואים את הכל כתקנה של הארכת החג ביום נוסף.
 <strong>אמר אביי:</strong> להיפך, <strong>כותיה</strong> <small>[כשיטתו]</small> של <strong>רב מסתברא</strong> <small>[מסתבר</small> לומר<small>],</small> שלא קבעו חכמים לנהוג יום טוב גם בשני אלא מחמת הספק, <strong>דתנן</strong> <small>[שכן שנינו</small> במשנה<small>]:</small> <strong>בראשונה,</strong> לאחר שקידשו בית דין את החודש, <strong>היו משיאין משואות</strong> (מדליקים מדורות) בראשי ההרים מהר להר עד לגולה לסימן שנתקדש החודש. <strong>משקלקלו הכותים</strong> (השומרונים) והיו מדליקים משואות שלא בזמנם כדי לבלבל את ישראל, <strong>התקינו שיהו שלוחין יוצאין</strong> לגולה ומודיעים על קביעות החודש, וכיון שלא יכלו השליחים להגיע לכל מקום בגולה עד החג, לכך תיקנו מספק יום טוב נוסף.
 ואם כן <strong>ואילו בטלו</strong> ה<strong>כותים</strong> ואינם מפריעים עוד, היו חוזרים לנוהג ראשון ו<strong>עבדינן חד יומא</strong> <small>[היינו עושים רק יום אחד</small> בלבד<small>]</small> וכן <strong>והיכא דמטו</strong> <small>[ובמקום שבאו]</small> ה<strong>שלוחין</strong> מירושלים בזמנם, גם כן <strong>עבדינן חד יומא</strong> <small>[היינו עושים</small> רק <small>יום</small> טוב <small>אחד]</small> ולא שנים.
 ושואלים: אם כן, <strong>והשתא דידעינן בקביעא דירחא מאי טעמא עבדינן תרי יומי</strong> <small>[ועכשיו שיודעים אנו בקביעות החודש, מה טעם עושים אנו שני ימים</small> טובים של גלויות<small>]?</small> <strong>משום</strong> ש<strong>שלחו מתם</strong> <small>[משם,</small> מארץ ישראל<small>],</small> למרות שקבעו את ראשי החדשים לפי לוח מסודר ואין עוד ספק, מכל מקום <strong>הזהרו במנהג אבותיכם בידיכם</strong> והמשיכו לנהוג בו, כי <strong>זמנין דגזרו שמדא ואתי לאקלקולי</strong> <small>[פעמים שתגזור המלכות גזירת</small> <small>שמד</small> ותתמעט התורה וישתכח הלוח הקבוע <small>ויבואו להתקלקל]</small> מחדש, על כן שמרו על מנהג האבות. אבל לעיקר הדין ששני ימים טובים נוהגים עתה בהם, הוא רק מחמת ספק וחשש.
 <big>ג</big> <strong>אתמר</strong> <small>[נאמר]</small> שנחלקו בבעיה דומה לזו, ביחס <strong>לשני ימים טובים של ראש השנה. רב ושמואל דאמרי תרוייהו</strong> <small>[שאמרו שניהם]:</small> ביצה ש<strong>נולדה בזה</strong> — <strong>אסורה בזה</strong> כי שני ימים טובים של ראש השנה יש בהם דין מיוחד, <strong>דתנן</strong> <small>[ש</small>כן <small>שנינו</small> במשנה<small>]:</small> <strong>בראשונה היו מקבלין עדות החדש,</strong> כלומר, את עדות העדים שראו את מולד הירח, וקובעים לפי עדותם את ראש החודש וכן נהגו גם לגבי ראש השנה, שהוא ראש חודש תשרי, והיו מקבלים עדות זו <strong>כל היום</strong> השלושים של חודש אלול <strong>כולו. פעם אחת נשתהו העדים לבא</strong> עד לשעה מאוחרת.
## דף ה.
 <strong>ונתקלקלו הלוים בשיר</strong> שלא ידעו איזה שיר עליהם לשיר בעת הקרבת תמיד של בין הערבים, אם של חול אם של ראש השנה, שהרי לא היה ברור אם יבואו עדים היום או לא, ומאז <strong>התקינו שלא יהו מקבלים את העדים</strong> לדיון ולקבוע שראש השנה הוא <strong>אלא עד</strong> שעת <strong>המנחה</strong> שהיא שעת הקרבת תמיד של בין הערבים, ועיברו את חודש אלול והיו מחשבים את חשבון קביעות המועדים מיום המחרת,
 <strong>ואם באו עדים מן המנחה ולמעלה</strong> (והלאה), אף על פי שלא עשו את חשבון קביעות המועדים אלא מלמחרת, בכל זאת היו <strong>נוהגין אותו היום</strong> שבאו בו העדים <strong>קדש</strong> שהרי סוף סוף ראש חודש הוא, וגם <strong>למחר</strong> נהגו <strong>קדש,</strong> שבו היו נוהגים את דיני ראש השנה לגבי הקרבת קרבנות וקביעת שאר המועדים. ואם כן רואים שהנהגת שני ימים טובים בראש השנה לא נעשתה מחמת ספק של גלויות, אלא חכמים תיקנו ששני הימים של ראש השנה יהיו כיחידה אחת, מפני הקושי המהותי שבקביעת ראש השנה.
 <strong>אמר רבה: מ</strong>זמן <strong>תקנת רבן יוחנן בן זכאי ואילך, ביצה</strong> שנולדה בזה — <strong>מותרת</strong> בזה. ומה עניינה של תקנה זו — <strong>דתנן</strong> <small>[ש</small>כן <small>שנינו</small> במשנה<small>]:</small> <strong>משחרב בית המקדש, התקין רבן יוחנן בן זכאי שיהו</strong> חוזרים ו<strong>מקבלין עדות החדש כל היום,</strong> שהרי שוב אין לחשוש לקלקול השיר והקרבנות במקדש, ואפשר לחזור למנהג העתיק. ולפי תקנה זו, בית הדין שידעו בקביעות החודש מתוך עדות העדים אכן לא קיימו שני ימי ראש השנה, והרחוקים שקיימו כן, הוא רק מתוך הספק ואחד מהם ודאי חול, ולכך ביצה שנולדה בראשון מותרת בשני.
 <strong>אמר ליה</strong> <small>[לו]</small> <strong>אביי: והא</strong> <small>[והרי]</small> <strong>רב ושמואל דאמרי תרוייהו</strong> <small>[שאמרו שניהם]:</small> <strong>ביצה אסורה! אמר ליה</strong> <small>[לו]</small> רבה: מה מקום לקושיה זו? <strong>אמינא לך אנא</strong> <small>[אומר אני לך]</small> דבר בשם גדול שבתנאים <strong>רבן יוחנן בן זכאי, ואת אמרת לי</strong> <small>[ואתה אומר לי</small> מדברי<small>]</small> <strong>רב ושמואל</strong> האמוראים<small>]?!</small>
 ושואלים: <strong>ולרב ושמואל</strong> הלא <strong>קשיא מתניתין</strong> <small>[קשה משנתנו],</small> שהרי לפי המשנה התבטל כבר דינו המיוחד של ראש השנה! ומשיבים: <strong>לא קשיא</strong> <small>[אינו קשה]:</small> <strong>הא לן</strong> <small>[זו לנו]</small> לבני חוץ לארץ שלא שינו את מנהגם ועושים שני ימים טובים, הרי נשאר אצלם מנהג הקדמונים בתוקפו, וראש השנה דינו עדיין כיום אחד וקדושה אחת ארוכה, <strong>והא להו</strong> <small>[וזה להם]</small> לבני ארץ ישראל, כיון שביטל רבן יוחנן בן זכאי את המנהג לעשות את ראש השנה יומיים, הרי מאז שתי קדושות הן, גם אם נוהגים ראש השנה שני ימים טובים.
 <strong>ורב יוסף אמר: אף מתקנת רבן יוחנן בן זכאי ואילך ביצה אסורה,</strong> שדבר זה לא הותר כלל. ומסבירים: <strong>מאי טעמא</strong> <small>[מה הטעם]</small> של רב יוסף — משום שאיסור הביצה בראש השנה <strong>הוי</strong> <small>[הריהו]</small> <strong>דבר שבמנין</strong> כלומר, דבר שנקבע על פי מנין והצבעת הסנהדרין בזמנו, לאחר שלא הגיעו עדים בזמנם לפני המנחה, <strong>וכל דבר שבמנין צריך מנין אחר להתירו,</strong> שיש צורך בהצבעה אחרת להתיר אותו במפורש, ואיננו מותר מיד כאשר התבטל הטעם לתקנה ראשונה.
 <strong>אמר רב יוסף: מנא אמינא לה</strong> <small>[מנין אומר אני אותה]</small> את דעתי זו, שאף שטעם האיסור בטל, כיון שאסרוהו על פי מנין — האיסור עצמו לא בטל עד שיבטלוהו במפורש במנין חדש — <strong>דכתיב</strong> <small>[</small>לפי <small>שנאמר]:</small> <strong>"לך אמר להם שובו לכם לאהליכם"</strong> (דברים ה, כז), כלומר: לנשיכם. <strong>ואומר: "במשך היבל המה יעלו בהר"</strong> (שמות יט, יג). ונאמר עוד: "היו נכונים לשלושת ימים אל תגשו אל אשה" (שמות יט, טו). כלומר, אף שהאיסור מראשיתו היה רק מטעם מסויים, מכל מקום היה צורך גם להתירו במפורש, ולא די בכך שטעם האיסור התבטל.
 <strong>ו</strong>כן <strong>תניא</strong> <small>[שנינו</small> בברייתא<small>],</small> שבה מובע רעיון זה: <strong>כרם רבעי,</strong> פירות השנה הרביעית של כל נטיעה דינם כדין מעשר שני, ולכן <strong>היה</strong> בעליהם <strong>עולה לירושלים</strong> ושם היה אוכלם. ואם אינו יכול להביאם מפני רוחק הדרך או כובד המשא — פודה אותם בכסף במקומם, ומחלל את דמיהם בירושלים על פירות אחרים. אבל תיקנו שאת הפירות שבסביבות ירושלים לא היו פודים, אלא הביאו את פירות הכרם עצמם, וסביבות ירושלים נקבעו בתחום של <strong>מהלך יום אחד לכל צד. וזו היא תחומה: עלת מן הצפון, ועקרבת מן הדרום, לוד מן המערב, וירדן מן המזרח.</strong>
 <strong>ואמר עולא, ואיתימא</strong> <small>[ויש אומרים]</small> שהיה זה <strong>רבה בר בר חנה אמר ר' יוחנן: מה טעם</strong> קבעו תקנה זו — <strong>כדי לעטר</strong> את <strong>שוקי ירושלים בפירות,</strong> שעל ידי תקנה זו נמצאים תמיד בירושלים פירות רבים מוכנים לאכילה.
 <strong>ותניא</strong> <small>[ושנינו</small> עוד בברייתא<small>]:</small> <strong>כרם רבעי היה לו לר' אליעזר</strong> בן הורקנוס, תלמידו של רבן יוחנן בן זכאי, בין לוד לירושלים, <strong>במזרחה</strong> של <strong>לוד בצד כפר טבי,</strong> והיה איפוא בתוך תחום ירושלים לענין זה.
## דף ה:
 <strong>ובקש להפקירו לעניים</strong> שלהם יהא כדאי לטרוח ולהעלות את הפירות לירושלים ולאוכלם שם. <strong>אמרו לו תלמידיו: רבי</strong> אין אתה צריך לכך, כי <strong>כבר נמנו עליך חבריך והתירוהו</strong> שכבר נמנו חברי הסנהדרין בענין זה, והתירו לפדות כרם רבעי ולהעלות את דמיו לירושלים אפילו בסמוך לירושלים, משום שאחר חורבן הבית אין עוד טעם לתקנה זו, שהרי מאחר שחרבה שוב אין סיבה לעטר את שווקיה. ומסבירים: <strong>מאן</strong> <small>[מי</small> הם<small>]</small> <strong>חבריך</strong> אלה — הרי זה כינוי ל<strong>רבן יוחנן בן זכאי.</strong>
 ונדקדק בלשון הברייתא: <strong>טעמא</strong> <small>[הטעם,</small> דווקא<small>]</small> ש<strong>נמנו,</strong> כלומר, שהצביעו במפורש על כך, <strong>הא</strong> <small>[הרי]</small> אם <strong>לא נמנו</strong> — <strong>לא</strong> שאף שבטל הטעם אין התקנה בטלה מאליה, ויש צורך שתבוטל בהחלטה מפורשת. ואף כאן, איסור הביצה שנולדה לא בטל שהרי לא הותר במפורש.
 לפני שבאים לדון בענין לגופו, רוצים לברר תחילה את דברי רב יוסף, שהביא שני פסוקים להוכיח עקרון זה מן התורה, ושואלים: <strong>מאי</strong> <small>[מה</small> טעם<small>]</small> <strong>"ואומר"</strong> למה מביא הוא גם פסוק שני, ולא הסתפק בראיה מן הכתוב הראשון? ומסבירים: <strong>הכי קאמר</strong> <small>[כך אמר],</small> <strong>מכדי כתיב</strong> <small>[הלא נאמר]</small> <strong>"היו נכנים לשלשת ימים אל תגשו אל אשה"</strong> (שמות יט, טו), אם כן הכתוב <strong>"לך אמר להם שובו לכם לאהליכם"</strong> (דברים ה, כז) <strong>למה לי,</strong> למה צריך אותו? הלא אחרי שלושה ימים יתבטל האיסור מעצמו! <strong>שמע מינה</strong> <small>[למד מכאן]</small> כי <strong>כל דבר שבמנין</strong> — <strong>צריך מנין אחר להתירו.</strong>
 אולם, <strong>וכי תימא</strong> <small>[ואם תאמר]</small> ותפרש אחרת שהציווי "שובו לכם לאהליכם" לא נאמר כדי להתיר לאנשים לחזור הביתה לנשיהם, אלא <strong>למצות עונה הוא דאתא</strong> <small>[שבא],</small> שהיתה כאן מצווה מיוחדת חדשה לישראל שיפקדו את נשיהם כדי לקיים מצות עונה. על כן, כדי להוציא מדיעה זו, <strong>תא שמע</strong> <small>[בוא ושמע]</small> ראיה אחרת, והיא מה שנאמר בפסוק השני: <strong>"במשך היבל המה יעלו בהר"</strong> (שמות יט, יג),
 <strong>מכדי כתיב</strong> <small>[הלא נאמר]:</small> <strong>"גם הצאן והבקר אל ירעו אל מול ההר ההוא"</strong> (לד, ג) ונראה משם שאין האיסור חל אלא כשמתגלה כבוד ה' על ההר, ואחר כך — מותר מיד, אם כן <strong>"במשך היבל" למה לי,</strong> ומה טעם בסימן מיוחד לדבר? <strong>שמע מינה</strong> <small>[למד מכאן]</small> כי <strong>דבר שבמנין צריך מנין אחר</strong> כדי <strong>להתירו.</strong>
 <strong>וכי תימא</strong> <small>[ואם תאמר]</small> <strong>הני מילי בדאורייתא</strong> <small>[דברים אלה</small> אמורים <small>בדברי תורה]</small> שאין להם היתר אלא אם כן הותרו במפורש, <strong>אבל בדרבנן</strong> <small>[בדברי סופרים]</small> <strong>לא</strong> — <strong>תא שמע</strong> <small>[בוא ושמע]</small> מן הברייתא לענין <strong>כרם רבעי, והא</strong> <small>[והרי]</small> <strong>כרם רבעי</strong> תקנה זו שיעלו את פירותיו ולא יחללום <strong>דרבנן</strong> <small>[מדברי סופרים]</small> היא, <strong>ו</strong>בכל זאת <strong>קאמרי ליה</strong> <small>[ואמרו לו]</small> לר' אליעזר: <strong>כבר נמנו עליך חבריך והתירוהו.</strong> משמע, שבלא מנין לא היתה מותרת.
 <strong>וכי תימא</strong> <small>[ואם תאמר]:</small> על איסור <strong>ביצה נמי אמנו עלה</strong> <small>[גם כן נמנו עליו]</small> <strong>רבן יוחנן בן זכאי ושריוה</strong> <small>[והתירוה]</small> ומשיבים: <strong>כי אמנו</strong> <small>[כאשר נמנו]</small> — לענין <strong>עדות</strong> נמנו, אולם לבטל את דיני <strong>ביצה לא אמנו</strong> <small>[נמנו].</small>
 <strong>אמר ליה</strong> <small>[לו]</small> <strong>אביי</strong> לרב יוסף: <strong>אטו</strong> <small>[וכי]</small> <strong>ביצה במנין מי הואי</strong> <small>[האם היתה]</small> אסורה? וכי עשו הצבעה מיוחדת כדי לאסור ביצה שנולדה ביום טוב של ראש השנה? הלא <strong>ביצה בעדות תליא מלתא</strong> <small>[תלוי הדבר];</small> כאשר <strong>אתסר</strong> <small>[נאסרה]</small> ה<strong>עדות</strong> שלאחר הצהרים — ממילא <strong>אתסר</strong> <small>[נאסרה]</small> גם אכילת ה<strong>ביצה</strong> שנולדה בראש השנה, וכאשר <strong>אשתרי</strong> <small>[הותרה]</small> <strong>עדות</strong> זו — ממילא <strong>אשתרי</strong> <small>[הותרה]</small> גם אכילת ה<strong>ביצה,</strong> ואין מקום לדברי רב יוסף.
 <strong>רב אדא ורב שלמן תרוייהו</strong> <small>[שניהם]</small> <strong>מ</strong>המקום הנקרא <strong>בי כלוחית אמרי</strong> <small>[אמרו]:</small> <strong>אף מתקנת רבן יוחנן בן זכאי ואילך ביצה אסורה, מאי טעמא</strong> <small>[מה הטעם]</small> — <strong>מהרה יבנה בית המקדש</strong> ותחזור התקנה שאין מקבלים עדות העדים אלא עד המנחה, <strong>ויאמרו</strong> האנשים: <strong>אשתקד</strong> <small>[בשנה שעברה]</small> <strong>מי</strong> <small>[האם]</small> <strong>לא אכלנו ביצה</strong> שנולדה ביום טוב הראשון של ראש השנה, למחרת <strong>ביום טוב שני</strong> של ראש השנה? <strong>השתא נמי ניכול</strong> <small>[עכשיו גם כן נאכל]</small> כמו בשנה שעברה. <strong>ולא ידעי</strong> <small>[ואין הם יודעים]</small> שיש הבדל גדול בהלכה, משום <strong>דאשתקד</strong> <small>[שבשנה שעברה]</small> <strong>שתי קדושות הן, והשתא</strong> <small>[ועכשיו]</small> <strong>קדושה אחת</strong> ארוכה <strong>היא.</strong>
 ומקשים: אם לכך אנו חוששים, <strong>אי הכי</strong> <small>[אם כך]</small> <strong>עדות נמי</strong> <small>[גם כן]</small> <strong>לא נקבל</strong> בזמן הזה, <strong>מאי טעמא</strong> <small>[מה הטעם]</small> — <strong>מהרה יבנה בית המקדש, ויאמרו: אשתקד מי</strong> <small>[האם]</small> <strong>לא קבלנו עדות החדש כל היום כולו, השתא נמי</strong> <small>[עכשיו גם כן]</small> <strong>נקבל</strong> עדות העדים אפילו לאחר זמן המנחה!
 את הקושיה הזו דוחים: <strong>הכי השתא</strong> <small>[כיצד אתה משווה]!</small> <strong>התם</strong> <small>[שם]</small> לענין עדות הלא <strong>עדות מסורה לבית דין,</strong> ובית דין יודעים להבחין בטעמן של תקנות. אבל <strong>ביצה</strong> הרי <strong>לכל</strong> היא <strong>מסורה,</strong> שהרי הדבר נתון בידי כל אדם, ולא כל אחד יבוא לשאול חכם, ויש איפוא מקום לחשוש לטעות.
 <strong>רבא אמר: אף מתקנת רבן יוחנן בן זכאי ואילך ביצה אסורה.</strong> כי <strong>מי</strong> <small>[האם]</small> <strong>לא מודה רבן יוחנן בן זכאי שאם באו עדים מן המנחה ולמעלה</strong> אפילו לאחר החורבן <strong>שנוהגין אותו היום קדש ולמחר קדש?</strong> ולא נשתנה על ידי התקנה אלא שבזמן הבית לא החשיבו כלל את העדות מן היום הראשון, והיו מתחילים למנות את השנה מן היום השני, ואילו בזמנו של רבן יוחנן התחילו למנות מן היום הראשון — אבל לענין קדושת יום טוב נהגו גם ביום השני קודש. ואם כן, כשהיו שני ימי ראש השנה אף בארץ המשיך הדבר להיות קדושה אחת, ולא שנים.
 <strong>ואמר רבא</strong> כסיכום: <strong>הלכתא כותיה</strong> <small>[הלכה כשיטתו]</small> של <strong>רב בהני תלת</strong> <small>[בשלוש אלה]</small> <strong>בין לקולא בין לחומרא</strong> <small>[בין להקל בין להחמיר].</small>
## דף ו.
 <big>א</big> <strong>אמר רבא:</strong> מי ש<strong>מת ביום טוב ראשון</strong> — <strong>יתעסקו בו עממים</strong> (גוים) לקבור אותו. <strong>מת ביום טוב שני</strong> של גלויות — <strong>יתעסקו בו ישראל, ו</strong>דין זה נוהג <strong>אפילו בשני ימים טובים של ראש השנה, מה שאין כן בביצה,</strong> שאם נולדה ביום הראשון של ראש השנה — אסורה ביום השני.
 <strong>נהרדעי אמרי</strong> <small>[</small>חכמי <small>נהרדעא היו אומרים]:</small> <strong>אף בביצה</strong> אין ראש השנה שונה משאר שני ימים טובים של גלויות וכשנולדה בראשון — מותרת בשני. ש<strong>מה דעתיך</strong> <small>[דעתך],</small> כלומר, מה יש לחשוש — <strong>דילמא מעברי ליה</strong> <small>[שמא יעברו אותו]</small> את חודש <strong>אלול</strong> ויעשוהו בן שלושים יום, לאחר שנתאחרו העדים לבוא, ומתחילים למנות את ימי השנה החדשה רק מלמחרת, ונמצא שעושים שני ימים יום טוב מלכתחילה, <strong>הא</strong> <small>[הרי]</small> כבר <strong>אמר</strong> על כך <strong>רב חיננא בר כהנא אמר רב: מימות עזרא ואילך לא מצינו</strong> שיהיה חודש <strong>אלול מעובר,</strong> כי החכמים דאגו בדרכים שונות שלא יהא צורך לעבר את חודש אלול, וראש השנה יחול תמיד בזמנו.
 <strong>אמר מר זוטרא: לא אמרן</strong> <small>[אמרנו]</small> שישראל יטפלו במת ביום טוב שני של ראש השנה, <strong>אלא דאשתהי</strong> <small>[ש</small>כבר <small>נשתהה]</small> המת מיום טוב ראשון מטעם כלשהו ולא קברוהו, ויש חשש שמא יסריח וצריך לדאוג לכבוד המת. <strong>אבל</strong> אם <strong>לא אשתהי</strong> <small>[נשתהה]</small> ואין חשש לכבודו — אין מתעסקים בקבורתו ביום טוב, אלא <strong>משהינן ליה</strong> <small>[משהים אנו אותו]</small> עד מוצאי יום טוב, ואז קוברים אותו.
 <strong>רב אשי אמר: אף על גב דלא אשתהי, נמי לא משהינן ליה</strong> <small>[אף על פי שלא השתהה גם כן אין משהים אותו]</small> <strong>מאי טעמא</strong> <small>[מה טעם]</small> הדבר, <strong>יום טוב שני לגבי מת</strong> — <strong>כ</strong>יום <strong>חול שויוה רבנן</strong> <small>[עשו אותו חכמים],</small> ועד כדי כך <strong>אפילו</strong> כדי <strong>למיגז ליה</strong> <small>[לגזור לו]</small> <strong>גלימא</strong> של תכריכים בו ביום, אף שאיננה מעיקרי צורך הקבורה, או <strong>למיגז ליה אסא</strong> <small>[לגזוז,</small> לחתוך, <small>עבורו הדסים]</small> שהיו נוהגים להניח על מיטת המת משום כבודו.
 <strong>אמר רבינא: והאידנא דאיכא חברי</strong> <small>[ועכשיו שיש החברים]</small> כהני הפרסים בבבל והם היו מנסים למצוא סיבה להעליל על ישראל, ואם יראו שישראל קוברים מתיהם ביום טוב שני יוכיחו מכאן כי אין זה יום קדוש, ויכריחו אותם לעשות בו מלאכה, על כן <strong>חיישינן</strong> <small>[חוששים אנו]</small> ואין אנו קוברים מתים ביום זה.
 מסופר: <strong>רבינא הוה יתיב קמיה</strong> <small>[היה יושב לפני]</small> <strong>רב אשי בשני ימים טובים של ראש השנה</strong> שחלו באותה שנה ביום חמישי ושישי בשבוע, <strong>חזייה דהוה עציב</strong> <small>[ראה אותו</small> רבינא <small>שהוא עצוב],</small> <strong>אמר ליה</strong> <small>[לו]:</small> <strong>אמאי עציב מר</strong> <small>[מדוע עצוב אדוני]?</small> <strong>אמר ליה</strong> <small>[לו]:</small> ש<strong>לא אותיבי</strong> <small>[הנחתי]</small> <strong>עירובי תבשילין</strong> ואין אני יכול להכין תבשיל או להדליק נר בראש השנה עבור השבת העתידה לחול למחרתו.
 <strong>אמר ליה</strong> <small>[לו]:</small> <strong>ולותיב מר האידנא</strong> <small>[ושיניח אדוני עכשיו]</small> ביום הראשון של ראש השנה, שהוא יום חמישי בשבוע, עירוב תבשילין, <strong>מי</strong> <small>[האם]</small> <strong>לא אמר רבא: מניח אדם עירובי תבשילין מיום טוב</strong> אחד של גלויות <strong>לחבירו, ומתנה</strong> תנאי זה: אם היום הוא חול ולמחרת קודש — יהא זה עירוב, ובשלו אוכל לבשל מחר עבור השבת, ואם היום קודש ומחר חול — הרי בלא זה מותר לבשל מחר מלכתחילה, כשאר ימות החול!
 <strong>אמר ליה</strong> <small>[לו]:</small> <strong>אימר</strong> <small>[אמור]</small> ש<strong>אמר רבא</strong> הלכה זו לגבי <strong>שני ימים טובים של גליות סתם, </strong>אולם <strong>בשני ימים טובים של ראש השנה מי</strong> <small>[האם]</small> <strong>אמר?</strong> שאין שני ימי ראש השנה אלא כיום אחד ארוך ושניהם קודש.
 אמר לו רבינא: <strong>והא אמרי נהרדעי</strong> <small>[והרי אומרים חכמי נהרדעא]:</small> כי <strong>אף ביצה מותרת</strong> בשני ימים טובים של ראש השנה, שאין כל הבדל ביניהם לבין יום טוב אחד של גלויות, ואם כן אפשר לנהוג בענין עירוב תבשילין גם כן כך. <strong>אמר ליה</strong> <small>[לו]</small> <strong>רב מרדכי:</strong> לרבינא, אין זה פותר את הקושי של רב אשי, כי <strong>בפרוש אמר לי מר</strong> <small>[אדוני],</small> כלומר, רב אשי, <strong>דלא סבר להא דנהרדעי</strong> <small>[שאיננו סבור</small> <small>כ</small>שיטה <small>זו של</small> <small>חכמי נהרדעא]</small> ולכן ראש השנה אינו כשאר ימים טובים, ולא היתה תקנה לעירוב שלא נעשה בזמנו.
 <big>ב</big> <strong>אתמר</strong> <small>[נאמר]</small> שנחלקו אמוראים בשאלה זו: <strong>אפרוח שנולד</strong> (בבקיעת ביצתו) <strong>ביום טוב, רב אמר: אסור. ושמואל, ואיתימא</strong> <small>[ויש אומרים]</small> שאמר זאת <strong>ר' יוחנן אמר: מותר.</strong> ומסבירים את טעמי הדיעות: <strong>רב אמר: אסור</strong> — <strong>מוקצה הוא. ושמואל ואיתימא</strong> <small>[ויש אומרים]</small> <strong>ר' יוחנן אמר: מותר</strong> — <strong>הואיל ומתיר עצמו בשחיטה.</strong> כלומר, מאחר והיתר שחיטת האפרוח והכשרתו לאכילה היא בלידתו, ומאחר שהלידה מתירה את שחיטתו — הריהי מתירה אותו גם מאיסור מוקצה.
 <strong>אמרי ליה</strong> <small>[אמרו לו]</small> <strong>רב כהנא ורב אסי לרב: וכי מה בין זה לעגל שנולד ביום טוב?</strong> שמותר לשחטו בו ביום! <strong>אמר להו</strong> <small>[להם]:</small> אינו דומה, <strong>הואיל</strong> והעגל בהיותו בתוך מעי אימו, הריהו <strong>מוכן אגב אמו בשחיטה.</strong> כי הלכה היא שכאשר שוחטים פרה גם העגל שבתוכה מותר ("בן פקועה"), ונמצא שלא חל עליו מעולם איסור מוקצה.
 מה שאין כן באפרוח שבביצה, שהרי הביצה היתה מוקצה קודם לכן, והקשו: <strong>ומה בין זה לעגל שנולד מן הטריפה,</strong> שהרי אם היתה אמו טריפה היתה אסורה באכילה ואגב כך גם העגל שבתוכה, ולאחר שנולד הותר! <strong>שתיק</strong> <small>[שתק]</small> <strong>רב</strong> ולא ענה, כמי שאין בידו תשובה.
 <strong>אמר רבא ואיתימא</strong> <small>[ויש אומרים]</small> שהיה זה <strong>רב יוסף: מאי טעמא שתיק</strong> <small>[מה טעם שתק]</small> <strong>רב?</strong> הרי יכול היה לענות; <strong>לימא להו</strong> <small>[שיאמר להם]:</small> אף עגל שנולד מן הטריפה איננו נחשב כמוקצה גמור <strong>הואיל ומוכן אגב אמו לכלבים,</strong> שהרי אפשר לשחוט את הטריפה ולתת אותה לכלבים לאכילה, ועל כן איננה מוקצה גמור קודם לכן, אבל האפרוח, כל עוד הוא בתוך קליפת הביצה, איננו עומד לאכילת הכלבים ולא היה ראוי איפוא בכניסת החג והריהו מוקצה ולפיכך הריהו נחשב כנולד ואסור!
 <strong>אמר ליה</strong> <small>[לו]</small> <strong>אביי:</strong>
## דף ו:
 <strong>השתא</strong> <small>[עכשיו</small> הרי<small>]</small> יודעים אנו שדבר ש<strong>מוכן לאדם לא הוי</strong> <small>[אינו]</small> <strong>מוכן לכלבים</strong> שדבר שהיה ראוי לאכילת אדם ונפסל אין אומרים שממילא מותר לאכילת כלב, <strong>דתנן</strong> <small>[ש</small>כן <small>שנינו</small> במשנה<small>]:</small> <strong>מחתכין את הדלועין לפני הבהמה</strong> כדי להקל עליה את האכילה, <strong>ואת הנבלה</strong> אפילו מתה בו ביום חותכים <strong>לפני הכלבים. ר' יהודה אומר: אם לא היתה</strong> ה<strong>נבלה</strong> מתה כבר <strong>מערב שבת,</strong> שאז היתה מוכנה מבעוד יום לכלבים, אלא מתה בו ביום — <strong>אסורה, לפי שאינה מן המוכן.</strong> הרי שאף שבהמה זו בחייה היתה ראויה לאכילת אדם, אין אנו אומרים שדבר המוכן לאכילת אדם ממילא נחשב כראוי לכלבים, אלא יש להכין עבורם במיוחד. וכי תוכל אם כן לומר כי דבר ה<strong>מוכן לכלבים הוי</strong> <small>[הריהו]</small> נחשב <strong>מוכן לאדם?!</strong>
 <strong>אמר ליה</strong> <small>[לו]:</small> <strong>אין</strong> <small>[כן]</small> הוא הדבר, ואין לתמוה, כי דבר ה<strong>מוכן</strong> וראוי <strong>לאדם לא הוי</strong> <small>[אינו]</small> נחשב כראוי ו<strong>מוכן לכלבים — דמאי דחזי ליה לאיניש</strong> <small>[שמה שראוי לאדם]</small> <strong>לא שדי ליה</strong> <small>[איננו זורק אותו]</small> <strong>לכלבים,</strong> ולכן הקצה בהמה זו מדעתו, אולם דבר <strong>המוכן לכלבים</strong> נחשב ממילא כראוי ו<strong>מוכן לאדם,</strong> כיון <strong>דדעתיה דאיניש על כל מידי דחזי ליה</strong> <small>[שדעתו של אדם על כל דבר שראוי לו</small> לאכילה<small>]</small> ואף שהועידו לכלבים אם נמצא שכשר וראוי הוא לאכילת אדם, לא הוקצה לגמרי מדעתו. ולכן עגל שבמעי אמו, אף שהיא עצמה טריפה, ראוי הוא לכשייוולד ודעתו עליו שכאשר יוולד יאכלנו.
 ומעירים לגוף המחלוקת, <strong>תניא כותיה</strong> <small>[שנויה</small> ברייתא <small>כשיטתו]</small> של <strong>רב, תניא כותיה</strong> <small>[שנויה</small> ברייתא <small>כשיטתו]</small> של <strong>שמואל ואיתימא</strong> <small>[ויש אומרים]</small> שכשיטתו של <strong>ר' יוחנן.</strong>
 ומפרטים: <strong>תניא כותיה</strong> <small>[שנויה</small> ברייתא <small>כשיטתו]</small> של <strong>רב: עגל שנולד ביום טוב</strong> — <strong>מותר, אפרוח שנולד ביום טוב</strong> — <strong>אסור, ומה הפרש בין זה לזה? זה</strong> העגל <strong>מוכן אגב אמו בשחיטה, וזה</strong> האפרוח <strong>אינו מוכן אגב אמו.</strong>
 <strong>תניא כותיה</strong> <small>[שנויה</small> ברייתא <small>כשיטתו]</small> של <strong>שמואל ואיתימא</strong> <small>[ויש אומרים]</small> שהיא שיטת <strong>ר' יוחנן: עגל שנולד ביום טוב</strong> — <strong>מותר, ואפרוח שנולד ביום טוב — מותר, מאי טעמא</strong> <small>[מה טעם]</small> — <strong>זה</strong> העגל <strong>מוכן אגב אמו, וזה</strong> האפרוח <strong>מתיר עצמו בשחיטה.</strong>
 <strong>תנו רבנן</strong> <small>[שנו חכמים</small> בברייתא<small>]:</small> <strong>אפרוח שנולד ביום טוב</strong> — <strong>אסור. ר' אליעזר בן יעקב אומר: אף בחול אסור</strong> האפרוח בו ביום <strong>לפי שלא נתפתחו עיניו,</strong> ואפרוח קטן כל כך איננו נחשב עדיין כעוף הראוי לאכילה אלא כשרץ.
 ומעירים: <strong>כמאן אזלא הא דתניא</strong> <small>[כ</small>שיטת <small>מי הולכת</small> ברייתא <small>זו ששנויה]</small> על הכתוב: <strong>"לכל השרץ השרץ על הארץ</strong> לא תאכלום כי שקץ הם" (ויקרא יא, מב), שאמרו: הרי זה <strong>לרבות</strong> ולכלול באיסור אכילת שרצים, אף את ה<strong>אפרוחים שלא נתפתחו עיניהם. כמאן</strong> <small>[כ</small>שיטת <small>מי</small> הוא<small>]</small> — כשיטת <strong>ר' אליעזר בן יעקב.</strong>
 <big>א</big> <strong>אמר רב הונא אמר רב: ביצה, עם יציאתה נגמרה</strong> יצירתה, וכל עוד לא נולדה, עדיין אינה נחשבת כביצה. על כלל זה שאמר רב שואלים: <strong>מאי</strong> <small>[מה</small> פירוש<small>]</small> ולאיזה ענין אמר <strong>עם יציאתה נגמרה? אילימא</strong> <small>[אם תאמר]</small> שכוונתו היא <strong>עם יציאתה נגמרה</strong> שרק אז היא קרויה ביצה <strong>ומותרת לאכלה בחלב, הא</strong> <small>[הרי]</small> שמעת מכאן שביצה כשהיא עדיין <strong>במעי אמה</strong> לפני שנולדה, אפילו שהיתה גמורה <strong>אסורה לאכלה בחלב? והתניא</strong> <small>[והרי שנינו</small> בברייתא<small>]:</small> <strong>השוחט את התרנגולת ומצא בה ביצים גמורות</strong> — <strong>מותרות לאכלן בחלב!</strong>
 <strong>אלא</strong> יש לפרש את דברי רב כך: <strong>עם יציאתה נגמרה</strong> — ורק אם יצאה כולה בחול <strong>מותרת לאכלה ביום טוב.</strong> ותוהים: <strong>הא</strong> <small>[הרי]</small> תסיק מכאן כי ביצה שנמצאת <strong>במעי אמה אסורה לאכלה ביום טוב? והא תניא</strong> <small>[והרי שנינו</small> בברייתא<small>]:</small> <strong>השוחט את התרנגולת ומצא בה ביצים גמורות</strong> — <strong>מותרות לאכלן ביום טוב!</strong>
 <strong>וכי תימא</strong> <small>[ואם תאמר]:</small> <strong>קא משמע לן</strong> <small>[השמיע לנו]</small> <strong>בברייתא מאי דלא אשמעינן במתניתין</strong> <small>[מה שלא השמיע לנו במשנה],</small> שאף שהמשנה לא פירשה דבר זה, פירשה אותו הברייתא, וכיוצא בה אומר רב (תוספות), אולם <strong>הא נמי תנינא</strong> <small>[זו גם כן שנינו],</small> כלומר, דבר זה אפשר להסיק מן המשנה עצמה, שהרי נאמר <strong>ביצה שנולדה ביום טוב, בית שמאי אומרים: תאכל, ובית הלל אומרים: לא תאכל. ועד כאן לא פליגי</strong> <small>[נחלקו]</small> <strong>בית שמאי ובית הלל אלא</strong> בביצה שכבר <strong>נולדה, אבל</strong> בביצים <strong>במעי אמן — דברי הכל שריין</strong> <small>[מותרות].</small>
 <strong>וכי תימא</strong> <small>[ואם תאמר]</small> ותפרש את המשנה להיפך ש<strong>בית הלל אפילו</strong> ביצים <strong>במעי אמן נמי אסרי</strong> <small>[גם כן אוסרים],</small> <strong>והאי דקתני</strong> <small>[וזו ששנינו]</small> במשנה בלשון <strong>"נולדה"</strong> — <strong>להודיעך כחן של בית שמאי</strong> ש<strong>אפילו</strong> בביצה ש<strong>נולדה נמי שרו</strong> <small>[גם כן התירו],</small> <strong>אלא הא דתניא</strong> <small>[</small>ברייתא <small>זו ששנינו]:</small> <strong>השוחט את התרנגולת ומצא בה ביצים גמורות</strong> — <strong>מותרות לאכלן ביום טוב,</strong> אם כן <strong>מני</strong> <small>[</small>כשיטת <small>מי]</small> תהא ברייתא זו? <strong>לא בית שמאי ולא בית הלל!</strong>
 <strong>אלא</strong> ודאי אין לומר שרב בא לאסור ביום טוב ביצה שטרם נולדה, ועלינו לפרש את דברי רב כך: ביצה <strong>עם יציאתה נגמרה</strong> — <strong>ומגדלת אפרוחים,</strong> כלומר, ביצה שנולדה כדרכה, אפשר להדגיר אותה ולקבל ממנה אפרוח, אולם ביצה שנשארה <strong>במעי אמה</strong> ולא יצאה — <strong>אינה מגדלת אפרוחים.</strong> ושואלים: <strong>למאי נפקא מינה</strong> <small>[מה יוצא מכאן]</small> מקביעה זו הלכה למעשה? ומשיבים: <strong>למקח וממכר</strong> לענין מסחר, ללמדנו שיש הבדל בין ביצה זו לאחרת. וכבר אירע מעשה <strong>כי</strong> <small>[כמו]</small> <strong>ההוא</strong> <small>[אדם אחד]</small> <strong>דאמר להו</strong> <small>[שהיה אומר</small> ומכריז <small>להם]</small> לאנשים: <strong>ביעי</strong>
## דף ז.
 <strong>דפחיא למאן</strong> <small>[ביצים של</small> תרנגולת <small>חיה למי]?</small> שהיה רוצה לקנות מהן. <strong>יהבו ליה ביעי</strong> <small>[נתנו לו ביצים]</small> של תרנגולת <strong>שחוטה. אתא לקמיה</strong> <small>[בא לפני]</small> <strong>ר' אמי</strong> לטעון על שרימו אותו. <strong>אמר להו</strong> <small>[להם]</small> ר' אמי למוכרים: <strong>מקח טעות הוא</strong> זה, <strong>והדר</strong> <small>[וחוזר]</small> ובטל כולו.
 ותוהים: <strong>פשיטא</strong> <small>[פשוט]</small> הדבר שהרי אמר בפירוש מה הוא רוצה! ומשיבים: <strong>מהו דתימא</strong> <small>[שתאמר]</small> <strong>האי לאכילה</strong> <small>[</small>אדם <small>זה]</small> <strong>קא בעי להו</strong> <small>[רצה אותן]</small> את הביצים ולא לאפרוחים, <strong>והאי דקאמר</strong> <small>[וזה שאמר]</small> שהוא רוצה ביצים <strong>דפחיא</strong> <small>[של</small> תרנגולת <small>חיה]</small> <strong>משום דצריבן</strong> <small>[שהם בשלות</small> היטב] ו<strong>למאי נפקא מינה</strong> <small>[מה יוצא מכאן],</small> כלומר, על מה הוא בא לטעון — <strong>למיתבא ליה ביני ביני</strong> <small>[שיתנו לו</small> רק <small>את ההפרש</small> בערך שיש <small>בין</small> ביצים <small>אלה לאלה],</small> <strong>קא משמע לן</strong> <small>[השמיע לנו]</small> שאין לומר כן, אלא שהיתה זו טעות יסודית שאין ביצי השחוטה יפות לדגירה, ויש כאן איפוא ביטול מקח לגמרי.
 כיוצא בזה מסופר: <strong>ההוא דאמר להו</strong> <small>[אדם אחד שאמר להם]</small> למוכרים: <strong>ביעי דדכרא למאן, ביעי דדכרא למאן</strong> <small>[ביצים של</small> תרנגולת שהזדווגה עם <small>זכר למי, ביצים של זכר למי]?</small> <strong>יהבו ליה ביעי דספנא מארעא</strong> <small>[נתנו לו ביצים ש</small>התרנגולת קולטת <small>מן הארץ],</small> כלומר, ביצים בלא הפריית זכר. <strong>אתא לקמיה</strong> <small>[בא לפני]</small> <strong>ר' אמי</strong> לטעון על רמאות. <strong>אמר להו</strong> <small>[להם]</small> ר' אמי: <strong>מקח טעות הוא והדר</strong> <small>[וחוזר].</small>
 ושואלים: <strong>פשיטא</strong> <small>[פשוט]</small> שכן הוא! ומסבירים: <strong>מהו דתימא</strong> <small>[שתאמר]:</small> <strong>האי</strong> <small>[</small>אדם <small>זה]</small> <strong>לאכילה קא בעי להו</strong> <small>[רצה אותן</small> את הביצים<small>]</small> <strong>והאי דקאמר דדכרא</strong> <small>[וזה</small> <small>שאמר</small> שהוא רוצה של <small>זכר]</small> <strong>משום דשמינן טפי</strong> <small>[שהם שמנות יותר]</small> ו<strong>למאי נפקא מינה</strong> <small>[מה יוצא מכאן]</small> הלכה למעשה <strong>— למיתבא ליה ביני וביני</strong> <small>[לתת</small> <small>לו את ההפרש שבינתיים]</small> מבחינת הטיב, <strong>קא משמע לן</strong> <small>[השמיע לנו]</small> שאין הדבר כן, ויש כאן ביטול מקח.
 ועוד בהסבר דברי רב, <strong>ואי בעית אימא</strong> <small>[ואם</small> <small>תרצה אמור]</small> הסבר אחר: <strong>מאי</strong> <small>[מה</small> פירוש<small>]</small> "ביצה" <strong>עם יציאתה נגמרה</strong> — פירושו: <strong>עם יציאת רובה נגמרה, וכ</strong>דברי <strong>ר' יוחנן</strong> המפורשים. ש<strong>אמר ר' יוחנן: ביצה שיצאה רובה</strong> מן התרנגולת <strong>מערב יום טוב,</strong> אבל לא הטילה אותה עדיין התרנגולת, <strong>וחזרה</strong> הביצה למעיה, ולבסוף הטילתה ביום טוב — <strong>מותרת</strong> ביצה זו <strong>לאכלה ביום טוב.</strong> כי כיון שיצא כבר רוב הביצה מבעוד יום, הריהי נחשבת כביצה שהוטלה אתמול.
 <strong>ואיכא</strong> <small>[ויש]</small> מי ש<strong>אמר</strong> ופירש באופן אחר: <strong>מאי</strong> <small>[מה</small> פירוש<small>]</small> <strong>עם יציאתה נגמרה</strong> — כוונתו דווקא <strong>עם יציאת כולה נגמרה,</strong> כלומר: <strong>עם יציאת כולה — אין</strong> <small>[כן],</small> <strong>אבל</strong> אם יצאה מאתמול רק <strong>רובה — לא. ולאפוקי</strong> <small>[ולהוציא]</small> <strong>מדברי ר' יוחנן.</strong> ועל כל פנים אפשר ליחס את דברי רב אל דברי ר' יוחנן אלו.
 <big>א</big> <strong>גופא</strong> <small>[לגופה],</small> כיון שהוזכרה שאלת ההלכה לגבי ביצים הנמצאות בתוך תרנגולת שחוטה, דנים בה לגופה. <strong>השוחט את התרנגולת ומצא בה ביצים גמורות</strong> — <strong>מותרות</strong> הביצים <strong>לאכלן בחלב. ר' יעקב אומר: אם היו</strong> הביצים <strong>מעורות</strong> (מחוברות) עדיין <strong>בגידין</strong> — <strong>אסורות</strong> לאוכלן בחלב, לפי שהן נחשבות כבשר.
 ושואלים: <strong>מאן תנא להא דתנו רבנן</strong> <small>[מי שנה את</small> ההלכה <small>הזו ששנו חכמים</small> בברייתא<small>]:</small> <strong>האוכל מנבלת עוף טהור, מן השלל של ביצים</strong> מהביצים שעודן קשורות בגידי התרנגולת, <strong>מן העצמות,</strong> או <strong>מן הגידין,</strong> או <strong>מן הבשר שנתלש מן החי</strong> — הרי זה <strong>טהור.</strong> כי כל אלה אינם נחשבים כחלק מבשר העוף, ואין בהם טומאת נבילות.
 אבל אם אכל <strong>מן האשכול של ביצים</strong> אשר הביצים שבו עדיין קטנות מאוד ואין להן כל תכונות ביצים, או לקח חתיכה <strong>מן הקורקבן</strong> או <strong>בני מעיין, או שהמחה</strong> (המיס) <strong>את החלב</strong> של העוף המת <strong>וגמעו</strong> — הרי זה <strong>טמא</strong> בטומאת נבלת העוף.
 <strong>מאן תנא</strong> <small>[מיהו</small> תנא זה <small>ששנה]</small> ש<strong>מן השלל של ביצים טהור,</strong> כלומר, שביצים הקשורות עדיין בגידי התרנגולת שוב אינן נחשבות כחלק מבשר העוף? <strong>אמר רב יוסף:</strong> הלכה זו ש<strong>לא כ</strong>שיטת <strong>ר' יעקב. דאי</strong> <small>[שאם</small> תאמר<small>]</small> שהוא <strong>כ</strong>שיטת <strong>ר' יעקב — האמר</strong> <small>[הרי אמר]:</small> <strong>אם היו מעורות בגידין</strong> — <strong>אסורות</strong> לאוכלן בחלב, הרי שהוא סובר כי ביצים כאלה עדיין נחשבות כחלק מן התרנגולת!
 <strong>אמר ליה</strong> <small>[לו]</small> <strong>אביי</strong> לרב יוסף: <strong>ממאי</strong> <small>[ממה]</small> מוציא אתה מסקנה זו? <strong>דלמא</strong> <small>[שמא]</small> <strong>עד כאן לא</strong> שמענו <strong>קאמר</strong> <small>[שאמר]</small> <strong>ר' יעקב התם</strong> <small>[שם]</small> בענין אכילת ביצים כאלה בחלב <strong>אלא לענין אסורא</strong> <small>[איסור]</small> והיתר, שרצה להחמיר ולאסור באכילה אפילו ביצים כאלה, <strong>אבל לענין טומאה לא</strong> אמר שביצים אלה נחשבות כחלק מן התרנגולת.
 <strong>וכי תימא</strong> <small>[ואם תאמר]</small> <strong>לענין טומאה נמי</strong> <small>[גם כן]</small> <strong>נגזור</strong> ונחמיר גם מן הספק, ונדון שביצים מחוברות אלה ייחשבו כחלק מן התרנגולת — הלא <strong>אפושי</strong> <small>[תוספת,</small> ריבוי<small>]</small> <strong>טומאה הוא</strong> על ידי כך, <strong>ואפושי</strong> <small>[ותוספת]</small> <strong>טומאה מדרבנן</strong> <small>[מדברי סופרים]</small> <strong>לא מפשינן</strong> <small>[אין אנו מרבים]</small> ואין אדם גוזר טומאה על דבר מפני החשש והספק בלבד.
 <strong>ואיכא דאמרי</strong> <small>[ויש שאומרים]</small> וגורסים את הדיון בנושא זה באופן שונה. שהיתה השאלה: <strong>מאן תנא</strong> <small>[מי הוא</small> התנא <small>ששנה]</small> ש<strong>מן האשכול של ביצים טמא? אמר רב יוסף: ר' יעקב היא,</strong> ש<strong>אמר: אם היו מעורות בגידין — אסורות. אמר ליה</strong> <small>[לו]</small> <strong>אביי: ממאי</strong> <small>[ממה],</small> מדוע מפרש אתה ש<strong>אשכול</strong> פירושו: <strong>מהנך דתליא</strong> <small>[מן</small> הביצים <small>שתלויות]</small> <strong>באשכול? דלמא</strong> <small>[שמא]</small> מדובר כאן ב<strong>אשכול גופיה</strong> <small>[עצמו],</small> כלומר, בשחלה, שהיא חלק הבשר שבו הביצים מתפתחות.
 <strong>וכי תימא</strong> <small>[ואם תאמר]:</small> <strong>אשכול גופיה</strong> <small>[עצמו]</small> <strong>מאי למימרא</strong> <small>[מה יש לומר]</small> שהרי ודאי בשר הוא! יש לענות: <strong>מידי דהוה</strong> <small>[כשם שהוא]</small> לענין <strong>קורקבן ובני מעיין, דאף על גב דבשר נינהו</strong> <small>[שאף על פי</small> <small>ש</small>לכל הדעות <small>בשר הם],</small> <strong>כיון דאיכא אינשי דלא אכלי</strong> <small>[כיון שיש אנשים שאינם אוכלים</small> אותם<small>]</small> <strong>איצטריך לאשמועינן</strong> <small>[צריך היה להשמיע לנו]</small> באלה, שבכל זאת לענין הלכה דינם כבשר, <strong>הכא נמי</strong> <small>[כאן גם כן]</small> בענין אשכול הביצים (כלומר, השחלה), <strong>כיון דאיכא אינשי דלא אכלי</strong> <small>[שיש אנשים שאינם אוכלים</small> אותו<small>],</small> <strong>איצטריך לאשמועינן</strong> <small>[צריך היה להשמיע לנו]</small> שאסור לאוכלו בחלב, ואין איפוא ראיה גמורה.
 <big>ב</big> <strong>תנו רבנן</strong> <small>[שנו חכמים]:</small> <strong>כל</strong> יצור <strong>שתשמישו</strong> (הזדווגותו) רק <strong>ב</strong>שעות <strong>יום</strong> — הרי הוא <strong>נולד</strong> רק <strong>ביום, כל שתשמישו בלילה</strong> — <strong>נולד בלילה. כל שתשמישו בין ביום ובין בלילה</strong> — <strong>נולד בין ביום בין בלילה.</strong> ומפרטים: <strong>כל שתשמישו ביום נולד ביום</strong> — <strong>זו תרנגולת. כל שתשמישו בלילה נולד בלילה</strong> — <strong>זו עטלף, כל שתשמישו בין ביום בין בלילה</strong> — <strong>אדם וכל דדמי ליה</strong> <small>[הדומים לו].</small>
 <strong>אמר מר</strong> <small>[החכם]:</small> <strong>כל שתשמישו ביום נולד ביום</strong> — <strong>זו תרנגולת.</strong> ושואלים: <strong>למאי נפקא מינה</strong> <small>[מה יוצא מכאן]</small> איזו הלכה נלמד מכאן? ומשיבים: יש מכאן מסקנה הלכתית לענין מה ש<strong>אמר רב מרי בריה</strong> <small>[בנו]</small> של <strong>רב כהנא.</strong> ש<strong>אמר רב מרי בריה</strong> <small>[בנו]</small> של <strong>רב כהנא: בדק בקנה</strong> (בקן) <strong>של תרנגולין מערב יום טוב ולא מצא בה ביצה, ולמחר השכים ומצא בה ביצה</strong> ביום טוב — <strong>מותרת</strong> הביצה, שאין להניח שהביצה הוטלה בלילה.
 ושואלים: ו<strong>הלא</strong> הוא <strong>בדק</strong> מערב יום טוב ולא מצא, וודאי אם כן שנולדה הביצה ביום טוב עצמו! ומשיבים: <strong>אימר</strong> <small>[אמור]</small> ש<strong>לא בדק יפה יפה. ואפילו בדק יפה, אימר</strong> <small>[אמור]</small> כי ביצה זו <strong>יצתה רובה</strong> <small>[רובה]</small> בערב יום טוב <strong>וחזרה</strong> למעי אימה <strong>הואי</strong> <small>[היתה]</small> ביצה זו, <strong>וכ</strong>דברי <strong>ר' יוחנן.</strong> ואם כן מדברי הברייתא למדנו שלהלכה אין אנו חוששים כלל שתרנגולת תטיל ביצה בלילה.
 ושואלים: <strong>איני</strong> <small>[</small>וכי <small>כן הוא]?</small> <strong>והא</strong> <small>[והרי]</small> <strong>אמר ר' יוסי בן שאול אמר רב: בדק בקנה של תרנגולת מערב יום טוב ולא מצא בה ביצה, ולמחר השכים ומצא בה ביצה</strong> — <strong>אסורה,</strong> הרי עשויה התרנגולת להטיל ביצתה בלילה! ומשיבים: <strong>התם בדספנא מארעא</strong> <small>[שם</small> מדובר <small>ב</small>ביצה <small>שקולטת מן העפר],</small> שלא נוצרה על ידי הפריית זכר. וביצה כזו שאינה באה מדרך תשמיש יכולה התרנגולת להטיל גם בלילה.
 ומקשים: <strong>אי הכי</strong> <small>[אם כך]</small> במקרה שאמר <strong>רב מרי נמי אימא מארעא ספנא</strong> <small>[גם כן אמור שמהארץ קלטה]</small> ואכן הטילתה בליל יום טוב ואיך אם כן התירה באכילה? ומשיבים: מדובר שם <strong>בדאיכא</strong> <small>[כשיש]</small> <strong>זכר בהדה</strong> <small>[עמה].</small> ומקשים: <strong>בדאיכא</strong> <small>[כשיש]</small> <strong>זכר נמי אימא מארעא ספנא</strong> <small>[גם כן אמור</small> שזו <small>מן הארץ קלטה]</small> ולא מן הזכר! ומשיבים: <strong>אמר רבינא: גמירי</strong> <small>[למודים,</small> מקובלים אנו<small>]</small> כי <strong>כל היכא דאיכא</strong> <small>[בכל מקום שיש]</small> <strong>זכר לא ספנא מארעא</strong> <small>[איננה קולטת מן הארץ].</small>
 ושואלים: <strong>ועד כמה</strong> מהו השיעור שנקרא שיש זכר עמה? <strong>אמר רב גמדא משמיה</strong> <small>[משמו]</small> של <strong>רב: כל היכא</strong>
## דף ז:
 <strong>דשמעה קליה ביממא</strong> <small>[שהיא שומעת</small> את <small>קולו ביום],</small> שביום אין הקול נשמע טוב כבלילה, וכל עוד הוא במרחק שעדיין ניתן לשמוע את קריאתו ביום, עדיין נחשב תרנגול זה כנמצא במחיצתה ואינה קולטת מן הארץ אלא ממנו.
 ומספרים: <strong>עבד</strong> <small>[עשה]</small> <strong>רב מרי עובדא</strong> <small>[מעשה]</small> לסמוך על שיטה זו לאחר שבדק בערב יום טוב בקינה של התרנגולת ולא מצא בה ביצה והשכים ביום טוב ומצא, ובדק <strong>עד</strong> מרחק של <strong>שתין בתי</strong> <small>[ששים בתים]</small> מן התרנגולת ולא היה בכל התחום הזה תרנגול, ובכל זאת סמך על הימצאות תרנגול במרחק רב יותר והתיר את הביצה.
 ומעירים: <strong>ואי איכא נהרא</strong> <small>[ואם</small> יש <small>נהר]</small> באמצע, בינה לבין מקום התרנגול <strong>לא עברא</strong> <small>[אין</small> התרנגולת <small>עוברת],</small> אולם <strong>אי איכא מברא</strong> <small>[אם יש מעבורת]</small> <strong>— עברא</strong> <small>[</small>הריהי <small>עוברת]</small> על המעבורת, <strong>ואי איכא מיצרא</strong> <small>[ואם יש</small> רק <small>מיצר,</small> חבל צר המתוח לרוחב הנהר<small>]</small> <strong>— לא עברא</strong> <small>[אין</small> התרנגולת <small>עוברת</small> עליו<small>].</small> ומעירים: אף על פי כן, <strong>הוה עובדא ועברא אמיצרא</strong> <small>[היה מעשה</small> שהתרנגולת <small>עברה על המיצר],</small> אלא שאין אנו סומכים על כך.
 ועוד שואלים: <strong>במאי אוקימתא</strong> <small>[במה מעמיד אתה</small> ההלכה <small>הזו]</small> של ר' יוסי בן שאול שאסר את הביצה שנמצאה בקן בבוקר החג לאחר שבדק בערב החג ולא מצא בקן כלום — <strong>בדספנא מארעא</strong> <small>[כאשר קלטה</small> התרנגולת <small>מן העפר],</small> אם כן <strong>מאי איריא</strong> <small>[מה שייך</small> דווקא<small>]</small> <strong>בדק? כי</strong> <small>[כאשר]</small> <strong>לא בדק נמי</strong> <small>[גם כן]</small> תהא אותה ההלכה!
 ומשיבים: <strong>כי</strong> <small>[כאשר]</small> <strong>לא בדק — אימא</strong> <small>[</small>יכול אתה <small>לומר]</small> ש<strong>מאתמול הואי</strong> <small>[היתה,</small> נולדה, ביצה זו<small>],</small> ואין כל סיבה לאוסרה. ולכן אמר דווקא כאשר בדק, וברור לו שאינה מערב יום טוב. ומקשים: <strong>אי הכי</strong> <small>[אם כך]</small> <strong>כי</strong> <small>[כאשר]</small> <strong>בדק נמי אימא</strong> <small>[גם כן אמור]:</small> שמא <strong>יצתה רובה וחזרה</strong> למעי התרנגולת <strong>היא, וכדר' יוחנן!</strong> ומשיבים: מקרה זה כמו של <strong>ר' יוחנן</strong> שיוצאת רוב הביצה וחוזרת <strong>לא שכיח</strong> <small>[מצוי],</small> ואין לתלות בו.
 כיון שהוזכרו דברי ר' יוסי בן שאול שמסר בשם רב, מביאים עוד מה ש<strong>אמר ר' יוסי בן שאול אמר רב: האי תומא שחיקא, סכנתא לגלויא</strong> <small>[שום שחוק זה, יש בו סכנה</small> משום <small>גילוי],</small> שאם לא כיסהו כראוי יש לחשוש שמא טעם ממנו הנחש והטיל בו את ארסו ואסור מחשש סכנת נפשות.
 <big>א</big> לאחר הדיון בענין ביצה שנולדה ביום טוב ובמה שמתגלגל ממנו, שבים אנו לפירושה של המשנה. נאמר שם ש<strong>בית שמאי אומרים</strong> כי שיעור ה<strong>שאור</strong> להתחייב עליו בפסח הוא <strong>בכזית,</strong> ושיעור החמץ גדול יותר — בככותבת. ולדעת בית הלל שיעורם שוה.
 ושואלים: <strong>מאי טעמיהו</strong> <small>[מה טעמם]</small> של <strong>בית שמאי?</strong> ומסבירים: <strong>אם כן,</strong> אם לא היה הבדל בין השיעורים, <strong>לכתוב רחמנא</strong> <small>[שתכתוב התורה]</small> רק איסור <strong>חמץ, ולא בעי</strong> <small>[ואין צריך</small> לכתוב<small>]</small> <strong>שאור, ואנא אמינא</strong> <small>[ואני אומר]</small> קל וחומר בעצמי: <strong>ומה חמץ שאין חמוצו קשה</strong> כל כך — שיעורו <strong>בכזית, שאור שחמוצו קשה</strong> — <strong>לא כל שכן.</strong> אם כן <strong>שאור דכתב רחמנא</strong> <small>[שכתבה התורה]</small> <strong>למה לי</strong> לכותבו במפורש? אלא על כרחך <strong>לומר לך</strong> ש<strong>שיעורו של זה</strong> של החמץ <strong>לא כשיעורו של זה</strong> השאור, שלשאור שיעור אחר, קטן יותר.
 ושואלים: <strong>ובית הלל</strong> מה אומרים על כך? לדעתם <strong>צריכא</strong> <small>[צריכים]</small> השיעורים להכתב בכל אחד משני המקרים בנפרד; <strong>דאי כתב רחמנא</strong> <small>[שאילו כתבה התורה]</small> <strong>שאור</strong> בלבד <strong>הוה אמינא</strong> <small>[הייתי אומר]</small> שהוא נאסר בשיעור זה <strong>משום דחמוצו קשה, אבל חמץ</strong> ש<strong>אין חמוצו קשה — אימא</strong> <small>[אמור]</small> ש<strong>לא,</strong> על כן <strong>צריכא</strong> <small>[צריך]</small> לכתוב גם חמץ.
 אולם <strong>ואי כתב רחמנא</strong> <small>[ואילו כתבה התורה]</small> <strong>חמץ</strong> בלבד, הייתי אומר: חמץ נאסר בשיעור זה <strong>משום</strong> שהוא עצמו <strong>ראוי לאכילה, אבל שאור שאין ראוי</strong> בעצמו <strong>לאכילה</strong> אלא רק להחמיץ בו עיסה — <strong>אימא</strong> <small>[אמור]</small> ש<strong>לא</strong> יהיה שיעורו כשיעור החמץ, על כן <strong>צריכא</strong> <small>[צריך]</small> לומר את שיעור האיסור בשניהם.
 ושואלים: וכי <strong>בית שמאי לית להו</strong> <small>[אין להם,</small> אינם סבורים<small>]</small> כדברי <strong>ר' זירא</strong> המובנים מאוד, ש<strong>אמר ר' זירא</strong> על הכתוב: "שבעת ימים שאור לא ימצא בבתיכם כי כל אוכל מחמצת ונכרתה הנפש ההיא" (שמות יב, יט), <strong>פתח הכתוב ב"שאור" וסיים בחמץ</strong> ("מחמצת"), <strong>לומר לך:</strong> לענין הלכה <strong>זהו שאור זהו חמץ!</strong> ואיך אם כן מחלקים בית שמאי בשיעוריהם?
 ומשיבים: אכן, <strong>לענין</strong> שיעור לאיסור <strong>אכילה כולי עלמא לא פליגי</strong> <small>[הכל אינם חלוקים]</small> שחמץ ושאור שיעורם שווה, <strong>כי פליגי</strong> <small>[כאשר נחלקו]</small> הרי זה <strong>לענין</strong> חובת <strong>ביעור</strong> החמץ מן הבתים. <strong>בית שמאי סברי</strong> <small>[סבורים]</small> כי <strong>לא ילפינן</strong> <small>[אין אנו לומדים]</small> דין <strong>ביעור מ</strong>דין <strong>אכילה,</strong> ובביעור חמץ יש לכל מין שיעור לעצמו, <strong>ובית הלל סברי</strong> <small>[סוברים]</small> כי <strong>ילפינן</strong> <small>[לומדים אנו]</small> דין <strong>ביעור מ</strong>איסור <strong>אכילה.</strong>
 ומעירים: <strong>אתמר נמי</strong> <small>[נאמר גם כן]</small> הדבר במפורש על ידי אמוראים, ש<strong>אמר ר' יוסי בר חנינא: מחלוקת</strong> בית שמאי ובית הלל <strong>לענין</strong> חובת <strong>ביעור, אבל לענין</strong> איסור <strong>אכילה</strong> — <strong>דברי הכל</strong> שיעורם של <strong>זה וזה בכזית.</strong>
 <strong>תניא נמי הכי</strong> <small>[שנויה</small> ברייתא <small>גם כן כך],</small> נאמר: <strong>"</strong>ו<strong>לא יראה לך חמץ ולא יראה לך שאר</strong> בכל גבלך<strong>"</strong> (שמות יג, ז) — בדין זה, העוסק בביעור החמץ <strong>זהו</strong> נושא ה<strong>מחלוקת שבין בית שמאי ו</strong>בין <strong>בית הלל. שבית שמאי אומרים: שאור בכזית וחמץ בככותבת, ובית הלל אומרים: זה וזה בכזית.</strong> משמע שלענין מצות ביעור נחלקו, ולא לענין איסור אכילה.
 <big>ב</big> ועוד נחלקו בית שמאי ובית הלל במשנה לענין <strong>השוחט חיה ועוף ביום טוב</strong> אם לא הכינו עפר מבעוד יום כדי לכסות בו את דם השחיטה, אם מותר לחפור ביום טוב עצמו כדי להוציא עפר לכסות בו את הדם.
 על לשון המשנה תוהים: <strong>השוחט,</strong> לשון זה משמעו <strong>דיעבד</strong> <small>[כאשר נעשה</small> הדבר<small>]</small> לאחר מעשה — <strong>אין</strong> <small>[כן],</small> אולם לעשות <strong>לכתחלה</strong> — <strong>לא,</strong> שאף בית שמאי מודים בכך, שאם לא כן, היה צריך לומר: שוחט אדם חיה ועוף ביום טוב. אולם, <strong>אימא סיפא</strong> <small>[אמור את סופה</small> של המשנה<small>],</small> נאמר בה: <strong>ובית הלל אומרים: לא ישחוט. מכלל</strong> <small>[מכאן]</small> אתה למד שה<strong>תנא קמא</strong> <small>[הראשון,</small> בית שמאי<small>]</small> <strong>סבר ישחוט</strong> אפילו לכתחילה!
 ומשיבים: <strong>הא לא קשיא</strong> <small>[זה אינו קשה],</small> מה שאמרו בית הלל, משמעו: <strong>לא ישחוט ויכסה קאמר</strong> <small>[אמר],</small> שעיקר ההדגשה היא לומר שגם אם שחט לא יכסה, ואילו בית שמאי אומרים שאם שחט יכסה לכתחילה.
 ומקשים על פירוש זה: <strong>אימא סיפא</strong> <small>[אמור את סופה]</small> של המשנה, הלא נאמר בה: <strong>ומודים שאם שחט שיחפור בדקר ויכסה.</strong> ואם כן ענין לכתחילה ובדיעבד לא לענין כיסוי נאמר — <strong>מכלל דרישא</strong> <small>[ראש</small> תחילת <small>המשנה]</small> <strong>לאו</strong> <small>[לא]</small> <strong>דיעבד הוא</strong> אלא מדובר לכתחילה!
 <strong>אמר רבה: הכי קאמר</strong> <small>[כך אמר]</small> כך צריך להבין את המשנה: "השוחט" האמור כאן איננו קביעה כללית מה לעשות, אלא יש להבין: אדם מסויים שהוא <strong>השוחט, שבא לימלך</strong> — כיצד יעשה, <strong>כיצד אומר לו</strong> החכם? <strong>בית שמאי אומרים: אומר לו שחוט</strong> לכתחילה, <strong>חפור וכסה. ובית הלל אומרים: לא ישחוט אלא אם כן היה לו עפר מוכן מבעוד יום.</strong>
 <strong>רב יוסף אמר, הכי קאמר</strong> <small>[כך אמר],</small> כך פירוש הדברים במשנה, בניסוח שונה מעט: <strong>השוחט שבא להמלך</strong> כיצד יעשה, <strong>כיצד אומר לו</strong> החכם? <strong>בית שמאי אומרים, אומר לו: לך חפור, שחוט וכסה, ובית הלל אומרים: לא ישחוט אלא אם כן היה לו עפר מוכן מבעוד יום.</strong>
 <strong>אמר ליה</strong> <small>[לו]</small> <strong>אביי לרב יוסף: לימא</strong> <small>[האם לומר]</small> כי <strong>מר</strong> <small>[אדוני]</small> רב יוסף <strong>ורבה</strong> חלוקים במה שאמר <strong>ר' זירא אמר רב קא מפלגיתו</strong> <small>[נחלקים אתם]?</small> ש<strong>אמר ר' זירא אמר רב: השוחט</strong> חיה ועוף שיש בהם מצוות כיסוי הדם, <strong>צריך שיתן עפר למטה</strong> מתחת לדם <strong>ועפר למעלה, שנאמר: "ושפך את דמו וכסהו בעפר"</strong> (ויקרא יז, יג) — "וכסהו <strong>עפר" לא נאמר, אלא "בעפר",</strong> כלומר: הדם צריך להיות טמון בתוך העפר, <strong>מלמד</strong> איפוא הכתוב <strong>שהשוחט צריך שיתן עפר למטה ועפר למעלה,</strong> ואם כן נאמר
 <strong>דמר</strong> <small>[שאדוני]</small> <strong>אית ליה</strong> <small>[יש לו,</small> מקבל<small>]</small> את דברי <strong>ר' זירא</strong> ולכן צריך קודם לחפור, ורק לאחר כך, כשיש כבר עפר, לשחוט עליו. <strong>ורבה לית ליה</strong> <small>[אין לו,</small> אינו מקבל<small>]</small> את דברי <strong>ר' זירא?</strong>
 <strong>אמר ליה</strong> <small>[לו]</small> רב יוסף לאביי: אין הדבר כן, אלא <strong>בין לדידי</strong> <small>[לשיטתי]</small> <strong>בין ל</strong>שיטת <strong>רבה אית לן</strong> <small>[יש לנו,</small> אנו מקבלים<small>]</small> את דברי <strong>ר' זירא. והכא בהא קא מפלגינן</strong> <small>[וכאן</small> בדבר <small>זה אנו חלוקים].</small> <strong>רבה סבר:</strong> רק <strong>אי איכא</strong> <small>[אם יש]</small> <strong>עפר למטה</strong> — <strong>אין</strong> <small>[כן]</small> ישחוט, <strong>אי לא</strong> <small>[אם אין]</small> עפר מוכן כבר מלמטה — <strong>לא</strong> ישחוט כלל, ומדוע — <strong>חיישינן דלמא ממליך ולא שחיט</strong> <small>[חוששים אנו שמא ימלך</small> בדעתו <small>ולא ישחוט</small> כלל<small>]</small> ונמצא שחפר ועשה גומא ביום טוב שלא לצורך כלל. <strong>ולדידי</strong> <small>[ולשיטתי]</small> <strong>אדרבה</strong> (להיפך) — <strong>הא עדיפא</strong> <small>[</small>דבר <small>זה עדיף]</small> שיתירו לו לחפור תחילה, <strong>דאי לא שרית ליה</strong> <small>[שאם לא תתיר לו]</small> לחפור על מנת לשחוט בכל מקרה — <strong>אתי לאמנועי</strong> <small>[יבוא להמנע]</small> <strong>משמחת יום טוב</strong> שבאכילת בשר.
 <strong>ג</strong> שנינו במשנה: <strong>ומודים</strong> בית הלל <strong>שאם</strong> עבר ו<strong>שחט</strong> — <strong>שיחפור בדקר ויכסה. אמר ר' זריקא אמר רב יהודה: והוא שיש לו דקר נעוץ</strong> כבר באדמה <strong>מבעוד יום.</strong> ושואלים: ומה יועיל לו אם הדקר נעוץ <strong>והא קא עביד</strong> <small>[והרי הוא עושה]</small> <strong>כתישה,</strong> שהרי הוא צריך לכתוש את גושי האדמה כדי לעשות את העפר ראוי לכיסוי! <strong>אמר רב חייא בר אשי אמר רב:</strong>
## דף ח.
 מדובר כאן <strong>בעפר תיחוח</strong> שאינו צריך עוד כתישה, 
 ומקשים: גם בעפר תיחוח, <strong>והא קא עביד גומא</strong> <small>[והרי הוא עושה גומה]</small> על ידי עצם הוצאת העפר או הדקר מן המקום! ומשיבים: יש להסביר זאת כדברי <strong>ר' אבא.</strong> ש<strong>אמר ר' אבא: החופר גומא בשבת,</strong> אם <strong>אינו צריך אלא לעפרה</strong> ואינו מעונין בעשיית בור — <strong>פטור עליה,</strong> משום שעשיית הגומה לא היתה מתוך רצון וכוונה תחילה לעשותה, אלא היא תוצאה של מעשה אחר, וכיון שאינו מעוניין ביצירת גומא זו אינו אלא כמקלקל והמקלקל אינו חייב במלאכת שבת ויום טוב.
 <big>א</big> שנינו במשנה <strong>שאפר כירה מוכן הוא.</strong> על דברים אלה תוהים: <strong>אפר כירה מאן דכר שמיה</strong> <small>[מי הזכיר את שמו]?</small> כלומר, כיצד מגיעים הם לדבר באפר כירה שלא נזכר כלל קודם לכן, ולא דנו בו? <strong>אמר רבה: הכי קאמר</strong> <small>[כך אמר],</small> כך צריך להבין: <strong>ואפר כירה מוכן הוא.</strong> כלומר: הכל מודים גם כן שאפר כירה נחשב כמוכן, ומותר לכסות בו, ואין צריך להכינו במיוחד לשם כך מבעוד יום.
 <strong>אמר רב יהודה אמר רב: לא שנו</strong> שאפר כירה נחשב מוכן לכיסוי, <strong>אלא</strong> כ<strong>שהוסק מערב יום טוב</strong> וכבר מאז נעשה אפר, <strong>אבל</strong> אם <strong>הוסק ביום טוב</strong> עצמו — <strong>אסור. ואם</strong> האפר עדיין חם ו<strong>ראוי לצלות בו ביצה,</strong> הרי באותה שעה שהוא ראוי לשימוש איננו מוקצה, וכיון שכך <strong>מותר</strong> להשתמש בו גם לצורך הכיסוי.
 ומעירים: <strong>תניא נמי הכי</strong> <small>[שנויה</small> ברייתא <small>גם כן כך]:</small> <strong>כשאמרו אפר כירה מוכן הוא</strong> — <strong>לא אמרו אלא שהוסק מערב יום טוב, אבל הוסק ביום טוב</strong> — <strong>אסור. ואם</strong> עדיין הוא חם ו<strong>ראוי לצלות בו ביצה</strong> — <strong>מותר.</strong>
 ועוד אמרו: <strong>הכניס</strong> אדם <strong>עפר</strong> מבעוד יום <strong>לגנתו או לחורבתו</strong> כדי להשתמש בו לצרכים שונים — <strong>מותר</strong> גם <strong>לכסות בו</strong> את הדם. וכיוצא בו <strong>אמר רב יהודה: מכניס אדם</strong> מבעוד יום <strong>מלא קופתו</strong> (סלו) <strong>עפר ועושה בה</strong> בקופה זו ובעפר שבה <strong>כל צרכו.</strong>
 בהלכה זו הוסיף ו<strong>דרש מר זוטרא</strong> ברבים <strong>משמיה</strong> <small>[משמו]</small> של <strong>מר זוטרא רבה</strong> <small>[הגדול]</small> והגביל הלכה זו: <strong>והוא שייחד לו</strong> לעפר זה <strong>קרן זוית,</strong> שמוכיח שהכניסו כדי להשתמש בו לכל צרכיו, ולא הביאו עפר סתם לפזר על קרקע הבית, שאז נתבטל לקרקע ונעשה שוב מוקצה.
 <strong>מיתיבי</strong> <small>[מקשים</small> על כך<small>],</small> ממה ששנינו: <strong>כוי</strong> (בעל חיים שהוא ספק חיה ספק בהמה), <strong>אין שוחטין אותו ביום טוב,</strong> כי קיים הספק אם הוא חיה וחייבים לכסות את דמו, או לא, <strong>ואם שחטו</strong> — <strong>אין מכסין את דמו. ואי איתא</strong> <small>[ואם יש]</small> מקום לדברי רב יהודה שיכול אדם לעשות בקופת העפר שלו מה שירצה, אם כן, אפילו אם הוא ודאי בהמה, <strong>לכסייה</strong> <small>[שיכסה אותו]</small> <strong>כ</strong>דברי <strong>רב יהודה!</strong>
 על קושיה זו תוהים: <strong>ולטעמיך</strong> <small>[ולטעמך,</small> לשיטתך<small>]</small> שאתה מקשה כך, הרי יכולת להקשות באותה מידה גם: <strong>לכסייה</strong> <small>[שיכסהו]</small> את דמו של הכוי <strong>באפר כירה, או</strong> שיכסהו <strong>ב</strong>עפר שבא על ידי <strong>דקר נעוץ! אלא</strong> בהכרח יש להבין שמה שאמרו שלא יכסה את דם הכוי ביום טוב, מדובר <strong>דלית ליה</strong> <small>[שאין לו]</small> עפר מוכן לכסות בו, <strong>הכא נמי</strong> <small>[כאן גם כן]</small> יש לומר שאין לו קופת עפר המוכנה לצרכיו.
 ושואלים: <strong>אי הכי</strong> <small>[אם כך]</small> שמדובר כאשר אין לו עפר מוכן <strong>מאי איריא</strong> <small>[מה שייך,</small> מדוע דווקא<small>]</small> אמר, הורה הלכה זו בכוי, שמצוות כסוי דמו הוא רק <strong>ספק, אפילו</strong> חיה שחייבים בכיסוי דמה <strong>ודאי נמי</strong> <small>[גם כן]</small> <strong>לא,</strong> שהרי הלכה כבית הלל שאין שוחטים!
 ומשיבים: <strong>לא מבעיא קאמר</strong> <small>[</small>בלשון <small>לא נצרכה נאמרה]</small> ברייתא זו, וכך יש להבינה: <strong>לא מבעיא</strong> <small>[אין צריך]</small> לומר בחיה ועוף <strong>ודאי</strong> שאסור <strong>לשחוט</strong> אותם, <strong>אבל ספק — אימא</strong> <small>[אמור]</small> <strong>משום שמחת יום טוב לשחוט ולא לכסייה</strong> <small>[שישחטנו ולא יכסה</small> את דמו<small>],</small> שהרי יש כאן רק ספק מצוה, ותדחה מפני מצוות שמחה ביום טוב, על כן <strong>קא משמע לן</strong> <small>[השמיע לנו]</small> שלכתחילה לא ישחוט אם אין לו במה לכסות.
## דף ח:
 ומקשים: <strong>והא מדקתני סיפא</strong> <small>[והרי ממה ששנינו בסופה</small> של ברייתא זו<small>]:</small> <strong>ואם שחטו</strong> — <strong>אין מכסין את דמו, מכלל דרישא בדאית ליה עסקינן</strong> <small>[מכאן שבראשה, ב</small>מקרה <small>שיש לו</small> במה לכסות <small>עוסקים אנו],</small> שהרי אם אין לו במה לכסות — מה טעם לומר שאין מכסים את דמו? ואם אכן יש לו במה לכסות, מדוע אם כן אין מכסים, או כשיטת ר' יהודה, או באפר כירה?
 <strong>אלא אמר רבה,</strong> כך יש לומר: <strong>אפר כירה</strong> שאמרנו שהוא מוכן — <strong>מוכן</strong> הוא כדי לכסות בו את ה<strong>ודאי</strong> אבל <strong>אין מוכן לספק,</strong> שאף על פי שדעתו היתה לכסות בעפר זה את דמו של מה שישחוט, בין ודאי בין ספק, מכל מקום אינו נחשב כמוכן לגבי הספק.
 ותוהים: <strong>לספק מאי טעמא</strong> <small>[מה טעם]</small> <strong>לא</strong> נחשב הוא כמוכן; אם תאמר משום <strong>דקא עביד</strong> <small>[שהוא עושה]</small> <strong>גומא</strong> בערימת האפר כאשר נוטל משם אפר לכיסוי, הלא לצורך שחיטת ה<strong>ודאי נמי קא עביד</strong> <small>[גם כן הוא עושה]</small> <strong>גומא,</strong> ואם יש בכך איסור — הלא האיסור קיים בכל מקרה! <strong>אלא</strong> על כרחך עליך לומר כדברי <strong>ר' אבא</strong> שעשיית גומה זו אינה נחשבת למלאכה, מאחר שבכך אינו אלא כמקלקל ופטור, אם כן <strong>הכא נמי</strong> <small>[כאן גם כן]</small> בספק, אין חשש לכך וכדברי <strong>ר' אבא!</strong>
 <strong>אלא</strong> יש לחזור בנו ולומר טעם אחר: <strong>ספק מאי טעמא</strong> <small>[מה טעם]</small> אסור — <strong>דלמא עביד</strong> <small>[שמא</small> ישכח <small>ויעשה]</small> בעפר הזה גם <strong>כתישה</strong> כדי להכשירו שיהיה ראוי לכיסוי, אבל יש להקשות שוב: שאם כן <strong>ודאי נמי</strong> <small>[גם כן]</small> <strong>נגזור</strong> לאסור לכסות בו <strong>משום</strong> שהוא עושה בו <strong>כתישה!</strong> ומשיבים: אין זו קושיה, כי כשהוא מקיים מצוות כיסוי בדם ה<strong>ודאי,</strong> גם <strong>כי קא עביד</strong> <small>[כאשר הוא עושה]</small> <strong>כתישה, אתי</strong> <small>[באה]</small> מצות <strong>עשה</strong> של כיסוי הדם <strong>ודחי</strong> <small>[ודוחה]</small> <strong>את</strong> מצות <strong>לא תעשה</strong> של חילול יום טוב.
 ומקשים על כך: <strong>אימר דאמרינן</strong> <small>[אמור שאנו</small> <small>אומרים]</small> את הכלל ש<strong>אתי</strong> <small>[באה]</small> מצות <strong>עשה ודחי</strong> <small>[ודוחה]</small> <strong>את</strong> מצות <strong>לא תעשה</strong> במקרים <strong>כגון</strong> שיש <strong>מילה בצרעת.</strong> שיש מצוות לא תעשה בתורה, האוסרת לחתוך את נגע הצרעת מן הבשר, אולם אם היה נגע הצרעת על ערלתו של תינוק — מותר לחתוך את הערלה בשעת מילת התינוק, <strong>אי נמי</strong> <small>[או גם כן]</small> מקרה כגון <strong>סדין</strong> של פשתן שמשתמשים לצרכו <strong>בציצית</strong> של צמר, אף על פי שפשתן וצמר הם כלאים ואסור לחברם יחד.
 שבמקרים כגון אלה <strong>בעידנא דקא מעקר</strong> <small>[ב</small>אותו <small>זמן</small> עצמו <small>ש</small>הוא <small>עוקר]</small> את ה<strong>לאו</strong> <small>[</small>מצות <small>לא תעשה]</small> — <strong>קא מוקים</strong> <small>[</small>הריהו <small>מעמיד,</small> מקיים<small>]</small> את מצות ה<strong>עשה</strong> על ידי אותו מעשה עצמו. אולם <strong>הכא</strong> <small>[כאן]</small> לענין כיסוי הדם, הרי הם שני מעשים נפרדים, שהרי <strong>בעידנא דקא מעקר</strong> <small>[בזמן שהוא עוקר]</small> את ה<strong>לאו — לא מוקים</strong> <small>[הריהו מעמיד,</small> מקיים<small>]</small> את מצות ה<strong>עשה,</strong> שהרי בתחילה הוא כותש ועובר בכך על לאו, ורק אחר כך הוא מקיים את מצוות העשה בכיסוי הדם! ומשיבים: <strong>הא לא קשיא</strong> <small>[זו אינה קשה],</small> כי אפשר לומר <strong>דבהדי דכתיש קא מכסי</strong> <small>[שבתוך כדי שהוא כותש הוא מכסה]</small> את הדם בעפר זה שנכתש, ונמצא מקיים מצות עשה באותה פעולה שבה נעקרה מצות לא תעשה.
 ומקשים מצד אחר: <strong>סוף סוף</strong> הלא <strong>יום טוב</strong> יש בו גם מצות <strong>עשה</strong> לשבות בו, <strong>ו</strong>גם מצות <strong>לא תעשה</strong> שלא לעשות בו מלאכה, <strong>ואין עשה</strong> בלבד <strong>דוחה את לא תעשה ועשה!</strong>
 <strong>אלא,</strong> יש לדחות את הטעם שאמרנו ולומר כך, <strong>אמר רבא: אפר כירה</strong> מתחילה <strong>דעתו</strong> להשתמש בו לדבר שמצוותו <strong>ודאי, ואין דעתו</strong> לשימוש בו לצורך ה<strong>ספק.</strong> שכל דבר שלא היה בדעתו מראש להשתמש בו, אסור לעשות בו שימוש ביום טוב.
 ומעירים: <strong>ואזדא</strong> <small>[והלך]</small> <strong>רבא</strong> בענין זה <strong>לטעמיה</strong> <small>[לטעמו,</small> לשיטתו<small>];</small> ש<strong>אמר רבא: הכניס עפר</strong> על דעת <strong>לכסות בו צואה,</strong> שאם יטיל תינוק צואה בבית ביום טוב, יכסה אותה בעפר. שעפר זה <strong>מותר לכסות בו</strong> גם <strong>דם צפור</strong> או חיה שהוא שוחט. שכיון שהכין עפר אפילו לצורך הספק, שהרי יתכן שלא יטיל התינוק צואה ולא יצטרך לו כלל, בודאי נתכוון להשתמש בעפר זה כדי לכסות בו גם דם ציפור שהכינה מבעוד יום לשחיטה. אבל אם הכין את העפר מתחילה על מנת לכסות בו <strong>דם צפור</strong> — <strong>אסור לכסות בו צואה</strong> כי לא ידע מראש שתהא צואה שיצטרך לכסותה. שאף שהיתה כוונתו מראש להשתמש בעפר, לא היתה כוונתו אלא לשימוש ודאי, ולא לספק כמו כיסוי צואה.
 <strong>נהרבלאי אמרי</strong> <small>[</small>חכמי <small>נהרבלא היו אומרים]:</small> <strong>אפילו הכניס עפר לכסות בו דם צפור</strong> — <strong>מותר לכסות בו צואה</strong> ואין לומר שלא היתה דעתו לכך.
 <strong>אמרי במערבא</strong> <small>[אמרו בארץ ישראל]:</small> <strong>פליגי בה</strong> <small>[נחלקו</small> <small>ב</small>ענין <small>זה]</small> <strong>ר' יוסי בר חמא ור' זירא, ואמרי לה</strong> <small>[ויש אומרים]</small> שנחלקו בכך <strong>רבא בריה</strong> <small>[בנו]</small> של <strong>רב יוסף בר חמא</strong> (הוא רבא סתם שבתלמוד הבבלי) <strong>ור' זירא. חד</strong> <small>[אחד</small> מהם<small>]</small> <strong>אמר: כוי</strong> (שהוא ספק חיה ספק בהמה), <strong>הרי הוא</strong> לענין זה <strong>כצואה,</strong> שאם הכניס לביתו עפר כדי לכסות בו את הצואה, מותר להשתמש בו גם לצורך כיסוי דם שחיטת הכוי, שזה וזה ספק. <strong>וחד</strong> <small>[ואחד</small> מהם<small>]</small> <strong>אמר: כוי אינו כצואה,</strong> שצואה דעתו עליה, ולכך דינה לענין זה כודאי, אבל כוי אינו אלא בכלל הספיקות ואסור להשתמש לכיסוי דמו בעפר שהוכן לצורך הצואה.
 ומעירים: <strong>תסתיים</strong> <small>[תוגדר]</small> ש<strong>רבא הוא</strong> ש<strong>אמר</strong> כי <strong>כוי הרי הוא כצואה,</strong> שהרי <strong>אמר רבא: הכניס עפר</strong> כדי <strong>לכסות בו צואה</strong> — <strong>מותר לכסות בו דם צפור, דם צפור</strong> — <strong>אסור לכסות בו צואה.</strong> משמע: שדעתו לודאי ולא לספק, אם כן הוא הדין אף בכוי. ומסכמים: אכן, <strong>תסתיים</strong> <small>[תוגדר]</small> שכך היתה המחלוקת.
 <big>א</big> <strong>רמי בריה</strong> <small>[בנו]</small> של <strong>רב ייבא אמר</strong> טעם אחר: <strong>כוי היינו טעמא דלא מכסינן</strong> <small>[זהו הטעם שאין אנו מכסים</small> את דמו<small>],</small> לא מחשש איסור מלאכה שיש בכיסוי כזה אלא <strong>גזירה משום התרת חלבו.</strong> שאם יכסו את דמו יחשבו הכל שכוי הוא חיה גמורה, וידוע כי חלב חיה (שלא כבהמה) מותר באכילה.
 ומקשים: <strong>אי הכי</strong> <small>[אם כן],</small> <strong>אפילו ב</strong>יום <strong>חול נמי</strong> <small>[גם כן]</small> לא יכסו את דמו מפני חשש זה! ומשיבים: <strong>ב</strong>יום <strong>חול אמרי</strong> <small>[אומרים]</small> האנשים כי <strong>לנקר</strong> <small>[לנקות]</small> את <strong>חצרו הוא צריך</strong> והוא מכסה את הדם מפני נוי החצר ולא מפני מצות הכיסוי.
 ושואלים: ואם <strong>שחט באשפה</strong> במקום המיוחד לזרוק בו גרוטאות ואשפה, שהכל יודעים שאין דואגים לנקיונה, <strong>מאי איכא למימר</strong> <small>[מה יש לומר]?</small> הרי אז ברור שכוונתו לכיסוי הדם! או אם <strong>בא לימלך</strong> (לשאול) בחכם מה לעשות, אם לכסות או לא, <strong>מאי איכא למימר</strong> <small>[מה יש לומר]?</small> איך נפסוק לו?
 <strong>אלא</strong> כך יש לומר: <strong>ב</strong>יום <strong>חול אי נמי מספקא</strong> <small>[אם גם הדבר</small> מסופק<small>]</small> בכל זאת <strong>אמרי ליה רבנן</strong> <small>[אומרים לו חכמים]:</small> <strong>זיל</strong> <small>[לך]</small> <strong>טרח וכסי</strong> <small>[וכסה],</small> שהרי יש ספק מצוות כיסוי, אולם <strong>ביום טוב אי מספקא</strong> <small>[אם מסתפק</small> לו<small>]</small> בכגון זה — <strong>מי אמרי ליה רבנן</strong> <small>[האם אומרים לו חכמים]</small> <strong>זיל</strong> <small>[לך]</small> <strong>טרח וכסי</strong> <small>[וכסה]?</small> ומשום כך אין מכסים את דמו כדי להדגיש על ידי כך שאיננו חיה ממש.
 <strong>תני</strong> <small>[שנה]</small> <strong>ר' זירא</strong> ברייתא זו: <strong>לא כוי בלבד אמרו</strong> שאין לכסות את דמו ביום טוב, <strong>אלא אפילו שחט בהמה</strong> שאין דמה צריך כיסוי, וכמו כן שחט גם <strong>חיה ועוף</strong> שדמם חייב בכיסוי <strong>ונתערבו דמן זה בזה</strong> — <strong>אסור לכסותו ביום טוב.</strong>
 <strong>אמר ר' יוסף בר יאסיניאה: לא שנו</strong> הלכה זו <strong>אלא</strong> כ<strong>שאין יכול לכסותו</strong> את כל דם התערובת <strong>בדקירה אחת, אבל</strong> אם <strong>יכול לכסותו בדקירה אחת</strong> — <strong>מותר.</strong> שכיון שכל הדם ניתן לכיסוי בדקירה אחת, לכך, אף שבאותה פעולה הריהו מכסה גם את דם הבהמה שאינו צריך כיסוי, מכל מקום כיון שאינו עושה אלא פעולת כיסוי אחת, אין לייחס חשיבות לכך שאף דם הבהמה מתכסה.
 ומעירים: <strong>פשיטא</strong> <small>[פשוט]</small> מובן מאליו, שכיון שמכסה אותו בבת אחת בודאי מקיים מצוה! ומשיבים: <strong>מהו דתימא</strong> <small>[שתאמר]</small> כי <strong>נגזר</strong> איסור אפילו על <strong>דקירה אחת אטו</strong> <small>[משום]</small> שמא יבואו לעשות <strong>שתי דקירות, קא משמע לן</strong> <small>[השמיע לנו]</small> שאין חוששים.
 <big>ב</big> <strong>אמר רבה:</strong> מי ש<strong>שחט צפור מערב יום טוב, אין מכסין אותו,</strong> את דמה, <strong>ביום טוב</strong> עצמו.
## דף ט.
 אם <strong>גלגל</strong> (לש) <strong>עיסה מערב יום טוב</strong> — <strong>מפריש ממנה חלתה ביום טוב,</strong> אף שביום טוב אין מפרישים תרומות ומעשרות, מכל מקום מאחר והותר להכין עיסה ולאפותה ביום טוב לצורך אכילת החג, וכיון שללא הפרשת חלה אסורה הפת באכילה, ודאי אם כן שהיא מהווה צורך הכרחי בהכנת הפת, ולכך לא אסרו. ואומרים, <strong>אבוה</strong> <small>[אביו]</small> של <strong>שמואל אמר: אפילו גלגל עיסה מערב יום טוב</strong> — <strong>אין מפריש ממנה חלתה ביום טוב.</strong> שהיה לו להפריש מבעוד יום.
 ומעירים: <strong>לימא פליגא</strong> <small>[האם לומר שחולק]</small> <strong>שמואל אדאבוה</strong> <small>[על</small> דברי <small>אביו]?</small> שהרי <strong>אמר שמואל: חלת חוצה לארץ,</strong> כלומר, עיסה בחוץ לארץ שאין חובת הפרשת חלה ממנה מדין תורה אלא מתקנת חכמים, <strong>אוכל והולך</strong> מן העיסה <strong>ואחר כך מפריש</strong> את החלה ממה שנותר. ולכאורה נובע מדבריו שהפרשת חלה בחוץ לארץ אין דינה כהפרשת תרומות, ואם מפריש ביום טוב אינו מתקן בכך כלום ואין בכך משום מעשה אסור, ולא כדברי אבי שמואל!
 <strong>אמר רבא:</strong> אין הכרח לומר כן, שהרי <strong>מי</strong> <small>[האם]</small> <strong>לא מודה שמואל שאם קרא עליה</strong> על עיסת חוץ לארץ <strong>שם</strong> חלה לאחר שהפריש ממנה <strong>שאסורה לזרים?</strong> משמע: שגם שמואל מודה שחלה קדושה מסויימת על החלה, ויתכן שהוא מודה לדברי אביו שאסור להפריש אפילו חלת חוץ לארץ ביום טוב.
 <big>א משנה</big> <strong>בית שמאי אומרים: אין מוליכין את הסולם</strong> שעולה בו לקחת יונים <strong>משובך לשובך, אבל</strong> מותר להזיזו מעט, והוא <strong>מטהו מחלון לחלון</strong> באותו שובך. <strong>ובית הלל מתירין</strong> אף להוליכו משובך לשובך.
 <big>ב גמרא</big> <strong>אמר רב חנן בר אמי: מחלוקת</strong> זו היא דווקא כשמזיז את הסולם <strong>ברשות הרבים,</strong> ש<strong>בית שמאי סברי</strong> <small>[סבורים]</small> כי <strong>הרואה</strong> אותו מטלטל את סולמו <strong>אומר</strong> לעצמו: ודאי <strong>להטיח</strong> (למרוח טיח) על <strong>גגו</strong> כדי למנוע את חלחול מי הגשמים דרכו לתוך הבית <strong>הוא צריך,</strong> וחושד שעושה מלאכה אסורה בחג, <strong>ובית הלל סברי</strong> <small>[סבורים]</small> כי <strong>שובכו מוכיח עליו,</strong> שהרי רואים מיד שהוא מניח את הסולם סמוך לשובך השני, ומבינים את כוונת מעשהו. <strong>אבל ברשות היחיד</strong> שאין זרים רואים אותו — <strong>דברי הכל מותר.</strong>
 ושואלים: <strong>איני</strong> <small>[וכי כן הוא]?</small> <strong>והא</strong> <small>[והרי]</small> <strong>אמר רב יהודה אמר רב: כל מקום שאסרו חכמים</strong> לעשות דבר <strong>מפני מראית העין, אפילו</strong> עושה אותו <strong>בחדרי חדרים</strong> הרי זה <strong>אסור!</strong> ומשיבים: <strong>תנאי</strong> <small>[</small>מחלוקת <small>תנאים]</small> <strong>היא</strong> שנחלקו בעיקרון זה. <strong>דתניא</strong> <small>[ש</small>כן <small>שנינו</small> בברייתא<small>]:</small> מי שנפלו בגדיו בשבת או בחג לתוך מים — <strong>שוטחן</strong> להתייבש <strong>בחמה, אבל לא</strong> ישטחם <strong>כנגד העם,</strong> כלומר, במקום שאנשים רואים, שמא יחשדו בו שהוא מכבס בשבת. ואילו <strong>ר' אלעזר ור' שמעון אוסרין</strong> אף לעשות כן בצנעה.
 <strong>איכא דאמרי</strong> <small>[יש שאומרים]</small> סוגיה זו בגירסה אחרת, <strong>אמר רב חנן בר אמי: מחלוקת</strong> היא <strong>ברשות היחיד,</strong> ש<strong>בית שמאי אית להו</strong> <small>[יש להם,</small> מקבלים הם<small>]</small> את דברי <strong>רב יהודה אמר רב</strong> ולכן גזרו אף ברשות היחיד, <strong>ובית הלל לית להו</strong> <small>[אין להם,</small> אינם מקבלים<small>]</small> את דברי <strong>רב יהודה אמר רב, אבל ברשות הרבים</strong> — <strong>דברי הכל אסור.</strong>
 ומקשים: <strong>לימא</strong> <small>[</small>האם <small>לומר]</small> כי לרב חנן בר אמי האומר כי לבית הלל יש להתיר את העברת הסולם משובך לשובך בצינעה, ולבית שמאי אף בצינעה אסור, אם כן <strong>רב</strong> האומר כי כל דבר שאסרו חכמים משום מראית העין אף בצינעה אסור לעשותו הוא ש<strong>אמר</strong> את דבריו <strong>כ</strong>שיטת <strong>בית שמאי</strong> הדחויים מן ההלכה?
 ודוחים: לא, <strong>תנאי</strong> <small>[</small>מחלוקת <small>תנאים]</small> <strong>היא</strong> בהלכה זו, <strong>דתניא</strong> <small>[ש</small>כן <small>שנינו</small> בברייתא<small>]:</small> בגדים שנרטבו בגדיו במים בשבת או בחג — <strong>שוטחן בחמה, אבל לא כנגד העם, ר' אלעזר ור' שמעון אוסרין.</strong>
## דף ט:
 <big>א</big> לגוף דברי המשנה מעירים: <strong>מתניתין</strong> <small>[משנתנו]</small> <strong>דלא כי האי תנא</strong> <small>[שלא כ</small>שיטת <small>תנא זה],</small> <strong>דתניא</strong> <small>[ששנויה</small> ברייתא<small>],</small> <strong>אמר ר' שמעון בן אלעזר: מודים בית שמאי ובית הלל שמוליכין את הסולם משובך לשובך</strong> כדי ליטול יונים, <strong>לא נחלקו אלא</strong> לאחר שעשה כרצונו בשובך השני, האם מותר <strong>להחזיר</strong> את הסולם לשובך הראשון שהיה עומד שם מתחילה. <strong>שבית שמאי אומרים: אין מחזירין, ובית הלל אומרים: אף מחזירין.</strong>
 <strong>אמר ר' יהודה: במה דברים אמורים</strong> — <strong>בסולם של שובך</strong> שהכל יודעים שהוא מיוחד לכך, <strong>אבל בסולם של עליה</strong> המשמש לצרכים שונים — <strong>דברי הכל אסור,</strong> מפני החשד. <strong>ר' דוסא אומר: מטהו מחלון לחלון</strong> באותו שובך עצמו. <strong>אחרים אומרים משום</strong> (בשם) <strong>ר' דוסא: אף מדדין בו.</strong> כלומר, מוליכים מעט מעט את רגליו של הסולם.
 מסופר: <strong>בני ר' חייא נפוק לקרייתא</strong> <small>[יצאו אל הכפרים]</small> לעסוק בעסקיהם. <strong>כי אתו</strong> <small>[כאשר באו]</small> חזרה למקומם <strong>אמר להו אבוהון</strong> <small>[להם אביהם]</small> ר' חייא: <strong>כלום מעשה</strong> כלשהו <strong>בא לידכם</strong> שהייתם צריכים לפסוק הלכה בעניינו? <strong>אמרו לו:</strong> ענין הולכת <strong>סולם</strong> של עלייה לשובך <strong>בא לידנו, והתרנוהו. אמר להם: צאו ואסרו מה שהתרתם.</strong>
 ומסבירים, <strong>אינהו סבור</strong> <small>[הם סברו]:</small> <strong>מדקא</strong> <small>[מכיון]</small> ש<strong>אמר ר' יהודה</strong> כי <strong>בסולם של עליה לא פליגי</strong> <small>[אין חלוקים]</small> בית הלל ובית שמאי, <strong>מכלל</strong> <small>[מכאן]</small> שה<strong>תנא קמא</strong> <small>[הראשון]</small> <strong>סבר פליגי</strong> <small>[שחלוקים</small> הם<small>],</small> וכיון שכך, לשיטת תנא קמא התירו בית הלל אף בסולם של עליה, ופסקו הם לשיטתם כתנא קמא. <strong>ולא היא</strong> ואין הדבר כן, כי <strong>ר' יהודה טעמיה</strong> <small>[</small>את <small>טעמו]</small> של ה<strong>תנא קמא קא</strong> <small>[הוא]</small> <strong>מפרש</strong> ולא בא לחלוק עליו, אלא לפרט ולפרש את דבריו.
 <strong>ממאי</strong> <small>[ממה]</small> מסיק אתה זאת, <strong>מדקתני</strong> <small>[ממה ששנה]</small> התנא הראשון: <strong>מוליכין את הסולם משובך לשובך, ואי סלקא דעתך</strong> <small>[ואם עולה על דעתך]</small> לומר ש<strong>בסולם של עליה פליגי</strong> <small>[נחלקו],</small> אם כן <strong>האי</strong> <small>[</small>לשון <small>זו]</small> <strong>"מוליכין את הסולם משובך לשובך"</strong> איננה מדוייקת, ולשון <strong>"מוליכין את הסולם לשובך" מבעי ליה</strong> <small>[צריך היה לו</small> לומר]. <strong>אלא לאו הכי קאמר</strong> <small>[האם לא כך אמר],</small> כך היתה כוונת דבריו: בסולם <strong>של שובך</strong> — <strong>אין</strong> <small>[כן],</small> אולם <strong>של עליה</strong> — <strong>לא.</strong>
 <strong>ושואלים: ואידך</strong> <small>[והאחרים]</small> בני ר' חייא, מה היה טעמם? ומשיבים: <strong>מי קתני</strong> <small>[האם שנה]</small> שם <strong>"סולם של שובך"? "משובך לשובך" קתני</strong> <small>[שנה]</small> ובא הדבר ללמדנו ש<strong>אפילו לכמה שובכים</strong> מותר.
 <strong>איכא דאמרי</strong> <small>[יש שאומרים]</small> לא כך היה המעשה אלא בשינוי מעט. <strong>אמרו לו: הטוי סולם של עליה בא לידנו והתרנוהו.</strong> כלומר, נשאלנו בענין סולם של עליה שהוצב סמוך לשובך מבעוד יום, האם מותר להסיטו מחלון לחלון אחר באותו שובך עצמו, והתרנוהו. <strong>אמר להם: צאו ואסרו מה שהתרתם.</strong> ומסבירים, <strong>אינהו סבור</strong> <small>[הם סברו]:</small> <strong>מאי דקא אסר תנא קמא</strong> <small>[מה שאסר התנא הראשון],</small> <strong>קא שרי</strong> <small>[התיר]</small> <strong>ר' דוסא,</strong> שהתנא קמא אסר לטלטל סולם של עלייה כלל, ור' דוסא התיר להטותו מחלון לחלון. <strong>ולא היא,</strong> כי <strong>מאי דקא שרי</strong> <small>[מה שמתיר]</small> ה<strong>תנא קמא</strong> <small>[הראשון]</small> לטלטל סולם <strong>קא אסר</strong> <small>[אסר]</small> <strong>ר' דוסא,</strong> שלדעתו אפילו סולם של שובך מותר לטלטלו רק בדרך היטוי ולא בדרך הולכה.
 <big>ב</big> שנינו במשנה: <strong>אבל מטהו</strong> לסולם השובך <strong>מחלון לחלון</strong> באותו שובך עצמו, לדעת הכל. ומבררים: <strong>אלמא</strong> <small>[מכאן</small> יוצא<small>]</small> כי <strong>גבי שמחת יום טוב</strong> דעת <strong>בית שמאי</strong> היא <strong>לחומרא</strong> <small>[להחמיר],</small> <strong>ו</strong>דעת <strong>בית הלל לקולא</strong> <small>[להקל].</small>
 <strong>ורמינהו</strong> <small>[ומשליכים,</small> מראים סתירה<small>]</small> ממה ששנינו לעיל (ביצה דף ב, א): <strong>השוחט חיה</strong> או <strong>עוף ביום טוב, בית שמאי אומרים: יחפור</strong> באדמה <strong>ב</strong>אמצעות <strong>דקר ויכסה</strong> בעפר זה את דם השחיטה, <strong>ובית הלל אומרים: לא ישחוט אלא אם כן היה לו עפר מוכן</strong> לצורך זה <strong>מבעוד יום.</strong> הרי שבית שמאי הם החוששים לכבוד ולשמחת יום טוב ולכך מקילים הם בענין כיסוי הדם, ובית הלל אינם חוששים לכך ולכך מחמירים הם בכיסוי הדם, אף שהדבר עלול למנוע משמחת יום טוב!
 <strong>אמר ר' יוחנן: מוחלפת השיטה,</strong> שיש להחליף את שיטות התנאים והשיטה האמורה בשם בית הלל היא שיטת בית שמאי, ולהיפך. את דברי ר' יוחנן דוחים: <strong>ממאי</strong> <small>[ממה]</small> מוכרח אתה להגיע למסקנה קיצונית זו, הרי אפשר לפרש באופן אחר: <strong>דלמא</strong> <small>[שמא]</small> <strong>עד כאן לא</strong> שמענו כי <strong>קאמרי</strong> <small>[שאמרו]</small> <strong>בית שמאי התם</strong> <small>[שם]</small> להתיר בכיסוי הדם <strong>אלא היכא דאיכא</strong> <small>[במקום שיש]</small> בו כבר <strong>דקר נעוץ</strong> ומוכן לצורך זה, שיש טעם להיתר זה, <strong>אבל היכא דליכא</strong> <small>[במקום שאין]</small> <strong>דקר נעוץ</strong> — <strong>לא</strong> התירו.
 <strong>ואי נמי</strong> <small>[או גם כן]</small> אפשר לומר כך: <strong>עד כאן לא</strong> שמענו כי <strong>קאמרי</strong> <small>[שאמרו]</small> <strong>בית הלל הכא</strong> <small>[כאן]</small> להתיר בשמחת יום טוב <strong>אלא</strong> משום ש<strong>שובכו</strong> שעליו הוא מציב בסופו של דבר את הסולם <strong>מוכיח עליו</strong> שהוא מתכוין לדבר המותר, <strong>אבל התם</strong> <small>[שם]</small> <strong>לא,</strong> ואם כן אין זו סתירה ברורה כל כך.
 <strong>אלא,</strong> חייבים אנו לחזור בנו מנוסחה זו, ולומר שדברי ר' יוחנן נאמרו לענין אחר. <strong>אי קשיא</strong> <small>[</small>ו<small>אם קשה]</small> בענין פירוש שיטת בית שמאי ובית הלל שבשל כך הוצרך ר' יוחנן לומר כי יש להחליף את השיטות — <strong>הא קשיא</strong> <small>[זה קשה],</small> ממשנה אחרת, שאמרו בה: <strong>בית שמאי אומרים: לא יטול</strong> ביום טוב גוזלות יונים <strong>אלא אם כן נענע</strong> אותם גוזלות והכין אותם <strong>מבעוד יום, ובית הלל אומרים:</strong> אכן אין ליטול גוזלות ביום טוב אלא אם עשה הכנה מסויימת לכך מבעוד יום, אבל אין צורך בהכנה כנענוע אלא די במה ש<strong>עומד</strong> מבעוד יום <strong>ואומר: זה וזה אני נוטל.</strong>
 <strong>אלמא</strong> <small>[מכאן]</small> של <strong>גבי שמחת יום טוב</strong> דעת <strong>בית שמאי לחומרא</strong> <small>[להחמיר]</small> <strong>ו</strong>דעת <strong>בית הלל לקולא</strong> <small>[להקל],</small> <strong>ורמינהו</strong> <small>[ומשליכים,</small> מראים סתירה<small>],</small> ממה ששנינו: <strong>השוחט חיה ועוף ביום טוב,</strong> שלדעת בית שמאי יש להקל ולחפור בדקר ולכסות את הדם, משום שמחת יום טוב, ואילו לבית הלל יש להחמיר ואין לשחוט כלל אלא אם כן היה דקר מוכן מבעוד יום! ועל כך <strong>אמר ר' יוחנן: מוחלפת השיטה.</strong>
 ומקשים: <strong>ודלמא</strong> <small>[ושמא]</small> <strong>לא היא</strong> (אינו כן) ואפשר ליישב באופן אחר: <strong>עד כאן לא</strong> שמענו כי <strong>אמרי</strong> <small>[</small>ש<small>אמרו]</small> <strong>בית שמאי</strong> להקל ולהתיר את כיסוי הדם ביום טוב, <strong>אלא היכא דאיכא</strong> <small>[במקום שיש]</small> <strong>דקר נעוץ</strong>
## דף י.
 <strong>אבל היכא דליכא</strong> <small>[במקום שאין]</small> <strong>דקר נעוץ</strong> — <strong>לא</strong> התירו אף הם. <strong>אי נמי</strong> <small>[או גם כן]</small> אפשר לומר כך: <strong>עד כאן לא</strong> שמענו כי <strong>קאמרי</strong> <small>[</small>ש<small>אמרו]</small> <strong>בית הלל הכא</strong> <small>[כאן]</small> <strong>אלא כיון</strong> ש<strong>מוקצה הוא</strong> בלבד, ואין איסורו אלא מדברי סופרים, <strong>בעומד ואומר זה וזה אני נוטל, סגי</strong> <small>[די].</small> <strong>אבל התם</strong> <small>[שם]</small> במקום שיש איסור מן התורה <strong>לא</strong> אמרו.
 <strong>אלא, אי קשיא</strong> <small>[אם קשה היה]</small> בסתירת הדברים — <strong>הא קשיא</strong> <small>[זה קשה],</small> ממשנה אחרת: <strong>בית שמאי אומרים: אין נוטלין את העלי</strong> (מדוך כבד שבו כרגיל כותשים את החיטים לעשות מהן דייסה) לצורך אחר ביום טוב, כגון <strong>לקצב עליו</strong> (לחתוך עליו) את ה<strong>בשר</strong> שיש בידו, <strong>ובית הלל מתירין. אלמא</strong> <small>[מכאן]</small> ש<strong>גבי שמחת יום טוב</strong> שיטת <strong>בית שמאי לחומרא</strong> <small>[להחמיר]</small> <strong>ו</strong>שיטת <strong>בית הלל לקולא</strong> <small>[להקל],</small> <strong>ורמינהו</strong> <small>[</small>ומקשים, <small>משליכים על כך]</small> מ<strong>השוחט חיה ועוף, בית שמאי וכו'!</strong> ועל כך <strong>אמר ר' יוחנן: מוחלפת השיטה.</strong>
 ודוחים: <strong>ממאי</strong> <small>[ממה]</small> מוכיח אתה? <strong>דלמא לא היא</strong> <small>[שמא אינו כן]:</small> <strong>עד כאן לא</strong> שמענו כי <strong>קאמרי</strong> <small>[</small>ש<small>אמרו]</small> <strong>בית שמאי התם</strong> <small>[שם]</small> <strong>אלא היכא דאיכא</strong> <small>[במקום שיש]</small> <strong>דקר נעוץ</strong> ומוכן מבעוד יום, <strong>אבל היכא דליכא</strong> <small>[במקום שאין]</small> <strong>דקר נעוץ</strong> — <strong>לא, אי נמי</strong> <small>[או גם כן]</small> כך: <strong>עד כאן לא</strong> שמענו כי <strong>קאמרי</strong> <small>[</small>ש<small>אמרו]</small> <strong>בית הלל הכא</strong> <small>[כאן]</small> <strong>אלא</strong> בעלי, <strong>דאיכא</strong> <small>[שיש]</small> על כל פנים <strong>תורת כלי עליו</strong> וכיון שכך, אין בו אף איסור מוקצה גמור, <strong>אבל התם</strong> <small>[שם</small> בענין שחיטה<small>]</small> <strong>לא</strong> אמרו כן.
 <strong>אלא, אי קשיא</strong> <small>[אם קשה]</small> — <strong>הא קשיא</strong> <small>[זה קשה]</small> שבמשנה אחרת שנינו: <strong>בית שמאי אומרים: אין נותנין את העור</strong> טרם עיבודו <strong>לפני הדורסן</strong> (אלה שדורסים עליו), שיש בכך חשש עיבוד ביום טוב, <strong>ולא יגביהנו</strong> את העור ממקומו, שהרי הוא לעצמו מוקצה, <strong>אלא אם כן יש עליו כזית בשר</strong> ויטלטלהו אגב הבשר. <strong>ובית הלל מתירין.</strong>
 <strong>אלמא</strong> <small>[מכאן]</small> של <strong>גבי שמחת יום טוב</strong> שיטת <strong>בית שמאי לחומרא</strong> <small>[להחמיר]</small> <strong>ו</strong>שיטת <strong>בית הלל לקולא</strong> <small>[להקל],</small> <strong>ורמינהו</strong> <small>[</small>ומקשים, <small>משליכים על כך]</small> ממה ששנינו: <strong>השוחט חיה ועוף ביום טוב וכו'!</strong> ועל כך <strong>אמר ר' יוחנן: מוחלפת השיטה.</strong>
 ואף כאן דוחים: <strong>ממאי? דלמא לא היא</strong> (אינו כן): <strong>עד כאן לא</strong> שמענו כי <strong>קאמרי</strong> <small>[</small>ש<small>אמרו]</small> <strong>בית שמאי התם</strong> <small>[שם]</small> להתיר <strong>אלא היכא דאיכא</strong> <small>[במקום שיש]</small> כבר <strong>דקר נעוץ</strong> מבעוד יום, <strong>אבל היכא דליכא</strong> <small>[במקום שאין]</small> <strong>דקר נעוץ</strong> — <strong>לא. אי נמי</strong> <small>[או גם כן]</small> <strong>עד כאן לא</strong> שמענו כי <strong>קאמרי</strong> <small>[</small>ש<small>אמרו]</small> <strong>בית הלל הכא</strong> <small>[כאן]</small> <strong>אלא</strong> בעור <strong>דחזי למזגא עלויה</strong> <small>[שראוי לשכב עליו]</small> וכיון שכך אינו מוקצה גמור, ולכך התירו, <strong>אבל התם</strong> <small>[שם]</small> בשחיטה <strong>לא</strong> הקלו.
 <strong>אלא, אי קשיא</strong> <small>[אם קשה]</small> — <strong>הא קשיא</strong> <small>[זה קשה]:</small> ששנינו, <strong>בית שמאי אומרים: אין מסלקין את התריסין</strong> של החנויות <strong>ביום טוב</strong> כדי לפותחן, מחשש בניה וסתירה בחג, <strong>ובית הלל מתירין</strong> לא רק לפתוח את התריסים אלא <strong>אף להחזיר</strong> אותם למקומם, <strong>אלמא</strong> <small>[מכאן]</small> של <strong>גבי שמחת יום טוב</strong> שיטת <strong>בית שמאי לחומרא</strong> <small>[להחמיר]</small> <strong>ו</strong>שיטת <strong>בית הלל לקולא</strong> <small>[להקל],</small> <strong>ורמינהו</strong> <small>[ומשליכים,</small> מראים סתירה<small>]</small> ממה ששנינו: <strong>השוחט חיה ועוף ביום טוב וכו'.</strong>
 <strong>בשלמא</strong> <small>[נניח]</small> כי דברי <strong>בית שמאי</strong> על דברי <strong>בית שמאי לא קשיא</strong> <small>[אינם קשים],</small> ואפשר לתרץ: <strong>התם</strong> <small>[שם]</small> <strong>דאיכא</strong> <small>[שיש]</small> כבר <strong>דקר נעוץ</strong> ומוכן מבעוד יום, אבל <strong>הכא</strong> <small>[כאן]</small> <strong>ליכא</strong> <small>[אין]</small> <strong>דקר נעוץ</strong> ובאופן כזה יש לדעתם להחמיר. <strong>אלא</strong> מדברי <strong>בית הלל</strong> על דברי <strong>בית הלל קשיא</strong> <small>[קשה]!</small>
 ועל כך <strong>אמר ר' יוחנן: מוחלפת השיטה.</strong> ומעירים: <strong>אי נמי</strong> <small>[או גם כן]</small> יכול אתה לומר תירוץ אחר, ולא להזקק לחילוף השיטות: <strong>עד כאן לא</strong> שמענו כי <strong>קאמרי</strong> <small>[</small>ש<small>אמרו]</small> <strong>בית הלל הכא</strong> <small>[כאן]</small> להתיר להחזיר את התריסים, <strong>אלא משום</strong> שלדעתם <strong>אין בנין בכלים ואין סתירה בכלים,</strong> ואם כן אין בכך איסור תורה כלל. <strong>אבל התם</strong> <small>[שם]</small> בשחיטה שאין סיבות מקילות — <strong>לא</strong> התירו, ואין איפוא סתירה המחייבת היפוך השיטות.
 <big>א משנה</big> <strong>בית שמאי אומרים: לא יטול</strong> גוזלים מן השובך ביום טוב <strong>אלא אם כן נענע</strong> את אלה שהוא רוצה לקחת <strong>מבעוד יום,</strong> ובכך הכינם. <strong>ובית הלל אומרים:</strong> אין צורך שינענע, אלא די שהוא <strong>עומד</strong> מבעוד יום <strong>ואומר: "זה וזה</strong> מן הגוזלים <strong>אני נוטל".</strong>
 <big>ב גמרא</big> <strong>אמר רב חנן בר אמי: מחלוקת</strong> בית שמאי ובית הלל היא <strong>בבריכה ראשונה</strong> בזוג הגוזלים הראשון שבקע מן הביצים בחודש הראשון בשנה לזוג יונים, שאותו נוהגים המגדלים כרגיל להשאיר בשובך כדי שיהיו צוות להוריהם ולא השתמשו בהם, ש<strong>בית שמאי סברי</strong> <small>[סבורים]:</small> <strong>גזרינן דלמא אתי לאמלוכי</strong> <small>[גוזרים אנו</small> לאסור <small>שמא יבוא</small> ביום טוב <small>להמלך]</small> בדעתו לחוס עליהם ויחליט להשאיר אותם במקומם, ונמצא שטלטלם שלא לצורך. אבל לאחר שכבר נענעם ולא חס עליהם, שוב אין לחשוש שמא ביום טוב תשתנה דעתו.
 <strong>ובית הלל סברי</strong> <small>[סבורים]:</small> <strong>לא גזרינן</strong> <small>[אין אנו גוזרים]</small> ואין חוששים שיתחרט, ולכך די באמירה בלבד. <strong>אבל בבריכה שניה,</strong> כלומר, בגוזלים שבקעו מן המחזור השני של הביצים, בחודש הבא — <strong>דברי הכל בעומד ואומר "זה וזה אני נוטל" סגיא</strong> <small>[די].</small>
 ושואלים: <strong>ו</strong>לדעת <strong>בית הלל למה ליה למימר</strong> <small>[למה לו לומר]</small> <strong>"זה וזה אני נוטל"? לימא</strong> <small>[שיאמר]:</small> <strong>"מכאן,</strong> משובך זה, <strong>אני נוטל למחר",</strong> ולשם מה עליו לפרט איזה גוזלים בדיוק יטול מתוך השובך?
 <strong>וכי תימא</strong> <small>[ואם תאמר]</small> כי <strong>בית הלל לית להו</strong> <small>[אין להם,</small> אינם מקבלים<small>]</small> את מושג ה<strong>ברירה,</strong> כלומר, אין הם מקבלים את ההנחה שלאחר מעשה נתברר למפרע מה היתה דעתו של אדם מתחילה, ולכך, אותם גוזלים שנוטל למחרת, אין אומרים שעליהם היתה דעתו מערב יום טוב, <strong>והתנן</strong> <small>[והרי שנינו</small> במשנה<small>]:</small> היה <strong>המת</strong> מונח <strong>בבית, ולו</strong> (לבית) <strong>פתחים הרבה,</strong> בין סגורים בין פתוחים — לא רק חלל הבית נטמא (כאהל המת), אלא כל הפתחים <strong>כולן טמאים</strong> ומטמאים אף את הכלים השוהים בחללם, שהרי עשוי שיוציאו את המת מכל אחד מאותם הפתחים, וכל אחד מהם הוא בכלל הסבירות שיטמא.
 <strong>נפתח אחד מהן</strong> מן הפתחים לאחר שמת, מאחר שודאי יוציאו את המת מפתח זה, הרי רק <strong>הוא</strong> (אותו פתח) — <strong>טמא, וכולן,</strong> שאר הפתחים — <strong>טהורין.</strong> וכן אם <strong>חשב</strong> לכתחילה <strong>להוציאו</strong> את המת <strong>באחד מהן, או</strong> להוציאו <strong>בחלון שיש בו ארבעה על ארבעה</strong> טפחים (שיש בו מקום כדי להוציא דרכו את המת) הרי מחשבה זו <strong>מצלת על כל הפתחים כולן</strong> לבל יטמאו, לפי שהדבר ברור שלא יוצא המת דרכם.
 ולענין זה, <strong>בית שמאי אומרים: והוא שחשב להוציאו</strong> משם <strong>עד שלא ימות המת,</strong> שעדיין לא חלה טומאה על שאר הפתחים, <strong>ובית הלל אומרים: אף משימות המת.</strong> שמשעה שנתברר הדבר באיזה פתח מוציאים אותו הרי נתברר שאותו פתח הוא העשוי להוציאו. ואם כן רואים שלדעת בית הלל יש ברירה!
 את ההוכחה הזו דוחים: <strong>הא אתמר עלה</strong> <small>[הרי</small> כבר <small>נאמר עליה]</small> על משנה זו, בפירושה על ידי האמוראים, <strong>אמר רבה:</strong> דברי בית הלל הם רק כדי <strong>לטהר את הפתחים מכאן ולהבא,</strong> מאותה שעה בה החליט על הדבר, שאותם כלים שיבואו בחללו מכאן ולהבא — לא יטמאו, אבל הכלים ששהו בחללו קודם לכן — טמאים, ואם כן אין כאן כלל ענין של ברירה למפרע. <strong>וכן אמר ר' אושעיא: לטהר את הפתחים מכאן ולהבא.</strong> ודיוקו: <strong>מכאן ולהבא — אין</strong> <small>[כן],</small> <strong>למפרע</strong> — <strong>לא.</strong>
 <strong>רבא אמר:</strong> את הסתירה שהעלינו בשיטות בית הלל יש לישב בצורה אחרת. ו<strong>לעולם</strong> במשנה העוסקת בטומאת פתחי בית המת, הכוונה שבית הלל מטהרים את כל הפתחים <strong>למפרע, והכא</strong> <small>[וכאן]</small> בענין הגוזלים טעם אחר הוא: <strong>היינו טעמא</strong> <small>[זה הטעם]:</small> <strong>דלמא</strong> <small>[שמא]</small> <strong>מטלטל ושביק</strong> <small>[ומניח],</small> <strong>מטלטל ושביק</strong> <small>[ומניח],</small> עד שימצא את זוג הגוזלים שהוא רוצה בהם, ונמצא <strong>קא מטלטל מידי דלא חזי ליה</strong> <small>[שמטלטל דבר שאינו ראוי לו]</small> והוא מוקצה.
 ומקשים: אם לכך יש לחשוש <strong>והא אמרת</strong> <small>[והרי</small> כבר <small>אמרת]</small> כי מדובר <strong>בעומד ואומר "זה וזה אני נוטל" סגיא</strong> <small>[די</small> לו<small>]</small> והרי יתכן שימצא שטעה ובחר בגוזלים שאינם ראויים ויתחרט! ומשיבים: <strong>הני מילי</strong> <small>[דברים אלה]</small> נאמרו כשהוא עושה את הבחירה <strong>מערב יום טוב,</strong> שכיון שיודע שאינו יכול לשנות על פי דין מהחלטתו ביום טוב עצמו, אף אם לא ימצאו אלה שבחר חן בעיניו, ולכך הריהו קובע דעתו בוודאות מה יטול, ואינו בא ליטול אחרים,
## דף י:
 <strong>אבל ביום טוב אסור, דזימנין דמשתכחי</strong> <small>[שפעמים שנמצאים]</small> אלה שהיו בעיניו <strong>שמנים</strong> — <strong>כחושים</strong> (רזים), <strong>ו</strong>ה<strong>כחושים</strong> נמצאים <strong>שמנים, וקמטלטל מידי דלא חזי ליה</strong> <small>[ו</small>נמצא <small>שהוא מטלטל דבר שאינו ראוי לו]</small> לשימושו, ועובר על טלטול מוקצה. ועוד: <strong>אי נמי</strong> <small>[או גם כן]</small> <strong>זמנין דמשתכחי כלהו</strong> <small>[פעמים שנמצאים כולם]</small> <strong>כחושים ושביק להו</strong> <small>[ומניח אותם]</small> כולם, <strong>ואתי לאמנועי</strong> <small>[ויבוא להמנע]</small> <strong>משמחת יום טוב,</strong> אבל כשאומר מבעוד יום: "זה וזה אני נוטל", הרי הוא לוקח אותם, ונמצא שמח בשמחת יום טוב.
 <big>א משנה</big> אדם שמבעוד יום, בערב יום טוב <strong>זמן</strong> לעצמו ליטול ביום טוב גוזלים <strong>שחורים, ומצא</strong> למחר ביום טוב באותו שובך לא את אלה שזימן כי אם <strong>לבנים,</strong> או שזימן <strong>לבנים ומצא שחורים,</strong> או שזימן <strong>שנים ומצא שלשה</strong> — הרי אלה <strong>אסורים.</strong> שנראה כי הגוזלים הנמצאים עתה במקום הם גוזלים שלא היו שם קודם, ולא הם אלה שזימן מראש. אולם אם הוא זימן <strong>שלשה ומצא</strong> רק <strong>שנים</strong> — <strong>מותרים,</strong> שאנו תולים את הדבר בבריחת אחד הגוזלים.
 זימן אותם <strong>בתוך הקן</strong> ולא מצאם, <strong>ומצא</strong> גוזלים <strong>לפני הקן</strong> — הרי אלו <strong>אסורין</strong> שאנו חוששים שאחרים הם אלה, ולא אלה שזימן והניח בפנים, <strong>ואם אין שם</strong> בסביבה הקרובה <strong>אלא הם</strong> — <strong>הרי אלו מותרים,</strong> שסביר להניח שהם אכן אלה שזימן והניח בתוך הקן, אלא שודאי יצאו.
 <big>ב גמרא</big> <strong>פשיטא</strong> <small>[פשוט,</small> מובן<small>]</small> שאם זימן שחורים ומצא לבנים ודאי שאין אלו אותם שזימן! <strong>אמר רבה: הכא במאי עסקינן</strong> <small>[כאן במה אנו עוסקים],</small> במקרה, <strong>כגון שזמן</strong> גם <strong>שחורים ו</strong>גם <strong>לבנים, והשכים ומצא שחורים במקום</strong> שהיו קודם ה<strong>לבנים, ולבנים במקום שחורים. מהו דתימא</strong> <small>[שתאמר]:</small> <strong>הני אינהו נינהו</strong> <small>[הללו אלה הם]</small> הגוזלים <strong>ואתהפוכי אתהפוך</strong> <small>[ונהפכו</small> במקומותיהם<small>],</small> לכך <strong>קמשמע לן</strong> <small>[השמיע לנו]</small> שאין אנו אומרים כן, אלא אומרים: <strong>הנך אזדו לעלמא</strong> <small>[אלו</small> שזימן <small>הלכו לעולם,</small> לחוץ<small>],</small> <strong>והני — אחריני נינהו</strong> <small>[ואלו</small> שמצא — <small>אחרים הם]</small> שהגיעו ממקום אחר.
 ומציעים: <strong>לימא מסייע ליה</strong> <small>[</small>האם <small>לומר כי מסייע לו</small> הדבר<small>]</small> <strong>ל</strong>דעת <strong>ר' חנינא.</strong> ש<strong>אמר ר' חנינא</strong> (במסכת בבא בתרא דף כג, א) שאם יש בשיקול הדעת להכריע בין רוב וקרוב, שמצד אחד יש שיקול להטות כפי הרוב, והשיקול הנגדי הוא להטות כדברים הקרובים, כמו כאן, שמצד אחד רוב הגוזלים אסורים — שהרי לא זימן אותם, ומצד שני הגוזלים הקרובים — הם אלה שזימן, האם לומר שמכאן זו הוכחה לשיטתו ש<strong>רוב וקרוב — הלך</strong> <small>[לך]</small> <strong>אחר הרוב!</strong>
 ודוחים: <strong>כדאמר</strong> <small>[כפי שאמר]</small> <strong>אביי</strong> לענין אחר שמדובר כאן שהגוזלים נמצאים <strong>בדף</strong> שהיא חתיכת עץ הבולטת מן השובך, ובאות לשם תדיר יונים אחרות. <strong>הכא נמי</strong> <small>[כאן גם כן]</small> מדובר <strong>בדף,</strong> כיון שמצויות שם יונים אחרות הרי אין לנו שיקולי רוב וקרוב, אלא שניהם נחשבים כקרובים וכרוב, וכולן אסורות.
 <big>ג</big> שנינו במשנה כי אם זימן <strong>שנים ומצא שלשה</strong> — <strong>אסורין.</strong> ומסבירים: <strong>מה נפשך</strong> <small>[מה רצונך],</small> כלומר, בכל אופן שתדון בכך הריהם אסורים; כי <strong>אי אחריני נינהו</strong> <small>[אם</small> אלה <small>אחרים הם]</small> <strong>הא אחריני נינהו</strong> <small>[הרי אחרים הם]</small> ולא זומנו, <strong>ואי לא אחריני נינהו</strong> <small>[ואם לא אחרים הם]</small> והשנים שזימן נמצאים במקומם, מכל מקום <strong>הא איכא חד דמערב בהו</strong> <small>[הרי יש אחד שמעורב בהם]</small> שבודאי לא זומן מראש, ואסורים האחרים מפני תערובת האיסור.
 <strong>ד</strong>שנינו במשנה שאם זימן <strong>שלשה ומצא שנים מותרין.</strong> ושואלים: <strong>מאי טעמא</strong> <small>[מה טעם</small> הדבר<small>]?</small> ומסבירים: <strong>הני אינהו נינהו</strong> <small>[הללו אלה הם]</small> <strong>וחד מנייהו אזל לעלמא</strong> <small>[ואחד מהם הלך לעולם,</small> לחוץ<small>]</small> ושני האחרים נשארו במקומם.
 ומציעים: <strong>לימא מתניתין</strong> <small>[</small>האם <small>לומר</small> כי <small>משנתנו</small> זו<small>]</small> כשיטת <strong>רבי היא ולא רבנן</strong> <small>[חכמים]?</small> <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>הניח</strong> אדם <strong>מנה</strong> (מאה דינרים) של מעשר במקום שמור, <strong>ומצא</strong> במקומו <strong>מאתים,</strong> אומרים כי <strong>חולין ומעשר שני מעורבין זה בזה</strong> שהמעשר שהניח ודאי נשאר מונח במקומו, ובא מישהו והניח שם מנה נוסף של חולין. ולכך, נוטל את היפה שביניהם ואומר: אם זהו המנה של המעשר — הרי טוב הדבר, ואם זהו המנה של החולין, הרי המנה האחר שהוא של המעשר יהא מחולל עליו ויהא זה קדוש בקדושת מעשר תמורתו, אלו <strong>דברי רבי. וחכמים אומרים: הכל חולין</strong> שכיון שלא נשאר הדבר כפי שהיה, אולי נטל מישהו את המנה, ואותו אדם או אחר הניח במקומו מאתים אחרים, שהם חולין.
 ולהיפך, <strong>הניח מאתים ומצא מנה,</strong> הרי להלכה <strong>מנה מונח,</strong> כלומר, אחד מן המנים הללו נחשב מונח במקומו, והוא מנה המעשר, <strong>ומנה מוטל,</strong> כלומר, ומנה אחד, שהוא מנה החולין, הלך ממקומו, אלו <strong>דברי רבי. וחכמים אומרים: הכל חולין,</strong> שאין אנו אומרים שהלוקח נטל רק מנה אחד בלבד, אלא ודאי לקח את שני המנים, והמנה שנמצא — אחר הביאו לשם, ואין לו קשר עם מה שהיה קודם. ואם כן ההלכה בגוזלים היא כשיטת רבי בענין המעשר!
 ודוחים: <strong>אפילו תימא</strong> <small>[תאמר]</small> שהוא כשיטת <strong>רבנן</strong> <small>[חכמים],</small> <strong>הא אתמר עלה</strong> <small>[הרי</small> כבר <small>נאמר עליה]</small> על משנתנו שגם <strong>ר' יוחנן ור' אלעזר דאמרי תרוייהו</strong> <small>[שאמרו שניהם]:</small> <strong>שאני</strong> <small>[שונים]</small> ה<strong>גוזלות הואיל ועשויין לדדות</strong> (לקפץ ממקומם), וכיון שהם מקפצים ייתכן שאחד מהם יברח, מה שאין כן בכיס של כסף שאיננו הולך מעצמו, אלא ודאי אדם היה שם ונטלו.
 ושואלים: <strong>ולמה לי לשנויי עלה</strong> <small>[ומדוע היה צריך</small> בעצם <small>לתרץ עליה,</small> אותה<small>]</small> כי <strong>שאני</strong> <small>[שונים]</small> <strong>גוזלות הואיל ועשויין לדדות? והא אתמר עלה דההיא</strong> <small>[והרי</small> כבר <small>נאמר עליה</small> על המשנה ההיא<small>]</small> לגבי כיס הכסף, שנחלקו בה <strong>ר' יוחנן ור' אלעזר, חד</strong> <small>[אחד</small> מהם<small>]</small> <strong>אמר: בשני כיסין מחלוקת;</strong> דווקא כשהיה כל מנה מונח בכיס (שק, ארנק) לעצמו, שעל זה בלבד נסובה המחלוקת, <strong>אבל</strong> אם היה <strong>בכיס אחד</strong> — <strong>דברי הכל</strong> כסף זה <strong>חולין</strong> הוא, שלא מסתבר שרק חצי מן הכסף ניטל וחציו נשאר. <strong>וחד</strong> <small>[ואחד,</small> האחר<small>]</small> <strong>אמר: בכיס אחד</strong> דווקא <strong>מחלוקת, אבל בשני כיסין</strong> — <strong>דברי הכל מנה מונח</strong> והוא מנה המעשר <strong>ומנה מוטל.</strong>
 ומסבירים את הדברים: <strong>בשלמא למאן</strong> <small>[נניח ל</small>שיטת <small>מי]</small> ש<strong>אמר</strong> כי <strong>בשני כיסין מחלוקת — היינו דאיצטריך לשנויי הכא</strong> <small>[זהו</small> הטעם <small>שהיה צריך לתרץ כאן]</small> <strong>שאני</strong> <small>[שונים]</small> <strong>גוזלות הואיל ועשויין לדדות. אלא למאן</strong> <small>[ל</small>שיטת <small>מי]</small> ש<strong>אמר</strong> כי <strong>בכיס אחד מחלוקת, אבל בשני כיסין דברי הכל מנה מונח ומנה מוטל, השתא</strong> <small>[עכשיו]</small> <strong>למה לי לשנויי עלה</strong> <small>[לתרץ על כך]</small> תירוץ זה לחלק בין הדברים? <strong>הא אמרת</strong> <small>[הרי</small> כבר <small>אמרת]</small> ש<strong>בשני כיסין לא פליגי</strong> <small>[נחלקו]</small> מעיקרו של דבר, וכל שכן בגוזלים!
 <strong>אמר רב אשי: הכא</strong> <small>[כאן]</small> מדובר <strong>בגוזלות מקושרים וכיסין</strong> של כסף <strong>מקושרים</strong> יחד <strong>עסקינן</strong> <small>[עוסקים אנו],</small> וטעם ההבדל ביניהם הוא: <strong>גוזלות</strong> — <strong>מנתחי אהדדי</strong> <small>[מתירים</small> את עצמם <small>זה מזה]</small> ויתכן אם כן שרק אחד מהם אכן הלך, אולם <strong>כיסין</strong> — <strong>לא מנתחי אהדדי</strong> <small>[אינם מתירים</small> עצמם <small>זה מזה]</small> וברור שבא אדם ונטלם ומתוך שהם קשורים, ודאי נטל את שניהם.
 ושואלים: אם כך היו הדברים, וברור שמישהו בא ונטל, והכיסים היו קשורים זה בזה, מה אם כן טעמו של רבי? ומסבירים: <strong>ורבי אמר</strong> <small>[היה יכול לומר]</small> <strong>לך: כיסין נמי, זמנין</strong>
## דף יא.
 <strong>שמתעכל</strong> וניתר <strong>קטרייהו</strong> <small>[הקשר שלהם]</small> ויתכן שאדם נטל רק כיס אחד, ולא לקח את הכיס השני.
 <big>א</big> שנינו במשנה שאם זימנן <strong>בתוך הקן ומצא לפני הקן</strong> — <strong>אסורין.</strong> ומעירים: <strong>לימא מסייע ליה</strong> <small>[</small>האם <small>לומר שמסייע לו]</small> דבר זה לכלל <strong>לר' חנינא</strong> ש<strong>אמר ר' חנינא: רוב וקרוב</strong> — <strong>הלך</strong> <small>[לך]</small> <strong>אחר הרוב!</strong> וכאן, מכיון שרוב היונים הם אלה הבאות מן העולם ולא מאלה שזימן, יש ללכת אחר הרוב ולאוסרם.
 <strong>אמר אביי</strong> לדחות: כאן מדובר <strong>בדף,</strong> לוח עץ בולט המונח לפני כל הקינים, ושם נמצאות כל היונים, ולכן אין כאן ענין לרוב וקרוב. <strong>רבא אמר:</strong> כאן <strong>בשני קנין זו למעלה מזו עסקינן</strong> <small>[עוסקים אנו].</small> כלומר, לא בקינים סתם, אלא דווקא באלה הנמצאות סמוכות זה לזה, <strong>ולא מבעיא</strong> <small>[נצרכה]</small> לומר אם <strong>זמן</strong> את הגוזלים שבקן <strong>התחתונה ולא זמן</strong> את היונים ש<strong>בעליונה ומצא</strong> גוזלים <strong>בתחתונה ולא מצא בעליונה, דאסירן</strong> <small>[ש</small>כולן <small>אסורין],</small> <strong>דאמרינן</strong> <small>[שאנו אומרים]:</small> <strong>הנך</strong> <small>[אלה]</small> שהיו בקן התחתון <strong>אזלו לעלמא</strong> <small>[הלכו לעולם,</small> לחוץ<small>]</small> <strong>והנך אשתרבובי אשתרבוב ונחות</strong> <small>[ואלה</small> שנמצאים שם <small>השתרבבו וירדו]</small> למטה,
 <strong>אלא אפילו זמן בעליונה ולא זמן בתחתונה, ובא ומצא</strong> גוזלים <strong>בעליונה ולא מצא בתחתונה — הנך נמי אסירי</strong> <small>[אלה</small> שבעליונה <small>גם כן אסורים],</small> <strong>דאמרינן</strong> <small>[שאנו אומרים]:</small> <strong>הנך אזלו לעלמא</strong> <small>[אלה</small> שזימן מתחילה <small>הלכו לעולם]</small> <strong>והנך סרוכי סריך וסליקו</strong> <small>[ואלה</small> שבתחתונה <small>נאחזו וטיפסו ועלו]</small> למעלה, לכן יש לחשוש לכולם.
 <strong>ב</strong>שנינו במשנה ש<strong>אם אין שם אלא הן</strong> — <strong>הרי אלו מותרין.</strong> ושואלים: <strong>היכי דמי</strong> <small>[כיצד בדיוק היה הדבר]?</small> <strong>אילימא</strong> <small>[אם נאמר]</small> <strong>במפורחין</strong> (בגוזלים היכולים כבר לפרוח), הלא <strong>איכא למימר</strong> <small>[יש מקום לומר]:</small> <strong>הנך אזלו לעלמא, והני אחריני נינהו</strong> <small>[אלה</small> שזימן <small>הלכו לעולם,</small> לחוץ, <small>ואלה</small> שנמצאים עכשיו <small>אחרים הם].</small>
 <strong>אלא</strong> על כרחך מדובר כאן בגוזלים שהם רק <strong>מדדין</strong> (מקפצים) ממקום למקום. ומעתה לפי הכלל שבידינו <strong>אי דאיכא</strong> <small>[אם</small> מדובר <small>שיש]</small> <strong>קן</strong> יונים אחר <strong>בתוך חמשים אמה</strong> — ודאי <strong>אדדויי אדדו</strong> <small>[קיפצו</small> והלכו<small>]</small> מאותו קן, <strong>ואי דליכא</strong> <small>[ואם אין]</small> <strong>קן בתוך חמשים אמה — פשיטא</strong> <small>[פשוט</small> ומובן מאליו<small>]</small> שהם <strong>מותרין,</strong> כי מהיכן באו? ש<strong>אמר מר עוקבא בר חמא: כל המדדה</strong> — <strong>אין מדדה יותר מחמשים אמה.</strong>
 ומשיבים: <strong>לעולם דאיכא</strong> <small>[שיש]</small> <strong>קן</strong> אחר <strong>בתוך חמשים אמה, וכגון דקיימא</strong> <small>[שעומד]</small> הקן הנוסף <strong>בקרן זוית</strong> ולא בקו ישר עם הקן הראשון. <strong>מהו דתימא</strong> <small>[שתאמר]:</small> <strong>אדדויי אדדו</strong> <small>[קיפצו</small> והלכו<small>]</small> הגוזלים מקן אל קן, לכך <strong>קא משמע לן</strong> <small>[השמיע לנו]</small> כי <strong>כל היכא</strong> <small>[מקום]</small> ש<strong>מדדה</strong> הגוזל <strong>והדר חזי לקניה</strong> <small>[וחוזר ורואה את קינו]</small> — עדיין הוא <strong>מדדה ואי</strong> <small>[ואם]</small> <strong>לא,</strong> שכשמתרחק שוב אינו יכול לראות עוד את קינו — <strong>לא מדדה</strong> הרחק מזה.
 <big>ג משנה</big> <strong>בית שמאי אומרים: אין נוטלים את העלי</strong> (מדוך כבד שבו כרגיל כותשים את החיטים לעשות מהן דייסה) לצורך אחר ביום טוב כגון <strong>לקצב עליו</strong> (לחתוך עליו) את <strong>הבשר</strong> שיש בידו, <strong>ובית הלל מתירין.</strong> וכן, <strong>בית שמאי אומרים: אין נותנין את העור</strong> שהפשיטו מבהמה ששחטו היום <strong>לפני הדורסן</strong> לפני אלה הדורסים עליו בהליכתם, שהרי על ידי כך הם כמעבדים אותו. וכן <strong>לא יגביהנו</strong> את העור מתחילה ביום טוב, שהרי אינו ראוי ליום טוב ומשום כך הריהו מוקצה, <strong>אלא אם כן יש עמו כזית בשר,</strong> שאגב טלטול הבשר יכול לטלטל גם את העור, <strong>ובית הלל מתירין</strong> בשני המקרים.
 <big>ד גמרא</big> <strong>תנא</strong> <small>[שנה]</small> החכם בתוספתא: <strong>ושוין</strong> בית שמאי ובית הלל <strong>שאם</strong> כבר <strong>קצב עליו,</strong> על העלי, את ה<strong>בשר</strong> שהיה צריך ליום טוב — <strong>שאסור לטלטלו</strong> עוד ביום טוב, שהרי כלי זה מוקצה למלאכת איסור, ולא הותר לו לטלטלו לפי שעה אלא לצרכו.
 <strong>אמר אביי: מחלוקת</strong> זו היא דווקא <strong>בעלי, אבל בתברא גרמי</strong> <small>[ב</small>סדן עץ העשוי <small>לשבור</small> עליו <small>עצמות]</small> — <strong>דברי הכל מותר.</strong> ותוהים: <strong>פשיטא</strong> <small>[פשוט,</small> מובן מאליו<small>]</small> הלא <strong>עלי תנן</strong> <small>[שנינו</small> במשנה<small>]</small> ומדוע נבוא לאסור דבר שלא נזכר בה?
 ומשיבים: <strong>מהו דתימא</strong> <small>[שתאמר]</small> כי <strong>הוא הדין</strong> ש<strong>אפילו תברא גרמי נמי</strong> <small>[</small>בסדן העשוי <small>לשבור</small> עליו <small>עצמות גם כן]</small> נחלקו, <strong>והאי דקתני</strong> <small>[וזה ששנינו</small> במשנה<small>]</small> <strong>עלי</strong> דווקא, הרי הוא כדי <strong>להודיעך כחן של בית הלל,</strong> ש<strong>אפילו דבר שמלאכתו לאיסור נמי שרו</strong> <small>[גם כן התירו]</small> לטלטלו, על כן — <strong>קא משמע לן</strong> <small>[משמיע לנו]</small> שב"תברא גרמי" לא נחלקו כלל בית שמאי ובית הלל.
 <strong>איכא דאמרי</strong> <small>[יש שאומרים]</small> בנוסח אחר; <strong>אמר אביי: לא נצרכה אלא אפילו תברא גרמי חדתי</strong> <small>[</small>בסדן העשוי <small>לשבור עצמות</small> שהוא <small>חדש],</small> <strong>מהו דתימא</strong> <small>[שתאמר]:</small> <strong>ממלך</strong> <small>[</small>שמא <small>ימלך</small> בדעתו<small>]</small> <strong>ולא תבר עלה</strong> <small>[ישבור עליו</small> עצמות<small>]</small> ויקצנו לצורך אחר, ואם כן אסור אף לטלטלו — על כן <strong>קא משמע לן</strong> <small>[השמיע לנו]</small> שאין חוששים לזה.
 ושואלים: האמנם כן הוא, <strong>ובית שמאי לא חיישי לאמלוכי</strong> <small>[אינם חוששים</small> לאפשרות <small>שימלך</small> אדם בדעתו<small>]?</small> <strong>והתניא</strong> <small>[והרי שנינו</small> בתוספתא<small>],</small> <strong>בית שמאי אומרים: אין מוליכין</strong> ביום טוב <strong>טבח וסכין</strong> בידו <strong>אצל בהמה</strong> הרחוקה ממקומו כדי לשוחטה, <strong>ולא בהמה אצל טבח וסכין</strong> — שמא ימלך בדעתו ונמצא שהיה מטלטל שלא לצורך. <strong>ובית הלל אומרים: מוליכין זה אצל זה.</strong>
 וכן, <strong>בית שמאי אומרים</strong> לשיטתם כי <strong>אין מוליכין תבלין ומדוך</strong> (העלי שכותשים בו) <strong>אצל</strong> ה<strong>מדוכה, ולא מדוכה אצל תבלין ומדוך,</strong> כי חוששים שבסופו של דבר יתחרט ונמצא מטלטל בחג שלא לצורך. <strong>ובית הלל אומרים: מוליכין זה אצל זה</strong> ואין חוששים לחרטה. הרי שבית שמאי חוששים שמא ימלך אדם בדעתו, ואוסרים עליו לטלטל דברים מחשש זה!
 ודוחים: <strong>הכי השתא</strong> <small>[כיצד אתה משוה]?!</small> <strong>בשלמא</strong> <small>[נניח]</small> לגבי <strong>בהמה אתי לאמלוכי</strong> <small>[יבוא,</small> עשוי <small>להמלך]</small> וטעמו, ש<strong>אמר: נשבק האי</strong> <small>[נניח,</small> נעזוב את <small>זאת]</small> ה<strong>בהמה</strong> שהיא <strong>כחושה ומייתינא</strong> <small>[ונביא]</small> <strong>בהמה אחריתי</strong> <small>[אחרת]</small> ה<strong>שמינה מינה</strong> <small>[ממנה].</small> וב<strong>קדרה נמי אתי לאמלוכי</strong> <small>[גם כן</small> <small>יבוא,</small> עשוי <small>להמלך</small> בדעתו<small>],</small> ש<strong>אמר: נשבק האי</strong> <small>[נניח,</small> נעזוב את <small>זאת]</small> ה<strong>קדרה,</strong> התבשיל, <strong>דבעיא</strong> <small>[ש</small>היא <small>צריכה]</small> <strong>תבלין</strong> ורבה בה הטירחה, <strong>ומייתינא אחריתי</strong> <small>[ואביא אחרת]</small> <strong>דלא בעיא</strong> <small>[שאינה צריכה]</small> <strong>תבלין</strong> ואפשר לבשלה כמות שהיא. אולם <strong>הכא</strong> <small>[כאן]</small> בתברא גרמי <strong>מאי איכא למימר</strong> <small>[מה יש</small> מקום <small>לומר]?</small> <strong>ממלך ולא תבר</strong> <small>[שימלך בדעתו ולא ישבור</small> את העצמות<small>]?</small> הרי <strong>כיון</strong> ש<strong>שחטה</strong> את הבהמה <strong>— לתבירא קיימא</strong> <small>[לשבירת</small> עצמותיה היא <small>עומדת],</small> שהרי אי אפשר לאכלה ללא שבירת עצמותיה.
 <big>ה</big> שנינו במשנה ש<strong>בית שמאי אומרים: אין נותנין את העור</strong> לפני הדורסן. <strong>תנא</strong> <small>[שנה</small> החכם<small>]</small> בתוספתא: <strong>ושוין</strong> בית שמאי ובית הלל <strong>שמולחין עליו</strong> על עור זה <strong>בשר לצלי,</strong> ואין אומרים שבתוך כך נופל עליו מעט מלח ונמצא כמעבדו במליחה. <strong>אמר אביי: לא שנו אלא</strong> במליחה <strong>לצלי</strong> שאין מולחים אותו הרבה, <strong>אבל</strong> כשמולח <strong>לקדרה,</strong> כלומר, לצורך בישול הבשר בקדרה — <strong>לא</strong> אמרו, שבשר העומד לבישול צריך למולחו היטב מכל צד, והרבה מלח נשפך על העור.
 ושואלים: <strong>פשיטא</strong> <small>[פשוט,</small> מובן מאליו<small>]</small> הלא במפורש <strong>"לצלי" תנן</strong> <small>[שנינו</small> בתוספתא<small>]</small> ולא לבישול?! ומשיבים: <strong>הא קא משמע לן</strong> <small>[</small>דבר <small>זה השמיע לנו]</small> ש<strong>אפילו</strong> ההיתר למלוח עליו <strong>לצלי</strong> הוא דווקא כשמולח כדרך מליחה לצלי, אולם אם מולחו <strong>כעין קדרה</strong> שהוא יותר מן ההכרחי לפי הדין למליחת בשר — <strong>אסור.</strong>
 <strong>תנו רבנן</strong> <small>[שנו חכמים]:</small> <strong>אין מולחין</strong> ביום טוב <strong>את החלבים</strong> של הבהמה שנשחטה אפילו ביום טוב כדי שלא יסריחו <strong>ואין מהפכין בהן</strong> משום שאינם ראויים לשימוש ביום טוב, והרי הם מוקצה. <strong>משום</strong> <small>[משמו]</small> של <strong>ר' יהושע אמרו: שוטחן</strong> את החלבים <strong>ברוח על גבי יתדות</strong> שלא יסריחו.
 <strong>אמר רב מתנה: הלכה כר' יהושע. איכא דאמרי</strong> <small>[יש שאומרים]</small> שכך היתה הגירסה, <strong>אמר רב מתנה: אין הלכה כר' יהושע.</strong> על גירסה זו שואלים: <strong>בשלמא</strong> <small>[נניח]</small> <strong>למאן</strong> <small>[ל</small>דעת <small>מי]</small> ש<strong>אמר</strong> ש<strong>הלכה כר' יהושע — אצטריך</strong> <small>[הוצרך]</small> הדבר להשמיענו, כי <strong>סלקא דעתך אמינא</strong> <small>[יעלה על דעתך לומר]</small> כיון שבמחלוקת זו חולקים <strong>יחיד ורבים</strong> וכרגיל <strong>הלכה כרבים,</strong> על כן <strong>קא משמע לן</strong> <small>[השמיע לנו]</small> רב מתנה שבענין זה <strong>הלכה כיחיד.</strong>
 <strong>אלא למאן</strong> <small>[ל</small>דעת <small>מי]</small> ש<strong>אמר</strong> ש<strong>אין הלכה</strong> כר' יהושע <strong>פשיטא</strong> <small>[פשוט,</small> מובן מאליו<small>],</small> הרי <strong>יחיד ורבים הלכה כרבים!</strong> ומסבירים, <strong>מהו דתימא</strong> <small>[שתאמר]</small> כי <strong>מסתבר טעמיה</strong> <small>[טעמו]</small> של <strong>ר' יהושע דאי לא שרית ליה</strong> <small>[שאם לא תתיר לו]</small> לאוורר את החלבים <strong>ממנע ולא שחיט</strong> <small>[</small><small>ימנע ולא ישחוט],</small> על כן <strong>קא משמע לן</strong> <small>[השמיע לנו]</small> שאין אנו חוששים לכך.
 ושואלים: <strong>ומאי שנא</strong> <small>[ובמה שונה]</small> הדבר <strong>מ</strong>נתינת ה<strong>עור לפני הדורסן</strong> שנעשה מאותם הטעמים, ומותר לדעת בית הלל שהלכה כמותם?
## דף יא:
 ומשיבים: <strong>התם</strong> <small>[שם]</small> בשטיחת העור <strong>לא מוכחא מלתא</strong> <small>[אין הדבר מוכח]</small> כל כך ששטיחתו לצורך עיבודו נעשתה, <strong>משום דחזי</strong> <small>[שראוי]</small> העור כמות שהוא <strong>למזגא עליה</strong> <small>[לשכב עליו]</small> ולכן אפשר לומר שמניחו לצורך זה. אולם <strong>הכא אתי למימר</strong> <small>[כאן</small> בענין החלבים <small>יבוא</small> אדם <small>לומר]:</small> <strong>מאי טעמא שרו לי רבנן</strong> <small>[מה טעם התירו לי חכמים]</small> <strong>— כי היכי דלא לסרח</strong> <small>[כדי שלא יסריח],</small> אם כן <strong>מה לי</strong> ההבדל אם <strong>למשטחינהו</strong> <small>[לשטוח אותם],</small> <strong>מה לי</strong> אם <strong>לממלחינהו</strong> <small>[למלוח אותם],</small> ויבוא כתוצאה ממחשבה זו למלחם, ומליחה זו אסורה משום מלאכה.
 <strong>אמר רב יהודה אמר שמואל: מולח אדם</strong> ביום טוב <strong>כמה חתיכות בשר בבת אחת, אף על פי שאינו צריך אלא לחתיכה אחת</strong> בלבד, שהרי פעולת המליחה אחת היא לכולן. <strong>רב אדא בר אהבה</strong> היה <strong>מערים ומלח</strong> <small>[והיה מולח]</small> <strong>גרמא גרמא</strong> <small>[עצם עצם].</small> שהיה מולח עצם אחת, ואחר כך היה אומר: לא בזו אני רוצה אלא באחרת, ועל ידי כך היה מולח את כל הבשר שבידו.
 <big>א משנה</big> <strong>בית שמאי אומרים: אין מסלקין</strong> (מסירים) <strong>את התריסין</strong> (כעין דלתות הניתנות לפירוק) <strong>ביום טוב, ובית הלל מתירין</strong> לא רק לסלק אלא <strong>אף להחזיר.</strong>
 <big>ב גמרא</big> ושואלים: <strong>מאי</strong> <small>[מה</small> הם<small>]</small> <strong>תריסין</strong> אלה? <strong>אמר עולא:</strong> מדובר כאן ב<strong>תריסי חניות</strong> (שהן עגלות גדולות כעין בית קטן, שבהן מוצגים דברים למכירה), שיש אנשים שלא הספיקו להכין כל צורכם לצורך יום טוב, וביום טוב באים ולוקחים צרכיהם בחנות ועושים חשבון עם החנווני לאחר החג. ועל כך נחלקו אם מותר לפתוח ולסלק את תריסי החנויות הללו ביום טוב.
 <strong>ואמר עולא: שלשה דברים התירו סופן</strong> שאינו לצורך יום טוב <strong>משום תחלתן</strong> שהוא לצורך יום טוב. והטעם, משום שאם לא תתיר את סופם, ימנע מלעשות אף את תחילתם שהוא צורך יום טוב. <strong>ואלו הן:</strong> הותרה שטיחת <strong>עור</strong> בהמה שנשחטה ביום טוב <strong>לפני הדורסן</strong> (אנשים הדורסים על העור כחלק מתהליך עיבודו), מתוך שהותרה שחיטתה. <strong>ו</strong>הותרה החזרת <strong>תריסי חניות</strong> למקומם ביום טוב, מתוך שהותרה הסרתם לצורך הספקת צרכי החג לאלו הרוצים בכך (בהקפה),
 <strong>ו</strong>הותרה <strong>החזרת רטיה</strong> (תחבושת) <strong>במקדש,</strong> שכהן שנפצע בידו ונחבשה בתחבושת, כיון שבתוך זמן עבודת הקודש אסור שתהיה כל חציצה בין ידו לבין העבודה, הריהו מסיר את התחבושת, ולאחר סיום עבודתו הריהו חוזר וחובשה אף בשבת, אף על פי שלשאר אדם הדבר אסור. וכולם מפני הטעם שאם לא יתירו — ימנעו אנשים מלהתחיל באותה מצווה.
 <strong>ורחבא</strong> בשם <strong>ר' יהודה</strong> אמר: <strong>אף</strong> חבר הנזהר בטומאה <strong>הפותח חביתו</strong> של יין כדי למוכרה לעולי הרגל, או חבר ה<strong>מתחיל ב</strong>מכירת <strong>עיסתו על גב הרגל</strong> (לצורך הרגל)
 <strong>ואליבא</strong> <small>[ולדעת]</small> התנא <strong>ר' יהודה</strong> ש<strong>אמר יגמור.</strong> שהעיסה והיין הללו נחשבים כטהורים בכל ימות הרגל ונקנים אף על ידי חברים הנזהרים בטומאה, אף שכרגיל המוכר יין או עיסה לכל, כיון שיד הכל ממשמשת בהם — יש לפיכך לחשוש למגע של טמאים (כגון עמי ארצות שאינם מדקדקים בהלכות טומאה) ולטמא את המאכל והמשקה מספק, מכל מקום אמרו חכמים שברגל עצמו אין לחשוש לכך והכל נחשב כטהור. וזאת כדי שלא לבייש את עמי הארצות. והוסיף ר' יהודה שאם רק התחיל למכור ברגל ולאחריו נותרה בחביתו כמות של יין — יכול לסיים ולמכור יין זה אף לחבר הנזהר בטומאה ועדיין נחשב היין כטהור.
 על דבריו של עולא שואלים: הלכה זו של <strong>עור לפני הדורסן</strong> הלא כבר <strong>תנינא</strong> <small>[שנינו]</small> ומה טעם הוצרך עולא לומר דברים המפורשים במשנה? ומסבירים: <strong>מהו דתימא</strong> <small>[שתאמר]</small> כי <strong>טעמייהו</strong> <small>[טעמם]</small> של <strong>בית הלל משום דחזי למזגא עלייהו</strong> <small>[שראוי</small> העור <small>לשכב עליו]</small> <strong>ואפילו</strong> אם נשחטה הבהמה <strong>מערב יום טוב נמי</strong> <small>[גם כן]</small> מותר לשטוח את עורה ביום טוב עצמו, על כן <strong>קא משמע לן</strong> <small>[השמיע לנו]</small> עולא שהטעם הוא משום ש<strong>התירו סופן משום תחלתן,</strong> ומשום כך רק בהמה שנשחטה ב<strong>יום טוב — אין</strong> <small>[כן],</small> אולם זו שנשחטה ב<strong>ערב יום טוב</strong> — <strong>לא.</strong>
 ועוד שואלים: <strong>תריסי חנויות נמי תנינא</strong> <small>[גם כן שנינו],</small> שהרי נאמר במשנתנו בענין זה: <strong>ובית הלל מתירין אף להחזיר!</strong> ומסבירים: <strong>מהו דתימא</strong> <small>[שתאמר]</small> כי <strong>טעמייהו</strong> <small>[טעמם]</small> של <strong>בית הלל</strong> הוא <strong>משום</strong> שלשיטתם <strong>אין</strong> איסור <strong>בנין בכלים ואין סתירה בכלים</strong> וכיון שהחנויות הללו שהם בעצם עגלות גדולות, אינן נחשבות כבתים, אלא ככלים הם — אין איסור בכך. ואם כן פירוק והחזרת תריסי כלים גדולים <strong>אפילו</strong> של אלו הנמצאים בתוך ה<strong>בתים נמי</strong> <small>[גם כן]</small> יהא מותר לפרק ולהחזיר, על כן <strong>קא משמע לן</strong> <small>[השמיע לנו]</small> שהטעם הוא כי <strong>התירו סופן משום תחלתן,</strong> ולכן תריסים של <strong>חנויות — אין</strong> <small>[כן],</small> ושל <strong>בתים</strong> — <strong>לא.</strong>
 ומוסיפים לשאול: <strong>חזרת רטיה במקדש</strong> הלא <strong>נמי תנינא</strong> <small>[גם כן שנינו]</small> במפורש במסכת עירובין (קב, ב): <strong>מחזירין רטיה במקדש אבל לא במדינה!</strong> ומסבירים: <strong>מהו דתימא</strong> <small>[שתאמר]</small> <strong>טעמא מאי</strong> <small>[טעמו</small> של דבר שמחזירים רטיה <small>מהו]</small> — <strong>משום</strong> ש<strong>אין</strong> איסור <strong>שבות במקדש</strong> והרי איסור הנחת הרטיה אינו אלא גזירת חכמים משום שבות, והם לא גזרו במקדש ו<strong>אפילו כהן דלאו בר</strong> <small>[שאינו בן]</small> שאינו מסוגל לעשות <strong>עבודה הוא</strong> ואינו צריך לכך, גם כן יהיה מותר לו להחזיר רטיה, על כן <strong>קא משמע לן</strong> <small>[השמיע לנו]</small> ש<strong>התירו סופן משום תחלתן;</strong> לומר: <strong>דבר</strong> <small>[</small>זה <small>שהוא בן,</small> ראוי<small>]</small> <strong>עבודה — אין</strong> <small>[כן],</small> אבל <strong>דלאו בר</strong> <small>[</small>זה <small>שאינו בן,</small> שאינו ראוי<small>]</small> ל<strong>עבודה</strong> — <strong>לא.</strong>
 ושואלים גם על רחבא: <strong>פותח את חביתו</strong> הרי <strong>נמי תנינא</strong> <small>[גם כן שנינו],</small> שכן שנינו: <strong>הפותח את חביתו</strong> כדי למכור את היין שבתוכה, וכן חבר ה<strong>מתחיל</strong> בעשיית <strong>עיסתו</strong> ובמכירתה <strong>על גב</strong> <small>[לצורך]</small> <strong>הרגל,</strong> שאמרו חכמים שאף על פי שיש חשש שימשמשו עמי הארצות את הדברים הללו ויטמאום, מכל מקום, כדי שלא לבייש את עמי הארצות לא גזרו טומאה זו ברגל והתירו אף לחברים לקנות מהם במהלך החג. ונחלקו אם נותר מהם אף לאחר החג, האם מותר לסיים את המכירה לאחר החג אף לחברים, או לא. <strong>ר' יהודה אומר: יגמור. וחכמים אומרים: לא יגמור.</strong> ואם כן, הרי שכבר נאמרו הדברים במפורש!
 ומסבירים: <strong>מהו דתימא</strong> <small>[שתאמר]</small> שטעמו של ההיתר הוא כי <strong>טומאת עם הארץ ברגל כטהרה שויוה רבנן</strong> <small>[עשו אותה חכמים]</small> ואמרו שלא תחשב זו כטומאה כל עיקר, <strong>ואף על גב</strong> <small>[ואף על פי]</small> ש<strong>לא התחיל</strong> למכור ברגל אלא קודם לכן <strong>נמי</strong> <small>[גם כן]</small> יהיה מותר לו לסיים, שכן ברגל לא קיבלו הדברים טומאה, על כן <strong>קא משמע לן</strong> <small>[השמיע לנו]</small> שהטעם הוא <strong>שהתירו סופן משום תחלתן;</strong> לומר: <strong>התחיל — אין</strong> <small>[כן],</small> <strong>לא התחיל</strong> — <strong>לא.</strong>
 ושואלים: <strong>ועולא מאי טעמא</strong> <small>[מה טעם]</small> <strong>לא אמר הא</strong> <big>[</big> הלכה <small>זו]</small> בין שאר הדברים שמנה? ומשיבים: <strong>בפלוגתא לא קא מיירי</strong> <small>[ב</small>מקום <small>מחלוקת אין הוא עוסק]</small> שמנה רק נושאים שהם לדעת הכל ולא דבר השנוי במחלוקת. ומקשים: <strong>הנך נמי פלוגתא נינהו</strong> <small>[אלה גם כן מחלוקות הן],</small> שהרי כולם הם ממחלוקות בית שמאי ובית הלל! ומשיבים: שיטת <strong>בית שמאי במקום</strong> שיטת <strong>בית הלל, אינה משנה.</strong> שהכל יודעים שדברי בית שמאי נדחו מההלכה מכל וכל ואין לחשוש להם, ולכן אינם נדונים כמחלוקת.
 <big>ג</big> מעירים: <strong>מתניתין דלא כהאי תנא</strong> <small>[משנתנו אינה כ</small>שיטת <small>תנא זה],</small> <strong>דתניא</strong> <small>[ש</small>כן <small>שנינו</small> בתוספתא<small>],</small> <strong>אמר ר' שמעון בן אלעזר: מודים בית שמאי ובית הלל שמסלקין את התריסין ביום טוב, לא נחלקו אלא</strong> בשאלה האם מותר אף <strong>להחזיר. שבית שמאי אומרים: אין מחזירין, ובית הלל אומרים: אף מחזירין. ובמה דברים אמורים</strong> — <strong>בשיש להן</strong> לתריסים אלה <strong>ציר</strong> הנכנס לתוך מקום העשוי בדופן, <strong>אבל</strong> אם <strong>אין להן ציר</strong> — <strong>דברי הכל מותר,</strong> שאין כאן חשש בניה כלל אלא הכנסת קרש למקומו.
 ומקשים: <strong>והתניא</strong> <small>[והרי שנינו</small> בברייתא<small>]:</small> <strong>במה דברים אמורים</strong> שנחלקו — <strong>בשאין להם ציר, אבל יש להן ציר</strong> — <strong>דברי הכל אסור! אמר אביי:</strong> יש ליישב — <strong>בשיש להן ציר מן הצד</strong> — <strong>דברי הכל אסור</strong> שהעמדת הציר מן הצד הריהי פעולה מורכבת ודומה כמעשה בנין. ואם <strong>אין להן ציר כל עיקר</strong> — <strong>דברי הכל מותר,</strong> שאין פה אלא הכנסת קרש למקומו. <strong>כי פליגי</strong> <small>[כאשר נחלקו]</small> הרי זה <strong>בשיש להן ציר באמצע</strong> ולא בצד
## דף יב.
 <strong>מר</strong> <small>[חכם זה,</small> בית שמאי<small>]</small> <strong>סבר</strong> כי <strong>גזרינן</strong> <small>[גוזרים אנו]</small> איסור על <strong>ציר באמצע אטו</strong> <small>[משום]</small> <strong>ציר מן הצד, ומר</strong> <small>[וחכם זה,</small> בית הלל<small>]</small> <strong>סבר: לא גזרינן</strong> <small>[אין אנו גוזרים],</small> וכיון שאין בכך מלאכת בניה — מותר.
 <big>א משנה</big> <strong>בית שמאי אומרים: אין מוציאין</strong> ביום טוב <strong>לא את</strong> הילד <strong>הקטן, ולא את הלולב, ולא את ספר</strong> ה<strong>תורה לרשות הרבים,</strong> כיון שאינם צרכי אוכל נפש, <strong>ובית הלל מתירין.</strong>
 <big>ב גמרא</big> <strong>תני תנא קמיה</strong> <small>[שנה התנא,</small> חוזר המשניות, <small>לפני]</small> <strong>ר' יצחק בר אבדימי: השוחט עולת נדבה ביום טוב</strong> — הרי זה <strong>לוקה</strong> משום "כל מלאכה לא ייעשה בהם" (שמות יב, טז)<strong>.</strong> שכיון ששחיטה זו לא היתה לצורך אכילה, נמצא שעשה מלאכה אסורה ביום טוב. 
 <strong>אמר ליה</strong> <small>[לו]</small> ר' יצחק בר אבדימי לאותו תנא: מי ש<strong>אמר לך</strong> ברייתא זו <strong>מני</strong> <small>[</small>כשיטת <small>מי</small> אמרה<small>]</small> — כדעת <strong>בית שמאי היא, דאמרי</strong> <small>[שהם אומרים]:</small> <strong>לא אמרינן</strong> <small>[אין אנו אומרים]</small> בכלל <strong>מתוך שהותרה</strong> ביום טוב <strong>הוצאה לצורך</strong> אוכל נפש המותר ביום טוב — <strong>הותרה נמי</strong> <small>[גם כן]</small> הוצאה <strong>שלא לצורך, דאי</strong> <small>[שאם]</small> כשיטת <strong>בית הלל</strong> היא, <strong>הא אמרי</strong> <small>[הרי אומרים הם]:</small> <strong>מתוך שהותרה הוצאה לצורך — הותרה נמי</strong> <small>[גם כן]</small> <strong>שלא לצורך. הכא נמי</strong> <small>[כאן גם כן]</small> במלאכת שחיטה, <strong>מתוך שהותרה שחיטה לצורך</strong> אוכל נפש — <strong>הותרה נמי</strong> <small>[גם כן]</small> <strong>שלא לצורך</strong> זה, אלא לכל מה שיש בו הנאת אדם במישרין או בעקיפין.
 <strong>מתקיף לה</strong> <small>[מקשה על כך]</small> על הסברה זו <strong>רבה: ממאי</strong> <small>[ממה</small> מסיק אתה<small>]</small> ש<strong>בית שמאי ובית הלל בהא פליגי</strong> <small>[ב</small>בעיה <small>זו נחלקו]?</small> <strong>דלמא</strong> <small>[שמא]</small> בשאלה אחרת נחלקו, בשאלה העקרונית האם כשם שאסורה ההוצאה מרשות אחת לרשות אחרת בשבת, כך אסורה גם ביום טוב, או שמא יש <strong>ערוב ו</strong>איסור <strong>הוצאה לשבת ואין ערוב והוצאה ליום טוב קא מיפלגי</strong> <small>[נחלקו].</small>
 ש<strong>מר</strong> <small>[שחכם זה,</small> בית שמאי, <small>סבורים]</small> <strong>סבר</strong> כי יש <strong>ערוב</strong> ו<strong>הוצאה לשבת ו</strong>כמו כן יש <strong>ערוב</strong> ו<strong>הוצאה ליום טוב,</strong> אלא שביום טוב (כמלאכות אחרות) הותר לצורך אוכל נפש.
 <strong>ומר</strong> <small>[וחכם זה,</small> בית הלל<small>]</small> <strong>סבר</strong> כי יש <strong>ערוב</strong> ו<strong>הוצאה לשבת ואין</strong> כלל <strong>ערוב</strong> ואיסור <strong>הוצאה ליום טוב, כדכתיב</strong> <small>[כפי שנאמר]:</small> <strong>"ולא תוציאו משא מבתיכם ביום השבת"</strong> (ירמיה יז, כב) ונדייק מכאן: <strong>בשבת — אין</strong> <small>[כן],</small> נאסרה הוצאה מרשות לרשות, אבל <strong>ביום טוב</strong> — <strong>לא</strong> נאסרה. ולפי הסבר זה לא נחלקו בית שמאי ובית הלל בשאלה אם מלאכה שהותרה לצורך מסויים בחג הותרה כולה, אף שלא לצורך מיוחד זה.
 <strong>מתקיף לה</strong> <small>[מקשה עליה]</small> <strong>רב יוסף</strong> על דעת רבה: <strong>אלא מעתה,</strong> לשיטתך שהמחלוקת היא בעיקר איסור ההוצאה ביום טוב, אם כך שלשיטת בית הלל אין איסור הוצאה ביום טוב, אם כן לשיטתם מותר אף איסור טלטול (שמקורו באיסור הוצאה), ואם כן <strong>ליפלגו</strong> <small>[שיחלקו]</small> <strong>ב</strong>הוצאת <strong>אבנים,</strong> אם מותר או אסור להוציאן ביום טוב! <strong>אלא מדלא מפלגי</strong> <small>[כיון שאינם נחלקים]</small> <strong>באבנים</strong> כי אם בדברים שיש בהם צורך מסויים, <strong>שמע מינה</strong> <small>[למד מכאן]</small> כי לדעת כולם נאסרה הוצאה ביום טוב אלא שהתירתה התורה לצורך, ובשאלה של
 <strong>הוצאה שלא לצורך</strong> מלאכת אוכל נפש <strong>פליגי</strong> <small>[חלוקים</small> הם<small>],</small> שלדעת בית הלל, כיון שהותרה לצורך — הותרה לגמרי, אלא שגזרו חכמים לאסור את ההוצאה בדברים שיש בהם טירחה יתירה ואין בהם משום צורך החג וכגון באבנים, אבל בשאר דברים, כגון בקטן וספר תורה התירו. ולדעת בית שמאי לא התירו אלא דבר שיש בו משום צורך אכילה בלבד.
 ומעירים: <strong>ואף ר' יוחנן סבר:</strong> כי <strong>במתוך שהותרה הוצאה לצורך הותרה נמי</strong> <small>[גם כן]</small> <strong>שלא לצורך פליגי</strong> <small>[חלוקים</small> הם<small>]</small> וזו היתה אף לדעתו הבעיה ביסוד משנתנו. <strong>דתני תנא קמיה</strong> <small>[ששנה התנא,</small> חוזר המשניות, <small>לפני]</small> <strong>ר' יוחנן,</strong> ברייתא זו: <strong>המבשל גיד הנשה בחלב ביום טוב ואכלו</strong> הרי זה <strong>לוקה בחמש</strong> מלקיות על מעשה אחד זה. כיצד?
 <strong>לוקה משום מבשל גיד,</strong> שהרי עשה מלאכת בישול בדבר שאינו ראוי לאכילה כלל, ונמצא עובר משום מבשל ביום טוב, <strong>ולוקה משום אוכל גיד</strong> שנאסר במפורש בתורה, <strong>ולוקה משום מבשל בשר בחלב</strong> שבאיסור זה נענשים גם על הבישול בלבד, <strong>ולוקה משום אוכל בשר בחלב, ולוקה</strong>
## דף יב:
 <strong>משום הבערה,</strong> שהרי עשה אף מלאכת הבערה ביום טוב שלא לצורך.
 <strong>אמר ליה</strong> <small>[לו]</small> ר' יוחנן לאותו תנא: <strong>פוק תני לברא</strong> <small>[צא</small> ו<small>שנה בחוץ],</small> כלומר: ברייתא זו אין לשנותה בבית המדרש משום שאינה מוסמכת, כי השיטה הסוברת שיש איסור מיוחד ביום טוב משום <strong>הבערה</strong> או <strong>בשול</strong> — <strong>אינה משנה</strong> הראויה לדיון רציני. <strong>ואם תמצא לומר משנה היא</strong> ואינה טעות — אין כן הלכה, אלא לדעת <strong>בית שמאי היא, דאמרי</strong> <small>[ש</small>הם <small>אומרים]:</small> <strong>לא אמרינן</strong> <small>[אין אנו אומרים]</small> <strong>מתוך שהותרה הוצאה לצורך — הותרה נמי</strong> <small>[גם כן]</small> <strong>שלא לצורך. הכא נמי</strong> <small>[כאן גם כן]</small> אין אנו אומרים <strong>מתוך שהותרה הבערה</strong> ביום טוב <strong>לצורך</strong> אוכל נפש, <strong>הותרה נמי</strong> <small>[גם כן]</small> <strong>שלא לצורך. דאי</strong> <small>[שאם]</small> תרצה לומר כי ברייתא זו כשיטת
 <strong>בית הלל</strong> היא — אינך יכול לומר כן, <strong>כיון דאמרי</strong> <small>[ש</small>הם <small>אומרים]</small> <strong>מתוך שהותרה הוצאה לצורך — הותרה נמי</strong> <small>[גם כן]</small> <strong>שלא לצורך, הכא נמי</strong> <small>[כאן גם כן]</small> <strong>מתוך שהותרה הבערה לצורך — הותרה נמי</strong> <small>[גם כן]</small> <strong>שלא לצורך</strong> ואין לחייבו בין שאר האיסורים אף משום הבערה.
 <big>א משנה</big> <strong>בית שמאי אומרים:</strong> אף שהותרה הפרשת חלה ביום טוב (שהרי מותר לו להכין עיסה ולאפותה ביום טוב, ובלא הפרשת חלה הרי לא יוכל לאוכלה), מכל מקום <strong>אין מוליכין</strong> את ה<strong>חלה</strong> שהופרשה, וכן אף שהותרה הרמת מתנות כהונה (זרוע לחיים וקיבה) מבהמה שנשחטה ביום טוב, מכל מקום אין מוליכים <strong>מתנות</strong> אלו <strong>לכהן ביום טוב, בין שהורמו</strong> המתנות <strong>מאמש,</strong> מערב יום טוב, <strong>בין שהורמו מהיום. ובית הלל מתירין.</strong>
 <strong>אמרו להם בית שמאי:</strong> הבה נלמד <strong>גזרה שוה: חלה ומתנות</strong> שתיהן, <strong>מתנה</strong> הם <strong>לכהן, ו</strong>כן <strong>תרומה</strong> שמפרישים מן התבואה אף היא <strong>מתנה לכהן, כשם</strong> שאתם מודים <strong>שאין מוליכין את התרומה</strong> לכהן בחג, <strong>כך</strong> גם <strong>אין מוליכין את המתנות.</strong>
 <strong>אמרו להם בית הלל:</strong> אין מקום להשוואה זאת; <strong>לא, אם אמרתם בתרומה</strong> שאסור להוליכה לכהן ביום טוב — משום <strong>שאינו זכאי בהרמתה</strong> (בהפרשתה), שאין רשות להפריש תרומה ביום טוב עצמו, <strong>תאמרו במתנות</strong> הבהמה או בחלה <strong>שזכאי בהרמתן</strong> אף ביום טוב עצמו, וכיון שאין איסור בהפרשתן — מותר גם להוליכן לכהן.
 <big>ב גמרא</big> <strong>קא סלקא דעתך</strong> <small>[עלה על הדעת]</small> של התלמידים בבית המדרש לומר בפירוש דברי המשנה כי <strong>שהורמו מהיום</strong> הכוונה מבהמות <strong>שנשחטו מהיום, ו</strong>מתנות <strong>שהורמו מאמש</strong> הכוונה היא מבהמות <strong>שנשחטו מאמש.</strong> ושואלים: אם כך <strong>מני מתניתין</strong> <small>[</small>כשיטת <small>מי היא משנתנו]?</small> <strong>לא</strong> כשיטת <strong>ר' יוסי ולא</strong> כשיטת <strong>ר' יהודה, אלא</strong> כשיטת <strong>אחרים. דתניא</strong> <small>[ש</small>כן <small>שנינו</small> בתוספתא<small>]:</small> <strong>אמר ר' יהודה: לא נחלקו בית שמאי ובית הלל על המתנות שהורמו מערב יום טוב שמוליכין</strong> אותם לכהן ביום טוב עצמו <strong>עם המתנות שהורמו מהיום ושנשחטו מהיום. לא נחלקו, אלא להוליכן</strong> למתנות הורמו אמש <strong>בפני עצמן, שבית שמאי אומרים: אין מוליכין, ובית הלל אומרים: מוליכין.</strong>
 <strong>וכך היו בית שמאי דנין: חלה ומתנות</strong> — <strong>מתנה לכהן, ותרומה</strong> — <strong>מתנה לכהן, כשם שאין מוליכין את התרומה</strong> לכהן ביום טוב — <strong>כך אין מוליכין את המתנות. אמרו להם בית הלל: לא אם אמרתם בתרומה</strong> — <strong>שאינו זכאי</strong> (רשאי) <strong>בהרמתה</strong> ביום טוב, <strong>תאמרו במתנות שזכאי בהרמתן</strong> אף ביום טוב עצמו ולכך אף הותרה הולכתן. זו היא שיטת ר' יהודה. ולפי מה שהובן ממהלך הדברים במשנתנו, אוסרים בית שמאי גם הולכת מתנות שהורמו היום.
 <strong>אמר ר' יוסי:</strong> לא כך היה הדבר אלא <strong>לא נחלקו בית שמאי ובית הלל על המתנות</strong> מן הבהמה <strong>שמוליכין</strong> אותם ביום טוב לכהן בכל מקרה, <strong>לא נחלקו אלא על התרומה, שבית שמאי אומרים: אין מוליכין, ובית הלל אומרים: מוליכין. וכך היו בית הלל דנין: חלה ומתנות</strong> — <strong>מתנה לכהן, ותרומה</strong> — <strong>מתנה לכהן, כשם שמוליכין את המתנות</strong> אף ביום טוב, <strong>כך מוליכין</strong> אף <strong>את התרומה. אמרו להם בית שמאי: לא אם אמרתם במתנות שזכאי בהרמתן</strong> ביום טוב עצמו — <strong>תאמרו בתרומה שאין זכאי בהרמתה!</strong>
 <strong>אחרים אומרים</strong> כך היתה המחלוקת: <strong>לא נחלקו בית שמאי ובית הלל על התרומה שאין מוליכין</strong> אותה ביום טוב לכהן, <strong>לא נחלקו אלא על המתנות, שבית שמאי אומרים אין מוליכין, ובית הלל אומרים מוליכין.</strong> אם כן <strong>לימא</strong> <small>[האם נאמר]</small> כי משנתנו היא רק כשיטת <strong>אחרים היא ולא כ</strong>שיטת <strong>ר' יהודה?</strong> (כי ברור שמשנתנו רחוקה משיטת ר' יוסי).
 <strong>אמר רבא: מי קתני</strong> <small>[האם שנינו</small> במשנה<small>]</small> <strong>"שהורמו מהיום ושנשחטו מהיום"?</strong> לא, כי אם לשון <strong>"שהורמו"</strong> בלבד <strong>קתני</strong> <small>[שנה]</small> <strong>ולעולם</strong> יש לפרש: <strong>שחיטתן מאמש</strong> והרמתן מהיום, והם הם דברי ר' יהודה. ושואלים: אם כך, <strong>לימא</strong> <small>[נאמר]</small> שמשנתנו כשיטת <strong>ר' יהודה היא ולא</strong> כשיטת <strong>אחרים!</strong> ודוחים: <strong>אפילו תימא</strong> <small>[תאמר]</small> ותפרש כי משנתנו כשיטת <strong>אחרים</strong> היא, <strong>ובהנך</strong> <small>[ובאלה]</small> ש<strong>נשחטו מאמש</strong> נחלקו, ולא באלה שנשחטו מהיום.
 ושואלים: <strong>אי הכי</strong> <small>[אם כך]</small> אתה מפרש <strong>היינו</strong> <small>[הרי</small> אלו <small>הם]</small> דברי <strong>ר' יהודה,</strong> ומה ההבדל בין דברי ר' יהודה ואחרים? ומשיבים: <strong>איכא בינייהו</strong> <small>[יש ביניהם]</small> הבדל לענין <strong>טפלה.</strong> אם מתנות שהופרשו מאמש ואינו רשאי להפרישם היום, האם מותר לו לטופלם ולצרפם אל המתנות שהפריש אותן בו ביום ולהוליכם ביחד לכהן. שלדעת ר' יהודה מוליכים אותן, ולדעת אחרים אין מוליכים.
 באותה מחלוקת שהובאה מן התוספתא, <strong>אמר רב יהודה אמר שמואל: הלכה כ</strong>שיטת <strong>ר' יוסי,</strong> ולא כשאר שיטות. מסופר: <strong>רב טובי בריה</strong> <small>[בנו]</small> של <strong>ר' נחמיה הוה ליה גרבא דחמרא</strong> <small>[היה לו קנקן יין]</small> של <strong>תרומה, אתא לקמיה</strong> <small>[בא לפני]</small> <strong>רב יוסף, אמר ליה</strong> <small>[לו]:</small> <strong>מהו לאמטויי</strong> <small>[להביאו]</small> <strong>לכהן האידנא</strong> <small>[עכשיו]</small> ביום טוב? <strong>אמר ליה</strong> <small>[לו]:</small> <strong>הכי</strong> <small>[כך]</small> <strong>אמר רב יהודה אמר שמואל: הלכה כ</strong>שיטת <strong>ר' יוסי,</strong> ולשיטת ר' יוסי בית הלל (שהלכה כמותם) מתירים להביא תרומה לכהן ביום טוב.
 מסופר: <strong>אושפזיכניה</strong> <small>[מארחו]</small> של <strong>רבא בר רב חנן הוה ליה אסורייתא דחרדלא </strong>[<small>היו לו חבילות חרדל</small>] שלא עובדו כלל, והיה הזרע נתון עדיין בגבעולי החרדל, <strong>אמר ליה</strong> <small>[לו]</small> לאורחו החכם: <strong>מהו לפרוכי ומיכל מנייהו</strong> <small>[</small>האם מותר <small>לפרוך את</small> שרביטי החרדל <small>ולאכול מהם]</small> <strong>ביום טוב? לא הוה בידיה</strong> <small>[היתה בידו</small> תשובה<small>],</small> <strong>אתא לקמיה</strong> <small>[הלך</small> רבא בר חנן <small>לפני]</small> <strong>רבא</strong> לשאול אותו. <strong>אמר ליה</strong> <small>[לו]</small> שנינו: <strong>מוללין מלילות ומפרכין קטניות ביום טוב</strong> ואם כן מותר.
 <strong>איתיביה</strong> <small>[הקשה לו]</small> <strong>אביי:</strong> הלא שנינו: <strong>המולל מלילות</strong> שמולל ומקלף חיטים רכות <strong>מערב שבת, למחר,</strong> ביום השבת עצמו, <strong>מנפח,</strong> כלומר: מעביר ומנפה את המוץ בדרך שונה משאר ימות החול, על ידי זה שמעביר את המלילות <strong>מיד ליד,</strong> שבכך המוץ נופל מאליו, <strong>ואוכל</strong> את גרעיני החיטה. <strong>אבל לא</strong> יעשה זאת לא <strong>בקנון</strong> שהוא כלי כעין משפך, שבו היו עושים לעיתים את עבודות הזרייה והבירור, <strong>ולא בתמחוי</strong> (קערה גדולה),
 <strong>והמולל מלילות מערב יום טוב למחר</strong> — <strong>מנפח על יד על יד,</strong> כלומר, מעט מעט <strong>ואוכל, אפילו בקנון ואפילו בתמחוי, אבל לא</strong> יעשה זאת <strong>בטבלא ולא בנפה ולא בכברה</strong> שהם כלים המיוחדים לצורך ניפוי, ואין עושים בהם אלא כמויות גדולות, ונראה כאילו עושה לצורך הימים שלאחר החג ודבר זה ודאי אסור. על כל פנים, מלשון הברייתא נדייק: <strong>מערב יום טוב — אין</strong> <small>[כן]</small> אבל <strong>ביום טוב</strong> עצמו <strong>לא,</strong> ומכאן שאסור לעשות כל מלילות או לפרוך קטניות ביום טוב!
 ודוחים: <strong>אפילו תימא</strong> <small>[תאמר]</small> שמותר הדבר <strong>ביום טוב,</strong> ובכל זאת אין לדייק דבר מלשון הברייתא <strong>ואיידי דתנא רישא</strong> <small>[ומתוך ששנה</small> ב<small>ראשה</small> של הברייתא<small>]</small> <strong>"מערב שבת",</strong> שודאי דבר זה אסור לעשותו ביום השבת עצמו מחשש מלאכה אסורה בשבת, <strong>תנא סיפא נמי</strong> <small>[שנה בסופה גם כן]</small> <strong>"מערב יום טוב",</strong> ולא משום שאסור הדבר ביום טוב עצמו.
 הקשה לו אביי מצד אחר: <strong>אם כן</strong> אתה אומר הרי <strong>מצינו תרומה שזכאי בהרמתה</strong> ביום טוב עצמו, שכן לפני שהיו החטים מלילות ודאי לא היו מוכנות לאכילה, ולא היו חייבות בתרומה. ועתה שמללן והכינן לאכילה נתחייבו בתרומה, ואם מותר לאוכלן — בהכרח שמותר גם להפריש תרומה כדי להתירן! <strong>ותנן</strong> <small>[ושנינו]</small> במפורש במשנתנו: <strong>לא, אם אמרתם בתרומה שאינו זכאי בהרמתה,</strong> משמע שאפילו בית הלל מסכימים שאינו רשאי להרים כל תרומה ביום טוב!
 את הקושיה הזאת דוחים: <strong>לא קשיא</strong> <small>[אין זה קשה],</small> כי
## דף יג.
 <strong>הא</strong> <small>[זו]</small> כשיטת <strong>רבי</strong> היא, ולדעתו שיש חיוב תרומה במלילות יש אכן אף אפשרות של הרמת תרומות בחג עצמו, <strong>הא</strong> <small>[וזו]</small> משנתנו <strong>כר' יוסי בר' יהודה</strong> היא, שלדעתו אין תרומה במלילות. <strong>דתניא</strong> <small>[ש</small>כן <small>שנינו</small> בברייתא<small>]</small> בענין זה: <strong>הכניס</strong> אדם <strong>שבלין</strong> לביתו כדי לטוחנם לקמח ו<strong>לעשות מהן עיסה</strong> — <strong>אוכל מהן</strong> לפי שעה בדרך <strong>עראי</strong> לפני שנטחנו <strong>ופטור</strong> מן התרומה. כי כל עוד לא נגמרה מלאכת התבואה, עדיין לא חל עליה חיוב הפרשת תרומה.
 אולם אם הכניס את השבלים מתחילה לא לטחינה אלא כדי <strong>למוללן במלילות</strong> ולאוכלן מעט מעט — <strong>רבי מחייב</strong> בהפרשת תרומה מהן וכל עוד לא הפריש אסור לו לאוכלן <strong>ור' יוסי בר' יהודה פוטר</strong> אותן מהפרשה<strong>.</strong> שלדעתו אף כוונה זו אינה מחייבת עדיין בתרומה, ואין חובת תרומה אלא בדגן גמור שנאסף כראוי. 
 ומקשים: <strong>ולר' יוסי בר' יהודה נמי משכחת לה</strong> <small>[גם כן</small> יכול אתה <small>למצוא</small> <small>אותה]</small> אפשרות שיצטרך להפריש תרומה מן המלילות, כיצד — <strong>כגון שהכניס שבלין לעשות מהן עיסה</strong> ושבלים אלה נתחייבו איפוא כבר בתרומה, <strong>ונמלך עליהן למוללן ביום טוב, דטבלא ביומיה</strong> <small>[ש</small>חל איסור <small>הטבל ביומו]</small> בשעתו, וחייב אז להפריש ומשהפריש מותר לו לאוכלו!
 <strong>אלא</strong> כך יש לומר: <strong>מאי</strong> <small>[מה</small> פירוש<small>]</small> <strong>תרומה</strong> שמסכימים בית שמאי ובית הלל שאין מפרישים — הכוונה היא שאין רשאי להרים את <strong>רוב תרומה,</strong> וכגון אלא שעשו בהם דישה ומירוח מערב יום טוב. אבל מודים הם שיש מקרים יוצאי דופן שבהם מותר להפריש תרומה ביום טוב.
 <strong>אמר אביי: מחלוקת</strong> זו ממתי חלה חובת תרומה ואיסור טבל על גידולי שדה היא דווקא <strong>בשבלין,</strong> שדרכן להביאן לגורן, ושם יש להן דרך עיבוד קבועה. <strong>אבל בקטניות — דברי הכל אסורייתא טבלא</strong> <small>[החבילות,</small> האגודות, נעשות <small>טבל]</small> ומאז חייבים להפריש מהם תרומה.
 ומציעים: <strong>לימא מסייע ליה</strong> <small>[</small>האם <small>נאמר</small> שאפשר <small>לסייע לו]</small> מן המשנה הבאה, ששנינו: <strong>מי שהיו לו חבילי תלתן</strong> (שהוא מין קטניות) <strong>של טבל</strong> — <strong>הרי זה כותש</strong> את החבילות הללו, שזו הדרך להוציא את הגרגירים מתוך החבילות, <strong>ומחשב כמה זרע יש בהן</strong> בכל החבילות, <strong>ומפריש תרומה על הזרע ואינו מפריש על העץ.</strong> שאף שמשתמשים גם בגבעולים ובעלים לצורך בישול, מכל מקום אין צריך להפריש עליהם תרומה. <strong>מאי לאו</strong> <small>[האם לא]</small> שהלכה זו כשיטת <strong>ר' יוסי בר יהודה היא,</strong> ש<strong>אמר</strong> כי <strong>התם</strong> <small>[שם]</small> בשבלים הנמללות <strong>לא טבלא</strong> <small>[אינו</small> עושה <small>טבל]</small> <strong>הכא טבלא</strong> <small>[כאן</small> הוא <small>טבל]</small> ולכן החידוש שבדבר!
 ודוחים: <strong>לא</strong> אין מכאן ראיה, כי אפשר לומר שמשנה זו העוסקת בתלתן, כשיטת <strong>רבי היא</strong> המחייב בכגון זה בהפרשה. ומקשים: <strong>אי</strong> <small>[אם]</small> כשיטת <strong>רבי היא</strong> מה אם כן החידוש בכך? <strong>מאי אריא</strong> <small>[מה שייך],</small> מדוע דווקא אמר הלכה זו ב<strong>תלתן, אפילו שבלין נמי</strong> <small>[גם כן]</small> כך דינן לשיטתו, ומה טעם אמר בתלתן דווקא?
 ודוחים: <strong>אלא מאי</strong> <small>[מה]</small> אומר אתה כי משנה זו כשיטת <strong>ר' יוסי בר' יהודה</strong> היא — אם כן <strong>לשמעינן</strong> <small>[שישמיע לנו]</small> הלכה זו ב<strong>שאר מיני קטניות</strong> שנעשים טבל בחבילותיהן, <strong>וכל שכן תלתן</strong> שהוא מין הנאכל רק בכמויות קטנות ואין עושים ממנו פרי כדגן.
 <strong>אלא תלתן אצטריכא ליה</strong> <small>[הוצרך לו]</small> לאמרו מפני טעם אחר, ואין במשנה הוכחה לא כשיטת רבי ולא כר' יוסי בר' יהודה. כי <strong>סלקא דעתך אמינא</strong> <small>[היה עולה על דעתך לומר]:</small> <strong>הואיל</strong> והתלתן <strong>טעם עצו ופריו שוה,</strong> שאף ענפי התלתן יש בהם בנותן טעם בקדרה, ואם כן <strong>לפרוש נמי אעצו</strong> <small>[שיפריש גם כן</small> תרומה <small>על העץ]</small> של התלתן, <strong>קא משמע לן</strong> <small>[השמיע לנו]</small> שאין חובה לעשות זאת, וזהו חידושה של המשנה.
 <strong>איכא דאמרי</strong> <small>[יש שאומרים]</small> שלא כך אמר אביי את דבריו, אלא בגירסה אחרת נאמרו, וכך <strong>אמר אביי: מחלוקת</strong> זו של רבי ור' יוסי בר' יהודה היא לגבי <strong>שבלין, אבל בקטניות — דברי הכל אסורייתא לא טבלא</strong> <small>[החבילות עצמן אינן טבל]</small> אף אם יתחיל לתקנן לאכילה. <strong>מיתיבי</strong> <small>[מקשים</small> על כך<small>];</small> <strong>מי שהיו לו חבילי תלתן של טבל — הרי זה כותש, ומחשב כמה זרע יש בהן, ומפריש על הזרע ואינו מפריש על העץ. מאי לאו</strong> <small>[האם לא]</small> מדובר כאן במקרה מיוחד ב<strong>טבל טבול של תרומה,</strong> ובתיקון טבל לאכילת ישראל על ידי הרמת תרומה גדולה!
 ודוחים: <strong>לא,</strong> כאן מדובר במקרה אחר, ב<strong>טבל טבול של תרומת מעשר</strong> שאין החבילות מתחייבות בהפרשה של תרומה גדולה, אלא רק בתרומה של מעשר מן המעשר, שנותן הלוי לכהן, וטרם ההפרשה אסור הלוי באכילת המעשר ראשון שהוא שלו.
 <strong>וכ</strong>שיטת <strong>ר' אבהו אמר ר' שמעון בן לקיש.</strong> ש<strong>אמר ר' אבהו אמר ר' שמעון בן לקיש: מעשר ראשון שהקדימו</strong> הלוי לכהן ונטלו <strong>בשבלין</strong> שאף שהדרך הראויה היא לתקן את התבואה בגורן ולהפריש ממנה בתחילה תרומה גדולה לכהן ורק אחר כך מעשר ראשון מן הנותר הניתן ללוי, מכל מקום, אם לא עשה כדין, והקדים הלוי ונטל את המעשר מן התבואה בעודה בשבלין
 <strong>שמו</strong> העובדה שכינהו מעשר הוא <strong>טובלו,</strong> עושה אותו טבל ואסור באכילה לענין <strong>תרומת מעשר,</strong> שאסור ללוי לאכול ממנו מיד עד שיפריש ממנו תרומת מעשר לכהן. ואם כן מצאנו דוגמה של הפרשת תרומה (תרומת מעשר) עוד טרם גמר מלאכה, וזהו ההסבר של אותה משנה.
 ומקשים: אם כך, כיון שכבר שמו טובלו, <strong>כותש למה לי? לימא ליה</strong> <small>[שיאמר לו]</small> הלוי לכהן: <strong>כי היכי דיהבו לי, הכי יהיבנא לך</strong> <small>[כפי שנתנו לי</small> שבלים, או חבילות בלתי מתוקנות, <small>כך אני נותן לך]</small> באותו מצב! <strong>אמר רבא: קנסא</strong> <small>[קנס]</small> הוא. כלומר: כך אכן היה צריך להיות, אבל מאחר שעשה הלוי שלא כהוגן שנטל את המעשר לפני זמנו — גזרו עליו שלא יפריש ממנו מעשר לכהן כצורתו, אלא יטרח בו ויתקננו, ורק אז יפריש ממנו מעשר מן המעשר.
 ומעירים: <strong>תניא נמי הכי</strong> <small>[שנויה</small> ברייתא <small>גם כן כך],</small> שאמרו: <strong>בן לוי שנתנו לו שבלין במעשרותיו</strong> — <strong>עושה אותן גורן,</strong> כלומר, דש ומתקן אותם כרגיל, וכן אם נתנו לו <strong>ענבים</strong> — <strong>עושה אותן יין, זיתים</strong> — <strong>עושה אותן שמן, ומפריש עליהם תרומת מעשר, ונותנן</strong> אז <strong>לכהן. שכשם שתרומה גדולה אינה ניטלת</strong>
## דף יג:
 <strong>אלא מן הגורן ומן היקב</strong> ולא מן התבואה שלא עובדה כלל, <strong>כך תרומת מעשר אינה ניטלת אלא מן הגורן ומן היקב.</strong>
 ותוהים: אם נאמר שמדובר בטבול לישראל ומשום שעדיין לא הורמה ממנו תרומה גדולה, אכן שייך לומר לשון "מחשב" שנאמרה במשנה, אולם מאחר ולדבריך מדובר פה בטבול ללוי ומשום שעדיין לא הורמה תרומת המעשר, אם כן מדוע נאמר שם במשנה במסכת תרומות לשון <strong>"מחשב"? הא</strong> <small>[זה]</small> לשון <strong>"מדידה" בעי</strong> <small>[הוא צריך]!</small> כי כאשר מדובר בתרומה גדולה יכול הנותן לחשב ולהעריך בלבד, שהרי אין שיעור מן התורה לתרומה זו. אבל מעשר מן המעשר, כיון שקצבה לכך התורה שיעור מסויים ומוגדר הרי צריך לדייק ולמדוד!
 ומסבירים: <strong>הא מני</strong> <small>[</small>משנה <small>זו</small> כשיטת <small>מי היא]</small> כשיטת <strong>אבא אלעזר בן גימל היא דתניא</strong> <small>[ש</small>כן <small>שנינו</small> בברייתא<small>]:</small> <strong>אבא אלעזר בן גימל אומר</strong> על הפסוק <strong>"ונחשב לכם תרומתכם</strong> כדגן מן הגורן וכמלאה מן היקב" (במדבר יח, כז) — <strong>בשתי תרומות הכתוב מדבר, אחת תרומה גדולה ואחת תרומת מעשר.</strong> ומכאן למדים: <strong>כשם שתרומה גדולה ניטלת באומד</strong> שאינו צריך למדוד במדוייק <strong>ו</strong>כן די לה שתינטל <strong>במחשבה</strong> בלבד שאינו צריך להפריש בפועל אלא די שיחשוב בלבו להפריש חלק מסויים, ומיד נעשה השאר מתוקן לאכילה — <strong>כך תרומת מעשר</strong> גם היא <strong>ניטלת באומד ובמחשבה.</strong>
 <big>א</big> כיון שהוזכרו הדברים דנים בהלכה זו לגופה: <strong>אמר ר' אבהו אמר ר' שמעון בן לקיש: מעשר ראשון שהקדימו בשבלין</strong> — <strong>שמו טובלו,</strong> עד שיפריש <strong>לתרומת מעשר.</strong> ושואלים: <strong>מאי טעמא</strong> <small>[מה טעמה]</small> של הלכה זו? <strong>אמר רבא: הואיל ויצא עליו שם מעשר,</strong> שהרי זה קרוי מעשר, ולכן חלה עליו החובה גם ל"מעשר מן המעשר".
 אגב דברים אלה מביאים הלכה דומה שגם אותה <strong>אמר ר' שמעון בן לקיש: מעשר ראשון שהקדימו</strong> הלוי לכהן ונטלו עוד <strong>בשבלין,</strong> לפני שדשו אותן ועשו אותן ערימה (כרי) ולפני שהורמה תרומה גדולה לכהן — <strong>פטור</strong> חלק זה של המעשר <strong>מתרומה גדולה.</strong>
 שאף שצריך להפריש תחילה מן התבואה תרומה גדולה לכהן והיה צריך ליטול תרומה גדולה גם מן התבואה שהיא במעשר זה, מכל מקום נפטר הלוי מהפרשה זו, <strong>שנאמר</strong> בכתוב: <strong>"והרמתם ממנו תרומת ה' מעשר מן המעשר"</strong> (במדבר יח, כו) ומלשון הכתוב נסיק: <strong>מעשר מן המעשר</strong> בלבד <strong>אמרתי לך</strong> להפריש מן המעשר ראשון, <strong>ולא תרומה גדולה ותרומת מעשר מן המעשר.</strong>
 <strong>אמר ליה</strong> <small>[לו]</small> <strong>רב פפא לאביי: אי הכי</strong> <small>[אם כך]</small> שנלמד הדבר מן הכתוב, <strong>אפילו הקדימו</strong> הלוי לכהן <strong>בכרי נמי</strong> <small>[גם כן]</small> יהיה כן הדין, ולא יצטרך הלוי להפריש מהחלק שנטל תרומה גדולה! <strong>אמר ליה</strong> <small>[לו]</small> אביי לרב פפא: <strong>עליך,</strong> כלומר כנגד דברים אלה, <strong>אמר קרא</strong> <small>[הכתוב]</small> ללויים: <strong>"מכל מתנתיכם תרימו את כל תרומת ה'"</strong> (במדבר יח, כט) ללמד שאת תרומת ה', התרומה הגדולה, צריך להרים מכל מתנה ומתנה ובכלל זה אף ממעשר ראשון שהוקדם וניטל על ידי הלוי לפני שנטל הכהן את התרומה הגדולה.
 ושואלים: <strong>ומה ראית</strong> לחלק בצורה זו ולומר שכשנטל הלוי שבלים יפריש רק תרומת מעשר, וכשנטל מן הכרי יפריש את כל התרומות כולם? ומשיבים: <strong>האי אדגן</strong> <small>[זה</small> שהיה בכרי כבר <small>נעשה דגן]</small> שאינו נקרא עוד שבולת ושמו דגן, ובתרומה נאמר במפורש "ראשית דגנך". <strong>והאי לא אדגן</strong> <small>[וזה</small> בשבלים עדיין <small>לא נעשה דגן]</small> ולא חלה עליו עוד חובת תרומה.
 <big>ב</big> <strong>תנן התם</strong> <small>[שנינו שם]</small> במסכת מעשרות: <strong>המקלף שעורין</strong> כדי לאוכלן חיות כמות שהן, <strong>מקלף אחת אחת ואוכלן</strong> מיד ואינו חייב במעשר, לפי שזו היא אכילת עראי. <strong>ואם קלף ונתן לתוך ידו</strong> הרבה מן המקולפות יחד — <strong>חייב</strong> להפריש מעשרות. <strong>אמר ר' אלעזר: וכן</strong> ההלכה <strong>לשבת,</strong> שאם מקלף אחת אחת אין בכך משום איסור מלאכה (של דישה) ומותר. ואם מקלף כדי יד שלימה, יש בזה משום מלאכת דישה.
 ושואלים: <strong>איני</strong> <small>[וכי כן הוא]?</small> <strong>והא</strong> <small>[והרי]</small> <strong>רב מקלפא ליה דביתהו כסי כסי</strong> <small>[היתה מקלפת לו אשתו</small> בשבת <small>כוסות כוסות</small> של שעורים קלופות<small>]!</small> וכן <strong>ר' חייא מקלפא ליה דביתהו כסי כסי</strong> <small>[היתה מקלפת לו אשתו כוסות כוסות]!</small> <strong>אלא</strong> יש לשנות את הגירסה ולומר כי <strong>אי אתמר אסיפא אתמר</strong> <small>[אם נאמר</small> דבר בענין זה <small>על סופה</small> של אותה משנה <small>נאמר]</small> ששנינו שם: <strong>המולל מלילות של חטים</strong> שממעך את החטים בידו עד שקליפתן החיצונה נופלת, <strong>מנפח</strong> (נופח ברוח פיו על המוץ שיתפזר) <strong>על יד על יד</strong> (מעט מעט), <strong>ואוכל</strong> בלי לעשר. <strong>ואם נפח ונתן לתוך חיקו</strong> כמות גדולה — הרי זה <strong>חייב</strong> במעשר. ועל כך <strong>אמר ר' אלעזר: וכן לשבת.</strong>
 <strong>מתקיף לה</strong> <small>[מקשה על כך]</small> <strong>ר' אבא בר מלל:</strong> וכי רוצה אתה לפרש ש<strong>רישא</strong> <small>[</small>ש<small>תחילת</small> המשנה<small>]</small> בשעורים לענין <strong>מעשר — אין</strong> <small>[כן]</small> נחשב זה לגמר מלאכה <strong>ולשבת לא? ומי איכא מידי</strong> <small>[האם יש דבר]</small> ש<strong>לענין שבת לא הוי</strong> <small>[אינו,</small> איננו נחשב<small>]</small> ל<strong>גמר מלאכה</strong> ומותר לעשותו, <strong>ולמעשר הוי</strong> <small>[הריהו</small> נחשב<small>]</small> ל<strong>גמר מלאכה?</strong> והרי איסור מלאכה בשבת חמור הרבה בכלליו ובפרטיו!
 <strong>מתקיף לה</strong> <small>[מקשה</small> על קושיה זו<small>]</small> <strong>רב ששת בריה</strong> <small>[בנו]</small> של <strong>רב אידי: ו</strong>כי <strong>לא</strong> מצאנו דוגמה כזו? <strong>והא</strong> <small>[והרי]</small> <strong>גרנן למעשר</strong> הוא מקרה כזה, <strong>דתנן</strong> <small>[ש</small>כן <small>שנינו</small> במשנה<small>]:</small> <strong>איזהו</strong> דבר נחשב כ<strong>גרנן</strong> של מינים שונים של ירקות וזהו גמר מלאכתם, שהוא זמן חיובן ב<strong>מעשר? הקשואין והדלועין</strong> — <strong>משיפקסו,</strong> כלומר, משעה שמסיר מהם את השיער הדק שעליהם. ואלה <strong>שלא פקסו</strong> שלא הסירו מהם את השיער — <strong>משיעמיד ערימה</strong> זהו גמר מלאכתן ומאז חייבים הם במעשר. <strong>ותנן נמי</strong> <small>[ושנינו גם כן</small> במשנה<small>]</small> <strong>לגבי בצלים,</strong> שגמר מלאכתם למעשר <strong>משיעמיד ערמה. ואילו לגבי שבת</strong> — <strong>העמדת ערמה פטור,</strong> שאין בכך משום מלאכה בשבת.
 <strong>אלא מאי אית לך למימר</strong> <small>[מה יש לך לומר],</small> מדוע פטור בשבת בהעמדת ערימה — כי <strong>"מלאכת מחשבת" אסרה תורה</strong> בשבת, מלאכה שיש בה מעשה יצירה של דבר חדש, והעמדת ערימה אינה נקראת מלאכת מחשבת לענין שבת, אם כן <strong>הכא נמי</strong> <small>[כאן גם כן]</small> לענין קלוף השעורה <strong>מלאכת מחשבת אסרה תורה,</strong> ואף שהדבר נחשב לגמר מלאכה לענין מעשר, איננו נחשב כמלאכה בשבת.
 כיון שהזכרנו ענין זה של מלילה בשבת שואלים: <strong>כיצד מולל</strong> ביום טוב? <strong>אביי משמיה</strong> <small>[משמו]</small> של <strong>רב יוסף אמר:</strong> אצבע <strong>חדא אחדא</strong> <small>[אחת על אחת],</small> כלומר מניח בין שתי האצבעות ומולל. <strong>ורב אויא משמיה</strong> <small>[משמו]</small> של <strong>רב יוסף אמר:</strong> אפילו <strong>חדא אתרתי</strong> <small>[אחת על שתים]</small> בין האגודל לשתי האצבעות. <strong>רבא אמר: כיון דמשני</strong> <small>[שהוא משנה]</small> ואיננו עושה כרגיל — <strong>אפילו חדא אכולהו נמי</strong> <small>[אחת על כולם גם כן],</small> שאם מועך מלילות המצויות על כל האצבעות כולן — גם כן מותר, כיון שבכל אופן הוא שינוי מן הרגיל.
 ועוד שואלים: <strong>כיצד מנפח</strong> בשבת באופן המותר? <strong>אמר רב אדא בר אהבה אמר רב: מנפח</strong>
## דף יד.
 <strong>מקשרי אצבעותיו ולמעלה</strong> כלומר אינו מניח את השבלים בכף היד אלא על גבי האצבעות, שהוא דרך שינוי.
 <strong>מחכו עלה במערבא</strong> <small>[היו צוחקים על</small> הלכה <small>זו בארץ ישראל]</small> והיו אומרים: <strong>כיון דמשני</strong> <small>[שהוא משנה]</small> מדרך עשייתם בחול — <strong>אפילו בכולה ידא נמי</strong> <small>[בכל היד גם כן]</small> מותר. <strong>אלא</strong> הלכה כפי ש<strong>אמר ר' אלעזר: מנפח בידו אחת</strong> ולא בשתים, ויכול לעשות זאת אפילו <strong>בכל כחו,</strong> ואין חוששים משום מלאכה.
 <big>א משנה</big> <strong>בית שמאי אומרים: תבלין נדוכין</strong> ביום טוב בשינוי מה, וכגון <strong>במדוך של עץ. והמלח</strong> נידוך רק <strong>בפך</strong> של חרס <strong>ובעץ הפרור</strong> (ידית של כף המבשלים) לעשות בכך שינוי רב. <strong>ובית הלל אומרים: תבלין נדוכין כדרכן</strong> אפילו <strong>במדוך של אבן, והמלח</strong> אינו נידוך אלא בשינוי, אולם די בשינוי מה והריהו נידוך <strong>במדוך של עץ.</strong>
 <big>ב גמרא</big> <strong>דכולי עלמא מיהת</strong> <small>[על כל פנים לדעת הכל],</small> בין לבית שמאי ובין לבית הלל, דיכת <strong>מלח בעיא</strong> <small>[צריכה]</small> <strong>שנוי,</strong> ואין עושים אותה כדרכה בחול, <strong>מאי טעמא</strong> <small>[מה טעם</small> הדבר<small>]?</small> נחלקו בכך <strong>רב הונא ורב חסדא; חד</strong> <small>[אחד</small> מהם<small>]</small> <strong>אמר:</strong> הכל יודעים כי <strong>כל הקדרות</strong> (תבשילים) <strong>כולן צריכות מלח,</strong> והיה לו להכינו עוד מבעוד יום, ומשלא הכינו, שוב אינו יכול לעשות כן ביום טוב עצמו אלא בשינוי, אולם <strong>אין כל הקדרות צריכות תבלין</strong> ויתכן שלא ידע מבעוד יום שיצטרך לתבלין.
 <strong>וחד</strong> <small>[ואחד</small> מהם<small>]</small> <strong>אמר</strong> טעם אחר: <strong>כל התבלין מפיגים טעמן</strong> ואינו יכול להכינם מבעוד יום, <strong>ומלח אינה מפיגה טעמה</strong> ולכן היה יכול להכין את המלח מבעוד יום, ומשלא הכינו, שוב אינו יכול להכינו בחג אלא בשינוי.
 ושואלים: <strong>מאי בינייהו</strong> <small>[מה</small> ההבדל <small>ביניהם]</small> הלכה למעשה, אם זה או זה הטעם? ומשיבים: <strong>איכא בינייהו</strong> <small>[יש ביניהם]</small> הבדל כגון ש<strong>ידע</strong> מראש <strong>מאי קדרה בעי לבשולי</strong> <small>[איזה</small> מין <small>תבשיל רוצה</small> הוא <small>לבשל],</small> ויודע איזה תבלין יצטרך והיה לו להכינו מבעוד יום ואם לא הכינו, אינו יכול להכינו ביום טוב אלא בשינוי, <strong>אי נמי</strong> <small>[או גם כן]</small> <strong>במוריקא</strong> <small>[בכרכום]</small> שאין טעמו נפוג במשך יום אחד, ויכול היה להכינו מבעוד יום.
 <strong>אמר רב יהודה אמר שמואל: כל הנדוכין</strong> דברים שצריך לדוך אותם לצורך אכילה <strong>נדוכין כדרכן, ואפילו מלח.</strong> ומקשים: <strong>והא אמרת</strong> <small>[והרי אמרת]</small> <strong>מלח בעיא</strong> <small>[צריך]</small> <strong>שנוי</strong> בהכנתו לדעת הכל! ומשיבים: <strong>הוא</strong> ש<strong>אמר</strong> הלכה זו <strong>כי האי תנא</strong> <small>[כדעת תנא זה],</small> <strong>דתניא</strong> <small>[ש</small>כן <small>שנינו</small> בברייתא<small>],</small> <strong>אמר ר' מאיר: לא נחלקו בית שמאי ובית הלל על הנדוכין שנדוכין כדרכן ומלח עמהן,</strong>
 <strong>לא נחלקו אלא לדוכה</strong> את המלח <strong>בפני עצמה, שבית שמאי אומרים: מלח</strong> דכים <strong>בפך ובעץ הפרור ל</strong>צורך <strong>צלי,</strong> כלומר כמות קטנה, שאין הצלי צריך הרבה מלח, <strong>אבל לא</strong> בכמות מרובה כדי מליחת בשר <strong>לקדרה. ובית הלל אומרים: בכל דבר.</strong> ותוהים: <strong>בכל דבר סלקא דעתך</strong> <small>[עולה על דעתך]</small> לומר שיוכלו לדוכו בכל דרך שהיא? והרי אמרנו שאין עושים כן אלא בשינוי! <strong>אלא אימא</strong> <small>[אמור]:</small> <strong>לכל דבר.</strong> כלומר, בין לצלי בין לקדירה.
 <strong>אמר ליה</strong> <small>[לו]</small> <strong>רב אחא ברדלא לבריה</strong> <small>[לבנו]:</small> <strong>כי דייכת</strong> <small>[כאשר אתה דך</small> מלח<small>]</small> <strong>— אצלי אצלויי</strong> <small>[הטה אותו על הצד</small> קצת<small>]</small> <strong>ודוך,</strong> שתעשה בו על כל פנים שינוי מעט ביום טוב. וכיוצא בו מסופר: <strong>רב ששת שמע</strong> ביום טוב <strong>קל בוכנא</strong> <small>[</small>את <small>קול המדוך]</small> הדך מלח, <strong>אמר</strong> בלבו: <strong>האי לאו מגוויה דביתאי</strong> <small>[</small>קול <small>זה אינו מתוך ביתי]</small> <strong>הוא,</strong> שהוריתי לבני ביתי שלא לעשות כן.
 ושואלים: <strong>ודלמא אצלויי אצלי</strong> <small>[ושמא הטו אותו</small> ודכו<small>]</small> בהיתר גמור? ומשיבים: <strong>דשמעיה דהוה צליל קליה</strong> <small>[ששמע</small> אותו <small>שהיה קולו צלול]</small> וכשדכים על הצד לא נשמע קול צלול. ושואלים: <strong>ודלמא תבלין הוו</strong> <small>[ושמא תבלים היו],</small> שאותם מותר לדוך ביום טוב כדרכם? ומשיבים: <strong>תבלין נבוחי מנבח קלייהו</strong> <small>[נשמע קולם כנביחה],</small> שכשהם נדוכים יש קול מיוחד בדיכתם, ואפשר להבחין בו.
 <big>ג</big> <strong>תנו רבנן</strong> <small>[שנו חכמים]:</small> <strong>אין עושים</strong> ביום טוב <strong>טיסני</strong> מין גריסים שעושים מגרגרי החיטה שכותשים אותם עד שנחלקים לארבע חתיכות, ויש במלאכה זו טירחה רבה, <strong>ואין כותשין במכתשת.</strong> ותוהים: <strong>תרתי</strong> <small>[שתים]?!</small> שני דברים סותרים כאחד? שהרי תחילה אמר שאין עושים טיסני בלבד, שהיא מלאכה קשה, ואחר כך אסר כל כתישה במכתשת! ומשיבים, <strong>הכי קאמר</strong> <small>[כך אמר],</small> כלומר, כך יש לתקן את לשון הברייתא: <strong>מה טעם אין עושין טיסני</strong> — <strong>לפי שאין כותשין במכתשת.</strong> ושואלים שוב ולשם מה הוצרך לומר שני דברים?
 <strong>ולימא</strong> <small>[ושיאמר]:</small> <strong>אין כותשין במכתשת</strong> וממילא נבין שאין עושים טיסני! ומשיבים: <strong>אי תנא</strong> <small>[אם היה שונה]</small> רק <strong>אין כותשין במכתשת — הוה אמינא</strong> <small>[הייתי אומר]:</small> <strong>הני מילי</strong> <small>[דברים אלה</small> אמורים<small>]</small> דווקא <strong>במכתשת גדולה</strong> שהעבודה בה נראית כמלאכת חול, <strong>אבל במכתשת קטנה אימא שפיר דמי</strong> <small>[אמור שיפה,</small> שטוב, <small>הדבר]</small> ויכול לעשות אף טיסני, <strong>קא משמע לן</strong> <small>[השמיע לנו]</small> שאין לעשות טיסני בכל דרך שהיא.
 ומקשים: <strong>והתניא</strong> <small>[והרי שנינו</small> בברייתא במפורש<small>]:</small> <strong>אין כותשין במכתשת גדולה, אבל כותשין במכתשת קטנה! אמר אביי:</strong> עלינו לפרש <strong>כי תניא נמי מתניתא</strong> <small>[כאשר שנויה גם כן הברייתא]</small> האוסרת לכתוש — ב<strong>מכתשת גדולה תניא</strong> <small>[שנויה</small> היא<small>]</small> ולא לגבי קטנה. והלכה שניה נאמרה בברייתא, שאין עושים טיסני אפילו במכתשת קטנה.
## דף יד:
 <strong>רבא אמר: לא קשיא</strong> <small>[אינו קשה]</small> ואין סתירה בין הברייתות, <strong>הא</strong> <small>[זו]</small> שמתירה במכתשת קטנה, מדברת <strong>לן</strong> <small>[בנו]</small> שאין לנו עבדים, <strong>והא להו</strong> <small>[וזו להם,</small> לבני ארץ ישראל<small>]</small> שמרובים שם עבדים, וכיון שחששו שמא יזלזלו באיסורים ויכתשו במכתשת הגדולה שמלאכתה אסורה ויאמרו שכתשו בקטנה שהיא מותרת — לכך אסרו עליהם כל כתישה.
 מסופר: <strong>רב פפי אקלע לבי</strong> <small>[הזדמן לביתו]</small> של <strong>מר שמואל,</strong> ממשפחת ראש הגולה. <strong>אייתי ליה</strong> <small>[הביאו לו]</small> <strong>דייסא</strong> העשויה מגריסי חיטה <strong>ולא אכל,</strong> מתוך החשש שמא כתשו את החיטים בו ביום<strong>.</strong> ושואלים: <strong>ודלמא</strong> <small>[ושמא]</small> <strong>במכתשת קטנה עבדוה</strong> <small>[עשו אותה]</small> ובהיתר? ומשיבים: <strong>דחזייה דהוה דייק טפי</strong> <small>[שראה שהיתה טחונה יפה]</small> ודבר זה אי אפשר לעשותו במכתשת קטנה.
 ושואלים: <strong>ודלמא</strong> <small>[ושמא]</small> <strong>מאתמול,</strong> מערב יום טוב, <strong>עבדוה</strong> <small>[עשו אותה]?</small> ומשיבים: <strong>דחזייה דהוה קליף צהריה</strong> <small>[שראה שקילופו היה בהיר],</small> שזה סימן שלא שהה זמן רב. <strong>ואי בעית אימא</strong> <small>[ואם תרצה אמור]</small> שלא מטעם זה נמנע, אלא מחשש מעיקר הדבר כי <strong>שאני בי</strong> <small>[שונה ביתו]</small> של <strong>מר שמואל דאיכא פריצותא דעבדי</strong> <small>[שיש</small> בו <small>פריצות של עבדים],</small> שהיו עבדיו מזלזלים באיסורים ולכך היו צריכים לאסור שם כל כתישה, כדי שלא יבואו לזלזל באיסורי יום טוב.
 <big>א משנה</big> <strong>הבורר קטניות ביום טוב. בית שמאי אומרים: בורר אוכל</strong> (את החלק הנאכל) מתוך הפסולת <strong>ואוכל</strong> מיד. <strong>ובית הלל אומרים: בורר כדרכו בחיקו</strong> או <strong>בקנון</strong> (כלי העשוי כעין משפך) או <strong>בתמחוי</strong> (קערה גדולה), <strong>אבל לא</strong> יברור <strong>בטבלא ולא בנפה ולא בכברה</strong> שהם כלים המיוחדים לברירה, ונראה הדבר כמלאכה של חול. <strong>רבן גמליאל אומר: אף מדיח</strong> את הקטניות במים <strong>ושולה</strong> את הפסולת הצפה על פניהם.
 <big>ב גמרא</big> <strong>תניא</strong> <small>[שנויה</small> ברייתא<small>],</small> <strong>אמר רבן גמליאל: במה דברים אמורים</strong> שהתירו בית הלל להוציא פסולת כדרך ברירה בחול — <strong>כשהאוכל מרובה על הפסולת, אבל</strong> אם ה<strong>פסולת מרובה על האוכל</strong> — <strong>דברי הכל נוטל את האוכל ומניח את הפסולת.</strong>
 ושואלים: <strong>פסולת מרובה על האוכל מי איכא מאן דשרי</strong> <small>[האם יש מי שמתיר]?</small> שמיעוט האוכלים בטל בפסולת, והכל נעשה מוקצה ואסור בטלטול! ומשיבים: <strong>לא צריכא</strong> <small>[נצרכה]</small> לומר, אלא <strong>דנפיש בטרחא</strong> <small>[שמרובה</small> הוצאת הפסולת <small>בטרחה]</small> אבל <strong>זוטר בשיעורא</strong> <small>[קטנה</small> הפסולת <small>בשיעורה],</small> שבאמת יש יותר אוכל מפסולת. אולם מפני שטרחת הוצאת הפסולת מרובה, מוטב להוציא משם את האוכל.
 <big>ג</big> שנינו במשנה, <strong>רבן גמליאל אומר: אף מדיח</strong> את קטניות במים <strong>ושולה</strong> את הפסולת הצפה בהם. <strong>תניא</strong> <small>[שנויה</small> ברייתא<small>],</small> <strong>אמר ר' אלעזר בר' צדוק: כך היה מנהגן של בית רבן גמליאל, שהיו מביאין דלי מלא עדשים</strong> והיו <strong>מציפין עליו מים, ונמצא</strong> שתוך זמן קצר היה ה<strong>אוכל</strong> שוקע <strong>למטה והפסולת</strong> היתה צפה <strong>למעלה,</strong> ולא הוצרכו לברור בידים.
 ושואלים: <strong>והתניא איפכא</strong> <small>[והרי שנינו</small> בברייתא <small>להיפך]</small> שהאוכל למעלה והפסולת למטה? ומשיבים: <strong>לא קשיא</strong> <small>[אין זה קשה];</small> <strong>הא</strong> <small>[זה]</small> שאמרנו שהפסולת למטה, מדובר <strong>בעפרא</strong> <small>[ב</small>פסולת <small>עפר]</small> שהעפר כבד ושוקע למטה מן העדשים, <strong>הא</strong> <small>[זה]</small> שאמרנו שהפסולת למעלה, מדובר <strong>בגילי</strong> <small>[בקש]</small> שהקש צף על פני המים.
 <big>ד משנה</big> <strong>בית שמאי אומרים: אין משלחין</strong> מתנה <strong>ביום טוב אלא מנות</strong> אוכל מוכנות לאכילה, <strong>ובית הלל אומרים:</strong> שולחים מתנה אפילו <strong>בהמה חיה ועוף, בין חיין בין שחוטין. וכן משלחין יינות, שמנים וסלתות</strong> ואפילו <strong>קטניות, אבל לא תבואה,</strong> שהרי אינה ראויה ליום טוב, לפי שאסור לו לטוחנה ביום טוב. <strong>ור' שמעון מתיר בתבואה,</strong> שכן יש דרכים לעשות ממנה מיני דייסא בלא טחינה.
 <big>ה גמרא</big> <strong>תני</strong> <small>[שנה]</small> <strong>רב יחיאל: ובלבד שלא יעשנו בשורה,</strong> שהובלת מתנות אלה לא תיעשה בשורה של בני אדם, שאז נראים כהולכים למסחר בשוק. <strong>תנא</strong> <small>[שנה</small> החכם<small>]:</small> <strong>אין שורה</strong> כזו <strong>פחותה משלשה בני אדם,</strong> ובפחות מזה מכך אינה נקראת שורה ומותר. <strong>בעי</strong> <small>[שאל]</small> <strong>רב אשי: תלתא גברי ותלתא מיני מאי</strong> <small>[שלושה אנשים ושלושה מינים</small> שונים <small>מהו]?</small> האם נאמר שנראה זה כשיירה, או כשהיו שלושה מינים שונים כל אחד נדון לעצמו? שאלה זו לא נמצאה לה תשובה, ונשארה <strong>בתיקו.</strong>
 <big>ו</big> שנינו במשנה ש<strong>ר' שמעון מתיר ב</strong>משלוח <strong>תבואה. תניא</strong> <small>[שנויה</small> ברייתא<small>]:</small> <strong>ר' שמעון מתיר בתבואה, כגון: חטין לעשות מהן לודיות</strong> (מיני עוגיות), וכן <strong>שעורין ליתן לפני בהמתו,</strong> או <strong>עדשים לעשות מהן רסיסין</strong> (תבשיל עשוי עדשים מרוסקות), שכל אלה ראויים ביום טוב עצמו.
 <big>ז משנה</big> <strong>משלחין כלים</strong> (בגדים) <strong>בין תפורין בין שאינן תפורין, ואף על פי שיש בהן כלאים</strong> (שעטנז) <strong>ו</strong>בלבד ש<strong>הן לצורך המועד. אבל</strong> לא משלחין <strong>סנדל</strong> עץ המצופה עור <strong>המסומר</strong> (שקבועים בו מסמרים וגזרו חכמים שלא לנעלו בשבת ובחג) <strong>ולא מנעל שאינו תפור</strong> (שהרי אינו ראוי לחג). <strong>ר' יהודה אומר: אף לא</strong> משלחים <strong>מנעל לבן</strong> שאין דרך האנשים לנעלו, <strong>מפני שצריך אומן</strong> כדי לצבעו שחור. <strong>זה הכלל: כל שנאותין</strong> (מתקשטים) משתמשים <strong>בו ביום טוב</strong> — משלחין אותו.
 <big>ח גמרא</big> על המשנה שואלים: <strong>בשלמא</strong> <small>[נניח]</small> שמה שהתירו לשלוח בגדים <strong>תפורין</strong> — כי הם <strong>חזו</strong> <small>[ראויים]</small> <strong>למלבוש</strong> ללבוש אותם, ו<strong>שאין תפורין נמי חזו לכסויי</strong> <small>[גם כן ראויים הם להתכסות</small> בהם<small>],</small> <strong>אלא</strong> בגדים שיש בהם <strong>כלאים</strong> (שעטנז) <strong>למאי חזו</strong> <small>[למה</small> הם <small>ראויים],</small> וכיון שאינם ראויים לשימוש בחג מדוע שולחים אותם במועד?
 <strong>וכי תימא חזו למימך תותיה</strong> <small>[ואם תאמר</small> ש<small>ראויים הם כדי להניח תחתיו],</small> <strong>והתניא</strong> <small>[והרי שנינו</small> בברייתא<small>]</small> על הפסוק: "ובגד כלאים שעטנז <strong>לא יעלה עליך"</strong> (ויקרא יט, יט), ללמד כי אינך רשאי ללובשו, <strong>אבל</strong> מדין תורה <strong>אתה יכול להציעו תחתיך. אבל אמרו חכמים: אסור לעשות כן, שמא תכרך לו נימא</strong> (חוט) <strong>על בשרו.</strong> הרי שמדברי חכמים אסור אף להציע אריג שעטנז תחתיו!
 <strong>וכי תימא</strong> <small>[ואם תאמר]</small> ש<strong>מפסיק מידי ביני ביני</strong> <small>[דבר ביניהם]</small> שמניח את אריג הכלאים למטה ומניח דבר אחר עליהם, <strong>והאמר</strong> <small>[והרי אמר]</small> <strong>ר' שמעון בן פזי, אמר ר' יהושע בן לוי, אמר ר' יוסי בן שאול, אמר רבי משום קהלא קדישא</strong> <small>[משמו של הקהל הקדוש]</small> ש<strong>בירושלים: אפילו עשר מצעות</strong> המונחות <strong>זו על גבי זו וכלאים תחתיהן</strong> — <strong>אסור לישן עליהם, משום שנאמר: "לא יעלה עליך".</strong>
 <strong>אלא</strong> יש לומר, שמדובר כאן <strong>בוילון</strong> של כלאים שאפשר לתלות אותו, שהרי איננו מלבוש. ומקשים, <strong>והאמר</strong> <small>[והרי אמר]</small> <strong>עולא: מפני מה אמרו וילון טמא</strong> כלומר מקבל טומאה ככלי, למרות שאין בו לכאורה שימוש לאדם — <strong>מפני שהשמש מתחמם כנגדו</strong> שלפעמים קר לשמש והוא מתעטף לפי שעה בוילון, וכיון שיש לחשוש לכך, הרי אין לעשותו של שעטנז.
## דף טו.
 <strong>אלא</strong> בבגדים <strong>קשין</strong> שעליהם מותר לשבת ואין לחשוש משום כלאים שבהם, <strong>וכי הא</strong> <small>[וכפי זה]</small> ש<strong>אמר רב הונא בריה</strong> <small>[בנו]</small> של <strong>רב יהושע: האי נמטא גמדא</strong> <small>[זה הלבד הקשה]</small> שעושים בעיר <strong>נרש</strong> — <strong>שריא</strong> <small>[מותר]</small> לשבת או לשכב עליו ואין לחשוש בו משום שעטנז.
 <strong>אמר רב פפא: ערדלין</strong> <small>[גרבי לבד]</small> — <strong>אין בהם משום כלאים</strong> משום שהם קשים. <strong>אמר רבא: הני צררי דפשיטי</strong> <small>[אותם צרורות של כסף]</small> העשויים בד קשה או לבד — <strong>אין בהם משום כלאים,</strong> אולם <strong>דבזרני</strong> <small>[</small>כיסים <small>ל</small>הניח בהם <small>זרעים]</small> — <strong>יש בהם משום כלאים,</strong> לפי שהם גדולים ורכים יותר. <strong>רב אשי אמר: אחד זה ואחד זה אין בהן משום כלאים, לפי שאין דרך חמום בכך.</strong> שגם אם הם צמודים לבשרו של אדם, מכל מקום אין זו דרך לבישה וחימום, ולכן אין לאסור אותם.
 <big>א</big> שנינו במשנה: <strong>אבל לא</strong> שולחים ביום טוב <strong>סנדל המסומר.</strong> ושואלים: <strong>סנדל המסומר מאי טעמא</strong> <small>[מה טעם]</small> <strong>לא?</strong> ומשיבים: <strong>משום מעשה שהיה</strong> שבשל סנדל המסומר אירע אסון גדול בשבת, וגזרו חכמים שלא ללובשו משום כך בשבת ויום טוב (ראה מסכת שבת ס, א).
 <strong>אמר אביי: סנדל המסומר אסור לנעלו</strong> בשבת אבל <strong>מותר לטלטלו. אסור לנעלו</strong> — <strong>משום מעשה שהיה,</strong> וזה ש<strong>מותר לטלטלו</strong> למדים <strong>מדקתני</strong> <small>[ממה ששנינו]</small> במשנה לשון: <strong>"אין משלחין", דאי סלקא דעתך</strong> <small>[שאם עולה על דעתך]</small> לומר ש<strong>אסור</strong> אפילו <strong>לטלטלו,</strong> אם כן <strong>השתא</strong> <small>[עכשיו,</small> הרי<small>]</small> אפילו <strong>לטלטולי</strong> <small>[לטלטל]</small> <strong>אסור, משלחין מבעיא</strong> <small>[נצרכה</small> לומר<small>]</small> שאסור? אלא ודאי מותר הוא בטלטול בתוך הבית, אף שאסור בלבישה.
 <big>ב</big> עוד שנינו במשנה: <strong>לא שולחים ביום טוב מנעל שאינו תפור.</strong> ותוהים: <strong>פשיטא</strong> <small>[פשוט,</small> מובן מאליו<small>]</small> הלא אינו ראוי לנעלו! ומשיבים: <strong>לא נצרכא</strong> <small>[נצרכה]</small> אלא במקרה <strong>דאף על גב דנקיט בסיכי</strong> <small>[שאף על פי</small> שהמנעל <small>תפור בסיכות]</small> ואפשר בדוחק לנעלו, על כן השמיע לנו כיון שאינו תפור ממש אין נועלים אותו, ולכן אסור לשלחו ביום טוב.
 <big>ג</big> שנינו במשנה ש<strong>ר' יהודה אומר:</strong> אין משלחים <strong>אף לא מנעל לבן. תניא</strong> <small>[שנויה</small> ברייתא<small>]:</small> <strong>ר' יהודה מתיר ב</strong>מנעל <strong>שחור, ואוסר בלבן, מפני שצריך ביצת הגיר</strong> (גוש הגיר) כדי לצבעו יפה. <strong>ר' יוסי אוסר ב</strong>מנעל <strong>שחור, מפני שצריך לצחצחו</strong> (להחליקו).
 ומעירים: <strong>ולא פליגי</strong> <small>[ואין הם חולקים]</small> בעיקר ההלכה. אלא <strong>מר כי אתריה ומר כי אתריה</strong> <small>[חכם זה כפי</small> מנהג <small>מקומו וחכם זה כפי מקומו].</small> <strong>באתריה דמר</strong> <small>[במקומו של חכם</small> זה, ר' יהודה<small>]</small> היה <strong>בשרא</strong> <small>[</small>צד העור הפונה ל<small>בשר]</small> שהוא עשוי כקליפות אחת על גבי השניה מונח <strong>לתחת</strong> <small>[מלמטה]</small> כלפי פנים ואינו נראה מבחוץ ולכן אינו צריך החלקה, אולם <strong>באתריה דמר</strong> <small>[במקומו של חכם</small> זה, ר' יוסי<small>]</small> היה <strong>בשרא</strong> <small>[</small>צד העור הפונה ל<small>בשר]</small> <strong>לעיל</strong> <small>[מלמעלה]</small> מונח כלפי חוץ והיה צורך להחליקו.
 <big>ד</big> שנינו במשנה: <strong>זה הכלל כל שנאותין</strong> (מתקשטים) <strong>בו ביום טוב</strong> משלחים אותו. מסופר: <strong>רב ששת שרא להו לרבנן לשדורי</strong> <small>[התיר להם לחכמים לשלוח]</small> <strong>תפלין ביומא טבא</strong> <small>[ביום טוב]</small> <strong>אמר ליה</strong> <small>[לו]</small> <strong>אביי: והא אנן תנן</strong> <small>[והרי אנו שנינו</small> במשנה<small>],</small> <strong>כל שנאותין בו ביום טוב משלחין אותו,</strong> ותפילין אין מניחים ביום טוב! ומשיבים: <strong>הכי קאמר</strong> <small>[כך אמר],</small> כלומר, כך יש להבין את דברי המשנה: <strong>כל שנאותין בו ב</strong>ימות ה<strong>חול</strong> — <strong>משלחין אותו ביום טוב.</strong> כלומר, כל דבר שהוא גמור ושלם עד כדי שראוי להשתמש בו בחול — משלחים אותו כמתנה ביום טוב.
 <strong>אמר אביי: תפלין, הואיל ואתו לידן</strong> <small>[ובאו לידינו],</small> כלומר, הואיל ועסקנו בעניינם, <strong>נימא בהו מילתא</strong> <small>[נאמר בהם דבר]</small> שיש בו משום חידוש הלכה: <strong>היה</strong> אדם <strong>בא בדרך</strong> בערב שבת או חג <strong>ותפילין בראשו</strong> כדרך שהיו נוהגים אז להיות לבושי תפילין במשך כל היום, <strong>ושקעה עליו חמה</strong> ונכנסה שבת או יום טוב שאינם זמן תפילין, ואף אסור לטלטל בהם תפילין — <strong>מניח ידו עליהן,</strong> שלא ייראו ברבים, ומעבירם כך בדרך מלבוש <strong>עד שמגיע לביתו</strong> ושם חולצם. <strong>היה יושב בבית המדרש ותפילין בראשו וקדש עליו היום</strong> (השבת או החג) — <strong>מניח ידו עליהן עד שמגיע לביתו.</strong>
 <strong>מתיב</strong> <small>[מקשה</small> על כך<small>]</small> <strong>רב הונא בריה</strong> <small>[בנו]</small> של <strong>רב איקא</strong> ממה ששנינו: <strong>היה בא בדרך ותפילין בראשו וקדש עליו היום</strong> — <strong>מניח ידו עליהן עד שמגיע לבית הסמוך לחומה</strong> ושם חולצם ומשאירם שם. <strong>היה יושב בבית המדרש,</strong> שהיה מחוץ לעיר <strong>וקדש עליו היום</strong> — <strong>מניח ידו עליהן עד שמגיע לבית</strong> שיש בו אנשים היכולים לשמור את התפילין, ובית זה הוא דווקא זה <strong>הסמוך לבית המדרש.</strong> הרי שאין מוליכם עד לביתו אלא רק לתוך המקום הקרוב אליו ביותר בתוך העיר!
 ומשיבים: <strong>לא קשיא</strong> <small>[אין זה קשה];</small> <strong>הא</strong> <small>[זה]</small> שאמרנו שמניחם בבית הסמוך לחומת העיר <strong>— דמנטרא</strong> <small>[שהן,</small> התפילין <small>נשמרות]</small> שם, <strong>הא</strong> <small>[זה]</small> שאמרנו שמוליכן לביתו — מדובר באופן <strong>דלא מנטרא</strong> <small>[שאינן נשמרות].</small>
 ומקשים: <strong>אי דלא מנטרא</strong> <small>[אם</small> מדובר באופן <small>שאין</small> התפילין <small>נשמרות</small> בו<small>],</small> אם כן <strong>מאי איריא</strong> <small>[מה שייך</small> דווקא<small>]</small> לומר כשהתפילין <strong>בראשו? אפילו</strong> לא לובשם אלא מצאן כשהן <strong>מחתן בארעא</strong> <small>[מונחות בקרקע]</small> <strong>נמי</strong> <small>[גם כן]</small> היה צריך ללבשן ולהביאן, <strong>דהא תנן</strong> <small>[שהרי שנינו</small> במשנה<small>]:</small> <strong>המוצא תפלין</strong> כשהן מונחות בשדה — <strong>מכניסן זוג זוג</strong> כדרך לבישתן!
 ומשיבים: <strong>לא קשיא</strong> <small>[אין זה קשה],</small> <strong>הא</strong> <small>[זה]</small> שאמרנו שאינו צריך ללובשן, אלא אם כן היו כבר מונחות בראשו — מדובר באופן <strong>דמנטרא</strong> <small>[שהן נשמרות]</small> <strong>מחמת גנבי</strong> <small>[הגנבים]</small> <strong>ו</strong>גם <strong>מחמת כלבי</strong> <small>[הכלבים].</small> <strong>הא</strong> <small>[זו]</small> שאמרנו שאף אם מונחות על הקרקע ילבשם ויכניסם לעיר — מדובר באופן <strong>דמנטרא</strong> <small>[שנשמרות]</small> <strong>מחמת כלבי</strong> <small>[הכלבים]</small> <strong>ולא מנטרא</strong> <small>[נשמרות]</small> <strong>מחמת גנבי</strong> <small>[הגנבים].</small>
 והחידוש בדבר: <strong>מהו דתימא</strong> <small>[שתאמר]:</small> הואיל ו<strong>רוב לסטים</strong> <small>[הגנבים]</small> <strong>ישראל נינהו</strong> <small>[הם]</small> <strong>ולא מזלזלי</strong> <small>[יזלזלו]</small> <strong>בהן</strong> בתפילין, ואם כן אין לטלטלן, שהרי אין חשש לחילול קדושתם, על כן <strong>קא משמע לן</strong> שבכל זאת יש לחשוש למיעוט, וראוי לו להכניסן לתוך העיר.
## דף טו:
 <big>א משנה</big> <strong>יום טוב שחל להיות</strong> ב<strong>ערב שבת</strong> — <strong>לא יבשל בתחלה</strong> ובמתכוון <strong>מיום טוב ל</strong>צורך ה<strong>שבת. אבל מבשל הוא</strong> בו ביום <strong>ל</strong>צורך <strong>יום טוב</strong> עצמו, <strong>ואם הותיר</strong> מן התבשילים — <strong>הותיר</strong> לצורך <strong>השבת.</strong> ותיקנו חכמי ישראל הקדמונים תקנת "עירוב תבשילין", וכך היא נעשית: <strong>עושה תבשיל</strong> מיוחד <strong>מערב יום טוב וסומך עליו לשבת</strong> שתבשיל זה לא ייאכל בחג אלא בשבת דווקא, וכיון שיש לו כבר תבשיל לשבת מותר לו להוסיף ולבשל אפילו ביום טוב תבשילים נוספים אחרים, שכולם יהיו לצורך השבת.
 ובפרטי הדבר נחלקו תנאים ראשונים, <strong>בית שמאי אומרים:</strong> לצורך עירוב זה צריך להכין <strong>שני תבשילין, ובית הלל אומרים:</strong> די ב<strong>תבשיל אחד. ושוין</strong> כולם בדעתם <strong>בדג וביצה שעליו</strong> שטיגנו אותם יחד, <strong>שהן</strong> נחשבים לענין זה כ<strong>שני תבשילין.</strong>
 <strong>אכלו</strong> לאותו מאכל שהכינו כעירוב ביום טוב ולא נשאר ממנו לשבת, <strong>או שאבד</strong> — <strong>לא יבשל עליו בתחלה</strong> אלא אם כן הותיר מתבשילי יום טוב. <strong>ואם שייר ממנו כל שהוא</strong> — דיו בכך, ו<strong>סומך עליו לשבת.</strong>
 <big>ב גמרא</big> שואלים: <strong>מנא הני מילי</strong> <small>[מנין דברים אלו],</small> מה מקור הלכה זו שיש לעשות עירוב תבשילין, ושאם לא עשה כן אין לבשל ביום טוב לצורך השבת? <strong>אמר שמואל:</strong> ש<strong>אמר קרא</strong> <small>[הכתוב]:</small> <strong>"זכור את יום השבת לקדשו"</strong> (שמות כ, ח) והוא למד ממנו: <strong>זכרהו</strong> — <strong>מאחר שבא להשכיחו,</strong> שכיון שחל החג בערב שבת, מרוב טירדת החג וריבוי סעודותיו וההכנות להן, ישכח את יום השבת, ולכן תיקנו מצוה מיוחדת להזכיר את השבת אף אז.
 ושואלים: <strong>מאי טעמא</strong> <small>[מה טעמה]</small> של הזכרה זו בעירוב דווקא ולשם מה בכלל נצטווינו על הזכרה זו? <strong>אמר רבא:</strong> כוונת חכמים היתה לשמור על כבוד השבת ולכך תיקנו עירוב <strong>כדי שיברור מנה יפה לשבת ומנה יפה ליום טוב,</strong> שאם לא יכין מראש מנה מיוחדת לשבת, יש לחשוש שלא ידאג לכבדה כראוי.
 <strong>רב אשי אמר</strong> טעם אחר: תקנת חכמים היתה דווקא לכבוד יום טוב ו<strong>כדי שיאמרו</strong> אנשים וילמדו מכאן ש<strong>אין אופין מיום טוב לשבת,</strong> אלא אם כן החלו בכך מבעוד יום, ו<strong>קל וחומר</strong> שאין אופים <strong>מיום טוב לחול,</strong> ומביא הדבר לחיזוק השמירה על כבוד החג.
 <strong>תנן</strong> <small>[שנינו</small> במשנה<small>]:</small> <strong>עושה</strong> אדם <strong>תבשיל מערב יום טוב וסומך עליו לשבת. בשלמא</strong> <small>[נניח]</small> לדעת <strong>רב אשי</strong> ש<strong>אמר</strong> בטעם עירוב תבשילין <strong>כדי שיאמרו</strong> ש<strong>אין אופין מיום טוב לשבת — היינו</strong> <small>[זה</small> הטעם<small>]</small> שאם עשה במיוחד <strong>מערב יום טוב — אין</strong> <small>[כן],</small> אולם <strong>ביום טוב</strong> עצמו — <strong>לא,</strong> להזכיר שאין מבשלים מחג לשבת. <strong>אלא לרבא</strong> שאומר בטעמו שהוא כדי שיברור מנה יפה לחג ומנה יפה לשבת, אם כן <strong>מאי איריא</strong> <small>[מה שייך]</small> שעושה <strong>מערב יום טוב? אפילו ביום טוב נמי</strong> <small>[גם כן]</small> יעשה תבשיל שמייחד אותו לשבת, ובכך יזכיר את קדושת השבת!
 ומשיבים: <strong>אין הכי נמי</strong> <small>[כך, גם כן</small> הוא<small>],</small> שבעצם אפשר היה לעשות כן, <strong>אלא גזרה</strong> גזרו חכמים שיעשה עירובו מערב יום טוב <strong>שמא יפשע</strong> (יתרשל) ולא יכין כלל.
 ומעירים: <strong>ו</strong>ה<strong>תנא מייתי</strong> <small>[מביא]</small> <strong>לה</strong> ראיה לעירוב תבשילין <strong>מהכא</strong> <small>[מכאן,</small> מכתוב זה<small>],</small> שנאמר: "שבתון שבת קודש לה' מחר <strong>את אשר תאפו אפו ואת אשר תבשלו בשלו</strong> ואת כל העודף הניחו לכם למשמרת עד הבוקר" (שמות טז, כג), <strong>מכאן אמר ר' אליעזר: אין אופין</strong> מיום טוב לשבת <strong>אלא על האפוי</strong> כבר לצורך השבת מבעוד יום, שרק מוסיפים עליו, <strong>ואין מבשלין אלא על המבושל</strong> כבר. <strong>מכאן סמכו</strong> (הביאו רמז) <strong>חכמים לערובי תבשילין מן התורה.</strong>
 <big>ג</big> <strong>תנו רבנן</strong> <small>[שנו חכמים]:</small> <strong>מעשה בר' אליעזר שהיה יושב ודורש כל היום</strong> של החג <strong>כולו, בהלכות יום טוב. יצתה</strong> באמצע דרשתו <strong>כת ראשונה, אמר: הללו</strong> בוודאי <strong>בעלי פטסין</strong> (כדים גדולים מאוד), שמן הסתם מוכנים לאנשים אלה פיטסין של יין, וכיוצא בו באוכל, והם להוטים אחריו ובשל כך הם יוצאים מבית המדרש. לאחר זמן יצאה <strong>כת שניה, אמר: הללו בעלי חביות</strong> (שהן קטנות מפיטסין). לאחר מכן משיצאה <strong>כת שלישית, אמר: הללו בעלי כדין</strong> (הקטנים מחביות).
 <strong>כת רביעית, אמר: הללו בעלי לגינין</strong> שהם קטנים מכדים. יצאה <strong>כת חמישית, אמר: הללו בעלי כוסות</strong> שהם קטנים אף מלגינין. מש <strong>התחילו כת ששית לצאת,</strong> קשה היה הדבר בעיניו שמותירים את בית המדרש מרוקן כמעט מיושביו ו<strong>אמר: הללו בעלי מארה</strong> (קללה), כלומר: להם אין בבית ולא כלום, ואם כן מה הם יוצאים?
 <strong>נתן עיניו בתלמידים</strong> שנותרו בבית המדרש, מיד <strong>התחילו פניהם משתנין</strong> מחמת הבושה, שחששו שמא להם הוא מתכוון, שמא לא היו צריכים להתעכב אלא רמז להם שייצאו כפי שיצאו האחרים. <strong>אמר להם: בני, לא לכם</strong> (עליכם) <strong>אני אומר</strong> כינוי זה, <strong>אלא להללו שיצאו,</strong> וכל זאת משום <strong>שמניחים חיי עולם</strong> של תורה <strong>ועוסקים בחיי שעה</strong> של אכילה.
 <strong>בשעת פטירתן</strong> (פרידתם) של התלמידים שנותרו בבית המדרש ממנו לאחר שסיים דרשתו, <strong>אמר להם</strong> כלשון הכתוב: <strong>"</strong>ויאמר להם <strong>לכו אכלו משמנים ושתו ממתקים ושלחו מנות לאין נכון לו כי קדוש היום לאדנינו ואל תעצבו כי חדות ה' היא מעזכם"</strong> (נחמיה ח, י). 
 ומעתה מבררים את דברי הברייתא הזו. <strong>אמר מר</strong> <small>[החכם]</small> בדבריו <strong>"שמניחין חיי עולם ועוסקין בחיי שעה",</strong> ותוהים: <strong>והא</strong> <small>[והרי]</small> <strong>שמחת יום טוב</strong> עצמה הלא <strong>מצוה היא,</strong> ואם כן אף היא בכלל חיי עולם! ומשיבים: <strong>ר' אליעזר לטעמיה</strong> <small>[לטעמו,</small> לשיטתו<small>]</small> ש<strong>אמר: שמחת יום טוב</strong> אינה אלא <strong>רשות.</strong>
 <strong>דתניא</strong> <small>[ש</small>כן <small>שנינו</small> בברייתא<small>],</small> <strong>ר' אליעזר אומר: אין לו לאדם ביום טוב</strong> שיקיים מצוותו כראוי, <strong>אלא, או אוכל ושותה</strong> ומקיים מצוות שמחה בענייני הגוף, <strong>או יושב ושונה</strong> בלימוד התורה. ואלה שלא עסקו בתורה כל צרכם — לא יפה עשו. <strong>ר' יהושע אומר:</strong> אין צורך לעשות דווקא כך, אלא <strong>חלקהו; חציו לה'</strong> ללימוד תורה, <strong>וחציו לכם</strong> — לאכילה, שתיה ושאר מיני תענוג.
 <strong>אמר ר' יוחנן: ושניהם מקרא אחד דרשו</strong> בצורות שונות, וממנו למדו כשיטתם. כיצד? <strong>כתוב אחד אומר: "עצרת לה' אלהיך"</strong> (דברים טז, ח), ממנו משמע כי על החג להיות מוקדש לה' ולעבודתו, <strong>וכתוב אחד אומר: "עצרת תהיה לכם"</strong> (במדבר כט, לה), וממנו משמע שתכלית החג צריכה להיות "לכם", כלומר: בשבילכם ולהנאתכם. <strong>הא כיצד</strong> מתיישבים שני כתובים אלה? <strong>ר' אליעזר סבר: או כולו לה'</strong> כדברי כתוב אחד, <strong>או כולו לכם. ור' יהושע סבר: חלקהו,</strong> כך שיהיה <strong>חציו לה' וחציו לכם</strong> ועל ידי כך יתקיימו שני הכתובים.
 <big>ד</big> כיון שהוזכר בברייתא הכתוב מספר נחמיה שואלים: <strong>מאי</strong> <small>[מה</small> פירוש<small>]:</small> "שלחו מנות <strong>לאין נכון לו"? אמר רב חסדא: למי</strong> שאין לו בשבת שלאחר יום טוב אוכל מוכן משלו, כיון <strong>שלא הניח ערובי תבשילין,</strong> ולכן צריכים אחרים לדאוג לו. <strong>איכא דאמרי</strong> <small>[יש שאומרים]</small> שכך אמר: למי צריכים לדאוג למזון — ל<strong>מי שלא</strong> היתה <strong>לו</strong> מסיבה כלשהי אפשרות <strong>להניח ערובי תבשילין</strong> בערב החג, <strong>אבל מי שהיה לו</strong> אפשרות <strong>להניח ערובי תבשילין ולא הניח</strong> — <strong>פושע</strong> (רשלן) <strong>הוא,</strong> ואין חובה לדאוג לו.
 ועוד: <strong>מאי</strong> <small>[מה</small> פירוש<small>]</small> הכתוב <strong>"כי חדות ה' היא מעזכם"? אמר ר' יוחנן משום</strong> (בשם) <strong>ר' אליעזר בר' שמעון: אמר להם הקדוש ברוך הוא לישראל: בני, לוו עלי</strong> (בשבילי, על חשבוני) <strong>וקדשו קדושת היום</strong> של שבת ויום טוב ביין, <strong>והאמינו בי ואני פורע</strong> הלוואה זו.
 <big>ה</big> כיוון שנזכרו דברי ר' יוחנן בשם ר' אליעזר בר' שמעון מביאים דבר אחר ש<strong>אמר ר' יוחנן משום ר' אליעזר בר' שמעון: הרוצה שיתקיימו נכסיו</strong> ולא ייגזלו — <strong>יטע בהן</strong> את העץ הקרוי <strong>אדר.</strong> ורמז לדבר, ממה <strong>שנאמר: "אדיר במרום ה'"</strong> (תהלים צג, ד), שמשמעות "אדר" כמו משמעות "אדיר" מרמזת על קיום וחוזק.
 <strong>אי נמי</strong> <small>[או גם כן]</small> <strong>אדרא כשמיה</strong> <small>[אדר כשמו],</small> <strong>כדאמרי אינשי</strong> <small>[כמו שאומרים בני אדם]:</small> <strong>מאי אדרא</strong> <small>[מה</small> פירוש <small>אדר]</small> <strong>— דקיימא לדרי דרי</strong> <small>[ש</small>הוא <small>עומד לדורי דורות].</small> <strong>תניא נמי הכי</strong> <small>[שנויה ברייתא גם כן כך]:</small> <strong>שדה שיש בה אדר אינה נגזלת ואינה נחמסת</strong> משום שהאדר נעשה סימן מובהק לשדה זה ולבעליו, <strong>ופירותיה משתמרין</strong> משום שפירות האדר מבריחים באמצעות ריחם המיוחד את החרקים.
 <big>ו</big> ושוב לענין ראשון: <strong>תני</strong> <small>[שנה]</small> <strong>רב תחליפא אחוה</strong> <small>[אחיו]</small> של <strong>רבנאי חוזאה:</strong>
## דף טז.
 <strong>כל מזונותיו של אדם קצובים לו מראש השנה ועד יום הכפורים,</strong> שבאותם ימים, כאשר נגזר דינו של אדם, נקבע במדוייק גם כמה ממון ירויח לכל הוצאותיו באותה שנה, ואם יוציא לדבר אחד יותר ממה שנקבע לו — יחסר לו מדבר אחר, <strong>חוץ מהוצאת שבתות, והוצאת יום טוב, והוצאת</strong> (שכר לימוד) <strong>בניו לתלמוד תורה</strong> שבאלה לא נקבע סכום מסויים מתחילת השנה, אלא <strong>שאם פחת</strong> — <strong>פוחתין לו, ואם הוסיף</strong> — <strong>מוסיפין לו</strong> כדי שיוכל להשלים. ולכן יכול אדם ללוות ולהוסיף, משום שמובטח לו שיהיה לו כדי סיפוקו.
 <strong>אמר ר' אבהו: מאי קראה</strong> <small>[מהו הכתוב]</small> המלמד על כך שמזונותיו של אדם נקצבים לו מראש השנה — שנאמר: <strong>"תקעו בחדש שופר בכסה ליום חגנו"</strong> (תהלים פא, ד) — <strong>איזהו חג שהחדש</strong> (הירח החדש) <strong>מתכסה בו</strong> ואינו נראה — <strong>הוי אומר זה ראש השנה,</strong> החל בראשית החודש. שהרי בשאר החגים החלים כרגיל באמצע החודש, הירח נראה. <strong>וכתיב</strong> <small>[ונאמר]</small> שם: <strong>"כי חק לישראל הוא משפט לאלהי יעקב"</strong> (תהלים פא, ה).
 ומסבירים: <strong>מאי משמע</strong> <small>[מה המשמעות,</small> מהיכן נובע<small>]</small> <strong>דהאי "חק" לישנא דמזוני</strong> <small>[ש"חק" זה לשון מזונות]</small> <strong>הוא — דכתיב</strong> <small>[שנאמר]:</small> <strong>"ואכלו את חקם אשר נתן להם פרעה"</strong> (בראשית מז, כב). <strong>מר זוטרא אמר: מהכא</strong> <small>[מכאן]</small> למדים ש"חק" הוא מזון, שנאמר: <strong>"הטריפני לחם חקי"</strong> (משלי ל, ח).
 <strong>תניא</strong> <small>[שנויה</small> ברייתא<small>]:</small> <strong>אמרו עליו על שמאי הזקן,</strong> ש<strong>כל ימיו היה אוכל לכבוד שבת.</strong> כיצד? <strong>מצא בהמה נאה, אומר:</strong> הרי <strong>זו לשבת. מצא</strong> לאחר מכן <strong>אחרת נאה הימנה</strong> — <strong>מניח את השניה ואוכל את הראשונה.</strong> נמצא שסיבת אכלו את הראשונה היתה, כדי שתהא השניה שהיא יפה ממנה נאכלת בשבת, הרי שכל מאכלו היה לכבוד השבת.
 <strong>אבל הלל הזקן מדה אחרת היתה לו, שכל מעשיו</strong> אפילו בימות החול <strong>לשם שמים, שנאמר: "ברוך ה' יום יום יעמס לנו האל ישועתנו סלה"</strong> (תהלים סח, כ), שלכל יום נותן הקדוש ברוך הוא ברכה לעצמו. <strong>תניא נמי הכי</strong> <small>[שנויה</small> ברייתא <small>גם כן כך]</small> בדרך כללית יותר ש<strong>בית שמאי אומרים: מחד שביך לשבתיך</strong> <small>[מאחד בשבת,</small> מיום ראשון, הכן כבר <small>לשבתך]</small> <strong>ובית הלל אומרים: "ברוך ה' יום יום".</strong>
 <big>א</big> אגב הדברים שאמרו בכבוד השבת, מביאים מאמר אחר הקשור בנושא זה. <strong>אמר ר' חמא בר' חנינא: הנותן מתנה לחברו אין צריך להודיעו</strong> שנתן לו, ואינו צריך לחשוש שמא לא יידע המקבל ממי קיבלה. <strong>שנאמר: "ומשה לא ידע כי קרן עור פניו"</strong> (שמות לד, כט), הרי שניתנה לו מתנה מבלי שידע על כך.
 <strong>מיתיבי</strong> <small>[מקשים</small> על כך<small>]:</small> הלא נאמר: "אך את שבתותי תשמורו כי אות היא ביני וביניכם לדורותיכם <strong>לדעת כי אני ה' מקדשכם"</strong> (שמות לא, יג), ודרשו חכמים: <strong>אמר לו הקדוש ברוך הוא למשה: משה! מתנה טובה יש לי בבית גנזי ושבת שמה, ואני מבקש</strong> (רוצה) <strong>ליתנה לישראל, לך והודיע אותם</strong> על כוונתי זו. <strong>ומכאן אמר רבן שמעון בן גמליאל: הנותן פת</strong> במתנה <strong>לתינוק, צריך להודיע לאמו</strong> שנתן לו מתנה זו, כדי שידעו הוריו על חיבתו להם ובכך ירבה חיבה ורעות בישראל, והרי זה היפך דברי ר' חמא!
 ומשיבים: <strong>לא קשיא</strong> <small>[אין זה קשה];</small> <strong>הא</strong> <small>[זה]</small> שאינו צריך להודיע הוא <strong>במתנה דעבידא לאגלויי</strong> <small>[שעשויה להתגלות],</small> כגון קירון עור פני משה שהכל מספרים לו על כך, <strong>הא</strong> <small>[זו]</small> שצריך להודיע הוא <strong>במתנה דלא עבידא לאגלויי</strong> <small>[שאינה עשויה להתגלות]</small> מעצמה. ומקשים: <strong>שבת נמי</strong> <small>[גם כן]</small> הלא <strong>מתנה דעבידא לאגלויי</strong> <small>[שעשויה להתגלות]</small> היא, שהרי סוף סוף יודיע להם מתי השבת ומה עניינה! ומשיבים: מכל מקום <strong>מתן שכרה לא עבידא לאגלויי</strong> <small>[אינו עשוי להתגלות],</small> ולכן אמר ה' למשה להודיע שה' נותן להם את השבת, ופירט מה שכרה של שבת.
 <strong>אמר מר</strong> <small>[החכם],</small> <strong>מכאן אמר רבן שמעון בן גמליאל: הנותן פת לתינוק צריך להודיע לאמו.</strong> ושואלים: <strong>מאי עביד ליה</strong> <small>[מה עושה הוא לו],</small> כלומר כיצד מודיע לאמו? <strong>שייף ליה משחא</strong> <small>[מורח עליו שמן]</small> <strong>ומלי ליה כוחלא</strong> <small>[וצובע עיניו בכחול]</small> וכשמגיע הביתה שואלת אמו מי משח אותו כך, ומספר שאדם פלוני משח זאת, ואף נתן לו פת. ומעירים: <strong>והאידנא דחיישינן</strong> <small>[ועכשיו שחוששים אנו]</small> <strong>לכשפים</strong> ויש לחשוש שמא התכווין הנותן בצביעת עיני הקטן בכחול למעשה כשפים, <strong>מאי</strong> <small>[מה</small> עושים<small>]?</small> <strong>אמר רב פפא: שייף ליה</strong> <small>[מושח עליו]</small> מעט <strong>מאותו המין</strong> שנותן לו, (כגון חמאה או גבינה) ועל ידי כך מבחינה האם שקיבל התינוק מתנה.
 ועוד בענין נתינת השבת לישראל, <strong>אמר ר' יוחנן משום ר' שמעון בן יוחאי: כל מצוה שנתן להם הקדוש ברוך הוא לישראל</strong> — <strong>נתן להם בפרהסיא</strong> (בגילוי ובפרסום) <strong>חוץ משבת שנתן</strong> אותה <strong>להם בצנעא. שנאמר: "ביני ובין בני ישראל אות היא לעלם"</strong> (שמות לא, יז), כלומר הריהו כעין סוד בין ה' וישראל.
 ומקשים: <strong>אי הכי</strong> <small>[אם כך]</small> שנתנה בצינעה ולא ידעו הכל על כך, ש<strong>לא לענשו</strong> <small>[יענשו]</small> <strong>גויים עלה</strong> <small>[עליה],</small> על שלא רצו לקבל מצוה זו כשם שעשויים הם להיענש על שלא רצו לקבל את שאר מצוות התורה? ומשיבים: עצם ענין ה<strong>שבת אודועי אודעינהו</strong> <small>[הודיע להם]</small> הקדוש ברוך הוא, אולם <strong>מתן שכרה</strong> של קיום מצוה זו <strong>לא אודעינהו</strong> <small>[הודיעם].</small> <strong>ואי בעית אימא</strong> <small>[ואם תרצה אמור]:</small> <strong>מתן שכרה נמי אודעינהו</strong> <small>[גם כן הודיע להם]</small> לגויים, אולם את דבר ה<strong>נשמה</strong> ה<strong>יתירה</strong> שבאה לו לאדם בשבת — דבר זה <strong>לא אודעינהו</strong> <small>[הודיעם].</small>
 ש<strong>אמר ר' שמעון בן לקיש: נשמה יתירה נותן הקדוש ברוך הוא באדם בערב שבת, ולמוצאי שבת נוטלין אותה הימנו, שנאמר: "שבת וינפש"</strong> (שמות לא, יז), ודרש: <strong>כיון ששבת</strong> ועברה השבת <strong>ווי אבדה נפש</strong> ("וי־נפש"), אותה נשמה יתירה שניטלת ממנו.
 <big>ב</big> שנינו במשנה ש<strong>עושה אדם תבשיל מערב יום טוב</strong> וסומך עליו לשבת לעירוב תבשילין. <strong>אמר אביי: לא שנו</strong> שיש בעירוב תבשילין כדי להועיל לענין בישול מיום טוב לשבת, <strong>אלא</strong> כשעושה אותו מ<strong>תבשיל, אבל פת</strong> — <strong>לא.</strong>
 ושואלים: <strong>מאי שנא</strong> <small>[במה שונה]</small> <strong>פת דלא</strong> <small>[שאיננה]</small> ראויה לכך? <strong>אילימא</strong> <small>[אם תאמר]</small> כי <strong>מידי</strong> <small>[</small>ל<small>דבר]</small> שהוא <strong>מלפת,</strong> כלומר שהוא נותן טעם, <strong>בעינן</strong> <small>[צריכים אנו]</small> <strong>ו</strong>ה<strong>פת</strong> עצמה <strong>לא מלפתא</strong> <small>[איננה מלפתת,</small> אינה נותנת טעם<small>]</small> <strong>— והא</strong> <small>[והרי]</small> <strong>דייסא נמי לא מלפתא</strong> <small>[גם כן אינה מלפתת,</small> אינה נותנת טעם<small>],</small> שהרי כבר <strong>אמר ר' זירא: הני בבלאי טפשאי דאכלי נהמא בנהמא</strong> <small>[אותם הבבליים הטפשים שאוכלים לחם בלחם],</small> כלומר שנוהגים היו לאכול לחם עם דייסא, משמע שדייסא אינה עדיפה מלחם בענין זה. ובכל זאת <strong>אמר רב נחומי בר זכריה משמיה</strong> <small>[משמו]</small> של <strong>אביי: מערבין בדייסא! אלא</strong> כך יש לומר: <strong>מידי דלא שכיח</strong> <small>[דבר שאינו מצוי]</small> <strong>בעינן</strong> <small>[צריכים אנו],</small> שיהיה ברור שמניח אותו לצורך העירוב, <strong>ופת שכיחא</strong> <small>[מצויה],</small> <strong>ודייסא לא שכיחא</strong> <small>[מצויה].</small>
 <strong>איכא דאמרי</strong> <small>[יש שאומרים]</small> סוגיה זו בגירסה אחרת. <strong>אמר אביי: לא שנו</strong> שמועיל עירוב תבשילין <strong>אלא</strong> כשעושהו מ<strong>תבשיל, אבל פת</strong> — <strong>לא.</strong> ושאלו <strong>מאי טעמא</strong> <small>[מה טעם</small> הדבר<small>]?</small> <strong>אילימא דמידי דלא שכיח בעינן</strong> <small>[אם תאמר שדבר שאינו מצוי צריכים אנו]</small> <strong>ופת שכיחא</strong> <small>[מצויה],</small> <strong>והא</strong> <small>[והרי]</small> ה<strong>דייסא לא שכיחא</strong> <small>[מצויה</small> כל כך] ובכל זאת <strong>אמר רב נחומי בר זכריה משמיה</strong> <small>[משמו]</small> של <strong>אביי: אין מערבין</strong> עירובי תבשילין <strong>בדייסא! אלא</strong> כך יש לומר: <strong>מידי</strong> ש<strong>מלפת,</strong> שהוא נותן טעם <strong>בעינן</strong> <small>[צריכים אנו],</small> <strong>ופת לא מלפתא</strong> <small>[מלפתת]</small> <strong>ו</strong>ה<strong>דייסא נמי</strong> <small>[גם כן]</small> <strong>לא מלפתא</strong> <small>[מלפתת].</small> ש<strong>אמר ר' זירא: הני בבלאי טפשאי דאכלי נהמא בנהמא</strong> <small>[אותם הבבליים הטפשים שאוכלים לחם בלחם],</small> ומדבריו למדים שהדייסה כמו הלחם עצמו איננה מלפתת.
 <big>ג</big> שנה <strong>ר' חייא: עדשים</strong> שנותרו בערב יום טוב <strong>בשולי קדרה</strong> — <strong>סומך עליהן משום ערובי תבשילין.</strong> שאף על פי שלא הוכנו לשם כך, מכל מקום בכלל תבשיל הם. <strong>והני מילי</strong> <small>[ודברים אלו</small> אמורים<small>]</small> דווקא <strong>דאית בהו</strong> <small>[שיש בהם]</small> בכולם <strong>כזית.</strong> כיוצא בו <strong>אמר רב יצחק בריה</strong> <small>[בנו]</small> של <strong>רב יהודה: שמנונית</strong> בשר וכיוצא בו <strong>שעל גבי הסכין</strong> — <strong>גוררו</strong> (מגרד אותו) מעל גבי הסכין <strong>וסומך עליו משום עירובי תבשילין. והני מילי</strong> <small>[ודברים אלה]</small> אמורים דווקא <strong>דאית בהו</strong> <small>[כשיש בהם,</small> בכל אותה שמנונית<small>]</small> <strong>כזית.</strong>
 <strong>אמר רב אסי אמר רב: דגים קטנים מלוחים אין בהם משום בשולי גויים</strong> לפי שראויים לאכילה במלחם, ובישולם לא עשאם ראויים לאכילה יותר מכפי שהיו ראויים טרם בישולם. <strong>אמר רב יוסף: ואם צלאן</strong> אפילו <strong>גוי</strong> — <strong>סומך עליהם</strong> ישראל <strong>משום ערובי תבשילין,</strong> שהרי אינם בהם משום בישולי גויים וראויים הם איפוא לאכילה. אולם <strong>אי עבדינהו</strong> <small>[אם עשה אותם]</small> ה<strong>גוי כסא דהרסנא</strong> <small>[מטוגנים בשמן ובקמח]</small> <strong>אסור</strong> משום בישולי גויים, שהוא כבר נדון כמאכל חשוב.
 ומקשים: <strong>פשיטא</strong> <small>[פשוט,</small> מובן מאליו שכך הוא הדבר<small>]!</small> ומשיבים: יש בכך חידוש כי <strong>מהו דתימא</strong> <small>[שתאמר]:</small>
## דף טז:
 <strong>הרסנא</strong> <small>[שומן הדגים]</small> הוא ה<strong>עיקר</strong> וזה הרי מותר לאוכלו גם בבישולי גויים, <strong>קא משמע לן</strong> <small>[השמיע לנו]</small> כי <strong>קמחא</strong> <small>[הקמח]</small> הוא ה<strong>עיקר,</strong> ויש כאן מין תבשיל חדש וחשוב.
 <strong>אמר ר' אבא: ערובי תבשילין צריכין</strong> שיהיה בהם <strong>כזית. איבעיא להו</strong> <small>[נשאלה להם]</small> שאלה זו ללומדים: האם צריך שיהיה <strong>כזית אחד לכולן</strong> לכל בני הבית הסומכים על עירוב זה, <strong>או דלמא</strong> <small>[שמא]</small> שיהיה <strong>כזית לכל אחד ואחד</strong> מבני הבית? <strong>תא שמע</strong> <small>[בוא</small> ו<small>שמע]</small> ש<strong>אמר ר' אבא אמר רב: ערובי תבשילין צריכין</strong> שיהיה בהם <strong>כזית בין</strong> שמבשל <strong>ל</strong>אדם <strong>אחד, בין</strong> שמבשל <strong>למאה</strong> אנשים.
 ומעירים: <strong>תנן</strong> <small>[שנינו</small> במשנה<small>]:</small> <strong>אכלו</strong> לעירוב התבשילין שהכין <strong>או שאבד</strong> — <strong>לא יבשל עליו בתחלה</strong> בים טוב לצורך השבת, ואם <strong>שייר ממנו כל שהוא</strong> — <strong>סומך עליו לשבת.</strong> ושואלים: <strong>מאי</strong> <small>[מה</small> פירוש<small>]</small> <strong>כל שהוא? לאו אף על גב דליכא</strong> <small>[האם לא אף על פי שאין]</small> בו <strong>כזית</strong> ואין צורך בשיעור כלל? ודוחים: <strong>לא,</strong> "כל שהוא" זה, כוונתו <strong>דאית ביה</strong> <small>[שיש</small>, שנותר <small>בו]</small> אף לאחר שאכל ממנו, <strong>כזית.</strong>
 ומנסים להביא ראיה אחרת, <strong>תא שמע</strong> <small>[בוא</small> ו<small>שמע]:</small> <strong>תבשיל</strong> שאמרו בעירוב תבשילין — <strong>זה צלי,</strong> אבל <strong>אפילו כבוש</strong> או <strong>שלוק</strong> (מבושל הרבה) או <strong>מבושל</strong> כרגיל, וכן <strong>קולייס האספנין</strong> (מין דג רך) <strong>שנתן עליו</strong> מים <strong>חמין מערב יום טוב</strong> ואז הוא כמוכן ומבושל — הרי זה בכלל תבשיל. לענין <strong>תחלתו וסופו</strong> (כלומר, בין שיעורו לכתחילה, ובין שיעורו כשנתמעט ואבד או שאכל חלק ממנו) של עירוב זה — <strong>אין לו שיעור. מאי לאו</strong> <small>[האם לא]</small> הכוונה <strong>אין לו שיעור כלל</strong> אפילו בכלשהו? ודוחים: <strong>לא,</strong> הכוונה היא ש<strong>אין לו שיעור למעלה,</strong> כלומר: אין לו שיעור עליון שאין להוסיף עליו, <strong>אבל יש לו שיעור למטה,</strong> שאין פוחתים ממנו, ושיעור זה הוא בכזית.
 <big>א</big> <strong>אמר רב הונא אמר רב: ערובי תבשילין צריכין דעת</strong> שיש צורך בידיעה על העירוב כדי שיחול ויועיל. ומעירים: <strong>פשיטא</strong> <small>[פשוט</small> הוא ומובן מאליו<small>],</small> כי את <strong>דעת מניח</strong> העירוב ודאי <strong>בעינן</strong> <small>[צריכים אנו],</small> והשאלה היא: האם את <strong>דעת מי שהניחו לו</strong> (עבורו) עירוב, <strong>בעינן</strong> <small>[צריכים אנו]</small> <strong>או לא בעינן</strong> <small>[צריכים אנו]?</small>
 ומציעים, <strong>תא שמע</strong> <small>[בוא</small> ו<small>שמע]</small> הוכחה לדבר: <strong>דאבוה</strong> <small>[שאביו]</small> של <strong>שמואל</strong> היה <strong>מערב אכולה</strong> <small>[עבור כל]</small> העיר <strong>נהרדעא,</strong> ו<strong>ר' אמי ור' אסי מערבי אכולה טבריא</strong> <small>[היו מערבים</small> עבור <small>כל</small> העיר <small>טבריה].</small> וכן היה <strong>מכריז ר' יעקב בר אידי: מי שלא הניח</strong> והכין <strong>ערובי תבשילין</strong> עבור עצמו, <strong>יבא ויסמוך על</strong> העירוב <strong>שלי.</strong> ושואלים: <strong>ועד כמה</strong> יכול לסמוך? כלומר עד לאיזה מרחק יכולים לסמוך על עירוב שאדם מזכה בו לאחרים? <strong>אמר רב נחומי בר זכריה משמיה</strong> <small>[משמו]</small> של <strong>אביי: עד תחום שבת.</strong>
 מסופר: <strong>ההוא סמיא דהוה מסדר מתניתא קמיה</strong> <small>[עוור אחד שהיה מסדר משניות לפני]</small> <strong>מר שמואל, חזייה דהוה עציב</strong> <small>[ראהו</small> שמואל <small>שהוא עצוב],</small> <strong>אמר ליה</strong> <small>[לו]:</small> <strong>אמאי עציבת</strong> <small>[מדוע אתה עצוב]?</small> <strong>אמר ליה</strong> <small>[לו]:</small> ש<strong>לא אותיבי</strong> <small>[הנחתי]</small> <strong>ערובי תבשילין. אמר ליה</strong> <small>[לו]:</small> <strong>סמוך אדידי</strong> <small>[על</small> העירוב <small>שלי].</small> <strong>לשנה</strong> הבאה שוב <strong>חזייה דהוה עציב</strong> <small>[ראה שהוא עצוב],</small> <strong>אמר ליה</strong> <small>[לו]:</small> <strong>אמאי עציבת</strong> <small>[מדוע אתה עצוב]?</small> <strong>אמר ליה</strong> <small>[לו]:</small> ש<strong>לא אותיבי</strong> <small>[הנחתי]</small> <strong>ערובי תבשילין. אמר ליה</strong> <small>[לו]</small> מר שמואל: אם כך <strong>פושע</strong> (רשלן) <strong>את</strong> <small>[אתה],</small> שרואים שהתעצלת והתרשלת בדבר. ולכן <strong>לכולי עלמא שרי</strong> <small>[לכל העולם מותר],</small> שכל מי ששכח להניח עירובי תבשילין, מותר לו לסמוך על העירוב שלי ולבשל מיום טוב לשבת, אולם <strong>לדידך</strong> <small>[בשבילך]</small> <strong>אסור,</strong> לפי שאנשים כמותך לא התכוונתי להוציא בעירוב שלי.
 <big>ב</big> <strong>תנו רבנן</strong> <small>[שנו חכמים]:</small> <strong>יום טוב שחל להיות בערב שבת</strong> — <strong>אין מערבין</strong> בו ביום <strong>לא ערובי תחומין ולא ערובי חצרות</strong> לשבת, ואם לא תיקנום מערב יום טוב — אינו יכול לעשות כן ביום טוב.
 <strong>רבי אומר: מערבין</strong> ביום טוב שחל להיות בערב שבת <strong>ערובי חצרות, אבל לא ערובי תחומין.</strong> וטעמו: <strong>מפני שאתה אוסרו בדבר האסור לו, ואי</strong> <small>[ואין]</small> <strong>אתה אוסרו בדבר המותר לו,</strong> שכיון שביום טוב עצמו אסור לצאת מחוץ לתחום — <strong>על כן גם אסור לו לעשות בו עירוב תחומין. אולם כיון שביום טוב אין כל איסור להוציא מרשות לרשות</strong> — על כן מותר לעשות עירוב חצירות ביום טוב.
 <strong>אתמר</strong> <small>[נאמר]</small> שנחלקו אמוראים בפסק ההלכה בענין זה, <strong>רב אמר: הלכתא</strong> <small>[ההלכה]</small> <strong>כתנא קמא</strong> <small>[כדברי התנא הראשון],</small> שאמר שהכל אסור. <strong>ושמואל אמר: הלכה כרבי,</strong> שמותר לערב עירובי חצירות.
 <strong>איבעיא להו</strong> <small>[נשאלה להם]</small> ללומדים שאלה זו: האם <strong>הלכה כרבי לקולא</strong> <small>[להקל]</small> <strong>או לחומרא</strong> <small>[להחמיר]?</small> ותוהים: <strong>פשיטא דלקולא קאמר</strong> <small>[פשוט שלהקל אמר]!</small> ומשיבים: <strong>משום דשלח</strong> <small>[ששלח]</small> <strong>ר' אלעזר</strong> מארץ ישראל <strong>לגולה: לא כ</strong>גירסה זו <strong>שאתם שונין בבבל</strong> בברייתא זו ש<strong>רבי מתיר וחכמים אוסרין, אלא</strong> צריך להפוך ולגרוס כי <strong>רבי אוסר וחכמים מתירין.</strong> ואם כן השאלה היא <strong>מאי</strong> <small>[מה</small> פסק ההלכה<small>]</small> האם להקל או להחמיר?
 ומנסים להביא ראיה: <strong>תא שמע</strong> <small>[בוא</small> ו<small>שמע]</small> ממה ש<strong>רב תחליפא בר אבדימי עבד עובדא כותיה</strong> <small>[עשה מעשה כשיטתו]</small> של <strong>שמואל</strong> שפסק הלכה כרבי, <strong>ואמר רב</strong> על כך בכעס: <strong>תחלת הוראה דהאי צורבא מרבנן</strong> <small>[של תלמיד חכם זה]</small> שהורה לרבים — <strong>לקלקולא</strong> <small>[לקלקול]</small> היא. ומעתה נברר: <strong>אי אמרת בשלמא לקולא קאמר</strong> <small>[נניח אם אומר אתה</small> שרבי <small>להקל אמר]</small> — <strong>היינו קלקולא</strong> <small>[זהו הקלקול</small> בדבר<small>]</small> ועל כך כעס רב שהתלמיד סמך על עצמו ופסק להקל בדבר השנוי במחלוקת. <strong>אלא אי אמרת לחומרא</strong> <small>[אם אומר אתה</small> שדעת רבי היא <small>להחמיר]</small> — <strong>מאי קלקולא איכא</strong> <small>[מה קלקול יש</small> בכך<small>]?</small>
 ומשיבים: <strong>כיון דמקלקלי בה</strong> <small>[שמתקלקלים בכך]</small> <strong>רבים</strong> שאם אינם עושים עירוב חצירות, יכולים הם להיכשל ולטלטל בטעות בלא עירוב,
## דף יז.
 <strong>היינו קלקולא</strong> <small>[</small>ו<small>הרי זה הקלקול],</small> בכך שאסר לערב מאתמול, ואין איפוא להוכיח מכאן. <strong>אמר רבא אמר רב חסדא אמר רב הונא: הלכה כרבי, ולאסור</strong> שאין מערבין לא לתחומים ולא לחצירות. שפסק הלכה בנושא זה כשיטת רב רבו וכגירסת ר' אליעזר.
 <big>א</big> <strong>תנו רבנן</strong> <small>[שנו חכמים]:</small> <strong>יום טוב שחל להיות בשבת, בית שמאי אומרים: מתפלל שמנה</strong> ברכות בתפילת עמידה, שמוסיף שתי ברכות אמצעיות על שלוש ראשונות ושלוש אחרונות ואותן שתי ברכות אמצעיות ש<strong>אומר,</strong> הרי הן, ברכה אחת <strong>של שבת בפני עצמה, ו</strong>ברכה אחת נוספת <strong>של יום טוב בפני עצמה. ובית הלל אומרים: מתפלל שבע</strong> ברכות בלבד, שלוש ראשונות ושלוש אחרונות ואחת באמצע, אשר בה הוא <strong>מתחיל בשל שבת ומסיים בשל שבת, ואומר קדושת היום</strong> של אותו חג <strong>באמצע. רבי אומר: אף חותם בה</strong> בברכה זו מעין שבת ויום טוב יחד: <strong>"מקדש השבת, ישראל והזמנים".</strong>
 <strong>תני תנא קמיה</strong> <small>[שנה חוזר המשניות לפני]</small> <strong>רבינא</strong> נוסח זה: <strong>"מקדש ישראל והשבת והזמנים". אמר ליה</strong> <small>[לו]</small> רבינא לאותו תנא: <strong>אטו</strong> <small>[וכי]</small> את ה<strong>שבת ישראל מקדשי ליה</strong> <small>[</small>הם ש<small>מקדשים אותה]?</small> <strong>והא</strong> <small>[והרי]</small> ה<strong>שבת מקדשא וקיימא</strong> <small>[מקודשת ועומדת]</small> מששת ימי בראשית, שכל יום שביעי הוא מעצמו שבת, ואין השבת מתקדשת על ידי החלטת ישראל. <strong>אלא אימא</strong> <small>[אמור,</small> תקן<small>]</small> בנוסח זה: <strong>"מקדש השבת, ישראל והזמנים",</strong> שאכן ישראל הם המקדשים את הזמנים — ראשי חדשים ומועדים. <strong>אמר רב יוסף: הלכה כרבי</strong> לענין סיום הברכה, <strong>וכדתריץ</strong> <small>[וכפי שיישב,</small> קבע<small>]</small> <strong>רבינא.</strong>
 <big>ב</big> <strong>תנו רבנן</strong> <small>[שנו חכמים]:</small> <strong>שבת שחל להיות בראש חדש או בחולו של מועד,</strong> תפילות <strong>ערבית ושחרית ומנחה</strong> של שבת <strong>מתפלל</strong> כרגיל <strong>שבע</strong> ברכות, <strong>ואומר מעין המאורע</strong> ("יעלה ויבוא") בברכת ה<strong>עבודה</strong> ("רצה"). <strong>ואם לא אמר</strong> — <strong>מחזירין אותו</strong> ויתפלל שנית. <strong>רבי אליעזר אומר:</strong> מעין המאורע אומר <strong>ב</strong>תפילת <strong>הודאה</strong> ("מודים"). <strong>ו</strong>אילו <strong>ב</strong>תפילת ה<strong>מוספין</strong> משנה את נוסח הברכה עצמה: <strong>מתחיל בשל שבת ומסיים בשל שבת, ואומר קדושת היום</strong> — ראש חודש או חול המועד — <strong>באמצע.</strong>
 <strong>רבן שמעון בן גמליאל ור' ישמעאל בנו של ר' יוחנן בן ברוקא אומרים: כל מקום שהוזקק לשבע</strong> ברכות, לאו דווקא בתפלת המוספים, אלא בכל תפילות היום אף בשחרית מנחה וערבית, <strong>מתחיל בשל שבת ומסיים בשל שבת ואומר קדושת היום באמצע. אמר רב הונא: אין הלכה כאותו הזוג,</strong> אלא כשיטת התנא הראשון שבשחרית מנחה וערבית מתפלל שבע ברכות ואומר מעין המאורע בעבודה.
 <big>ג</big> <strong>אמר רב חייא בר אשי אמר רב: מניח אדם עירובי תחומין מיום טוב לחברו</strong> ליום טוב שני של גלויות, <strong>ומתנה,</strong> ואומר כך: אם היום הוא אכן יום טוב אם כן למחר יום חול הוא, ומותר הרי ללכת בו כמה שארצה לכל צד. ואם היום חול הוא ומחר יום טוב — הרי אני מניח עירוב תחומין למחר. וכן יתנה למחרת על אותה פת.
 <strong>אמר רבא: מניח אדם ערובי תבשילין מיום טוב לחבירו, ומתנה</strong> ואומר: אם היום חול ומחר קודש — עירובי עירוב ובשלו אהיה מותר לבשל למחר לצורך השבת, ואם היום קודש ולמחר חול — הרי מותר אני בבישול כבשאר ימות החול.
 ומעירים: <strong>מאן</strong> <small>[מי]</small> ש<strong>אמר</strong> דין זה בענין <strong>עירובי תחומין כל שכן</strong> שהוא מתיר לעשות כן <strong>בעירובי תבשילין, ומאן</strong> <small>[ומי]</small> ש<strong>אמר</strong> דין זה בענין <strong>עירובי תבשילין</strong> — <strong>אבל</strong> ב<strong>עירובי תחומין לא</strong> הותר הדבר. <strong>מאי טעמא</strong> <small>[מה טעם</small> הדבר<small>]</small> — <strong>דלמקני</strong> <small>[שלקנות]</small> <strong>שביתה בשבתא</strong> <small>[ב</small>יום <small>של שבתון]</small> <strong>לא</strong> התירו אפילו במקום ספק. אבל בעירוב תבשילין שבעצם הוא רק לסימן בלבד — משום כבוד השבת התירוהו.
 <big>ד</big> <strong>תנו רבנן</strong> <small>[שנו חכמים]:</small> <strong>אין אופין</strong> פת <strong>מיום טוב לחבירו</strong> יום טוב שני של גלויות. אף על פי כן, <strong>באמת אמרו</strong> הלכה קבועה: <strong>ממלאה אשה</strong> את <strong>כל הקדרה בשר</strong> לבשל ביום טוב, <strong>אף על פי שאינה צריכה</strong> באותו יום <strong>אלא לחתיכה אחת,</strong> והשאר יהא למחר. וכן <strong>ממלא נחתום חבית של מים</strong> לחמם אותם <strong>אף על פי שאינו צריך אלא לקיתון</strong> (כלי קטן) <strong>אחד</strong> של מים חמים. <strong>אבל לאפות</strong> — <strong>אינו אופה אלא מה שצריך לו</strong> לאותו יום בלבד.
 <strong>ר' שמעון בן אלעזר אומר: ממלאה אשה</strong> את <strong>כל התנור פת</strong> אף על פי שאינה צריכה את כל הכמות לאותו היום, <strong>מפני שהפת נאפה יפה בזמן שהתנור מלא,</strong> שכל כמה שהתנור מלא יותר, מתמעט חללו וחומו רב יותר. ונמצא שמילוי התנור משמש לא רק להוסיף פת למחר, אלא ליופיה של הפת לאותו יום. <strong>אמר רבא: הלכה כר' שמעון בן אלעזר.</strong>
 <big>ה</big> <strong>איבעיא להו</strong> <small>[נשאלה להם]</small> לחכמים שאלה זו: <strong>מי שלא הניח עירובי תבשילין,</strong> האם <strong>הוא נאסר</strong> לבשל ליום השבת ואף <strong>קמחו נאסר,</strong> שכל המזונות שבידו אסור להשתמש בהם לצורך השבת. <strong>או דלמא</strong> <small>[שמא]</small> <strong>הוא נאסר</strong> לעשות מלאכה זו <strong>ואין קמחו נאסר?</strong>
 ושואלים: <strong>למאי נפקא מינה</strong> <small>[מה יוצא מכאן]</small> הבדל, הלכה למעשה? ומסבירים: <strong>לאקנויי</strong> <small>[ל</small>ענין <small>הקניית]</small> <strong>קמחו לאחרים. אי אמרת</strong> <small>[אם אומר אתה]</small> כי <strong>הוא נאסר וקמחו נאסר — צריך לאקנויי</strong> <small>[להקנות]</small> את <strong>קמחו לאחרים</strong> כדי שיוכלו אחרים לאפות לצורכו, אם ירצו. <strong>ואי אמרת</strong> <small>[ואם אומר אתה]</small> כי <strong>הוא נאסר ואין קמחו נאסר — לא צריך לאקנויי</strong> <small>[להקנות]</small> <strong>קמחו לאחרים,</strong> אלא אחרים יכולים לאפות לצורכו אף בלא שייחשב הקמח כשלהם. ושואלים: <strong>מאי</strong> <small>[מה</small> אכן הדין<small>]?</small>
 ומשיבים: <strong>תא שמע</strong> <small>[בוא</small> ו<small>שמע]</small> <strong>פתרון לדבר ממה שנאמר בברייתא: מי שלא הניח עירובי תבשילין</strong> בערב יום טוב — <strong>הרי זה לא יאפה ולא יבשל ולא יטמין</strong> ביום טוב לצורך השבת החלה למחרת, <strong>לא לו ולא לאחרים, ולא אחרים אופין ומבשלין לו. כיצד הוא עושה</strong> שיוכל בכל זאת לאכול בשבת — <strong>מקנה קמחו לאחרים ואופין לו ומבשלין לו.</strong> ומלשון "מקנה קמחו לאחרים" <strong>שמע מינה</strong> <small>[למד מכאן]</small> כי <strong>הוא נאסר וקמחו נאסר</strong> ולכן צריך להקנותו. ומסכמים: אכן, <strong>שמע מינה</strong> <small>[למד מכאן]</small> שכן הוא.
 <strong>איבעיא להו</strong> <small>[נשאלה להם</small> לחכמים<small>]</small> השאלה הבאה: <strong>עבר ואפה</strong> ביום טוב לשבת בלא שעשה עירוב תבשילין בערב יום טוב, <strong>מאי</strong> <small>[מה</small> דינו<small>]?</small> האם מותר או אסור לאכול מפתו ותבשילו? ומציעים: <strong>תא שמע</strong> <small>[בוא</small> ו<small>שמע]</small> פתרון לדבר, ממה ששנינו בברייתא: <strong>מי שלא הניח עירובי תבשילין, כיצד הוא עושה</strong> — <strong>מקנה קמחו לאחרים, ואחרים אופין לו ומבשלין לו</strong>.
## דף יז:
 <strong>ואם איתא</strong> <small>[יש</small> מקום להנחה זו<small>]</small> שאם עבר ואפה, מותר לו לאכול בשבת את שאפה, אם כן <strong>ליתני</strong> <small>[שישנה]:</small> <strong>עבר ואפה מותר! אמר רב אדא בר מתנה:</strong> מכאן אין ראיה, כי ה<strong>תנא, תקנתא דהיתרא</strong> <small>[תקנה של</small> דבר שנעשה ב<small>היתר]</small> — <strong>קתני</strong> <small>[שנה],</small> אולם <strong>תקנתא דאסורא</strong> <small>[תקנה</small> לדבר <small>של איסור]</small> <strong>לא קתני</strong> <small>[שנה],</small> ולא סבר שיש ללמדנו שאפשר לעשות גם באופן זה.
 ומציעים: <strong>תא שמע</strong> <small>[בוא ושמע]</small> ראיה ממה ששנינו בברייתא אחרת: <strong>מי שהניח עירובי תבשילין</strong> — <strong>הרי זה אופה ומבשל</strong> מיום טוב לשבת <strong>ומטמין</strong> חמין מיום טוב לשבת, <strong>ואם רצה לאכול את עירובו</strong> ביום השבת — <strong>הרשות בידו</strong> לאוכלו. אבל אם <strong>אכלו</strong> ביום טוב <strong>עד שלא אפה</strong> או <strong>עד שלא הטמין</strong> — <strong>הרי זה לא יאפה ולא יבשל ולא יטמין, לא לו ולא לאחרים. ו</strong>כן <strong>לא אחרים אופין ומבשלין לו.</strong>
 <strong>אבל</strong> גם בלא עירוב <strong>מבשל הוא ליום טוב</strong> עצמו, <strong>ואם הותיר</strong> ממה שבישל — <strong>הותיר לשבת, ובלבד שלא יערים</strong> ויאמר שכוונתו במה שמבשל כמות גדולה, לאורחים נוספים ליום טוב, ובעצם יבשל לצורך השבת. <strong>ואם הערים</strong> — <strong>אסור</strong> לו לאוכלו, מגזירת חכמים. משמע מכאן שהמבשל באיסור מיום טוב לשבת אסור באכילה!
 <strong>אמר רב אשי:</strong> אין זו ראיה, כי <strong>הערמה קא אמרת</strong> <small>[אומר אתה]</small> — <strong>שאני</strong> <small>[שונה]</small> <strong>הערמה דאחמירו</strong> <small>[שהחמירו]</small> <strong>בה רבנן</strong> <small>[חכמים]</small> <strong>טפי</strong> <small>[יותר]</small> <strong>מ</strong>כפי שהחמירו במבשל ביום טוב ב<strong>מזיד</strong> לצורך השבת. לפי שהמזיד יודע שהוא חוטא, ויש לקוות כי מתוך ידיעתו יחזור בתשובה ולא יוסיף לחטוא עוד בכגון זה ולא ילמדו אחרים ממעשיו, אולם המערים, נדמה לו שבהיתר הוא עושה, ויש לחשוש שיוסיף לחטוא באופן זה וילמדו אחרים ממעשיו ועשויה תורת עירוב להיעקר.
 <strong>רב נחמן בר יצחק אמר</strong> טעם אחר מדוע אין להוכיח מברייתא זו: <strong>הא מני</strong> <small>[</small>ברייתא <small>זו</small> כשיטת <small>מי היא]</small> — כשיטת <strong>חנניה היא, ואליבא</strong> <small>[ועל פי שיטת]</small> <strong>בית שמאי. דתניא</strong> <small>[ש</small>כן <small>שנינו</small> בברייתא<small>],</small> <strong>חנניה אומר, בית שמאי אומרים: אין אופין</strong> פת ביום טוב לצורך השבת, <strong>אלא אם כן ערב</strong> מערב יום טוב <strong>בפת</strong> דווקא, <strong>ואין מבשלין</strong> תבשיל כלשהו <strong>אלא אם כן ערב בתבשיל, ואין טומנין אלא אם כן היה חמין טמונין מערב יום טוב.</strong>
 <strong>ובית הלל אומרים: מערב בתבשיל אחד, ועושה בו כל צרכו</strong> — לאפות, לבשל ולהטמין. וכיון שקיימת שיטה מחמירה של חנניה לדעת בית שמאי, מן הסתם מחמירים הם גם בדיעבד, ועל כן אין להביא משם ראיה.
 ומציעים עוד: <strong>תנן</strong> <small>[שנינו</small> במשנה<small>]:</small> אם עבר אדם על איסור חכמים והוא <strong>מעשר פירותיו בשבת,</strong> אם עישרם <strong>בשוגג</strong> — <strong>יאכל</strong> מהם, <strong>במזיד</strong> — <strong>לא יאכל.</strong> משמע שאסור לאדם ליהנות מאיסור שעשה! ודוחים: <strong>לא צריכא</strong> <small>[נצרכה]</small> ולא נאמרה הלכה זו אלא באופן <strong>דאית ליה פירי אחריני</strong> <small>[שיש לו פירות אחרים],</small> שאין הדבר מטרידו במיוחד. אבל מי שלא עירב עירוב תבשילין ואין לו כלל מה לאכול — שמא התירו לו חכמים.
 ומציעים עוד, <strong>תא שמע</strong> <small>[בוא ושמע]</small> ראיה ממקום אחר: <strong>המטביל כליו בשבת</strong> אף שאסרו חכמים להטביל כלי טמא ביום שבתון משום שבכך הוא כמתקנו, אם הטבילם <strong>בשוגג</strong> — <strong>ישתמש בהן, במזיד</strong> — <strong>לא ישתמש בהן.</strong> הרי שכל שנעשה באיסור — אסור.
 ודוחים: מכאן אין ראיה, <strong>לא צריכא</strong> <small>[נצרכה]</small> אלא <strong>דאית ליה מאני אחריני</strong> <small>[שיש לו כלים אחרים]</small> ואינו מוכרח להשתמש דווקא באלה. <strong>אי נמי</strong> <small>[או גם כן],</small> <strong>אפשר בשאלה,</strong> שהרי יכול לשאול כלים מאחרים. אבל מי שלא עשה עירוב תבשילין, כיון שקשה לקבל מזון מאחרים בשבת, יש אולי לומר שאם עבר ובישל ביום טוב לצורך השבת — מותר.
 ומציעים: <strong>תא שמע</strong> <small>[בוא ושמע]</small> ראיה אחרת, ממה ששנינו: <strong>המבשל בשבת,</strong> אם <strong>בשוגג</strong> בישל — <strong>יאכל, במזיד</strong> — <strong>לא יאכל.</strong> הרי הוכחה שהעבריין במזיד אסור לו ליהנות ממה שעשה! ודוחים: מכאן אין ראיה, <strong>אסורא</strong> <small>[איסור]</small> של חילול <strong>שבת</strong> ממש, <strong>שאני</strong> <small>[שונה],</small> לפי שיש בו איסור כרת ומיתת בית דין, אבל אין זו הוכחה לגבי בישול ביום טוב. ואם כן לא נפתרה בעייתנו.
 <big>א</big> נאמר במשנה: <strong>בית שמאי אומרים</strong> שעירוב תבשילין הוא דווקא ב<strong>שני תבשילין,</strong> ובית הלל אומרים: אף באחד. ומעירים: <strong>מתניתין דלא כי האי תנא</strong> <small>[משנתנו אינה כשיטת תנא זה]</small> השנויה בתוספתא, <strong>אמר ר' שמעון בן אלעזר: מודים בית שמאי ובית הלל על שני תבשילין שצריך, על מה נחלקו</strong> — <strong>על דג</strong> מטוגן <strong>וביצה שעליו, שבית שמאי אומרים שני תבשילין</strong> ממש צריך, ודג זה אינו נחשב כשנים. <strong>ובית הלל אומרים: תבשיל אחד</strong> כגון זה, שיש בו שני דברים, נחשב כשנים וראוי לעירוב. <strong>ושוין</strong> שניהן, <strong>שאם פרפר</strong> (חתך) <strong>ביצה</strong> מבושלת <strong>ונתן לתוך הדג, או שרסק קפלוטות</strong> (מין כרישין, כרתי) <strong>ונתן לתוך הדג, שהן</strong> נחשבים כ<strong>שני תבשילין.</strong>
 <strong>אמר רבא: הלכתא כתנא דידן</strong> <small>[הלכה</small> כדעת <small>התנא שלנו</small> במשנה<small>],</small> <strong>ואליבא</strong> <small>[ועל פי שיטת]</small> <strong>בית הלל,</strong> שדי בתבשיל אחד.
 <big>ב</big> נאמר במשנה שאם <strong>אכלו</strong> את מה שהכין כעירוב תבשילין, <strong>או שאבד</strong> — <strong>הרי זה לא יבשל עליו</strong> (מחמתו) ביום טוב לצורך השבת. <strong>אמר אביי: נקטינן</strong> <small>[מוחזקים אנו]</small> כי אם עשה עירוב תבשילין כדין, ו<strong>התחיל</strong> ביום טוב ללוש את <strong>עיסתו</strong> לצורך השבת <strong>ו</strong>בינתיים <strong>נאכל עירובו</strong> — <strong>גומר</strong> ואופה את הפת, שכיון שהתחיל בהיתר — התירו לו אף לסיים ולאפותה.
 <big>ג משנה</big> <strong>חל</strong> החג <strong>להיות אחר השבת</strong> (ביום ראשון) ורוצה אדם לנהוג כהלכה ולטהר עצמו וכליו לכבוד החג — <strong>בית שמאי אומרים: מטבילין את הכל מלפני השבת. ובית הלל אומרים: כלים</strong> חייבים להטביל <strong>מלפני השבת, ואדם</strong> עצמו יכול לטבול אפילו <strong>בשבת.</strong>
 <strong>ושוין</strong> בית שמאי ובית הלל בדעתם <strong>שמשיקין את המים בכלי אבן לטהרן.</strong> שיש דרך לטהר מים טמאים על ידי שמכניסים אותם בתוך כלי שאינו מקבל טומאה (כגון בכלי אבן) ומכניסים את המים עם הכלי למקוה, וכאשר נוגעים המים הללו במי המקוה הרי הם נטהרים, ודבר זה אף שאינו נחשב כטבילה ממש, מכל מקום אפשר לטהרם כך. <strong>אבל לא מטבילין</strong> את הכלים הטמאים לטהרם אגב השקת המים. וכן <strong>מטבילין</strong> ביום טוב <strong>מגב לגב ומחבורה לחבורה</strong> כאשר יבואר בגמרא.
 <big>ד גמרא</big> <strong>דכולי עלמא מיהת</strong> <small>[לדעת הכל, על כל פנים]</small> <strong>כלי בשבת לא</strong> מטבילים, ושואלים: <strong>מאי טעמא</strong> <small>[מה טעם</small> הדבר<small>]</small> שאסור להטביל כלי בשבת, וכי איזו מלאכה יש בכך? <strong>אמר רבה: גזרה</strong> היא
## דף יח.
 <strong>שמא יטלנו</strong> את הכלי הזה <strong>בידו, ויעבירנו ארבע אמות ברשות הרבים</strong> למקום שיש בו מקוה. <strong>אמר ליה</strong> <small>[לו]</small> <strong>אביי:</strong> ומי <strong>שיש לו בור</strong> של מקוה מים <strong>בחצירו, מאי איכא למימר</strong> <small>[מה יש לומר]?</small> <strong>אמר ליה</strong> <small>[לו]</small> רבה: <strong>גזירה</strong> גזרו חכמים לאסור להטביל כלי אף ב<strong>בור</strong> מים הקיים <strong>בחצירו, אטו</strong> <small>[משום]</small> <strong>בור</strong> הקיים <strong>ברשות הרבים.</strong>
 הקשה לו עוד: <strong>התינח</strong> <small>[נניח]</small> שגוזרים גזירה זו <strong>בשבת,</strong> אולם <strong>ביום טוב</strong> שאין בו איסור הוצאה מרשות לרשות, <strong>מאי איכא למימר</strong> <small>[מה יש לומר]?</small> והשיב: <strong>גזרו</strong> אף ב<strong>יום טוב אטו</strong> <small>[משום]</small> <strong>שבת.</strong>
 ושואלים: <strong>ומי גזרינן</strong> <small>[האם גוזרים אנו]</small> בכגון אלה? <strong>והא תנן</strong> <small>[והרי שנינו]</small> במשנתנו: <strong>ושוין</strong> בית שמאי ובית הלל <strong>שמשיקין את המים</strong> הטמאים <strong>בכלי אבן</strong> כדי <strong>לטהרן, אבל לא מטבילין</strong> אותם בעצמם. <strong>ואי איתא</strong> <small>[ואם יש]</small> מקום לומר שגוזרים — <strong>נגזור</strong> אם כן גם שם <strong>השקה אטו</strong> <small>[משום]</small> <strong>הטבלה!</strong>
 את הקושיה הזו דוחים: <strong>ותסברא</strong> <small>[וכי יכול אתה לסבור]</small> שיש ממש בקושיה זו? הלא <strong>אי אית ליה</strong> <small>[אם יש לו]</small> לאותו אדם <strong>מים יפים</strong> לשתיה, <strong>הני</strong> <small>[אלה]</small> המים הטמאים <strong>למה לי</strong> (לו) <strong>למעבד להו</strong> <small>[לעשות להם]</small> <strong>השקה? אלא</strong> על כרחך, עליך לומר <strong>דלית ליה</strong> <small>[שאין לו]</small> מים טובים לשתיה, <strong>וכיון דלית ליה</strong> <small>[שאין לו]</small> <strong>— מזהר זהיר בהו</strong> <small>[הוא זהיר בהם]</small> שלא יטמאו. ואם כן בהכרח עלינו לפרש שמדובר כאן במקרה יוצא דופן, שעל אף הזהירות נטמאו המים, ובמקרה כגון זה לא גזרו חכמים.
 <strong>איתיביה</strong> <small>[הקשה לו]</small> אביי: <strong>מדלין</strong> (דולין מים) <strong>בדלי טמא</strong> מתוך מעין או מקוה מים, <strong>והוא</strong> הדלי נעשה על ידי כך <strong>טהור,</strong> שהרי תוך שדלה מים גם הוטבל הדלי במקוה, <strong>ואי איתא</strong> <small>[ואם יש]</small> מקום לגזור, אם כן <strong>נגזור דלמא אתי לאטבוליה בעיניה</strong> <small>[שמא יבוא להטבילו בעינו,</small> בעצמו<small>]!</small> והשיב רבה: <strong>שאני התם</strong> <small>[שונה שם]</small> <strong>מתוך שלא הותרה לו</strong> טבילת הדלי סתם <strong>אלא על ידי דליו</strong> (בדרך דליית מים) — <strong>זכור הוא</strong> שאסור להטביל כלים, ואין לגזור בכך.
 <strong>איתיביה</strong> <small>[הקשה לו]</small> ממקור אחר, ששנינו: <strong>כלי שנטמא מערב יום טוב</strong> — <strong>אין מטבילין אותו ביום טוב,</strong> אבל כלי שנטמא <strong>ביום טוב</strong> עצמו — <strong>מטבילין אותו ביום טוב. ואם איתא</strong> <small>[יש]</small> מקום לגזירות בענין זה <strong>נגזור</strong> בכלי שנטמא ב<strong>יום טוב אטו</strong> <small>[משום]</small> כלי שנטמא ב<strong>ערב יום טוב!</strong> ומשיבים: <strong>טומאה ביום טוב</strong> עצמו, שהכל טהורים בו, <strong>מלתא דלא שכיחא היא</strong> <small>[דבר שאינו מצוי הוא]</small> וכלל בידינו: <strong>מלתא דלא שכיחא</strong> <small>[דבר שאינו מצוי]</small> <strong>לא גזרו בה רבנן</strong> <small>[חכמים].</small>
 <strong>איתיביה</strong> <small>[הקשה לו]</small> ממה ששנינו: <strong>כלי שנטמא באב הטומאה</strong> — <strong>אין מטבילין אותו ביום טוב,</strong> אולם אם נטמא רק <strong>בולד הטומאה,</strong> כלומר, שנגע הכלי בדבר שנטמא על ידי אב הטומאה (שהוא ראשון לטומאה), ונעשה איפוא "שני לטומאה" וטומאה זו בכלים אינה אלא מדברי סופרים — <strong>מטבילין אותו ביום טוב. ואם איתא</strong> <small>[יש]</small> מקום לגזור, אם כן <strong>נגזור הא</strong> <small>[זה]</small> שנטמא בולד הטומאה <strong>אטו הא</strong> <small>[משום זה]</small> שנטמא באב הטומאה!
 והשיב לו: כל שנטמא ב<strong>ולד הטומאה היכי משכחת לה</strong> <small>[היכן מוצא אתה]</small> שהאנשים מקפידים לטהרו, רק באופן אחד — <strong>גבי</strong> <small>[כהנים]</small> <strong>כהנים,</strong> כיון שהם אוכלים תרומה, והתרומה נטמאת גם על ידי כלי שנטמא רק מולד הטומאה. אבל סתם אדם האוכל חולין אינו חושש לטהר כלי כזה לפי שאין חולין נטמאים אלא מולד הטומאה עצמו ולא משני לטומאה, וכיון שמדובר בכהנים — <strong>כלל בידינו כי</strong> — <strong>כהנים זריזין הן</strong> ונזהרים מאד שלא יבואו כליהם לידי טומאה, ולכך טומאה זו נחשבת אצלם כדבר שאינו מצוי ולא גזרו חכמים בכגון זה.
 ומציעים עוד: <strong>תא שמע</strong> <small>[בוא</small> ו<small>שמע]</small> ראיה אחרת, ממה ש<strong>אמר רב חייא בר אשי אמר רב: נדה שאין לה בגדים</strong> טהורים ללובשם, שכל בגדיה נטמאו, ואותו יום שבת או יום טוב הוא, ואין היא יכולה להטבילם —הריהי <strong>מערמת</strong> (מערימה) <strong>וטובלת בבגדיה,</strong> שהרי היא עצמה מותרת לטבול, וכשהיא טובלת בבגדיה נטהרים בכך אף בגדיה. <strong>ואם איתא</strong> <small>[יש]</small> מקום לגזור, <strong>נגזור</strong> אם כן <strong>דלמא אתי לאטבולי בעינייהו</strong> <small>[שמא תבוא להטביל</small> את הבגדים <small>בעצמם]!</small>
 ומשיבים: <strong>שאני התם</strong> <small>[שונה שם]</small> <strong>מתוך שלא הותרה לה</strong> הטבלת הבגדים <strong>אלא על ידי</strong> באופן שהם נתונים עליה בתור <strong>מלבוש</strong> — <strong>זכורה היא</strong> ואינה באה לכלל איסור. עד כאן נשאנו ונתנו בטעמו של רבה שהאיסור בהטבלת כלים בשבת הוא גזירה שמא יבוא לטלטל ברשות הרבים.
 ואילו <strong>רב יוסף אמר</strong> טעם אחר: אין מטבילים כלים בשבת, <strong>גזרה משום סחיטה.</strong> שכלים שונים, כגון בגדים, לאחר שמטבילים אותם, יש לחשוש שמא יבוא לסוחטם, וסחיטה אסורה משום תולדה של מלאכה האסורה מן התורה (דש).
 <strong>אמר ליה</strong> <small>[לו]</small> <strong>אביי: תינח</strong> <small>[נניח]</small> <strong>בכלים</strong> ש<strong>בני סחיטה נינהו</strong> <small>[הם],</small> כגון בגדים, אולם <strong>כלים דלאו</strong> <small>[שלא]</small> <strong>בני סחיטה נינהו</strong> <small>[הם],</small> <strong>מאי איכא למימר</strong> <small>[מה יש לומר]?</small> <strong>אמר ליה</strong> <small>[לו]</small> רב יוסף: <strong>גזרה</strong> גזרו חכמים ב<strong>הני</strong> <small>[ב</small>כלים <small>אלה]</small> שאינם בני סחיטה, <strong>אטו הני</strong> <small>[משום</small> כלים <small>אלה]</small> שהם בני סחיטה. <strong>איתיביה כל הני תיובתא ושני ליה כדשנינן</strong> <small>[הקשה לו</small> אביי לרב יוסף <small>כל אותן הקושיות</small> שהקשה לרבה להוכיח שאין גוזרים <small>ותירץ לו כפי שתירצנו]</small> בשם רבה.
 <strong>רב ביבי אמר</strong> טעם אחר: <strong>גזרה שמא ישהא.</strong> שאם יתירו לו להטביל כלים ביום טוב, יש לחשוש שמא ישהה את כל הכלים הטמאים וימתין עד ליום טוב, שאז זמנו פנוי, ואז יטביל אותם. וכיון שישארו ברשותו כלים טמאים למשך זמן רב יש לחשוש שמא יגרום הדבר לטמא דברים שאסור לטמאם, כגון תרומה. ומעירים: <strong>תניא כוותיה</strong> <small>[שנויה</small> ברייתא <small>כשיטתו]</small> של <strong>רב ביבי: כלי שנטמא מערב יום טוב</strong> — <strong>אין מטבילין אותו ביום טוב, גזרה שמא ישהא</strong> בביתו כלים טמאים כדי להטבילם ביום טוב.
 <strong>רבא אמר</strong> טעם אחר: אין טובלים כלי בשבת <strong>מפני שנראה</strong> על ידי הטבילה <strong>כמתקן</strong> את ה<strong>כלי,</strong> שהרי קודם לכן לא היה הכלי ראוי לשימוש ולאחר שהטבילו נעשה ראוי, ודומה הדבר למלאכת תיקון כלי האסורה מן התורה. ומקשים: <strong>אי הכי</strong> <small>[אם כך]</small> <strong>אדם נמי</strong> <small>[גם כן]</small> ייאסר לטבול, משום שנראה כמתקן עצמו! ומשיבים: <strong>אדם נראה כמיקר,</strong> שאינו נראה בוודאות שהוא טובל לטהרתו שהרי יתכן שטובל במים משום שרוצה לקרר את עצמו, ולכן אין לגזור בו.
 ומקשים: <strong>הא תינח</strong> <small>[זה נוח]</small> לגבי טבילה ב<strong>מים יפים</strong> ונקיים שנעים לו לאדם להצטנן בתוכם, אולם אם טובל ב<strong>מים רעים,</strong> שלפעמים מי המקוה אינם נקיים כל צרכם, <strong>מאי איכא למימר</strong> <small>[מה יש לומר]?</small> <strong>אמר רב נחמן בר יצחק:</strong> גם אז אין מעשהו מוכיח שכוונתו לטהרה, שהרי <strong>פעמים שאדם בא</strong>
## דף יח:
 <strong>בשרב</strong> (ביום חום) <strong>ורוחץ</strong> עצמו <strong>אפילו במי משרה</strong> (מים שבהם שרו את הפשתן) שהם מסריחים ביותר, לפי שהחום מציק לו.
 ומוסיפים להקשות: <strong>תינח</strong> (נניח) <strong>בימות החמה,</strong> אולם <strong>בימות הגשמים</strong> שאין נוהגים לרחוץ במים כדי להצטנן, <strong>מאי איכא למימר</strong> <small>[מה יש לומר]?</small> <strong>אמר רב נחמן בר יצחק: פעמים שאדם בא מן השדה</strong> כשהוא <strong>מלוכלך בטיט ובצואה ורוחץ אפילו בימות הגשמים.</strong>
 ומקשים: <strong>תינח</strong> <small>[נניח</small> כל זה<small>]</small> <strong>בשבת,</strong> יום שבו מותר לרחוץ, ולכן אפשר לומר שאין טבילתו ניכרת כתיקון עצמו בטבילה, אולם <strong>ביום הכפורים</strong> שאסורה בו כל רחיצה, ומותרת טבילת מצוה, <strong>מאי איכא למימר</strong> <small>[מה יש לומר]?</small> שהרי מעשיו מוכיחים שהתכוין לטבילה והריהו לכאורה כמתקן עצמו!
 <strong>אמר רבא:</strong> אין אפשרות לאסור טבילה ביום הכיפורים בלבד, כי <strong>מי איכא מידי</strong> <small>[האם יש דבר]</small> שנחשב כמלאכה ש<strong>בשבת שרי</strong> <small>[</small>הוא <small>מותר]</small> <strong>וביום הכפורים</strong> אותו מעשה עצמו <strong>אסור,</strong> שהרי איסור מלאכה בשבת חמור מאיסור מלאכה ביום הכיפורים? <strong>אלא הואיל ובשבת שרי</strong> <small>[מותר]</small> — <strong>ביום הכפורים נמי שרי</strong> <small>[גם כן מותר].</small> שלא גזרו חכמים איסור ביום הכיפורים באופן שתהא בו חומרה יותר מבשבת. ומתוך שהתירו לאדם לטבול בשבת משום שנראה שרוחץ מפני החום או מחמת הזוהמה ולא דווקא כטובל לטהרה, כך לא אסרוה ביום הכיפורים, אף שודאי ניכר שטובל לטהרתו.
 ותוהים: <strong>ומי אית ליה</strong> <small>[והאם יש לו]</small> <strong>לרבא,</strong> האם הוא מקבל את הנימוק של <strong>"הואיל"? והתנן</strong> <small>[והרי שנינו</small> במשנה<small>]:</small> <strong>החושש</strong> (סובל כאב) <strong>בשיניו</strong> — <strong>לא יגמע בהן את החומץ,</strong> שנחשב למועיל לריפוי השיניים, <strong>אבל מטבל הוא</strong> לחם בחומץ <strong>כדרכו</strong> בשעת אכילה <strong>ואם נתרפא</strong> על ידי החומץ שבלחם — <strong>נתרפא,</strong> לפי שאין עושים דברים לשם רפואה בשבת. <strong>ורמינן עלה</strong> <small>[והשלכנו,</small> הראנו סתירה <small>על</small> משנה <small>זו]</small> ממקום אחר, ששנינו: <strong>לא יגמע</strong> חומץ <strong>ופולט</strong> אותו מיד לאחר מכן, שאז מוכח שעושה זאת לרפואה בלבד, <strong>אבל מגמע</strong> חומץ <strong>ובולע,</strong> שנראה כשותה, ומותר גם אם לא עשה בדרך טיבול!
 <strong>ואמר אביי: כי תנן נמי מתניתין</strong> <small>[כאשר שנינו גם כן במשנתנו]</small> לאסור שתיית חומץ, הכוונה היא ל<strong>מגמע ופולט</strong> דווקא. <strong>ורבא אמר: אפילו תימא</strong> <small>[תאמר]</small> שמדובר כשהיה <strong>מגמע ובולע, ולא קשיא</strong> <small>[ואינו קשה];</small> <strong>כאן</strong> שהותר לו לגמוע חומץ, מדובר שעושה כן <strong>קודם טבול, כאן</strong> שנאסר עליו לגמוע חומץ, מדובר <strong>לאחר טבול,</strong> שהרי אז ניכר שאינו תאב עוד לחומץ לשתיה, אלא כדי להתרפא.
 <strong>ואם איתא</strong> <small>[יש]</small> מקום לסברה זו של "הואיל", <strong>נימא</strong> <small>[שיאמר]:</small> <strong>הואיל וקודם טבול שרי</strong> <small>[מותר]</small> לגמוע חומץ — <strong>לאחר טבול נמי שרי</strong> <small>[גם כן מותר]!</small> ומשיבים: <strong>הדר ביה</strong> <small>[חזר בו]</small> <strong>רבא מ</strong>שיטתו <strong>ההיא</strong> לענין חומץ, והוא מפרש כאביי, ואף הוא מקבל את נימוק "הואיל".
 ושואלים: <strong>וממאי דמההיא הדר ביה, דלמא מהא הדר ביה</strong> <small>[ומנין שמההיא חזר בו, שמא מזו</small> לענין יום כיפור <small>חזר בו]?</small> ומשיבים: <strong>לא סלקא דעתך</strong> <small>[יעלה על דעתך]</small> שמזו חזר, <strong>דתניא</strong> <small>[ש</small>הרי <small>שנינו</small> בברייתא<small>]:</small> <strong>כל חייבי טבילות טובלין כדרכן, בין בתשעה באב בין ביום הכפורים,</strong> אף שנאסרה בהם הרחיצה. וכיון שכך, ודאי התאים שיטתו לדברי הברייתא המפורשים.
 <big>א</big> שנינו במשנה: <strong>ושוין</strong> בית שמאי ובית הלל <strong>שמשיקין את המים בכלי אבן</strong> כדי לטהרם, אבל אין מטבילים. ושואלים: <strong>מאי</strong> <small>[מה</small> פירוש<small>]</small> <strong>"אבל לא מטבילין"</strong> שנאמר במשנה? <strong>אמר שמואל: אין מטבילין את הכלי</strong> הטמא <strong>על גב</strong> (אגב) <strong>מימיו לטהרו ביום טוב!</strong> שלא התירו הטבלת —השקת מים אלא בכלי אבן וכיוצא בו שאינו מקבל טומאה, אבל לא בכלי טמא הנטהר על ידי הטבלה זו.
 ושואלים: אם כן אתה מפרש, <strong>מני מתניתין</strong> <small>[</small>לפי זה כשיטת <small>מי היא משנתנו</small> זו<small>]?</small> — <strong>לא</strong> כדעת <strong>רבי ולא</strong> כדעת <strong>רבנן</strong> <small>[חכמים]</small> <strong>דתניא</strong> <small>[ש</small>כן <small>שנינו</small> בתוספתא]: <strong>אין מטבילין את הכלי על גב מימיו</strong> כדי <strong>לטהרו ואין משיקין את המים בכלי אבן</strong> כדי <strong>לטהרן,</strong> אלו <strong>דברי רבי. וחכמים אומרים: מטבילין כלי על גב מימיו</strong> כדי <strong>לטהרו, ומשיקין את המים בכלי אבן</strong> כדי <strong>לטהרן.</strong>
 ואם כן, משנתנו <strong>מני</strong> <small>[</small>של <small>מי היא]?</small> <strong>אי</strong> <small>[אם]</small> תאמר שהיא כשיטת <strong>רבי — קשיא</strong> <small>[קשה]</small> מענין <strong>השקה,</strong> ששיטת רבי בתוספתא לאסור אף השקה ובמשנה שנינו שהיא מותרת, <strong>אי רבנן</strong> <small>[אם</small> כשיטת <small>חכמים],</small> <strong>קשיא</strong> <small>[קשה]</small> מענין <strong>הטבלה</strong> שבמשנתנו, שפירש שמואל שהיא אסורה ואילו דעת חכמים בתוספתא להתיר!
 ומשיבים: <strong>איבעית אימא</strong> <small>[אם תרצה אמור]</small> שהוא כשיטת <strong>רבי, איבעית אימא רבנן</strong> <small>[אם תרצה אמור</small> שהוא כשיטת <small>חכמים].</small> כיצד? <strong>אי בעית אימא</strong> <small>[אם תרצה אמור]</small> שמשנתנו כשיטת <strong>רבי,</strong> אלא <strong>רישא</strong> <small>[ראשה]</small> של אותה <strong>ברייתא,</strong> כלומר, בתחילת דברי רבי בתוספתא, מדובר <strong>ביום טוב</strong> ובזו אמר שאין מטבילים את הכלי על גב מימיו לטהרו, אבל השקה תהיה אכן מותרת, <strong>וסיפא</strong> <small>[וסופה]</small> שאסר גם בהשקה מדובר <strong>בשבת</strong> שחמורים איסוריה. <strong>ו</strong>אילו <strong>כולה מתניתין</strong> <small>[כל משנתנו]</small> מדברת <strong>ב</strong>ענין <strong>יום טוב,</strong> שביום טוב מותר להשיק את המים לטהרם.
## דף יט.
 <strong>ואיבעית אימא רבנן</strong> <small>[ואם תרצה אמור</small> שמשנתנו <small>כשיטת חכמים</small> היא<small>]</small> וביום טוב מותר אף להטביל, <strong>וכולה מתניתין</strong> <small>[וכל משנתנו]</small> היא <strong>בשבת</strong> ובשבת לדעתם אסור להטביל, אף כי מותר להשיק.
 <big>א</big> <strong>תנו רבנן</strong> <small>[שנו חכמים]:</small> <strong>כלי שנטמא מערב יום טוב</strong> — <strong>אין מטבילין אותו בין השמשות</strong> בשעת הדמדומים בסוף היום שהוא ספק חול ספק יום טוב, מפני ספק איסור טבילת כלי בחג.
 <strong>ר' שמעון שזורי אומר: אף בחול אין מטבילין אותו</strong> בשעה זו <strong>מפני שצריך</strong> הכלי <strong>הערב שמש.</strong> כי כלי שנטמא והוטבל, נטהר רק לאחר השקיעה ביום הטבילה, ובמקרה זה צריך להמתין עוד יום שלם, עד שיעריב שמשו של יום המחרת. ואם מטבילו בין השמשות — מן הסתם כוונתו שמיד יטהר הכלי ויוכל להשתמש בו, ומאחר שבין השמשות הוא ספק לילה, לכך צריך יהיה להמתין מספק עוד יום אחד, ומוטב שלא יבוא לחשש שימוש בכלי קודם טהרתו.
 ושואלים: <strong>ו</strong>כי ה<strong>תנא קמא</strong> <small>[הראשון]</small> <strong>לא בעי</strong> <small>[צריך]</small> שיהיה <strong>הערב שמש?</strong> הלא ברור שצריך! <strong>אמר רבא: אשכחתינהו לרבנן דבי</strong> <small>[מצאתי את החכמים של בית]</small> מדרשו של <strong>רב דיתבי וקא אמרי</strong> <small>[שיושבים ואומרים]</small> באותו נושא, ש<strong>ב</strong>בעיה האם מקבלים את העיקרון ש<strong>מחשבתו</strong> של אדם <strong>נכרת מתוך מעשיו</strong> או לא, <strong>קמפלגי</strong> <small>[חלוקים הם].</small> <strong>והיכי דמי</strong> <small>[וכיצד בדיוק הדבר]</small> — <strong>כגון דנקיט מנא בידיה ורהיט ואזיל</strong> <small>[שהוא מחזיק כלי בידו ורץ והולך]</small> <strong>בין השמשות לאטבוליה</strong> <small>[להטבילו].</small>
 <strong>מר</strong> <small>[חכם</small> זה, חכמים<small>]</small> <strong>סבר: האי דקא רהיט ואזיל</strong> <small>[זה שהוא רץ והולך]</small> — <strong>מידע ידע דבעי</strong> <small>[יודע הוא שצריך]</small> <strong>הערב שמש,</strong> ואם מגיע לטבול בשעה מאוחרת יותר יודע הוא שצריך להמתין יום נוסף, ואין חוששים שישתמש בכלי בו ביום. ולכן, בבין השמשות של ערב יום טוב, כיון שלא יוכל להשתמש בכלי הזה אלא למחרת, הרי שהטבלתו היום שלא לצורך היא וכהכנה מיום טוב לחול היא ואסורה, אבל אם מטבילו ביום חול — מותר.
 <strong>ומר</strong> <small>[וחכם</small> זה, ר' שמעון שזורי<small>]</small> <strong>סבר:</strong> אינו כן, אלא <strong>מחמת מלאכתו</strong> שלא הספיק לעשות דברים בזמנם <strong>הוא דקרהיט</strong> <small>[שרץ]</small> ואינו יודע שצריך הערב שמש, וחושב שיוכל להשתמש בו מיד, ולכן גזרו שלא יטביל כלל בין השמשות.
 <strong>ואמינא להו אנא</strong> <small>[ואמרתי אני,</small> רבא, <small>להם]:</small> <strong>במחשבתו נכרת מתוך מעשיו — דכולי עלמא לא פליגי</strong> <small>[הכל אינם חלוקים]</small> שאפשר לסמוך על כך. <strong>כי פליגי</strong> <small>[כאשר נחלקו];</small> <strong>כגון דאיטמי</strong> <small>[שנטמא]</small> אצל אותו אדם כלי <strong>ב</strong>שרץ שהוא <strong>פחות מ</strong>שיעור <strong>כעדשה, ואתא לקמיה דרבנן לשיולי</strong> <small>[ובא</small> אותו אדם <small>לפני חכמים לשאול]</small> האם <strong>בפחות מכעדשה איטמי</strong> <small>[נטמא]</small> הכלי <strong>אי</strong> <small>[או]</small> <strong>לא? מר</strong> <small>[חכם</small> זה, ר' שמעון שזורי<small>]</small> <strong>סבר: מדהא</strong> <small>[כיון ש</small>דבר <small>זה]</small> שאין שרץ מטמא בפחות מכעדשה <strong>לא גמיר</strong> <small>[למד]</small> <strong>הא</strong> <small>[הרי]</small> דין <strong>הערב שמש, נמי</strong> <small>[גם כן]</small> <strong>לא גמיר</strong> <small>[למד]</small> ולכך יש לאסור עליו אף ביום חול, <strong>ומר</strong> <small>[וחכם</small> זה, חכמים המתירים ביום חול<small>]</small> <strong>סבר: הא</strong> <small>[</small>דבר <small>זה</small>] לגבי שיעור כעדשה <strong>הוא</strong> ש<strong>לא גמיר</strong> <small>[שלא למד],</small> <strong>הא</strong> <small>[הרי]</small> דין <strong>הערב שמש גמיר</strong> <small>[למד],</small> שהרי דין זה מפורש בתורה.
 <big>ב</big> שנינו במשנה ש<strong>מטבילין</strong> ביום טוב <strong>מגב לגב</strong> ומחבורה לחבורה. פירוש הדברים הללו לא היה ברור, ועל כן מסבירים: <strong>תנו רבנן</strong> <small>[שנו חכמים]:</small> <strong>כיצד מגב לגב? הרוצה לעשות גתו,</strong> כלומר, לתקן ולהטביל לצורך הגת, <strong>על גב</strong> (אגב) טיהור <strong>כדו</strong> הטמא, שמתחילה חשב להטביל את כדו הטמא ונמלך בדעתו לעשות את גתו ומתוך חשש רוצה להטביל שנית לצורך הגת, או לעשות
 <strong>כדו על גב גתו,</strong> שרצה לעשות גתו ובתוך כך נמלך וטבל אגב זה את כדו ומתוך שמסתפק אם עשה כדין, רוצה להטביל בשנית — <strong>עושה.</strong> שכיון שהטבילה בשנית אינה מטהרת ואין בה משום חובה — אינה נחשבת כטבילה, ולפיכך לא גזרו בה איסור אף ביום טוב.
 וכן <strong>כיצד מחבורה לחבורה? היה אוכל בחבורה זו</strong> של עושי קרבן פסח והיה טמא וטבל לטהרתו, או שהיו כליו טמאים והטבילם לדעת כן, ונמלך בדעתו <strong>ורוצה לאכול בחבורה אחרת</strong> ורצונו בשל כך לטבול או להטביל כליו מחדש לשם החבורה השניה — <strong>הרשות בידו</strong> אף בחג, ואין גוזרים איסור על כך, שהרי אינו חייב בטבילה זו מעיקר הדין ולפיכך אינה נחשבת כטבילה.
 <big>ג משנה</big> <strong>בית שמאי אומרים: מביאין שלמים</strong> לקרבן ביום טוב <strong>ואין סומכין עליהן,</strong> כי הסמיכה יש בה משום עבודה בבעלי חיים, וזו אסורה ביום טוב משום שבות. <strong>אבל לא</strong> מביאים <strong>עולות</strong> נדבה פרט לאלה הקבועות (כגון תמידים ומוספים), לפי שהעולות אינן נאכלות לאדם, ואסור לשחוט שחיטה שאינה צריכה לאכילה של אדם. <strong>ובית הלל אומרים: מביאין שלמים ו</strong>גם <strong>עולות, ו</strong>אף <strong>סומכין עליהן.</strong>
 <big>ד גמרא</big> <strong>אמר עולא: מחלוקת</strong> זו היא <strong>בשלמי חגיגה</strong> (שחובה להביאם בחג) רק לענין <strong>לסמוך</strong> עליהם, אבל לענין הבאתם למקדש אף בית שמאי מודים שמותר, שהרי הן מחובת היום, <strong>ובעולת ראייה</strong> (שחובה להקריבה בימות הרגל), המחלוקת לענין <strong>ליקרב,</strong> כלומר, אם הותרה הבאתם כלל הבאתם למקדש. ש<strong>בית שמאי סברי</strong> <small>[סבורים],</small> שמדברי הכתוב <strong>"וחגתם אתו חג לה'</strong> שבעת ימים בשנה" (ויקרא כג, מא) יש לדייק: <strong>חגיגה</strong> — <strong>אין</strong> <small>[כן],</small> יש להביא, אולם <strong>עולת ראיה</strong> — <strong>לא. ובית הלל סברי</strong> <small>[סבורים]:</small> <strong>"לה'"</strong> — <strong>כל</strong> דבר שהוא קרבן <strong>לה'</strong> מותר להביאו כל ימי החג, ואף ביום טוב עצמו.
 <strong>אבל נדרים ונדבות</strong> שאינם חובת היום — <strong>דברי הכל אין קרבין</strong> (אין מביאים אותם) <strong>ביום טוב,</strong> אפילו לדעת בית הלל. <strong>וכן אמר רב אדא בר אהבה: נדרים ונדבות אין קריבין ביום טוב.</strong>
 <strong>מתיבי</strong> <small>[מקשים</small> על כך<small>]:</small> <strong>אמר ר' שמעון בן אלעזר, לא נחלקו בית שמאי ובית הלל על עולה שאינה של יום טוב,</strong> כנדר או נדבה — <strong>שאינה קריבה ביום טוב, ועל שלמים שהן של יום טוב,</strong> כחגיגה או שלמי שמחה — <strong>שקרבין ביום טוב,</strong> שהרי יום טוב הוא זמנם המיוחד, ואם לא יביאום, מתוך שעבר זמנו — בטל קרבנו.
 <strong>על מה נחלקו</strong> — <strong>על עולה שהיא של יום טוב,</strong> כתמידים ומוספים, <strong>ועל שלמים שאינן של יום טוב,</strong> כנדרים ונדבות. <strong>שבית שמאי אומרים: לא יביא, ובית הלל אומרים: יביא.</strong> ושיטה זו נוגדת את דברי עולא שאמר כי נדרים ונדבות אינם קרבים בחג לדעת הכל!
 ומשיבים: <strong>תריץ ואימא הכי</strong> <small>[ישב,</small> תקן, <small>ואמור כך]:</small> <strong>אמר ר' שמעון בן אלעזר, לא נחלקו בית שמאי ובית הלל על עולה ושלמים שאינן של יום טוב</strong> כנדרים ונדבות, שבודאי <strong>אין קרבין ביום טוב, ועל שלמים שהן של יום טוב,</strong> כחגיגה ושמחה <strong>שקרבין ביום טוב. על מה נחלקו</strong> — <strong>על עולה שהיא של יום טוב,</strong> כתמידים ומוספים <strong>שבית שמאי אומרים: לא יביא, ובית הלל אומרים: יביא.</strong>
 <strong>רב יוסף אמר:</strong> זו אינה קושיה מעיקרה, וכי <strong>תנאי שקלת מעלמא</strong> <small>[האם את התנאים הוצאת מן העולם]?!</small> <strong>תנאי</strong> <small>[</small>מחלוקת <small>תנאים]</small> <strong>היא</strong> ודעת ר' שמעון בן אלעזר לא דעת הכל היא. <strong>דתניא</strong> <small>[ש</small>כן <small>שנינו</small> בברייתא אחרת<small>]:</small> <strong>שלמים הבאים מחמת יום טוב ביום טוב,</strong> כחגיגה ושמחה, <strong>בית שמאי אומרים: סומך עליהן מערב יום טוב, ושוחטן ביום טוב. ובית הלל אומרים: סומך עליהן ביום טוב</strong> עצמו <strong>ושוחטן ביום טוב.</strong>
## דף יט:
 <strong>אבל נדרים ונדבות</strong> — <strong>דברי הכל אין קרבין ביום טוב</strong> ממש כדעת עולא ורב אדא בר אהבה.
 <big>א</big> ומעירים: <strong>והני תנאי כהני תנאי</strong> <small>[ותנאים אלה</small> שנחלקו בדבר הם <small>כתנאים אחרים]</small> שנחלקו כבר בו. <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>אין מביאין</strong> קרבן <strong>תודה בחג המצות, מפני חמץ שבה</strong> שהרי יש בקרבן התודה גם חלות חמץ ואלה אסור לאוכלן בפסח. <strong>ולא</strong> מביאים קרבן תודה <strong>בעצרת</strong> (שבועות) — <strong>מפני שהוא יום טוב,</strong> וביום טוב אסור להקריב כל קרבן (אפילו קרבן נאכל) שאינו מחובת החג. <strong>אבל מביא אדם תודתו בחג הסוכות</strong> בימי חול המועד.
 <strong>ר' שמעון אומר: הרי הוא אומר "בחג המצות ובחג השבעות ובחג הסכות"</strong> (דברים טז, טז) ללמדנו: <strong>כל</strong> קרבן <strong>שבא בחג המצות</strong> — <strong>בא בחג השבועות ובחג הסוכות, וכל שלא בא בחג המצות אינו בא</strong> גם <strong>בחג השבועות ו</strong>גם <strong>בחג הסוכות. ר' אלעזר בר' שמעון אומר: מביא אדם תודתו בחג הסוכות, ויוצא בה ידי חובתו משום שמחה,</strong> שהרי יש מצות שמחה בחג, ושמחה זו באכילת בשר הקרבנות היא, ויכול לצאת ידי חובה זו בקרבן תודה. אבל <strong>ואין יוצא</strong> בתודה <strong>משום</strong> חובת הבאת קרבן <strong>חגיגה.</strong>
 מעתה מבררים את דברי הברייתא, <strong>אמר מר</strong> <small>[החכם]</small> בברייתא: <strong>אין מביאין תודה בחג המצות מפני חמץ שבה.</strong> ותוהים: <strong>פשיטא</strong> <small>[פשוט,</small> מובן מאליו<small>]</small> הלא חמץ הוא, והחמץ אסור בפסח! <strong>אמר רב אדא בריה</strong> <small>[בנו]</small> של <strong>רב יצחק, ואמרי לה</strong> <small>[ויש אומרים]</small> שאמר זאת <strong>רב שמואל בר אבא: הכא</strong> <small>[כאן]</small> <strong>בארבעה עשר</strong> בניסן <strong>עסקינן</strong> <small>[עוסקים אנו]</small> <strong>וקסבר</strong> <small>[וסבור]</small> אותו חכם ש<strong>אין מביאין קדשים לבית הפסול.</strong> שהרי בערב הפסח עצמו מותר החמץ באכילה רק בשעות הבוקר הראשונות, ומחצי היום ואילך הוא אסור, וכיון שזמן אכילת קרבן תודה ולחמיו הוא יום ולילה, ובמקרה מסויים זה יש לבער את הלחם קודם לכן — <strong>נמצא שהוא מקרב את שעת הפסול של לחמי הקרבן, ואסור להביא קדשים למצב שבו יפסלו.</strong>
 עוד שנינו בברייתא: <strong>ולא בעצרת מפני שהוא יום טוב.</strong> ומסבירים: <strong>קסבר</strong> <small>[סבור]</small> תנא זה: <strong>נדרים ונדבות אין קרבין ביום טוב.</strong>
 עוד שנינו בברייתא<strong>: אבל מביא אדם תודתו בחג הסוכות,</strong> ושואלים: <strong>אימת</strong> <small>[מתי]?</small> <strong>אילימא</strong> <small>[אם תאמר]</small> שמביאה <strong>ביום טוב</strong> של סוכות <strong>עצמו — והא אמרת</strong> <small>[והרי אמרת]:</small> <strong>ולא בעצרת מפני שהוא יום טוב,</strong> הרי שאין מביאים קרבן תודה ביום טוב עצמו, והוא הדין אם כן לחג הסוכות! <strong>אלא</strong> יש לפרש שמביא <strong>בחולו של מועד.</strong>
 עוד שנינו בברייתא, ש<strong>ר' שמעון אומר: הרי הוא אומר: "בחג המצות ובחג השבועות ובחג הסוכות"</strong> — <strong>כל שבא בחג המצות</strong> — <strong>בא בחג השבועות ובחג הסוכות, וכל שלא בא בחג המצות</strong> — <strong>אינו בא בחג השבועות ובחג הסוכות.</strong> ולכאורה נובע מדבריו שאסור להביא קרבן תודה בכל חג. <strong>מתקיף לה</strong> <small>[מקשה על כך]</small> <strong>ר' זירא: השתא סלתי</strong> <small>[הרי לקצוץ]</small> עצים לצורך חול המועד בחול המועד עצמו <strong>מסלתינן</strong> <small>[אנו קוצצים],</small> ואם כן <strong>נדרים ונדבות מבעיא</strong> <small>[נצרכה</small> לומר<small>]</small> שמותר להקריבם בחול המועד? וכיצד אפשר לומר שר' שמעון אוסר הבאת קרבן תודה בחול המועד של סוכות?!
 <strong>אמר אביי: בהקרבה</strong> של קרבנות אלה בחול המועד <strong>— כולי עלמא לא פליגי דשרי</strong> <small>[הכל אינם חלוקים שמותר].</small> <strong>כי פליגי</strong> <small>[כאשר נחלקו]</small> היה זה לא לענין דיני יום טוב כלל, אלא לשאלה <strong>למיקם עליה</strong> <small>[לעמוד,</small> לעבור <small>עליו</small> על נדר<small>]</small> משום <strong>"בל תאחר".</strong> שאם נדר אדם להקריב קרבן ומתעכב מלהביאו, כמה זמן יעבור עד שיהיה עובר על האיסור של "לא תאחר לשלמו".
 ה<strong>תנא קמא</strong> <small>[הראשון]</small> <strong>סבר</strong> ש<strong>שלש רגלים אמר רחמנא</strong> <small>[אמרה התורה]</small> <strong>אפילו שלא כסדרן</strong> שהוא לפי חדשי השנה בתורה: פסח, שבועות, סוכות. ואם עברו שלושה רגלים כלשהם מיום שנדר ולא הביא את נדרו — הרי זה עובר משום בל תאחר. ולכך לדעת תנא קמא כדאי לנודר קרבן תודה להקדים ולהביאו בחג הסוכות אפילו שהוא הרגל הראשון הסמוך לזמן הנדר ואין זה כסדר ההרגלים האמור בתורה, שאם לא כן ייאלץ לבוא בשל כך לירושלים במיוחד. שהרי לא יוכל להקריבו בפסח משום הלחם שבו ולא בשבועות לפי שאין בו חול המועד, 
 <strong>ו</strong>אילו <strong>ר' שמעון סבר: כסדרן</strong> — <strong>אין</strong> <small>[כן],</small> <strong>שלא כסדרן</strong> — <strong>לא.</strong> ואם נדר למשל בין חג המצות לחג השבועות יכול להמתין עוד עד חג הסוכות של השנה הבאה ואינו צריך לבוא בשל כך באופן מיוחד.
 עוד שנינו בברייתא כי <strong>ר' אלעזר בר' שמעון אומר: מביא אדם תודתו בחג הסוכות.</strong> ושואלים: <strong>אימת</strong> <small>[מתי]?</small> <strong>אילימא</strong> <small>[אם תאמר]</small> שכוונתו <strong>בחולו של מועד</strong> — אם כן <strong>היינו</strong> <small>[זהו]</small> שיטת ה<strong>תנא קמא</strong> <small>[הראשון].</small> <strong>אלא</strong> תפרש שכוונתו <strong>ביום טוב</strong> עצמו, <strong>וקסבר</strong> <small>[וסבור הוא]</small> ש<strong>נדרים ונדבות קריבין ביום טוב.</strong>
 ושואלים: אם כן <strong>מאי שנא</strong> <small>[במה שונה]</small> דווקא <strong>חג הסוכות דנקט</strong> <small>[ש</small>אותו <small>תפס],</small> כדוגמה? ומשיבים: <strong>ר' אלעזר בר' שמעון לטעמיה</strong> <small>[לטעמו,</small> לשיטתו<small>],</small> ואף דבר זה קשור לדין "בל תאחר". <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>ר' שמעון אומר: לא יאמר</strong> הפסוק ויזכיר את <strong>"חג הסוכות" שבו</strong> הרי <strong>הכתוב מדבר</strong> קודם לכן באותה פרשה, ולא הוצרך להוסיף אלא רגלים אחרים, ואם כן <strong>למה נאמר</strong> "חג הסוכות" — <strong>לומר שזה</strong> חג הסוכות הוא <strong>אחרון</strong> לענין "בל תאחר", שאין עובר אלא על שלושה רגלים כסדרם.
 ואילו <strong>ר' אלעזר בר' שמעון אומר: לומר שזה גורם.</strong> שלדעתו אין "בל תאחר" תלוי במספר הרגלים, אלא שבחג הסוכות שהוא אחרון הרגלים לפי סדר הזמנים שבתורה, חייב לסיים להביא את כל מה שנדר באותה שנה. ואפילו נדר סמוך לחג — זהו סוף הזמן לשלם נדרו.
 שנינו באותה ברייתא: <strong>ויוצא בה</strong> בקרבן תודה שמביא בחג, <strong>משום שמחה ואינו יוצא בה משום חגיגה.</strong> ותוהים: <strong>פשיטא</strong> <small>[פשוט,</small> מובן מאליו<small>]</small> הלא קרבן חגיגה <strong>דבר שבחובה הוא</strong> שחייב כל עולה לרגל להביאו, וכלל בידינו: <strong>כל דבר שבחובה אינו בא אלא מן החולין</strong> ואינו יכול לצאת ידי חובה בקרבן תודה שהוא חובה עליו מסיבה אחרת, שהרי כבר הקדישו לתודה ואינו חולין!
 ומשיבים: <strong>לא צריכא</strong> <small>[נצרכה]</small> אלא <strong>דאף על גב דפריש</strong> <small>[שאף על פי שפירש]</small> בשעת נדרו שכוונתו להקדיש את תודתו בתנאי שייצא בה גם חובת קרבן חגיגה, בכל זאת אינו יוצא.
 <strong>כדבעא מניה</strong> <small>[כפי ששאל]</small> <strong>ר' שמעון בן לקיש מר' יוחנן: האומר</strong> בנדרו: <strong>הרי עלי תודה ואצא בה</strong> גם <strong>ידי</strong> חובת <strong>חגיגה,</strong> או שאומר: <strong>הריני נזיר</strong>
## דף כ.
 <strong>ואגלח,</strong> כלומר: אביא את קרבן הנזירות שמביאים בשעת תגלחת השערות <strong>ממעות מעשר שני</strong> שממילא חייב אני להביאם לירושלים לאכלם שם ואקנה את קרבנותי מכספים אלה, <strong>מהו? אמר ליה</strong> <small>[לו]</small> ר' יוחנן: לענין התודה <strong>נדור,</strong> כלומר, חייב להביא תודה, אבל <strong>אינו יוצא</strong> בה משום חגיגה, לפי שאין יוצאים בחגיגה אלא מן החולין. וכן מי שנדר בנזירות הרי זה <strong>נזיר ואינו מגלח</strong> ממעות מעשר שני. כיון שהבאנו מקרה שאדם אומר דבר על תנאי, ואילו אנו מקבלים רק חלק מדבריוו, מסופר על מקרה הדומה קצת לזה.
 <strong>ההוא גברא דאמר להו</strong> <small>[אדם אחד שאמר להם]</small> לעומדים עליו, בצוואה: <strong>הבו ליה</strong> <small>[תנו לו]</small> <strong>ארבע מאה</strong> <small>[מאות]</small> <strong>זוזי</strong> <small>[זוז]</small> <strong>לפלוני, ולנסיב ברתי</strong> <small>[ושישא את בתי</small> לאשה<small>].</small> <strong>אמר רב פפא: ארבע מאה</strong> <small>[מאות]</small> — <strong>שקיל</strong> <small>[</small>הוא <small>נוטל],</small> <strong>וברתיה</strong> <small>[ואת בתו]</small> — <strong>אי בעי</strong> <small>[אם רוצה]</small> — <strong>נסיב</strong> <small>[ישא],</small> <strong>אי בעי</strong> <small>[אם רוצה]</small> — <strong>לא נסיב</strong> <small>[ישא].</small>
 מעירים: <strong>טעמא</strong> <small>[הטעם]</small> דווקא משום ש<strong>אמר</strong> בלשון זו: <strong>הבו ליה</strong> <small>[תנו לו]</small> <strong>ולנסיב</strong> <small>[ושישא],</small> שהקדים את ענין המתנה לתנאי, <strong>אבל אי</strong> <small>[אם]</small> הקדים את התנאי לענין המתנה ו<strong>אמר; לנסיב</strong> <small>[שישא]</small> את הבת <strong>והבו ליה</strong> <small>[ותנו לו]</small> — <strong>אי נסיב</strong> <small>[אם</small> הוא <small>נושא]</small> <strong>— שקיל</strong> <small>[</small>הריהו <small>נוטל],</small> <strong>ואי לא נסיב</strong> <small>[ואם אינו נושא]</small> <strong>— לא שקיל</strong> <small>[אינו נוטל].</small>
 מסופר: <strong>יתיב</strong> <small>[ישב]</small> <strong>מרימר וקאמר להא שמעתא משמיה דנפשיה</strong> <small>[ואמר את ההלכה הזו משם עצמו],</small> שאמר את מסקנת ההלכה לגבי המתנה על קרבן תודה, מבלי להזכיר את שם אומרה. <strong>אמר ליה</strong> <small>[לו]</small> <strong>רבינא למרימר: אתון הכי מתניתו לה</strong> <small>[אתם כך אתם שונים</small> את ההלכה <small>הזו]</small> ללא שם אומרה, ואילו <strong>אנן</strong> <small>[אנחנו]</small> <strong>כדבעא מיניה</strong> <small>[</small>באופן <small>ששאל ממנו]</small> <strong>ריש לקיש מר' יוחנן מתנינן לה</strong> <small>[שונים אנו אותה].</small>
 <big>א</big> <strong>תני תנא</strong> <small>[שנה חוזר המשניות]</small> <strong>קמיה</strong> <small>[לפני]</small> <strong>ר' יצחק בר אבא</strong> את הברייתא הבאה: מן הכתוב בפרשת המילואים בענין העולה שנצטווה אהרן להקריב <strong>"ויקרב את העלה ויעשה כמשפט"</strong> (ויקרא ט, טז) למדים, שדין עולת חובה <strong>כמשפט עולת נדבה. למד על עולת חובה</strong> שאף היא <strong>טעונה סמיכה,</strong> שדבר זה לא נאמר במפורש בעולת חובה.
 <strong>אמר ליה</strong> <small>[לו]</small> ר' יצחק לאותו תנא: <strong>דאמר</strong> <small>[שאמר]</small> <strong>לך,</strong> שלימד אותך את שיטת ברייתא זו, שלדבר זה צריך ראיה מפורשת מן הכתוב <strong>מני</strong> <small>[</small>כשיטת <small>מי היא</small> סבורה לדעתו<small>]</small> — כשיטת <strong>בית שמאי היא, דלא גמרי</strong> <small>[שאינם לומדים]</small> דין של <strong>שלמי חובה משלמי נדבה</strong> בדרך בנין אב, שהרי מחלקים הם בענין חובת סמיכה על שלמים שמביאים בחג, ולשיטתם יש להביא ראיה מיוחדת לכל פרט, <strong>דאי</strong> <small>[שאם]</small> כשיטת <strong>בית הלל</strong> היא, <strong>כיון דגמרי</strong> <small>[שהם למדים]</small> דין <strong>שלמי חובה מ</strong>דין <strong>שלמי נדבה,</strong> ולשיטתם הכל בכלל שלמים ואין לחלק, אם כן <strong>עולת חובה נמי</strong> <small>[גם כן]</small> <strong>לא תבעי קרא</strong> <small>[תצטרך כתוב]</small> מיוחד כדי ללמד על כך, <strong>דגמרי</strong> <small>[ש</small>הם <small>למדים]</small> <strong>מעולת נדבה</strong> בדרך של "בנין אב".
 ושואלים: <strong>וממאי</strong> <small>[וממה]</small> מוכיח אתה ש<strong>בית הלל שלמי חובה משלמי נדבה גמרי</strong> <small>[למדים]?</small> <strong>דלמא</strong> <small>[שמא]</small> לדעתם אין ללמוד חובה מנדבה, אלא חובה מחובה ובאמת מצוות סמיכה בשלמי חובה <strong>מעולת חובה גמרי</strong> <small>[למדים</small> הם<small>],</small> שכשם שעולת חובה טעונה סמיכה אף שלמי חובה טעונים סמיכה, <strong>ועולת חובה גופא</strong> <small>[עצמה]</small> <strong>בעי קרא</strong> <small>[צריכה כתוב</small> מפורש<small>]</small> ללמוד בה הלכה זו, ושמא למדו אף הם מן הכתוב "ויעשה כמשפט".
 ומקשים על הסבר זה: <strong>מאי שנא</strong> <small>[במה שונה]</small> שלמי חובה שאותם <strong>משלמי נדבה דלא גמרי</strong> <small>[שאין למדים]</small> <strong>שכן</strong> שלמי נדבה <strong>מצויים</strong> יותר, ושמא יש להם דין שונה. אם כן שלמי חובה <strong>מעולת חובה נמי</strong> <small>[גם כן]</small> <strong>לא גמרי</strong> <small>[ילמדו]</small> <strong>שכן</strong> העולה היא <strong>כליל,</strong> (נשרפת כולה לקרבן), מה שאין כן בשלמים!
 ומתרצים: <strong>אלא אתיא מבינייא</strong> <small>[בא,</small> נלמד הדבר <small>מביניהם]</small> שכיון שמפורש גם בעולת חובה וגם בשלמי נדבה שצריכים סמיכה, אפשר ללמוד משניהם יחד חובת סמיכה גם לשלמי חובה: שאם תרצה לומר שהטעם הוא מפני שהוא כליל —שלמי נדבה יוכיחו, ואם משום שאינו מצוי — עולת חובה תוכיח. ואם כן אין איפוא ראיה לשיטת הלימוד של בית הלל, ויתכן שגם הם סומכים על הראיה מן הכתוב "ויעשה משפט".
 ושואלים לגופו של דבר: <strong>וסברי</strong> <small>[ו</small>כי <small>סברו]</small> <strong>בית שמאי</strong> כי <strong>שלמי חובה לא בעו</strong> <small>[צריכים]</small> <strong>סמיכה? והתניא</strong> <small>[והרי שנינו</small> בברייתא<small>]:</small> <strong>אמר ר' יוסי: לא נחלקו בית שמאי ובית הלל על הסמיכה עצמה</strong> של השלמים <strong>שצריך</strong> לעשותה. <strong>על מה נחלקו</strong> על הדין של <strong>"תכף לסמיכה שחיטה", שבית שמאי אומרים: אינו צריך</strong> להקפיד על כך, ואפשר לעשות סמיכה הרבה קודם לשחיטה עוד בערב יום טוב. <strong>ובית הלל אומרים: צריך,</strong> ולכן חייבים לסמוך ביום החג!
 <big>א</big> ומשיבים: <strong>הוא</strong> ש<strong>אמר</strong> את דבריו <strong>כי האי תנא</strong> <small>[כ</small>שיטת <small>תנא זה],</small> <strong>דתניא</strong> <small>[ש</small>כן <small>שנינו</small> בברייתא אחרת<small>]:</small> <strong>אמר ר' יוסי בר' יהודה: לא נחלקו בית שמאי ובית הלל על תכף לסמיכה שחיטה שצריך, על מה נחלקו</strong> — <strong>על הסמיכה עצמה, בית שמאי אומרים: אינו צריך, ובית הלל אומרים צריך</strong>.
 <big>ב</big> ושוב חוזרים לעיקר המחלוקת בין בית שמאי ובית הלל. <strong>תנו רבנן</strong> <small>[שנו חכמים]:</small> <strong>מעשה בהלל הזקן שהביא עולתו לעזרה לסמוך עליה ביום טוב. חברו עליו</strong> (התאספו סביבו) <strong>תלמידי שמאי הזקן, אמרו לו: מה טיבה של בהמה זו</strong> שאתה מביא? וכיון שהיה הלל ענו ושפל ברך, לא רצה לבוא עמם לידי ויכוח וסכסוך במקדש, ולכן שינה מפני השלום, <strong>אמר להם: נקבה היא, ולזבחי שלמים הבאתיה,</strong> שהרי עולה אינה קריבה אלא זכר ו<strong>כשכש להם בזנבה</strong> (הניע את זנבה) שלא יראו היטב אם זכר או נקבה היא, <strong>והלכו להם.</strong>
 וכיון שנודע מעשה זה, נראה היה שאף הלל ביטל את דעתו מפני דעת שמאי, <strong>ואותו היום גברה ידם של בית שמאי על בית הלל, ובקשו לקבוע הלכה</strong> קבועה <strong>כמותן</strong> בענין זה. <strong>והיה שם זקן אחד</strong> שהיה <strong>מתלמידי שמאי הזקן, ובבא בן בוטא שמו, שהיה יודע שהלכה כבית הלל</strong> בענין זה, <strong>ושלח</strong>
## דף כ:
 <strong>והביא כל צאן קדר</strong> (שהיה משובח ביותר) שהיה <strong>בירושלים והעמידן בעזרה, ואמר: כל מי שרוצה לסמוך</strong> — <strong>יבא ויסמוך, ואותו היום גברה ידן של בית הלל וקבעו</strong> בענין זה <strong>הלכה כמותן, ולא היה שם אדם שערער בדבר כלום.</strong>
 <strong>שוב</strong> היה לאחר מכן <strong>מעשה</strong> נוסף <strong>בתלמיד אחד מתלמידי בית הלל שהביא עולתו לעזרה לסמוך עליה</strong> ביום טוב, <strong>מצאו תלמיד אחד מתלמידי בית שמאי, אמר לו: מה זו סמיכה?</strong> כלומר, מדוע סומך אתה, ועובר על דברי בית שמאי? <strong>אמר לו: מה זו שתיקה?</strong> מדוע אינך שותק? שהרי אין הלכה כמותכם! <strong>שתקו בנזיפה, והלך לו</strong> בשתיקה.
 ומכאן <strong>אמר אביי: הלכך</strong> <small>[על כן],</small> <strong>האי צורבא מרבנן דאמר ליה חבריה מלתא</strong> <small>[תלמיד חכם שאומר לו חבירו דבר</small> של נזיפה או גנאי<small>]</small> <strong>לא להדר ליה מלתא טפי ממאי דאמר ליה חבריה</strong> <small>[שלא יחזיר לו דבר יותר ממה שאמר לו חבירו]</small> ולא יוסיף במחלוקת, <strong>דאיהו</strong> <small>[ש</small>הרי <small>הוא]</small> <strong>אמר ליה</strong> <small>[לו]:</small> <strong>"מה זו סמיכה", וקא מהדר ליה</strong> <small>[</small>ש<small>הוא</small> <small>חזר</small> וענה <small>לו</small> בדיוק כלשונו<small>]:</small> <strong>"מה זו שתיקה".</strong>
 <big>א</big> ולגופה של מחלוקת זו. <strong>תניא</strong> <small>[שנויה</small> ברייתא<small>],</small> <strong>אמרו להם בית הלל לבית שמאי: ומה במקום שאסור להדיוט</strong> לשחוט, כגון בשבת — <strong>מותר</strong> לשחוט קרבנות במקדש <strong>לגבוה,</strong> כגון תמידים ומוספים, <strong>מקום שמותר להדיוט</strong> ביום טוב, <strong>אינו דין שמותר לגבוה?</strong> ובכלל זה אף עולת ראייה! <strong>אמרו להם בית שמאי:</strong> אין זו הוכחה, <strong>נדרים ונדבות יוכיחו, שמותר להדיוט</strong> לשחוט לעצמו בהמות לאכילה אף בחג <strong>ואסור</strong> לשחוט נדרים ונדבות בחג <strong>לגבוה!</strong>
 <strong>אמרו להם בית הלל: מה לנדרים ונדבות</strong> — <strong>שאין קבוע להם זמן,</strong> ואין חייב לשחטם בחג דווקא, <strong>תאמר בעולת ראיה</strong> — <strong>שקבוע לה זמן</strong> בחג. <strong>אמרו להם בית שמאי: אף זו אין קבוע לה זמן, דתנן</strong> <small>[ש</small>הרי <small>שנינו</small> במשנה<small>]:</small> <strong>מי שלא חג</strong> (לא הביא את קרבן החג) <strong>ביום טוב</strong> ה<strong>ראשון של חג</strong> — <strong>חוגג</strong> (מקריב) <strong>והולך כל הרגל כולו, ויום טוב האחרון של חג.</strong> הרי שאף לעולת ראיה לא נקבע זמנה דווקא לחג!
 <strong>אמרו להם בית הלל:</strong> בכל זאת, למרות שאין זו חובה ליום מסויים בחג, מכל מקום <strong>אף זו קבוע לה זמן,</strong> אף שהוא רחב יותר. <strong>דתנן</strong> <small>[ש</small>הרי <small>שנינו</small> במשנה<small>]:</small> <strong>עבר הרגל ולא חג</strong> — <strong>אינו חייב באחריותו.</strong> כלומר: אינו צריך להביא קרבן אחר, שכבר עברה ובטלה מצותו, נמצא שקרבן זה יש לו זמן מוגבל דווקא בתוך ימי החג, ואינו דומה לנדרים ונדבות.
 <strong>אמרו להם בית שמאי</strong> והביאו אף הם ראיה לדבריהם: <strong>והלא כבר נאמר</strong> "כל אשר יאכל לכל נפש הוא לבדו יעשה <strong>לכם"</strong> (שמות יב, טז) ויש ללמוד מההדגשה "לכם" — <strong>ולא לגבוה. אמרו להם בית הלל: והלא כבר נאמר</strong> "וחגותם אותו חג <strong>לה'"</strong> (ויקרא כג, מא), משמע <strong>כל</strong> מה שנעשה <strong>לה'</strong> — מותר להקריב. <strong>אם כן, מה תלמוד לומר "לכם",</strong> כוונתו, <strong>לכם</strong> — <strong>ולא לגויים, לכם</strong> — ולא לכלבים.
 אותה מחלוקת היה <strong>אבא שאול אומרה בלשון אחרת,</strong> שכך אמרו בית הלל: <strong>ומה במקום שכירתך סתומה,</strong> כלומר: בשבת שאסור לאדם לבשל לעצמו — <strong>כירת רבך פתוחה,</strong> שמותר להדליק אש על גבי המזבח ולהקטיר קרבנות עליו, <strong>במקום שכירתך פתוחה</strong> ביום טוב, שמותר לך לבשל כדי אוכל נפש — <strong>אינו דין שכירת רבך</strong> תהא <strong>פתוחה? וכן</strong> הוא <strong>בדין</strong> (מסברה); <strong>שלא יהא שולחנך מלא ושולחן רבך</strong> (המזבח, שהוא השולחן לפני ה') <strong>ריקן.</strong>
 ושואלים: <strong>במאי קא מפלגי</strong> <small>[במה הם חלוקים],</small> החכם הראשון ואבא שאול, שהביאו שתי נוסחאות לדברי בית הלל? ומסבירים: <strong>מר</strong> <small>[חכם זה,</small> אבא שאול<small>]</small> <strong>סבר,</strong> שלדעת בית הלל <strong>נדרים ונדבות קרבין ביום טוב</strong> ולכן לא יכלו אנשי בית שמאי להשתמש בנימוק שהוזכר בברייתא הראשונה, להוכיח ממה שאין מקריבים נדרים ונדבות, <strong>ו</strong>אילו <strong>מר</strong> <small>[חכם זה,</small> החכם הראשון<small>]</small> <strong>סבר,</strong> שלשיטת בית הלל נדרים ונדבות <strong>אין קרבין ביום טוב,</strong> ובשל כך אכן השתמשו אנשי בית שמאי בנימוק זה.
 <strong>אמר רב הונא: לדברי האומר</strong> כי <strong>נדרים ונדבות אין קרבין ביום טוב, לא תימא מדאורייתא מחזא חזו</strong> <small>[אל תאמר שמן התורה</small> באמת <small>ראויים הם]</small> ו<strong>רבנן הוא דגזרו בהו</strong> <small>[</small>ו<small>חכמים הם שגזרו בהם]</small> שלא יקריבום בחג <strong>גזרה שמא ישהה</strong> אותם בביתו ולא יקריבם בזמנם וידחה את הקרבתם עד הרגל ושמא יעבור בשל כך על איסור "בל תאחר" — לא זה הטעם,
 <strong>אלא</strong> לשיטה זו <strong>אפילו מדאורייתא נמי לא חזו</strong> <small>[מן</small> ה<small>תורה גם כן אינם ראויים]</small> להקרבה ביום טוב. <strong>דהא</strong> <small>[שהרי]</small> <strong>שתי הלחם</strong> ש<strong>חובת היום</strong> של חג השבועות <strong>נינהו</strong> <small>[הם]</small> להביאם, <strong>וליכא למגזר</strong> <small>[ואין לגזור]</small> באלה <strong>שמא ישהה,</strong> שהרי זמנם קבוע רק לחג הזה, ועם זאת, אפייתם והכנתם <strong>אינו דוחה לא את השבת ולא את יום טוב.</strong> שלשיטה זו כל דבר שאין הכרח לעשותו בחג עצמו — אסור אכן לעשותו בחג.
 <big>ב</big> <strong>איבעיא להו</strong> <small>[נשאלה להם]</small> ללומדים שאלה זו: <strong>לדברי האומר</strong> כי <strong>נדרים ונדבות אין קרבין ביום טוב,</strong> אם <strong>עבר ושחט</strong> נדרים ונדבות אלה ביום טוב <strong>מאי</strong> <small>[מה]</small> יעשה אז? <strong>רבא אמר: זורק את הדם</strong> של קרבנות אלה על המזבח <strong>על מנת להתיר בשר באכילה.</strong> ואילו <strong>רבה בר רב הונא אמר: זורק את הדם על מנת</strong> שיוכל <strong>להקטיר אימורין</strong> (החלב ושאר החלקים העולים למזבח) <strong>לערב.</strong>
 ושואלים: <strong>מאי בינייהו</strong> <small>[מה</small> ההבדל <small>ביניהם]</small> הלכה למעשה? שהרי שניהם הסכימו שזורק את הדם? ומשיבים: <strong>איכא בינייהו</strong> <small>[יש ביניהם]</small> הבדל למעשה; כגון אם <strong>נטמא</strong> ה<strong>בשר או שאבד,</strong> שלדעת <strong>רבא</strong> שהטעם הוא משום התרת הבשר באכילה, אם כן <strong>לא זריק</strong> <small>[זורק]</small> את הדם (אף שאין בכך משום איסור תורה אלא שבות), לפי שאין בכך משום צורך החג, ואילו <strong>לרבה בר רב הונא</strong> שסבור שעושים זאת לשם התרת הקרבת החלבים — <strong>זריק</strong> <small>[זורק]</small> את הדם אפילו אם אין בכך היתר לבשר.
 <strong>מיתיבי</strong> <small>[מקשים</small> על כך<small>]</small> ממה ששנינו: <strong>כבשי עצרת</strong> (כבשים של שלמי צבור שמקריבים בחג השבועות) <strong>ששחטן שלא לשמן,</strong> כגון ששחטם לשם קרבן אחר <strong>או ששחטן</strong> שלא בזמן הקבוע להם, <strong>בין לפני זמנן בין לאחר זמנן,</strong> ואף שקרבנות אלה לא יצא בהם ידי חובה, מכל מקום כשרים הם לעצמם. מה יעשו בהם? <strong>הדם יזרק והבשר יאכל. ואם היתה</strong> אותו יום שבו שחט את הכבשים <strong>שבת</strong> ובגלל זה אסור לבשל או לצלות את הבשר, ומתוך שאי אפשר לאכול מהם אין אם כן בזריקה זו כל הכרח, לא למצוותם ולא לענין אחר — <strong>לא יזרוק</strong> את הדם. ומכל מקום, <strong>ואם זרק</strong> בכל זאת —
## דף כא.
 <strong>הורצה,</strong> וזאת <strong>על מנת</strong> (כלומר, וצריך) <strong>להקטיר אימורין לערב</strong> ולא ביום. ולענייננו, מלשון הברייתא אנו למדים שאם אי אפשר לאכול את הבשר בו ביום נאמר על כך הלשון <strong>אם זרק,</strong> כלומר: <strong>דיעבד — אין</strong> <small>[כן]</small> מותר, אולם <strong>לכתחלה</strong> — <strong>לא</strong> יזרוק! <strong>בשלמא</strong> <small>[נניח]</small> <strong>ל</strong>שיטת <strong>רבא ניחא</strong> <small>[נוח</small> הדבר<small>],</small> <strong>אלא ל</strong>שיטת <strong>רבה בר רב הונא קשיא</strong> <small>[קשה]!</small> ומעירים: אכן <strong>קשיא</strong> <small>[קשה].</small> <strong>ואיבעית אימא</strong> <small>[ואם תרצה אמור]</small> ותרץ כך: <strong>שאני</strong> <small>[שונה]</small> <strong>שבות שבת משבות יום טוב,</strong> שבשבת החמירו חכמים בדבריהם יותר מכפי שהחמירו ביום טוב.
 <big>א</big> <strong>בעא מניה</strong> <small>[שאל אותו]</small> <strong>רב אויא סבא</strong> <small>[הזקן]</small> <strong>מרב הונא</strong> שאלה זו: <strong>בהמה</strong> של שותפים, <strong>חציה של גוי וחציה של ישראל, מהו לשחטה ביום טוב? אמר ליה</strong> <small>[לו]:</small> <strong>מותר. אמר ליה</strong> <small>[לו]:</small> <strong>וכי מה בין זה לנדרים ונדבות,</strong> שהרי קרבנות נדרים ונדבות אף הם נחשבים כבהמת השותפים, שהרי חלק מן הבהמה עולה למזבח ואת החלק האחר אוכלים הבעלים והכהנים, ומדוע לא נאמר שאף הם יהיו מותרים בשחיטה ביום טוב? לא ענה לו רב הונא על שאלתו, אלא <strong>אמר ליה</strong> <small>[לו]:</small> <strong>עורבא פרח</strong> <small>[</small>ראה <small>עורב פורח,</small> עף בשמים<small>]!</small> שרצה להסיח דעתו מן הדבר, ולא ענה לשאלה.
 <strong>כי נפק</strong> <small>[כאשר יצא]</small> רב אויא <strong>אמר ליה</strong> <small>[לו]</small> <strong>רבה בריה</strong> <small>[בנו]</small> של רב הונא לאביו: <strong>לאו היינו</strong> <small>[וכי אין זה]</small> <strong>רב אויא סבא</strong> <small>[הזקן]</small> <strong>דמשתבח ליה מר בגויה דגברא רבה</strong> <small>[שמשתבח בו אדוני שאדם גדול]</small> <strong>הוא?</strong> ואם כן מדוע התנהגת בו כך, ולא ענית על שאלתו? <strong>אמר ליה</strong> <small>[לו]:</small> <strong>ומה אעביד ליה</strong> <small>[אעשה לו],</small> <strong>אני היום</strong> במצב שאפשר לומר עליו כלשון הכתוב: <strong>"סמכוני באשישות רפדוני בתפוחים"</strong> (שיר השירים ב, ה), כלומר: עייף אני ונרגש מפני טורח הרבים שהיה עלי, <strong>ובעא מינאי מלתא דבעיא טעמא</strong> <small>[ושאל אותי דבר שצריך טעם]</small> ועיון מדוקדק בו, ולכן לא יכולתי לענות מיד.
 ושואלים: <strong>וטעמא מאי</strong> <small>[והטעם,</small> אכן <small>מהו]?</small> ומסבירים את ההבדל: <strong>בהמה</strong> ש<strong>חציה של נכרי וחציה של ישראל מותר לשחטה ביום טוב,</strong> והטעם הוא משום ש<strong>אי אפשר לכזית בשר בלא שחיטה,</strong> ואם רוצה ישראל לאכול אפילו מעט — בהכרח עליו לשחוט בהמה שלימה אף כי אינו משתמש בכולה, ולכן אין הדבר מעכב אם חלקה האחר שייך לגוי. <strong>אבל נדרים ונדבות אסור לשחטן ביום טוב</strong> משום שכאן אין כלל שותפות בבהמת הקרבן, כיון שה<strong>כהנים כי קא זכו</strong> <small>[כאשר הם זוכים]</small> בחלק מבשר הקרבן, וכן ישראל האוכלים מן הקרבן — <strong>משלחן גבוה,</strong> של הקדוש ברוך הוא, <strong>קא זכו</strong> <small>[הם זוכים].</small> כלומר, הקרבן בעצם שייך כולו לה', ואנשים האוכלים ממנו הם כסמוכים על שולחנו, והרי אמרנו שלצורך גבוה אין שוחטים.
 <strong>בהמשך לאותו דיון אמר רב חסדא: בהמה</strong> ש<strong>חציה של גוי וחציה של ישראל</strong> — <strong>מותר לשחטה ביום טוב,</strong> והטעם: ש<strong>אי אפשר לכזית בשר בלא שחיטה.</strong> אולם <strong>עיסה</strong> של בצק ש<strong>חציה של גוי וחציה של ישראל</strong> — <strong>אסור לאפותה ביום טוב — דהא</strong> <small>[שהרי]</small> <strong>אפשר ליה למפלגה</strong> <small>[לו לחלק אותה]</small> <strong>בלישה,</strong> והחלק האחד, של ישראל — יאפה, וחלקה השני השייך לגוי לא יאפה.
 <strong>מתיב</strong> <small>[מקשה</small> על כך<small>]</small> <strong>רב חנא בר חנילאי</strong> ממה ששנינו: <strong>עיסת כלבים</strong> עיסה שבוללים בקמח עוד חומרים שונים ונותנים אותה לכלבים <strong>בזמן</strong> שטיבה כזה שאף <strong>הרועין אוכלין ממנה</strong> — הרי היא נחשבת כלחם לכל דבר ו<strong>חייבת</strong> בהפרשת <strong>חלה</strong> ממנה <strong>ומערבין בה</strong> עירובי תחומין וחצירות, <strong>ומשתתפין בה</strong> לצורך שיתוף מבואות, <strong>ומברכין עליה</strong> ברכה ראשונה ואחרונה, <strong>ומזמנין עליה</strong> לברכת המזון אם אכלו אותה שלושה אנשים כאחד, <strong>ו</strong>אף היא <strong>נאפת ביום טוב</strong> כשאר מאכל אדם, <strong>ואדם יוצא בה ידי חובתו בפסח</strong> אם לא החמיצה.
 ולגבי היתר אפייתה; <strong>ואמאי</strong> <small>[ומדוע]</small> נאפת היא ביום טוב? <strong>והא</strong> <small>[והרי]</small> <strong>אפשר ליה למפלגה</strong> <small>[לו לחלק אותה]</small> את העיסה הזאת <strong>ב</strong>שעת <strong>לישה,</strong> וחלק האדם יאפה וחלק הכלבים לא יאפה! ומשיבים: <strong>שאני</strong> <small>[שונה]</small> <strong>עיסת כלבים, הואיל ואפשר לפייסן בנבלה,</strong> כלומר, הלא יתכן שתמות אחת הבהמות ואז יתנו את הנבילה לכלבים, ותמצא עיסה זו כולה למאכל אדם.
 על התירוץ הזה תוהים: <strong>מי אית ליה</strong> <small>[האם יש לו,</small> מקבל<small>]</small> <strong>רב חסדא</strong> את הנימוק הזה של <strong>"הואיל"?</strong> לומר, שכיון שהואיל ויש אפשרות שישתנה המצב אין לקבוע הלכה לפי מצב הדברים עכשיו? <strong>והא אתמר</strong> <small>[והרי נאמר]</small> שנחלקו אמוראים בשאלה מה הדין אם <strong>אופה</strong> אדם במזיד <strong>מיום טוב לחול. רב חסדא אמר: לוקה</strong> על חילול יום טוב, <strong>רבה אמר: אינו לוקה.</strong>
 וטעמם, <strong>רב חסדא אמר: לוקה,</strong> כי לשיטתו <strong>לא אמרינן</strong> <small>[אין אנו אומרים]</small> <strong>הואיל ומקלעי ליה</strong> <small>[ואם מזדמנים לו]</small> <strong>אורחים</strong> ויצטרך לפת מרובה, <strong>חזי ליה</strong> <small>[יהיה ראוי לו]</small> אף ליום טוב עצמו, על כן <strong>השתא נמי חזי ליה</strong> <small>[עכשיו גם כן,</small> גם כשאין אורחים <small>ראוי לו],</small> ואם כן בשעת מעשה אין זה נחשב כעבירה גמורה, ואי אפשר להתרות ולהלקות עליה. ואילו <strong>רבה אמר: אינו לוקה,</strong> כי לשיטתו <strong>אמרינן</strong> <small>[אומרים אנו]</small> <strong>"הואיל".</strong> וכיון שרב חסדא איננו מקבל את הנימוק של "הואיל", כיצד אפשר להשתמש בו כתירוץ לקושיה שעליו?
 <strong>אלא</strong> יש לבטל את הדברים שאמרנו, ו<strong>לא תימא</strong> <small>[אל תאמר]</small> שהיה כאן ענין של <strong>"הואיל ואפשר", אלא</strong> פה מדובר <strong>כגון דאית ליה</strong> <small>[שיש לו]</small> <strong>נבלה</strong> מוכנה, ש<strong>ודאי אפשר לפייסן בנבלה.</strong> ולכן כאשר אופים הרועים את העיסה ישנה סבירות גבוהה לכך שתיאכל כולה על ידי הרועים עצמם.
 <big>ב</big> <strong>בעו מניה</strong> <small>[שאלו אותו]</small> את <strong>רב הונא</strong> שאלה זו: <strong>הני בני באגא דרמו עלייהו קמחא דבני חילא</strong> <small>[אותם</small> יהודים <small>בני הכפרים שהטילו עליהם</small> מן המלכות חובה לספק <small>קמח</small> ולחם <small>לאנשי הצבא</small> שבאזור<small>]</small> <strong>מהו לאפותה ביום טוב? אמר להו</strong> <small>[להם]</small> רב הונא לשואלים: <strong>חזינא</strong> <small>[רואים אנו]</small> <strong>אי יהבי ליה רפתא לינוקא ולא קפדי</strong> <small>[אם נותנים</small> האנשים מאותה מכסה שהוקצבה לחיילים <small>פת לתינוק ואין</small> החיילים <small>מקפידים</small> על כך<small>],</small> אם כן <strong>כל חדא וחדא חזיא לינוקא</strong> <small>[כל אחת ואחת</small> מן הככרות, נמצא <small>שהיא ראויה לתינוק]</small> מישראל, ולכן <strong>שרי</strong> <small>[מותר]</small> לאפותה. <strong>ואי לאו</strong> <small>[ואם לא]</small> שאינם מניחים לאחר לאכול מפת זו — <strong>אסור</strong> לאפות ביום טוב עבור גויים.
 על ההיתר הזה של רב הונא מקשים, <strong>והתניא</strong> <small>[והרי שנינו</small> בברייתא<small>]:</small> <strong>מעשה בשמעון התימני</strong> (מהמקום תמנת) <strong>שלא בא אמש</strong> (בלילה) של יום טוב <strong>לבית המדרש, בשחרית מצאו ר' יהודה בן בבא. אמר לו: מפני מה לא באת אמש לבית המדרש? אמר לו: בלשת</strong> (קבוצת חיילים שבאו לעשות חיפוש) <strong>באה לעירנו, ובקשה לחטוף את כל העיר, ושחטנו להם עגל</strong> כדי לפייסם <strong>והאכלנום</strong> בו <strong>ופטרנום לשלום.</strong>
 <strong>אמר לו</strong> ר' יהודה בן בבא: <strong>תמה אני אם לא יצא שכרכם</strong> שהרווחתם שלא לקחו אנשי החייל מרכושכם <strong>בהפסדכם</strong> של חילול יום טוב. <strong>שהרי אמרה</strong> ה<strong>תורה:</strong> "את אשר יאכל לכל נפש הוא לבדו יעשה לכם" (שמות יב, טז), ומשמע <strong>"לכם" — ולא לגויים. ואמאי</strong> <small>[ומדוע]</small> אמר כך ר' יהודה בן בבא? <strong>הא חזי למיכל מיניה</strong> <small>[הרי ראוי</small> עגל זה <small>לאכול ממנו]</small> משהו גם לישראל. והמסקנה איפוא שגם אם ישראל יכולים לאכול ממנו, כיון שעושה עבור גויים, הרי זה אסור!
 <strong>אמר רב יוסף:</strong> באותו מקרה <strong>עגל טרפה הואי</strong> <small>[היה]</small> זה, שלא היה ראוי כלל לישראל. ומקשים: <strong>והא חזי</strong> <small>[והרי ראוי]</small> הוא להאכילו <strong>לכלבים</strong> ויכול אתה לומר ששחטו עבור כלבי ישראל!
 ומשיבים: <strong>תנאי</strong> <small>[</small>מחלוקת <small>תנאים]</small> <strong>היא</strong> אם מותר לעשות מלאכה ביום טוב עבור הכלבים. <strong>דתניא</strong> <small>[ש</small>כן <small>שנינו</small> בברייתא<small>]:</small> נאמר: <strong>"אך אשר יאכל לכל נפש הוא לבדו יעשה לכם", ממשמע שנאמר "לכל נפש" שומע</strong> (לומד) <strong>אני</strong> כי <strong>אפילו נפש בהמה במשמע,</strong> ו<strong>כענין שנאמר: "ומכה נפש בהמה ישלמנה"</strong> (ויקרא כד, יח), משמע שנפש בהמה אף היא קרוייה נפש, על כן <strong>תלמוד לומר</strong> ההדגשה בכתוב <strong>"לכם"</strong>
## דף כא:
 <strong>"לכם"</strong> — <strong>ולא לכלבים,</strong> אלו <strong>דברי ר' יוסי הגלילי. ר' עקיבא אומר:</strong> מה שנאמר "כל נפש" — <strong>אפילו נפש בהמה במשמע. אם כן מה תלמוד לומר</strong> בהדגשה <strong>"לכם"</strong> — כוונתו: <strong>לכם ולא לגויים.</strong>
 ושואלים: <strong>ומה ראית לרבות את הכלבים</strong> שמותר לעשות מלאכה עבורם ביום טוב <strong>ולהוציא את הגויים?</strong> ומסבירים: <strong>מרבה אני את הכלבים</strong> שהרי <strong>מזונותן עליך</strong> וחייב אתה לפרנסם כשאר בני הבית, <strong>ומוציא אני את הגויים שאין מזונותן עליך.</strong>
 ביחס לברייתא זו <strong>אמר ליה</strong> <small>[לו]</small> <strong>אביי לרב יוסף: ולר' יוסי הגלילי</strong> ש<strong>אמר</strong> כי מן הכתוב <strong>"לכם"</strong> יש ללמוד <strong>ולא לכלבים, הני סופלי</strong> <small>[אותם גרעיני תמרים]</small> <strong>לחיותא היכי שדינן להו</strong> <small>[לחיות</small> ולבהמות, <small>איך נותנים אנו אותם]</small> <strong>ביום טוב?</strong> שהרי למאכל אדם אינם ראויים ולתיתם לחיות לפי שיטה זו גם כן אסור, אם כן הרי הם בכלל מוקצה ואסורים בטלטול!
 <strong>אמר ליה</strong> <small>[לו]</small> רב יוסף: כיון שמותר לטלטלם <strong>הואיל וחזו</strong> <small>[הואיל וראויים]</small> הגרעינים <strong>להסקה,</strong> לכן אפשר לתת אותם גם לבהמות. והקשה לו: <strong>תינח ביבשתא, ברטיבתא מאי איכא למימר</strong> <small>[נניח</small> דבר זה <small>ב</small>גרעינים <small>יבשים,</small> אולם <small>ברטובים</small> שאינם ראויים להסקה, <small>מה אפשר לומר]?</small> <strong>אמר ליה</strong> <small>[לו]</small> <strong>חזו</strong> <small>[ראויים הם]</small> <strong>להיסק גדול.</strong> שבמדורה גדולה הם מתייבשים, ואחר כך הם עצמם בוערים היטב.
 הקשה לו: <strong>תינח</strong> <small>[נניח]</small> כל זה <strong>ביום טוב</strong> שמותר להסיק בו, אולם <strong>בשבת מאי איכא למימר</strong> <small> [מה</small> יש לומר<small>]?</small> איך הותרו בטלטול? והשיב לו: <strong>מטלטלינן להו</strong> <small>[מטלטלים אנו אותם]</small> <strong>אגב ריפתא</strong> <small>[</small>ככר <small>לחם],</small> שמניחים אותם על הככר ואגב הככר מטלטלים גם את הגרעינים. וכדברי <strong>שמואל,</strong> ש<strong>אמר שמואל: עושה אדם כל צרכו בפת</strong> ואין אומרים שיש בכך משום בזיון לאוכל.
 ומעירים: <strong>ופליגא</strong> <small>[וחלוקה]</small> הלכה זו שקבע רב הונא, שאם נותנים הגויים רשות לישראל לאכול מקצת הפת מותר לאפות בשבילם, על דעת <strong>ר' יהושע בן לוי,</strong> ש<strong>אמר ר' יהושע בן לוי: מזמנין את הגוי</strong> לסעודה <strong>בשבת,</strong> שודאי לא יבשלו עבורו בו ביום, ומותר לתת לגוי לאכול מהמאכלים שהוכנו מבעוד יום, <strong>ואין מזמנין את הגוי</strong> לסעודה <strong>ביום טוב, גזרה שמא ירבה בשבילו</strong> ויבשל לו. משמע שאף אם מרבה בלבד הרי זה אסור, למרות שעיקר הסעודה עבור ישראל.
 <strong>רב אחא בר יעקב אמר: אפילו בשבת נמי</strong> <small>[גם כן]</small> <strong>לא</strong> יזמין את הגוי, <strong>משום שיורי כוסות</strong> היין. שכיון ששתה הגוי בכוס הרי היין דינו כיין נסך ואסור להשתמש בו, וממילא הוא מוקצה, ויש חשש שיבוא לטלטל מוקצה זה בשבת. ושואלים: <strong>אי הכי, דידן נמי</strong> <small>[אם כך</small> שאתה חושש למוקצה, הכוסות <small>שלנו גם כן]</small> ייאסרו, שהרי יש בהם שיורי יין שאינם ראויים לכל שימוש! ומשיבים: <strong>דידן חזו</strong> <small>[</small>השיירים <small>שלנו ראויים]</small> <strong>לתרנגולין.</strong> ומקשים: <strong>דידהו נמי חזו</strong> <small>[שלהם,</small> של הגויים, <small>גם כן ראויים]</small> <strong>לתרנגולין!</strong> ודוחים: <strong>דידהו</strong> <small>[שלהם]</small> <strong>איסורי הנאה נינהו</strong> <small>[הם]</small> ולכן אסור להשתמש בהם כלל.
 ושואלים: <strong>ולטלטלינהו אגב כסא</strong> <small>[ושיטלטלם אגב הכוס],</small> שהכוס היא כלי המותר בטלטול, ואותם שיירים יתבטלו לגביה. <strong>מי</strong> <small>[האם]</small> <strong>לא אמר רבא: מטלטלין כנונא</strong> <small>[מחתה]</small> <strong>אגב קטמיה</strong> <small>[האפר שלה]</small> <strong>אף על גב דאיכא עליה</strong> <small>[אף על פי שיש עליה]</small> <strong>שברי עצים,</strong> משמע שמותר לטלטל מוקצה אגב דבר המותר בטלטול!
 ודוחים: בכל זאת יש הבדל, <strong>התם</strong> <small>[שם]</small> — <strong>לאו</strong> <small>[לא]</small> <strong>איסורי הנאה נינהו</strong> <small>[הם],</small> אלא מוקצה בלבד, ואילו <strong>הכא</strong> <small>[כאן]</small> בשיירי יין ששתה ממנו הגוי — <strong>איסורי הנאה נינהו</strong> <small>[הם]</small> וחמור איסורם יותר.
 <strong>אמר ליה</strong> <small>[לו]</small> <strong>רב אחא מדפתי לרבינא</strong> באופן אחר: <strong>ולהוי כגרף של רעי</strong> <small>[ושיהא</small> זה <small>כמו כלי של צואה]</small> שמותר להוציאו מפני המיאוס, ואף שיורי כוסות אלה, כיון שאין ראוי להשאירם על השולחן, יהא מותר לזורקם מפני טעם זה! <strong>אמר ליה</strong> <small>[לו]:</small> אכן, אם יש שיורים כאלה מותר להשליכם, אולם <strong>וכי עושין גרף של רעי לכתחלה?</strong> ולכן אמרו שלא יזמין את הגוי מלכתחילה ולא יבוא לידי בעיה.
 ולסיכום ההלכה מסופר: <strong>אדבריה</strong> <small>[הרשה]</small> והורה לו <strong>רבא ל</strong>חכם מבית ראש הגולה <strong>מר שמואל, ודרש</strong> מר שמואל ברבים: <strong>מזמנין את הגוי בשבת, ואין מזמנין את הגוי ביום טוב, גזרה שמא ירבה בשבילו.</strong> מסופר: <strong>מרימר ומר זוטרא, כי הוה מקלע להו</strong> <small>[כאשר היה מזדמן להם]</small> <strong>גוי ביום טוב, אמרו ליה</strong> <small>[היו אומרים לו]:</small> <strong>אי ניחא לך במאי דטריחא לן</strong> <small>[אם נוח לך במה שטרחנו לעצמנו]</small> <strong>— מוטב, ואי</strong> <small>[ואם]</small> <strong>לא</strong> — <strong>טרחא יתירא אדעתא דידך לא טרחינן</strong> <small>[בגללך אין אנו טורחים].</small>
 <big>א משנה</big> <strong>בית שמאי אומרים: לא יחם אדם חמין</strong> לרחוץ את <strong>רגליו</strong> בהם <strong>אלא אם כן ראויין</strong> הם <strong>לשתיה.</strong> שלדעתם מותרת ביום טוב רק מלאכה לצורך אוכל בלבד. <strong>ובית הלל מתירין.</strong> שלדעתם, כל הנאה בכלל ההיתר. <strong>עושה אדם מדורה</strong> גדולה של אש <strong>ומתחמם כנגדה.</strong>
 <big>ב גמרא</big> <strong>איבעיא להו</strong> <small>[נשאלה להם]</small> ללומדים: <strong>האי</strong> <small>[</small>הלכה <small>זו]</small> בענין <strong>מדורה מאן קתני לה</strong> <small>[מי שנה,</small> למד, <small>אותה]?</small> האם <strong>דברי הכל היא</strong> ואף כדעת בית שמאי, <strong>ושני להו</strong> <small>[ושונה להם]</small> <strong>לבית שמאי</strong> לענין הלכה <strong>בין הנאת כל גופו להנאת אבר אחד,</strong> ואף הם מודים שהנאת כל גופו דינה כאוכל, ולכן הותרה הסקת מדורה שכל גופו נהנה ממנה, <strong>או דלמא</strong> <small>[שמא]</small> <strong>בית הלל קתני לה</strong> <small>[שנו,</small> למדו <small>אותה],</small> <strong>אבל בית שמאי לא שני להו</strong> <small>[אין שונה להם]</small> ואינם מבדילים, והתירו רק הנאת אכילה בלבד?
 ומציעים: <strong>תא שמע</strong> <small>[בוא</small> ו<small>שמע]</small> ראיה לדבר מברייתא מפורשת, ששנינו בה, <strong>בית שמאי אומרים: לא יעשה אדם מדורה ויתחמם כנגדה. ובית הלל מתירין.</strong> ומוכח מכאן שהלכה זו במשנתנו דווקא כשיטת בית הלל היא.
 <big>ג משנה</big> <strong>שלשה דברים</strong> היה <strong>רבן גמליאל מחמיר</strong> בהם <strong>כדברי בית שמאי.</strong> וכך היה אומר: <strong>אין טומנין את החמין לכתחלה ביום טוב,</strong> עבור השבת אלא יש לטומנם מערב החג, <strong>ואין זוקפין</strong> (מקימים, מעמידים) <strong>את המנורה</strong> העשוייה מתכת שנפלה <strong>ביום טוב, ואין אופין פתין גריצין</strong> (עבים) <strong>אלא רקיקין</strong> (דקים), מפני הטירחה הרבה שיש באפיית פת עבה. <strong>אמר רבן גמליאל: מימיהן של בית אבא לא היו אופין</strong> ביום טוב <strong>פתין גריצין אלא רקיקין. אמרו לו</strong> חכמים: <strong>מה נעשה לבית אביך שהיו מחמירין על עצמן,</strong> אולם היו <strong>מקילין לכל ישראל להיות אופין פתין גריצין וחררין</strong> <small>[עוגות שאופים על גחלים].</small>
 <big>ד גמרא</big> על מה שנאמר במשנתנו שלא היה מתיר רבן גמליאל לכתחילה לטמון חמין ביום טוב, שואלים: <strong>היכי דמי</strong> <small>[כיצד בדיוק היה הדבר]?</small> <strong>אי דאנח</strong> <small>[אם</small> מדובר באופן <small>שהניח]</small> <strong>עירובי תבשילין — מאי טעמא</strong> <small>[מה הטעם]</small> של <strong>בית שמאי</strong> שאוסרים? <strong>ואי דלא אנח</strong> <small>[ואם</small> מדובר באופן <small>שלא הניח]</small> <strong>עירובי תבשילין,</strong> אם כן <strong>מאי טעמא</strong> <small>[מהו הטעם]</small> של <strong>בית הלל</strong> שהתירו? <strong>אמר רב הונא: לעולם אימא לך</strong> <small>[אומר לך]</small> שמדובר באופן <strong>שלא הניח עירובי תבשילין,</strong> וטעמם של בית הלל, משום שלהניח משהו שאינו שיעור סעודה גדולה אלא <strong>כדי חייו</strong> בלבד, <strong>שרו ליה רבנן</strong> <small>[התירו לו חכמים].</small>
 ומעירים: <strong>ורב הונא לטעמיה</strong> <small>[לטעמו,</small> לשיטתו<small>],</small> ש<strong>אמר רב הונא: מי שלא הניח עירובי תבשילין</strong> מערב יום טוב, מכל מקום <strong>אופין לו פת אחת, ומבשלין לו קדרה אחת</strong> של תבשיל,
## דף כב.
 <strong>ומדליקין לו את הנר, משום ר' יצחק אמרו: אף צולין לו דג קטן. תניא נמי הכי</strong> <small>[שנויה</small> ברייתא <small>גם כן כך]</small> <strong>מי שלא הניח ערובי תבשילין</strong> — <strong>אופין לו פת אחת, וטומנין לו קדרה אחת, ומדליקין לו את הנר, ומחמין לו</strong> (ומחממים עבורו) <strong>קיתון</strong> (כלי קטן) <strong>אחד</strong> של מים, <strong>ויש אומרים אף צולין לו דג קטן.</strong>
 <strong>רבא אמר: לעולם</strong> תפרש <strong>שהניח</strong> עירוב תבשילין, ובכל זאת אם לא הטמין מערב החג לצורך השבת — לא יטמין בחג עצמו, כי <strong>שאני</strong> <small>[שונה]</small> <strong>הטמנה, דמוכחא מלתא דאדעתא</strong> <small>[שמוכח הדבר שעל דעת]</small> ה<strong>שבת קעביד</strong> <small>[הוא עושה]</small> ולא לצורך יום טוב, ולדעת בית שמאי יש בכך משום חילול קדושת יום טוב.
 <strong>איתיביה</strong> <small>[הקשה לו]</small> <strong>אביי</strong> מברייתא, שבה שנינו, <strong>חנניה אומר: בית שמאי אומרים: אין אופין</strong> בחג לצורך שבת העתידה לחול למחרת <strong>אלא אם כן ערב בפת, ואין מבשלין אלא אם כן ערב בתבשיל, ואין טומנין</strong> בשביל שבת <strong>אלא אם כן היו לו חמין טמונין מערב יום טוב.</strong> ומכאן נסיק: <strong>הא</strong> <small>[הרי]</small> אם <strong>היו לו חמין טמונין — מיהא עביד</strong> <small>[בכל אופן עושה]</small> וטומן חמין לשבת, <strong>ואף על גב דמוכחא מלתא דאדעתא</strong> <small>[ואף על פי שמוכח הדבר שעל דעת]</small> ה<strong>שבת קעביד</strong> <small>[הוא עושה],</small> ומשמע שאף לדעת חנניה, שהחמיר בשיטת בית שמאי, מכל מקום מותר להטמין מיום טוב לשבת!
 <strong>אלא אמר אביי:</strong> כאן מדובר <strong>כגון שערב לזה,</strong> כלומר, שאפה ובישל מבעוד יום לשם עירוב <strong>ולא ערב לזה,</strong> שלא הטמין חמין מבעוד יום, <strong>ו</strong>דבר זה כשיטת <strong>חנניה היא, ואליבא</strong> <small>[ועל פי שיטת]</small> <strong>בית שמאי.</strong> ובית רבן גמליאל החמירו על עצמם בענין זה.
 <big>א</big> נאמר במשנה שאחד משלושת הדברים בהם היה מחמיר רבן גמליאל כדברי בית שמאי הוא ש<strong>אין זוקפין</strong> ביום טוב <strong>את המנורה</strong> שנפלה. ושואלים: <strong>מאי קא עביד</strong> <small>[מה הוא עושה],</small> מה איסור יש בזקיפת המנורה? <strong>אמר רב חיננא בר ביסנא: הכא</strong> <small>[כאן]</small> <strong>במנורה של חליות</strong> (שמתפרקת) <strong>עסקינן</strong> <small>[עוסקים אנו],</small> <strong>דמחזי</strong> <small>[שנראה]</small> <strong>כבונה,</strong> אם זוקף אותה מחדש. ש<strong>בית שמאי סברי</strong> <small>[סבורים]</small> כי <strong>יש</strong> דין <strong>בנין בכלים</strong> ולכן אסור לדעתם לזוקפה מחדש, <strong>ובית הלל סברי</strong> <small>[סבורים]</small> כי <strong>אין</strong> דין <strong>בנין בכלים, ואין</strong> דין <strong>סתירה בכלים,</strong> ולכן אם נפלה — מותר לזוקפה.
 אגב כך מסופר: <strong>עולא איקלע לבי</strong> <small>[הזדמן לבית]</small> <strong>רב יהודה, קם שמעיה זקף לה לשרגא</strong> <small>[עמד שמשו</small> של עולא <small>וזקף את נר</small> השמן<small>]</small> ועל ידי כך פנה רוב השמן לצד אחד, ונתכוון השמש שלא יגיע השמן לפתילה ועל ידי כך ימהר הנר לכבות. <strong>איתיביה</strong> <small>[הקשה לו]</small> <strong>רב יהודה לעולא:</strong> הלא שנינו <strong>הנותן שמן בנר</strong> בשבת — <strong>חייב משום מבעיר</strong> בשבת <strong>והמסתפק</strong> (והלוקח) מן השמן הזה בשבת — <strong>חייב משום מכבה</strong> לפי שהוא מחיש את הכיבוי. משמע שכל פעולה המזרזת את כיבוי הנר, אפילו לא נעשתה במישרין, נחשבת ככיבוי, ואף כאן, כיון שזקף השמש את הנר, נמצא כמכבה ביום טוב, והדבר אסור! <strong>אמר ליה</strong> <small>[לו]</small> עולא: אכן צודק אתה, <strong>לאו אדעתאי</strong> <small>[לא</small> נעשה הדבר <strong>על דעתי].</strong>
 <big>ב</big> בדין זה של חשש לכיבוי ביום טוב, <strong>אמר רב: קנבא שרי</strong> <small>[מותר</small> לשבור את <small>ראש הפתילה]</small> שנעשה פחם, כדי שתבער יפה, ואין בכך משום כיבוי.
 ועוד לענין כיבוי ביום טוב, <strong>בעא מיניה</strong> <small>[שאל אותו]</small> <strong>אבא בר מרתא מאביי: מהו לכבות</strong> ביום טוב <strong>את הנר</strong> שבחדר <strong>מפני דבר אחר</strong> (תשמיש)? שכיון שאסור לאדם לשמש מיטתו במקום שהנר דולק בו, האם מותר לכבות את הנר לצורך זה? <strong>אמר לו:</strong> לא יכבה, כי <strong>אפשר</strong> לשמש מיטתו <strong>בבית</strong> (חדר) <strong>אחר.</strong>
 אמר לו: ומי ש<strong>אין לו בית אחר מאי</strong> <small>[מה</small> יעשה<small>]?</small> אמר לו: <strong>אפשר לעשות לו מחיצה</strong> על ידי סדינים לנר, וישמש מיטתו מעבר למחיצה. חזר ושאל: כש<strong>אין לו</strong> סדינים כדי <strong>לעשות מחיצה מאי</strong> <small>[מה</small> יעשה<small>]?</small> אמר לו: <strong>אפשר לכפות</strong> (להפוך) <strong>עליו</strong> (על הנר) <strong>את הכלי</strong> ולא ייראה האור. ושאל עוד: <strong>אין לו כלי מאי</strong> <small>[מה</small> יעשה<small>]?</small> <strong>אמר ליה</strong> <small>[לו]:</small> <strong>אסור</strong> ואין היתר לכבות.
 <strong>איתיביה</strong> <small>[הקשה לו]</small> ממה ששנינו: <strong>אין מכבין את הבקעת</strong> (חתיכת עץ) <strong>כדי לחוס עליה</strong> שלא תכלה לחנם, <strong>ואם בשביל שלא יתעשן הבית או הקדרה</strong> — <strong>מותר,</strong> הרי שמותר לכבות ביום טוב אם היה זה לצורך אדם! <strong>אמר ליה</strong> <small>[לו]</small> אביי: <strong>ההיא</strong> <small>[אותה</small> ברייתא<small>]</small> כדעת <strong>ר' יהודה היא,</strong> המתיר גם מלאכות שיש בהם משום הנאה לאדם אף שאינן צורך אוכל נפש, <strong>כי קאמינא אנא לרבנן</strong> <small>[כאשר אומר אני</small> הרי זה <small>ל</small>שיטת <small>חכמים].</small>
 <strong>ועוד בענין כיבוי, בעא מיניה</strong> <small>[שאל אותו]</small> <strong>אביי מרבה: מהו לכבות את הדלקה ביום טוב?</strong> והוא מסביר את שאלתו: <strong>היכא דאיכא</strong> <small>[במקום שיש]</small> <strong>סכנת נפשות</strong> בדליקה זו — <strong>לא קא מבעיא לי</strong> <small>[אין אני מסופק],</small> ש<strong>אפילו בשבת שרי</strong> <small>[מותר]</small> בכגון זה. <strong>כי קמבעיא לי</strong> <small>[כאשר נסתפק לי]</small> הרי זה כשיש בכך <strong>משום אבוד ממון, מאי</strong> <small>[מה</small> הדין<small>]?</small> <strong>אמר ליה</strong> <small>[לו]:</small> <strong>אסור.</strong>
 <strong>איתיביה</strong> <small>[הקשה לו]</small> ממה ששנינו: <strong>אין מכבין את הבקעת כדי לחוס עליה, ואם בשביל שלא יתעשן הבית או הקדרה</strong> — <strong>מותר,</strong> הרי שאפילו בשביל הפסד מועט מותר! ענה לו: הברייתא <strong>ההיא</strong> כדעת <strong>ר' יהודה היא, כי קאמינא אנא</strong> <small>[כאשר אומר אני]</small> את דברי, הרי זה לשיטת <strong>רבנן</strong> <small>[חכמים].</small>
 <big>ג</big> <strong>בעא מיניה</strong> <small>[שאל אותו]</small> <strong>רב אשי מאמימר: מהו לכחול</strong> (למשוח) <strong>את העין ביום טוב</strong> בסממני רפואה? והוא מסביר את השאלה: <strong>היכא דאיכא</strong> <small>[במקום שיש]</small> <strong>סכנה</strong> לעין <strong>כגון</strong> המחלות הקרויות <strong>רירא, דיצא, דמא, דמעתא, וקדחתא,</strong> או <strong>תחלת אוכלא</strong> <small>[הדלקת]</small> <strong>— לא מבעיא</strong> <small>[אין ספק]</small> <strong>לי</strong> כי אז <strong>אפילו בשבת שרי</strong> <small>[מותר],</small> <strong>כי קמבעיא</strong> <small>[כאשר נסתפק]</small> <strong>לי</strong> במחלות פחות קשות, כגון <strong>סוף אוכלא</strong> <small>[הדלקת]</small> <strong>ופצוחי עינא</strong> <small>[פקיחת העין]</small> להיטיב את הראיה <strong>מאי</strong> <small>[מה</small> הדין בו<small>]?</small> <strong>אמר ליה</strong> <small>[לו]:</small> <strong>אסור,</strong> שכיון שאין בכך סכנה לעין, אלא מיחוש בלבד — אין עושים רפואה ביום טוב.
 <strong>איתיביה</strong> <small>[הקשה לו]</small> מאותה ברייתא: <strong>אין מכבים את הבקעת</strong> וכו', <strong>ושני ליה כדשנין</strong> <small>[ותירץ לו כפי שתירצנו]</small> שברייתא זו כדעת ר' יהודה היא.
 מסופר: <strong>אמימר שרי למכחל עינא</strong> <small>[התיר למשוח עין]</small> על ידי <strong>גוי בשבתא</strong> <small>[בשבת]</small> לצורך רפואה. <strong>איכא דאמרי</strong> <small>[יש אומרים]:</small> <strong>אמימר גופיה</strong> <small>[עצמו]</small> <strong>כחל עינא</strong> <small>[משח את עינו]</small> על ידי <strong>גוי בשבתא</strong> <small>[בשבת].</small> <strong>אמר ליה</strong> <small>[לו]</small> <strong>רב אשי לאמימר: מאי דעתיך</strong> <small>[מה דעתך]</small> בזה — שאתה סומך על מה ש<strong>אמר עולא בריה</strong> <small>[בנו]</small> של <strong>רב עילאי</strong> ש<strong>כל צרכי חולה עושין על ידי גוי בשבת,</strong> וכן <strong>אמר רב המנונא: כל דבר שאין בו סכנה</strong> של נפשות, אבל יש בו מחלה — <strong>אומר לגוי ועושה</strong> עבורו.
 אולם <strong>הני מילי</strong> <small>[דברים אלה]</small> אמורים, <strong>היכא דלא מסייע בהדיה</strong> <small>[במקום שאין</small> החולה או אדם אחר מישראל <small>מסייע עמו]</small> עם הגוי ההוא, <strong>אבל מר קא מסייע בהדיה, דקא עמיץ ופתח</strong> <small>[אדוני הרי מסייע לו</small> בשעת המשיחה, <small>שהוא סוגר ופותח</small> את העין<small>]</small> שעל ידי זה נכנס הכחול לתוך העין, ודבר זה צריך היה לאסור! <strong>אמר ליה</strong> <small>[לו]</small> אמימר: <strong>איכא</strong> <small>[יש]</small> עוד את דעתו של <strong>רב זביד דקאי כותך</strong> <small>[שהוא עומד בשיטתך],</small> שאף הוא סבר שיש בכך משום סיוע לאיסור ויש לאוסרו בשל כך, <strong>ושניי ליה</strong> <small>[ו</small>כבר <small>תירצתי לו]:</small> <strong>מסייע אין בו ממש,</strong> שכיון שעיקר הדבר נעשה על ידי הגוי, אין חוששים משום סיוע כלשהו שעושה הישראל.
 מסופר עוד: <strong>אמימר שרא למכחל עינא</strong> <small>[התיר לכחול את העין]</small> <strong>ביום טוב שני של ראש השנה</strong> כאשר העין כואבת, וזקוק לכך. <strong>אמר ליה</strong> <small>[לו]</small> <strong>רב אשי לאמימר: והאמר</strong> <small>[והרי אמר]</small> <strong>רבא: מת ביום טוב ראשון</strong> — <strong>יתעסקו בו עממין</strong> (גויים) לקבור אותו, מת <strong>ביום טוב שני</strong> — <strong>יתעסקו בו ישראל,</strong> ודין זה — <strong>ואפילו בשני ימים טובים של ראש השנה</strong>
## דף כב:
 <strong>מה שאין כן בביצה</strong> שנולדה ביום טוב! ששני הימים נחשבים כקדושה אחת. הרי שרק לענין קבורת המת התירו, אבל בשאר דברים — שני ימים טובים של ראש השנה נחשבים כיום אחד!
 <strong>אמר ליה</strong> <small>[לו]</small> אמימר: <strong>אנא כנהרדעי סבירא לי</strong> <small>[אני כדעת</small> חכמי <small>נהרדעא סבור אני],</small> <strong>דאמרי</strong> <small>[שאמרו]</small> דין זה <strong>אף בביצה</strong> שנולדה, והוא הדין לשאר דברים, שאין הבדל בין שני ימי ראש השנה לשאר ימים טובים. <strong>ומאי דעתיך</strong> <small>[ומה דעתך]</small> למה חושש אתה — <strong>דלמא מעברי ליה</strong> <small>[שמא יעברו אותו]</small> את חודש <strong>אלול</strong> ויתברר אז שהיום השני הוא אכן ראש השנה האמיתי — <strong>האמר</strong> <small>[הרי</small> כבר <small>אמר]</small> <strong>רב חיננא בר כהנא: מימות עזרא ואילך לא מצינו</strong> שיהא <strong>אלול מעובר,</strong> ואם כן אין מקום לחשוש לכך.
 <big>א</big> שנינו במשנה: <strong>ואין אופין פתין גריצין אלא רקיקין. תנו רבנן</strong> <small>[שנו חכמים]:</small> <strong>בית שמאי אומרים: אין אופין פת עבה בפסח, ובית הלל מתירין. וכמה</strong> שיעורה של <strong>פת עבה</strong> שהתירו בית הלל — <strong>אמר רב הונא:</strong> עוביה <strong>טפח. שכן מצינו</strong> (מצאנו) <strong>בלחם הפנים</strong> במקדש, שאף הוא אסור שיהא חמץ והיה עוביו <strong>טפח.</strong>
 <strong>מתקיף לה</strong> <small>[מקשה על כך]</small> <strong>רב יוסף: אם אמרו</strong> היתר זה בכהנים שהם <strong>זריזין</strong> ויכולים לאפות פת שעוביה טפח מבלי שיהיה בה חשש חימוץ — <strong>יאמרו</strong> כמו כן <strong>ב</strong>שאר אנשים <strong>שאינן זריזין? אם אמרו בפת עמלה</strong> (שנילושה היטב) — <strong>יאמרו</strong> כמו כן אף <strong>בפת שאינה עמלה?</strong>
 <strong>אם אמרו בעצים יבשים</strong> שהיו משתמשים בהם בבית המקדש, שהם בוערים היטב ונאפה הלחם במהירות, <strong>יאמרו</strong> כמו כן אף <strong>בעצים לחים,</strong> שרוב בני אדם משתמשים בהם? <strong>אם אמרו בתנור חם</strong> של המקדש <strong>יאמרו</strong> כמו כן אף <strong>בתנור</strong> של כל אדם שהוא בדרך כלל <strong>צונן</strong> מזה של המקדש? <strong>אם אמרו בתנור של מתכת</strong> שהיה במקדש, המתחמם מהר, <strong>יאמרו</strong> כמו כן אף <strong>בתנור של חרס</strong> שרוב בני האדם אופים בו לחמיהם?
 <strong>אמר רב ירמיה בר אבא: שאלית</strong> <small>[שאלתי]</small> <strong>את רבי ביחוד</strong> (ביני לבינו) <strong>ומנו</strong> <small>[ומי הוא]</small> רבי זה — <strong>רב,</strong> ושאלתי היתה: <strong>מאי</strong> <small>[מה</small> פירוש<small>]</small> <strong>"פת עבה"?</strong> והסביר לי, שפירושו, <strong>פת מרובה.</strong> ואין הטעם משום חשש חמץ, אלא משום שיש באופן אפייתה משום טירחה יתירה בחג.
 <strong>איכא דאמרי</strong> <small>[יש שאומרים]</small> באופן זה <strong>אמר רב ירמיה בר אבא אמר רב: שאלית</strong> <small>[שאלתי]</small> דבר זה <strong>את רבי ביחוד, ומנו</strong> <small>[ומי הוא]</small> רבו של רב — <strong>רבינו הקדוש,</strong> והסביר לי: <strong>מאי</strong> <small>[מה</small> הפירוש<small>]</small> <strong>"פת עבה" — פת מרובה, ואמאי</strong> <small>[ומדוע]</small> <strong>קרו ליה</strong> <small>[קוראים לה]</small> <strong>פת עבה</strong> — <strong>משום דנפישא</strong> <small>[ש</small>היא <small>מרובה]</small> <strong>ב</strong>שעת <strong>לישה</strong> ובשעת לישתה הריהי נראית עבה ביותר. <strong>אי נמי</strong> <small>[או גם כן]</small> <strong>באתריה דהאי תנא</strong> <small>[במקומו של תנא זה],</small> <strong>פת מרובה</strong> — <strong>"פת עבה" קרו ליה</strong> <small>[קוראים לה].</small>
 ושואלים: <strong>מכדי</strong> <small>[הרי]</small> האיסור <strong>משום דקטרח</strong> <small>[שהוא טורח]</small> <strong>טרחא דלא צריך</strong> <small>[שאינו צריך]</small> <strong>הוא,</strong> אם כן <strong>מאי אריא</strong> <small>[מה שייך]</small> מדוע דווקא, שנינו דין זה ב<strong>פסח? אפילו בשאר ימים טובים נמי</strong> <small>[גם כן]!</small> ומשיבים: <strong>אין הכי נמי</strong> <small>[כן, כך</small> הוא <small>גם כן]</small> ואין דין מיוחד זה לפסח. <strong>ותנא</strong> זה שאמר את הדברים, <strong>ביום טוב</strong> של <strong>פסח קאי</strong> <small>[עמד]</small> וכיון שדן בשאר דברים השייכים לפסח אמר גם הלכה זו כאחד מדיני הפסח, אבל הוא הדין לחגים אחרים. ומעירים: <strong>תניא נמי הכי</strong> <small>[שנויה</small> ברייתא <small>גם כן כך],</small> <strong>בית שמאי אומרים: אין אופין פת מרובה ביום טוב, ובית הלל מתירין.</strong>
 <big>ב משנה</big> <strong>אף הוא</strong> רבן גמליאל <strong>אמר שלשה דברים להקל</strong> כנגד דעת רוב החכמים: <strong>מכבדין</strong> (מטאטאים) את <strong>בית המטות,</strong> מקום שהיו יושבים בו לאכול כשהם מסובים על גבי מיטות, ואין חוששים שמא על יד כיבוד זה הריהו מיישר את הגומות שבאדמה. <strong>ו</strong>כמו כן <strong>מניחין את המוגמר</strong> (מיני בשמים) על גבי גחלים בוערות כדי לבשם את הבית <strong>ביום טוב. ו</strong>כן <strong>עושין גדי מקולס</strong> שצולים אותו בשלימות כשאבריו הפנימיים בסמוך לו <strong>בלילי פסחים</strong> כדרך שהיו עושים במקדש. <strong>וחכמים אוסרין</strong> בכל שלושת הדברים הללו, בכיבוד — משום חשש יישור גומות, בנתינת מוגמר על גבי גחלים — משום שאין בכך צורך אוכל נפש, ובגדי מקולס — משום שנראה כמקריב קדשים בחוץ.
 <big>ג גמרא</big> <strong>אמר רב אסי: מחלוקת</strong> זו במוגמר היא כאשר הוא מניחו <strong>לגמר,</strong> כלומר: לבשם בגדים על ידי הבשמים הללו, <strong>אבל</strong> כאשר מניחו כדי <strong>להריח</strong> — <strong>דברי הכל מותר</strong> שדבר זה הוא כשאר הנאות ובכלל אוכל נפש הוא.
 <strong>מיתיבי</strong> <small>[מקשים</small> על כך<small>]</small> ממה ששנינו בתוספתא: <strong>אין מכבדין</strong> את <strong>בית המטות ביום טוב</strong> מפני חשש יישור הגומות, <strong>ושל בית רבן גמליאל</strong> היו <strong>מכבדין</strong> ולא חששו לכך. <strong>אמר ר' אלעזר בר' צדוק: פעמים הרבה נכנסתי אחר אבא,</strong> ר' צדוק, <strong>לבית רבן גמליאל ו</strong>ראיתי ש<strong>לא היו מכבדין</strong> ממש את <strong>בית המטות ביום טוב, אלא</strong> כך היו עושים: <strong>מכבדין אותן מערב יום טוב, ופורסין עליהם סדינין</strong> כדי שלא יתלכלכו, ו<strong>למחר כש</strong>ה<strong>אורחים</strong> היו <strong>נכנסין,</strong> היו <strong>מסלקין את הסדינין ונמצא הבית מתכבד</strong> (מתנקה) <strong>מאליו. אמרו לו: אם כן</strong> — <strong>אף בשבת מותר לעשות כן,</strong> ולא בזה נחלקו.
 וכן <strong>ואין מניחין את המוגמר ביום טוב</strong> על גבי גחלים בוערות, <strong>ושל בית רבן גמליאל</strong> היו <strong>מניחין. אמר ר' אליעזר בר' צדוק: פעמים הרבה נכנסתי אחר אבא לבית רבן גמליאל, ולא היו מניחין את המוגמר ביום טוב</strong> ממש, <strong>אלא</strong> היו <strong>מביאין ערדסקאות</strong> (מחתות נקובות) <strong>של ברזל ומעשנין אותן</strong> (ממלאים אותם בעשן מבושם) <strong>מערב יום טוב, ופוקקין נקביהן מערב יום טוב</strong> כדי שלא ייצא מתוכם ריח הבושם, ו<strong>למחר כש</strong>היו ה<strong>אורחים נכנסין</strong> היו <strong>פותחין את נקביהן</strong> והריח יוצא ומתפזר בבית, <strong>ונמצא הבית מתגמר</strong> (מתבשם) <strong>מאליו.</strong>
 <strong>אמרו לו: אם כן</strong> — <strong>אף בשבת מותר לעשות כן.</strong> ולענייננו למדנו שלא דובר כאן על בישום בגדים, אלא אף על הולדת הריח עצמו.
 <strong>אלא</strong> עלינו לחזור מן הדבר כפי שאמרנו, ו<strong>אי אתמר הכי אתמר</strong> <small>[</small>ו<small>אם נאמר</small> דבר בענין זה <small>כך נאמר],</small> <strong>אמר רב אסי: מחלוקת</strong> זו היא כשעושים כן כדי <strong>להריח, אבל</strong> אם עשו כן כדי <strong>לגמר</strong> (לבשם את הבגדים) — לדעת הכל <strong>אסור.</strong>
 <strong>איבעיא להו</strong> <small>[נשאלה להם</small> ללומדים<small>]</small> השאלה: <strong>מהו</strong> האם מותר <strong>לעשן</strong> פירות ביום טוב בעשן בשמים בוערים כדי לבשם את ריחם? <strong>רב ירמיה בר אבא אמר</strong> בשם <strong>רב: אסור,</strong> לפי שאין בכך משום אוכל נפש. <strong>ושמואל אמר: מותר. רב הונא אמר: אסור, מפני שמכבה,</strong> שכאשר מניחים את אבקת עצי הבושם על הגחלים הרי הן כבות מעט. <strong>אמר ליה</strong> <small>[לו]</small> <strong>רב נחמן: ונימא מר</strong> <small>[ושיאמר אדוני]</small> <strong>מפני שמבעיר,</strong> שהרי אחר כך הבשמים מבעירים את הגחלים ביתר שאת, ומדוע אין אתה חושש להבערה? <strong>אמר ליה</strong> <small>[לו]:</small> אכן כך הוא, ושני איסורים יש בדבר — <strong>תחלתו מכבה וסופו מבעיר.</strong>
 <strong>אמר רב יהודה:</strong> להניח אבקת בשמים <strong>על גבי</strong> ה<strong>גחלת</strong> עצמה — <strong>אסור,</strong> מפני הטעמים שהסברנו.
## דף כג.
 אבל להניחה <strong>על גבי חרס</strong> לוהט — <strong>מותר,</strong> משום שאין בו חשש כיבוי והבערה.
 <strong>ורבה אמר: על גבי חרס נמי</strong> <small>[גם כן]</small> <strong>אסור משום דקא מוליד ריחא</strong> <small>[שהוא מוליד ריח]</small> חדש בחרס, וביום טוב אסור ליצור דברים חדשים. ומעירים, כיוצא בו <strong>רבה ורב יוסף דאמרי תרוייהו</strong> <small>[שאמרו שניהם]</small> הלכה זו: <strong>סחופי כסא אשיראי ביומא טבא</strong> <small>[לכפות כוס</small> שיש בו בושם <small>על בגדי משי ביום טוב]</small> — <strong>אסור, מאי טעמא</strong> <small>[מה הטעם]</small> של איסור זה — <strong>משום דקמוליד ריחא</strong> <small>[שהוא מוליד ריח</small> חדש<small>]</small> בבגד, 
 ושואלים: <strong>ומאי שנא</strong> <small>[ובמה שונה</small> הדבר<small>]</small> <strong>ממוללו ומריח בו וקוטמו ומריח בו?</strong> שהרי מותר לקחת עצי בשמים ולמלול (ללחוץ אותם בין האצבעות) ולהריח בהם, וכן לקטום אותם כדי שידיף מקום הקטימה ריח, הלא גם אז מוליד הוא ריח! ומשיבים: <strong>התם ריחא מיהא איתא, ואוסופי הוא דקא מוסיף ריחא</strong> <small>[שם ריח מכל מקום ישנו, והוספה הוא שמוסיף בו ריח],</small> שעל ידי המלילה או הקיטום נעשה הריח חריף וניכר יותר, אבל <strong>הכא</strong> <small>[כאן]</small> בכפיית כוס שיש בה בושם על גבי בגדים <strong>— אולודי הוא דקמוליד ריחא</strong> <small>[מוליד הוא ריח</small> חדש<small>].</small> ואילו <strong>רבא אמר: על גבי גחלת נמי</strong> <small>[גם כן]</small> <strong>מותר</strong> להניח אבקת בושם (לבונה), <strong>מידי דהוה אבשרא אגומרי</strong> <small>[כשם שהוא</small> מותר להניח <small>בשר על גבי גחלים]</small> לצלותו, כך מותר להניח עליהם לבונה להריח.
 מסופר, <strong>דרש רב גביהא מבי כתיל אפתחא דבי ריש גלותא</strong> <small>[על פתחו של בית ראש הגולה]:</small> <strong>קטורא שרי</strong> <small>[מותרת]</small> ביום טוב. בלשון זו אמר, ולא היו הדברים מובנים כל צרכם. <strong>אמר ליה</strong> <small>[לו]</small> <strong>אמימר מאי</strong> <small>[מה]</small> פירוש <strong>"קטורא"</strong> זו שאמרת? <strong>אי קטורא בידי</strong> <small>[אם</small> כוונתך <small>לקשור ביד</small> עניבות של קישוט<small>]</small> הלא דבר זה <strong>מעשה אומן הוא</strong> ובודאי אסור ביום טוב. ואם כוונתך "קטורא" מלשון קטורת <strong>לעשן</strong> — הרי אף זה <strong>אסור, דהא קא</strong> <small>[שהרי הוא]</small> <strong>מכבה! אמר רב אשי: לעולם</strong> הכוונה <strong>לעשן, מידי דהוה אבשרא אגומרי</strong> <small>[</small>ו<small>בדרך שהוא בבשר על גחלים]</small> שמותר.
 <strong>איכא דאמרי</strong> <small>[יש שאומרים]</small> שלא כך היה המעשה, אלא בשינוי מעט. ש<strong>אמר ליה</strong> <small>[לו]</small> <strong>אמימר</strong> לרב גביהא: <strong>מאי</strong> <small>[מה]</small> פירוש <strong>"קטורא"? אי קטורא בידי</strong> <small>[אם קשירה בידים]</small> — הלא <strong>מעשה אומן הוא</strong> ואסור, <strong>אי</strong> <small>[אם]</small> הכוונה היא <strong>לעשן</strong> — הרי <strong>אסור</strong> משום <strong>דקא מוליד ריחא</strong> <small>[שהוא מוליד ריח]!</small> <strong>אמר רב אשי: אנא אמריתה נהליה</strong> <small>[אני אמרתי אותה,</small> את ההלכה הזאת<small>],</small> לרב גביהא, <strong>ומשמיה דגברא רבה אמריתה נהליה</strong> <small>[ומשמו של אדם גדול,</small> רבא, <small>אמרתי</small> אותה לו<small>],</small> ש<strong>לעולם</strong> הכוונה היא <strong>לעשן, ומידי דהוה אבשרא אגומרי</strong> <small>[ובדרך שהוא בבשר על גחלים],</small> שמותר להניח אותו עליהם, ואין חוששים.
 <big>א</big> שנינו במשנה שאחד משלושת הדברים בהם דעת רבן גמליאל להקל, ש<strong>עושין גדי מקולס</strong> בליל פסח. בענין זה <strong>תניא</strong> <small>[שנויה</small> ברייתא<small>]</small> <strong>ר' יוסי אומר: תודוס איש רומי הנהיג את בני רומי לאכול גדי מקולס בלילי פסחים,</strong> זכר למקדש. <strong>שלחו ליה</strong> <small>[לו]</small> חכמים: <strong>אלמלא תודוס אתה</strong> שאתה אדם חשוב <strong>גוזרנו</strong> (היינו גוזרים) <strong>עליך נדוי, שאתה מאכיל את בני ישראל קדשים בחוץ.</strong>
 ותוהים על הלשון: <strong>קדשים סלקא דעתך</strong> <small>[עולה על דעתך]?!</small> ודאי לא היו אלה קדשים! <strong>אלא אימא</strong> <small>[אמור]:</small> <strong>כעין קדשים,</strong> שעלולים אנשים לטעות ולחשוב שגדי זה הוא לקרבן פסח.
 <big>ב משנה</big> <strong>שלשה דברים ר' אלעזר בן עזריה מתיר וחכמים אוסרים: פרתו יוצאה</strong> בשבת <strong>ברצועה שבין קרניה</strong> שקושרים לה לנוי, שלדעת ר' אלעזר אין בכך משום משא ועבודה לפרה, אלא נוי ותכשיט הוא לה, ולדעת חכמים אינו אלא משא.
 <strong>ומקרדין</strong> <big>(מסרקים במסרק דק)</big> <strong>את הבהמה ביום טוב</strong> להוציא את הלכלוך שבשערה ואין חוששים שמא יעשה בה פצע או חבורה עקב כך, ולדעת חכמים יש לחשוש שמא תיפצע. <strong>ושוחקים את הפלפלין</strong> לצורך יום טוב אפילו <strong>ברחים שלהן</strong>, לפי שהדבר נראה כמלאכת חול.
 <strong>ר' יהודה אומר: אין מקרדין</strong> (מסרקים ומורידים את הקרציות) <strong>את הבהמה ביום טוב מפני</strong> שבודאי <strong>עושה חבורה</strong> (פצעים), <strong>אבל מקרצפין</strong> במסרק של עץ ששיניו גסות ואינו גורם לפצעים. <strong>וחכמים אומרים: אין מקרדין, אף לא מקרצפין.</strong>
 <big>ג גמרא</big> על הביטוי במשנה "פרתו יוצאה" שואלים: <strong>למימרא</strong> <small>[האם לומר]</small> ש<strong>ר' אלעזר בן עזריה חדא פרה הויא ליה</strong> <small>[פרה אחת היתה לו]?</small> <strong>והאמר</strong> <small>[והרי אמר]</small> <strong>רב, ואמרי לה</strong> <small>[ויש אומרים]</small> ש<strong>אמר</strong> זאת <strong>רב יהודה אמר רב: תליסר אלפי עגלי</strong> <small>[שלושה עשר אלף עגלים]</small> <strong>הוה</strong> <small>[היה]</small> <strong>מעשר ר' אלעזר בן עזריה מעדריה</strong> <small>[מעדרו]</small> <strong>כל שתא ושתא</strong> <small>[כל שנה ושנה]</small> ומתוך שמספר עגלים זה היה רק עשירית מעדרו שבכל שנה, קל איפוא לשער כמה מרובים היו עדרי הבקר שלו. ואם כן מה לשון "פרתו" שנקט כאן? <strong>תנא</strong> <small>[שנה</small> החכם בתוספתא<small>]:</small> <strong>לא שלו היתה</strong> פרה זו <strong>אלא של שכנתו היתה, ומתוך שלא מיחה בה</strong> (שהרי לדעתו הדבר מותר) — <strong>נקראת על שמו</strong> כאילו היתה זו פרתו שלו, שהאחריות מוטלת עליו.
 <big>ד</big> שנינו במשנה כי לדעת ר' אלעזר בן עזריה <strong>מקרדין את הבהמה ביום טוב. תנו רבנן</strong> <small>[שנו חכמים]:</small> <strong>איזהו קרוד ואיזהו קרצוף? קרוד</strong> הוא במסרק שיש בו שינים <strong>קטנים ועושים חבורה, קרצוף</strong> — שינים <strong>גדולים ואין עושין חבורה.</strong>
 <strong>ושלש מחלוקות</strong> יש <strong>בדבר, ר' יהודה</strong> אמנם <strong>סבר: דבר שאינו מתכוון אסור,</strong> שאסור לדעתו לעשות בשבת דבר שיש בו משום מלאכה, ואפילו אם אינו מתכוון לצורך מלאכה זו אלא לדבר אחר שהוא מותר בעיקרו, ולכן אסור לדעתו לסרק את הבהמה באופן שעושה בה אגב כך חבורה, אף שאינו מתכוון לכך. <strong>מיהו</strong> <small>[מכל מקום]</small> הוא מחלק: ב<strong>קרוד</strong> על ידי מסרק בעל שינים <strong>קטנים ועושין חבורה</strong> — אסור. אבל <strong>קרצוף</strong> במסרק בעל שינים <strong>גדולים ואין עושים חבורה</strong> — מותר, <strong>ולא גזרינן</strong> <small>[ואין אנו גוזרים]</small> <strong>קרצוף אטו</strong> <small>[משום]</small> <strong>קרוד</strong> ואין חוששים שיטעו ויבואו להתיר אף את האסור.
 <strong>ורבנן סברי נמי</strong> <small>[וחכמים סבורים גם כן]</small> <strong>כר' יהודה</strong> לגבי עיקר שיטתו ש<strong>דבר שאינו מתכוון אסור,</strong> אלא לדעתם <strong>גזרינן</strong> <small>[גוזרים אנו]</small> <strong>קרצוף אטו</strong> <small>[משום]</small> <strong>קרוד. ו</strong>אילו <strong>ר' אלעזר בן עזריה סבר לה</strong> <small>[סבור הוא]</small> בענין זה <strong>כ</strong>דעת <strong>ר' שמעון,</strong> ש<strong>אמר: דבר שאינו מתכוון</strong> — <strong>מותר,</strong> ולכן, <strong>בין קרוד בין קרצוף שרי</strong> <small>[מותר],</small> וגם אם נעשית תוך כדי הסירוק חבורה, כיון שודאי אינו מתכוון לכך — אין בכך איסור.
 <strong>אמר רבא אמר רב נחמן אמר שמואל, ואמרי לה</strong> <small>[ויש אומרים]</small> ש<strong>אמר רב נחמן</strong> שמועה זו <strong>לחודיה</strong> <small>[לבדו,</small> בעצמו<small>]:</small> <strong>הלכה כר' שמעון</strong> שדבר שאין מתכוון מותר לעשותו בשבת, <strong>שהרי ר' אלעזר בן עזריה מודה לו. אמר ליה</strong> <small>[לו]</small> <strong>רבא לרב נחמן: ולימא מר</strong> <small>[ושיאמר אדוני]</small> להיפך, <strong>הלכה כר' יהודה שהרי חכמים מודים לו! אמר ליה</strong> <small>[לו]:</small> <strong>אנא</strong> <small>[אני]</small> בכלל <strong>כ</strong>שיטת <strong>ר' שמעון סבירא לי</strong> <small>[סבור אני],</small> שכך יש לפסוק, אולם אני מוסיף <strong>עוד</strong> טעם לכך <strong>שהרי ר' אלעזר בן עזריה מודה לו.</strong>
## דף כג:
 <big>א משנה</big> <strong>הרחים של פלפלין</strong> שהוזכרה קודם כלי מורכב הוא וכל אחד מחלקיו נדון בפני עצמו ונטמא בפני עצמו, ולכן <strong>טמאה משום שלשה כלים: משום כלי קבול</strong> של עץ, <strong>ומשום כלי מתכת, ומשום כלי כברה.</strong>
 <big>ב גמרא</big> <strong>תנא</strong> <small>[שנה</small> החכם<small>]:</small> <strong>תחתונה</strong> החלק התחתון של הרחים נדון <strong>משום כלי קבול</strong> שהרי אליו יורד הפלפל השחוק. <strong>אמצעית</strong> — <strong>משום כלי כברה</strong> שבה מסתננת שחיקת הפלפל, ואילו ה<strong>עליונה</strong> שבה טוחנים את הפלפלים — <strong>משום כלי מתכת,</strong> שאף שאין בה כלי קיבול, כיון שהיא של מתכת — מקבלת היא טומאה כמות שהיא.
 <big>ג משנה</big> <strong>עגלה של קטן</strong> (של תינוק) שמשחק בה ואף יושב עליה — <strong>טמאה מדרס.</strong> כלומר, נחשבת כמקום ישיבה קבוע של התינוק, ואם היה התינוק זב — הריהו מטמא את עגלתו, כשיושב עליה, בטומאת מדרס הזב. <strong>ונטלת</strong> עגלה זו <strong>בשבת</strong> שהיא נחשבת ככלי, <strong>ואינה נגררת</strong> בשבת על הקרקע, <strong>אלא על גבי כלים</strong> (בגדים), או על גבי מקום מרוצף באבנים, שאם לא כן, הריהי יוצרת בגרירתה חריץ וחייב עליה משום אב מלאכה (חורש).
 <strong>ר' יהודה אומר: כל הכלים</strong> כולם אכן <strong>אין נגררין</strong> על הקרקע מטעם זה, <strong>חוץ מן העגלה</strong> שהיא מותרת בכך, <strong>מפני שהיא כובשת</strong> שהרי הגלגלים אינם חורצים בקרקע כי אם כובשים אותה, ובניגוד לחרישה, אין האדמה זזה ממקומה בפעולה מעין זו, ולכן אין בזה משום חפירה בשבת.
 <big>ד גמרא</big> שנינו במשנה כי <strong>עגלה של קטן טמאה מדרס</strong> ומדוע — <strong>דהא סמיך עלויה</strong> <small>[שהוא נשען עליה].</small> <strong>ונטלת בשבת — משום דאיכא</strong> <small>[שיש]</small> <strong>תורת כלי עלה</strong> <small>[עליה]</small> וכלי מותר לטלטל בשבת.
 עוד שנינו במשנה כי עגלת התינוק <strong>אינה נגררת אלא על גבי כלים.</strong> ומדייקים: על <strong>גבי כלים — אין</strong> <small>[כן],</small> <strong>על גבי קרקע — לא. מאי טעמא</strong> <small>[מה טעם</small> הדבר<small>]</small> — <strong>דקא עביד</strong> <small>[</small>לפי <small>שהוא עושה]</small> <strong>חריץ</strong> בקרקע אגב הגרירה. ונברר, <strong>מני</strong> <small>[</small>כשיטת <small>מי היא</small> הלכה זו<small>]?</small> כדעת <strong>ר' יהודה היא</strong> ש<strong>אמר דבר שאין מתכוין</strong> לעשותו, ויש בו משום מלאכה אסורה, אף שנעשה אגב מלאכה מותרת ואין העושה מתכוון לאותה מלאכה אסורה — <strong>אסור.</strong>
 <strong>דאי</strong> <small>[שאם]</small> כדעת <strong>ר' שמעון</strong> היא <strong>— האמר</strong> <small>[הרי אמר]</small> בכלל כי <strong>דבר שאין מתכוון — מותר. דתנן</strong> <small>[ש</small>הרי <small>שנינו</small> במפורש במשנה<small>]</small> ש<strong>ר' שמעון אומר: גורר אדם מטה כסא וספסל</strong> על גבי הקרקע, <strong>ובלבד שלא יתכוין לעשות חריץ,</strong> ואם אינו מתכוון לכך — מותר.
 אולם אם כן, <strong>אימא סיפא</strong> <small>[אמור את סופה</small> של המשנה<small>]:</small> <strong>ר' יהודה אומר אין הכל</strong> (כל הכלים) <strong>נגררין בשבת, חוץ מן העגלה, מפני שהיא כובשת</strong> את הקרקע עליה היא נגררת ואינה בכלל מלאכת חורש שהרי אינה יוצרת בה חריץ. משמע: <strong>מפני שכובשת — אין</strong> <small>[כן],</small> <strong>אבל חריץ — לא עבדא</strong> <small>[אינה עושה]</small> והלא הוכחנו כי אף החלק הראשון הוא לדעת ר' יהודה, וכיצד חולק הוא על עצמו?
 ומשיבים: <strong>תרי תנאי, ואליבא</strong> <small>[</small>מחלוקת <small>שני תנאים</small> היא <small>ועל פי שיטתו]</small> של <strong>ר' יהודה,</strong> שלדעת התנא הראשון אף עגלה עושה חריץ, ולדעת התנא השני בשם ר' יהודה עגלה אינה עושה חריץ.
 
 <big>א משנה</big> <strong>אין צדין דגים מן הביברין</strong> (בריכות) <strong>ביום טוב</strong> גם אם מתכוין לאכלם, שמלאכה זו לא הותרה בחג. <strong>ואין נותנין לפניהם מזונות,</strong> שאין חובת הזנתם על האדם, אלא ניזונים הם מדגים קטנים מהם, או ממיני אצות הצומחות במים.
 <strong>אבל צדין חיה ועוף מן הביברין,</strong> שכיון שהם בתוך הביברים, הריהם נחשבים כבר כניצודים ושוב אין נחשב הדבר כצידה. <strong>ונותנין לפניהם מזונות</strong> כמו לחיות הבית.
 <strong>רבן שמעון בן גמליאל אומר: לא כל הביברין שוין</strong> לדין ציד, ו<strong>זה הכלל: כל</strong>
## דף כד.
 <strong>כל שהוא בתוך אותן ביברים אבל עדיין הוא מחוסר צידה</strong> שהמקום גדול וישנם בתוכו מקומות מסתור וצריך עוד לצוד אותו — <strong>אסור, ושאינו מחוסר צידה</strong> שאפשר לתפוס אותו מבלי לרדוף אחריו — <strong>מותר.</strong>
 <big>א גמרא</big> <strong>ורמינהו</strong> <small>[ומשליכים,</small> מראים סתירה<small>]</small> ממה שנאמר בתוספתא: <strong>ביברין של חיה ושל עופות</strong> — <strong>אין צדין מהם ביום טוב ואין נותנין לפניהם מזונות.</strong> ואם כן <strong>קשיא</strong> <small>[קשה]</small> מהדין שנאמר במשנה בענין <strong>חיה</strong> מהדין שנאמר בתוספתא בענין <strong>חיה,</strong> וכן <strong>קשיא</strong> <small>[קשה]</small> מהדין שנאמר במשנה בענין <strong>עופות</strong> מהדין שנאמר בתוספתא בענין <strong>עופות!</strong>
 ומשיבים: <strong>בשלמא</strong> <small>[נניח]</small> <strong>חיה</strong> על <strong>חיה לא קשיא</strong> <small>[קשה];</small> כי <strong>הא</strong> <small>[זו,</small> התוספתא<small>]</small> כשיטת <strong>ר' יהודה</strong> היא, הסובר כי חיה הנמצאת בביבר עדיין אינה נחשבת כניצודת ולכן אסר על צידתה מן הביבר ביום טוב. <strong>הא</strong> <small>[זו,</small> משנתנו<small>]</small> כשיטת <strong>רבנן</strong> <small>[חכמים]</small> היא, הסוברים כי חיה הנמצאת בביבר נחשבת כבר כניצודת ולכן מותר לקחת אותה משם ואין בכך משום צידה מחודשת.
 <strong>דתנן</strong> <small>[ש</small>כן <small>שנינו</small> במשנה<small>]:</small> <strong>ר' יהודה אומר: הצד צפור למגדל</strong> (לארון) <strong>וצבי לבית</strong> — <strong>חייב.</strong> ונדייק: <strong>לבית הוא דמחייב</strong> <small>[שמתחייב],</small> <strong>אבל</strong> אם צד את חיה ומכניסה <strong>לביברין</strong> — <strong>לא. וחכמים אומרים:</strong> על צידת <strong>צפור</strong> חייב — אם לאחר הצידה הכניסה <strong>למגדל, וצבי</strong> — אם הכניסו <strong>לגנה ולחצר ולביברין.</strong> ואם כן, לשיטת חכמים בעל חיים המצוי בביבר נחשב כבר כניצוד, ואילו לר' יהודה אינו כן, ולפיכך נחלקו גם לענין הוצאתם משם ביום החג.
 <strong>אלא, עופות</strong> על <strong>עופות קשיא</strong> <small>[קשה]!</small> שהרי לדעת הכל אין לצודם אפילו לבית! <strong>וכי תימא הא נמי לא קשיא</strong> <small>[ואם תאמר: זו גם כן אינו קשה];</small> כי <strong>הא</strong> <small>[זו,</small> המשנה<small>]</small> שהתירה צידת עופות מן הביבר, מדברת <strong>בביבר מקורה</strong> בתקרה והרי הם נחשבים בלא זה כניצודים כבר, <strong>הא</strong> <small>[זו,</small> התוספתא<small>]</small> שאסרה צידת עופות מן הביברים, מדברת <strong>בביבר שאינו מקורה,</strong> ואינם נחשבים כניצודים.
 אולם דבר זה אי אפשר לומר, <strong>והא</strong> <small>[והרי]</small> <strong>בית,</strong> ש<strong>כביבר מקורה דמי</strong> <small>[</small>הוא <small>נחשב]</small> <strong>ובין ל</strong>שיטת <strong>ר' יהודה ובין ל</strong>שיטת <strong>רבנן</strong> <small>[חכמים]</small> <strong>צפור למגדל — אין</strong> <small>[כן]</small> נחשב כדבר ניצוד, אולם <strong>לבית לא,</strong> שהיא משתמטת ממקום למקום בתוך הבית!
 <strong>אמר רבה בר רב הונא: הכא</strong> <small>[כאן]</small> שאמרו שהכנסת ציפור לבית אינה נחשבת כציד, <strong>בצפור דרור עסקינן</strong> <small>[עוסקים אנו],</small> <strong>שאינה מקבלת מרות</strong> כשהיא בבית, ומשתמטת גם בו ממקום למקום. <strong>דתנא דבי</strong> <small>[ששנה</small> החכם <small>מבית</small> מדרשו<small>]</small> של <strong>ר' ישמעאל: למה נקרא שמה</strong> של זו <strong>צפור דרור</strong> — משום <strong>שדרה בבית כבשדה,</strong> שעוברת בתוך הבית ממקום למקום ולכן אינה נבהלת כשמכניסים אותה לבית, ולכך אף אינה נחשבת בכך כניצודה.
 ומעירים: <strong>השתא דאתית להכי</strong> <small>[עכשיו שהגעת לכך],</small> שאין הכרח לומר שיש מחלוקת תנאים בדבר, אלא שמדובר כאן במקרים שונים, יכול אתה לתרץ ולומר כי <strong>חיה</strong> על <strong>חיה נמי לא קשיא</strong> <small>[גם כן איננו קשה],</small> כי <strong>הא</strong> <small>[זו,</small> משנתנו<small>]</small> שהתירה לצוד חיה מן הביברים — הריהי מדברת <strong>בביבר קטן</strong> שאין לחיה אפשרות להתחמק והריהי נחשבת כבר כניצודת, <strong>הא</strong> <small>[זו,</small> התוספתא<small>]</small> שאסרה — <strong>בביבר גדול,</strong> שמפאת גודלו עדיין יש באפשרותה להתחמק ולכך איננה נחשבת בכך עדיין כניצודת.
 ושואלים: <strong>היכי דמי</strong> <small>[מה נחשב]</small> ל<strong>ביבר קטן היכי דמי</strong> <small>[מה נחשב]</small> ל<strong>ביבר גדול? אמר רב אשי כל היכא דרהיט אבתרה ומטי לה בחד שחיא</strong> <small>[כל מקום שהוא רודף אחריה ומשיג אותה בכפיפה אחת]</small> — הרי זה <strong>ביבר קטן, ואידך</strong> <small>[והאחר]</small> שאינו כך — ל<strong>ביבר גדול</strong> הוא נחשב. <strong>אי נמי</strong> <small>[או גם כן]</small> <strong>כל היכא דאיכא עוקצי עוקצי</strong> <small>[כל מקום שיש בו פינות פינות]</small> שיש באפשרותה למצוא שם מקום מסתור — הרי זה <strong>ביבר גדול, ואידך</strong> <small>[והאחר]</small> נחשב כ<strong>ביבר קטן. אי נמי</strong> <small>[או גם כן]</small> אפשר לומר: <strong>כל היכא דנפלי טולא דכתלי אהדדי</strong> <small>[כל מקום שנופל צל הכתלים זה על זה],</small> שהכתלים סמוכים זה לזה — הרי זה <strong>ביבר קטן, ואידך</strong> <small>[והאחר]</small> שכתליו מרוחקים זה מזה ושטחו גדול יותר — נקרא <strong>ביבר גדול.</strong>
 <big>ב</big> <strong>רבן שמעון בן גמליאל אומר לא כל הביברין שוין. אמר רב יוסף אמר רב יהודה אמר שמואל: הלכה כרבן שמעון בן גמליאל. אמר ליה</strong> <small>[לו]</small> <strong>אביי</strong> לרב יוסף: כיון שקובע אתה <strong>הלכה</strong> — <strong>מכלל</strong> הדברים אתה שומע <strong>דפליגי</strong> <small>[שחלוקים הם]</small> ורבן שמעון בן גמליאל לא לפרש את דברי קודמו בא, אלא לחלוק על דברי התנא הקודם!
 <strong>אמר ליה</strong> <small>[לו]</small> רב יוסף: <strong>ומאי נפקא לך מינה</strong> <small>[ומה יוצא לך מזה],</small> שכיון שפסקנו הלכה כרבן שמעון בן גמליאל, מה איכפת לך אם היתה מחלוקת בדבר? <strong>אמר ליה</strong> <small>[לו]</small> אביי כפי הפתגם העממי שאומרים על מי שלומד ואינו מבין: <strong>גמרא גמור זמורתא תהא</strong> <small>[לימוד תלמד וזמר תהיה]?!</small> הרי עיקרו של הלימוד הוא להבין את טעמי הדברים, ואינו יוצא ידי חובה בחזרה בלבד. ולפיכך עלינו להבין את עקרונות דברי התנאים, אף שלהלכה אין הבדל בדבר.
 עוד שנינו במשנה: <strong>זה הכלל כל המחוסר צידה</strong> אסור לקחתו ביום טוב מן הביבר ושאינו מחוסר צידה — מותר. ושואלים: <strong>היכי דמי</strong> <small>[כיצד הוא בדיוק]</small> <strong>מחוסר צידה? אמר רב יוסף אמר רב יהודה אמר שמואל: כל שאומר הבא מצודה</strong> (מלכודת) <strong>ונצודנו,</strong> שאי אפשר לתפוס אותו מיד בלי מלכודת.
 <strong>אמר ליה</strong> <small>[לו]</small> <strong>אביי: והא</strong> <small>[והרי]</small> <strong>אווזין ותרנגולין</strong> שבחצר, <strong>שאומרים הבא מצודה ונצודנו</strong> שהרי הם משוטטים ומשתמטים ממקום למקום, <strong>ותניא</strong> <small>[ו</small>הרי <small>שנויה</small> ברייתא<small>];</small> <strong>הצד אווזין ותרנגולין ויוני הרדיסאות</strong> (יוני בית) — <strong>פטור,</strong> לפי שהם נחשבים כניצודים!
 <strong>אמר רבה בר רב הונא אמר שמואל:</strong> יש להבחין בין הדברים: <strong>הללו</strong> אווזים ותרנגולים <strong>באין לכלובן לערב</strong> והם חיים בקביעות שם ולכן נחשבים הם בכך כניצודים, <strong>והללו</strong> שבביבר <strong>אין באין לכלובן בערב,</strong> ולכן בורחים ומשתמטים מן האדם.
 ומקשים: <strong>והרי יוני שובך ויוני עלייה,</strong> ש<strong>באין לכלובן לערב, ותניא</strong> <small>[</small>ובכל זאת <small>שנויה</small> ברייתא<small>]:</small> <strong>הצד יוני שובך ויוני עלייה</strong> או <strong>צפרים שקננו בטפיחין בבירות</strong> (בכרים, כעין שובכים שבתוך הבנינים) הרי הוא <strong>חייב</strong> על צידתן, למרות שבאים לכלובן בערב!
 <strong>אלא אמר רבה בר רב הונא אמר שמואל:</strong> כך יש לחלק, <strong>הללו</strong> האווזים והתרנגולים <strong>באין לכלובן לערב ומזונותן</strong> מוטלים <strong>עליך</strong> ולכן רגילים הם בבעליהם ונחשבים הם כניצודים, <strong>והללו</strong> יוני שובך — <strong>באין</strong> אכן <strong>לכלובן לערב,</strong> אולם <strong>אין מזונותן עליך.</strong>
 <strong>רב מרי אמר</strong> הבדל אחר: <strong>הני עבידי לרבויי [אלה,</strong> יוני שובך, <small>עשויים לברוח]</small> מפני בני אדם <strong>והני לא עבידי לרבויי</strong> <small>[ואלה</small> אווזים ותרנגולים ויוני הרדיסאות <small>אינם עשויים לברוח].</small> ותוהים: <strong>כולהו נמי עבידי לרבויי</strong> <small>[כולם גם כן עשויים לברוח]</small> שהרי גם תרנגולים בורחים כשרודפים אחריהם! ומשיבים: <strong>לכלובן קאמרינן דעבידי לרבויי</strong> <small>[לכלובם אמרו שעשויים לברוח]</small> כלומר, גם כשמגיעים לכלובם אף שם אינם עומדים במנוחה, ובורחים החוצה, ואינם נחשבים כניצודים ועומדים.
 <big>ג משנה</big> <strong>מצודות</strong> (מלכודות) <strong>חיה ועוף ודגים שעשאן</strong> (שהכינם ללכוד) <strong>מערב יום טוב</strong> — <strong>לא יטול מהן</strong> מה שנלכד או שמצא בהם <strong>ביום טוב, אלא אם כן יודע שנצודו</strong> בעלי החיים שנמצאים שם כבר <strong>מערב יום טוב. ומעשה בגוי אחד שהביא דגים לרבן גמליאל, ואמר</strong> רבן גמליאל: <strong>מותרין הן</strong> הדגים, <strong>אלא שאין רצוני לקבל הימנו</strong> משום ששונא אני אותו.
 <big>ד גמרא</big> על המעשה ברבן גמליאל תוהים: וכי מביאים <strong>מעשה</strong> כדי <strong>לסתור</strong> את ההלכה שדובר בה קודם?! שהרי קודם אמרו שאין משתמשים במה שניצוד ביום טוב, וכאן מביאים מעשה שרבן גמליאל אומר שמותר! ומשיבים: <strong>חסורי מחסרא והכי קתני</strong> <small>[חסרה</small> המשנה <small>וכך</small> יש <small>לשנותה]:</small> גם <strong>ספק מוכן,</strong> כשלא ברור אם ניצוד היום או אתמול — הרי זה <strong>אסור. ורבן גמליאל מתיר</strong> במקרה של ספק. <strong>ומעשה נמי</strong> <small>[גם כן]</small> <strong>בגוי אחד שהביא דגים לרבן גמליאל, ואמר</strong> רבן גמליאל: <strong>מותרין הן, אלא שאין רצוני לקבל הימנו.</strong>
 <strong>אמר רב יהודה אמר שמואל: אין הלכה כרבן גמליאל. ואיכא דמתני לה אהא</strong> <small>[ויש ששונה</small> <big>את פסק ההלכה</big> <small>הזה על זו]</small> ששנויה בברייתא באותו ענין: <strong>ספק מוכן</strong> מערב יום טוב, ספק אינו מוכן <strong>— רבן גמליאל מתיר ור' יהושע אוסר. אמר רב יהודה אמר שמואל: הלכה כר' יהושע. ואיכא דמתני לה אהא</strong> <small>[ויש ששונים אותו</small> את הדבר <small>על זה],</small> <strong>דתניא</strong> <small>[ששנויה</small> ברייתא אחרת<small>]:</small>
## דף כד:
 <strong>שוחטין מן</strong> החיות והבהמות הנמצאות במקום סגור שיש בו <strong>נגרין</strong> (תעלות מים לשתיה) <strong>ביום טוב, אבל לא מן</strong> אלה שמצאן ביום טוב בתוך <strong>הרשתות</strong> שעה כדי שילכדו בהן <strong>ו</strong>לא <strong>מן</strong> אלה הנמצאות ב<strong>מכמורות,</strong> שספק ניצודו מערב יום טוב, ספק ניצודו ביום טוב עצמו. <strong>ר' שמעון בן אלעזר אומר:</strong> אם <strong>בא ומצאן</strong> את המלכודות <strong>מקולקלין מערב יום טוב</strong>, וזהו הסימן לכך שנלכדה בהן חיה — <strong>בידוע שמערב יום טוב נצודו, ומותרין.</strong> אולם אם בדק מערב יום טוב סמוך לכניסת החג והיו המלכודות שלימות ו<strong>בא ומצאן מקולקלין ביום טוב</strong> — <strong>בידוע שביום טוב נצודו, ואסורין.</strong>
 על הברייתא הזו שואלים: <strong>הא גופה קשיא</strong> <small>[היא עצמה קשה]</small> <strong>אמרת</strong> בתחילה שאם, <strong>בא ומצאן מקולקלין מערב יום טוב</strong> — <strong>בידוע שמערב יום טוב נצודו.</strong> ונדייק: <strong>טעמא</strong> <small>[הטעם,</small> דווקא<small>]</small> ש<strong>בא ומצאן מקולקלין, הא ספיקא</strong> <small>[הרי אם ספק</small> בידו, ואינו ברור<small>]</small> — אסורין. ומעתה <strong>אימא סיפא</strong> <small>[אמור את סופה</small> של אותה ברייתא<small>]:</small> <strong>בא ומצאן מקולקלין ביום טוב</strong> — <strong>בידוע שביום טוב נצודו. טעמא</strong> <small>[הטעם,</small> דווקא<small>]</small> ש<strong>בא ומצאן מקולקלין, הא ספיקא</strong> <small>[הרי</small> אם <small>ספק</small> בדבר<small>]</small> אומרים אנו ש<strong>מערב יום טוב נצודו, ומותרין.</strong> אם כן יש סתירה בדיוק העולה משני חלקי המשנה!
 ומסבירים, <strong>הכי קאמר</strong> <small>[כך אמר],</small> כך התכוון לומר: <strong>בא ומצאן מקולקלין מערב יום טוב</strong> — <strong>בידוע שמערב יום טוב נצודו ומותרין. הא ספיקא</strong> <small>[הרי</small> אם <small>ספק</small> בדבר] <strong>נעשה כמי שנצודו ביום טוב ואסורין.</strong>
 <strong>אמר רב יהודה אמר שמואל: הלכה כר' שמעון בן אלעזר,</strong> ובעיקרו של דבר כל הלשונות מסכימות לאותה הלכה: שספק הכנה ביום טוב אסור.
 <big>א</big> שנינו במשנה שרבן גמליאל <strong>אמר</strong> על הדגים שהביא לו אותו גוי ש<strong>מותרין הם.</strong> ושואלים: <strong>מותרין למאי</strong> <small>[למה,</small> לאיזה ענין<small>]?</small> <strong>רב אמר: מותרין לקבל</strong> ולטלטל אותם, אבל לא באכילה. <strong>ולוי אמר: מותרין</strong> אף <strong>באכילה.</strong>
 <strong>אמר רב: לעולם אל ימנע אדם עצמו מבית המדרש אפילו שעה אחת.</strong> וההוכחה לדבר מענין זה: <strong>דאנא</strong> <small>[שאני]</small> <strong>ולוי הוינן קמיה</strong> <small>[היינו לפני]</small> <strong>רבי כי אמרה להא שמעתא</strong> <small>[כאשר אמר אותה, את ההלכה הזאת],</small> <strong>באורתא</strong> <small>[בערב]</small> <strong>אמר</strong> ופירש: <strong>מותרין באכילה, בצפרא</strong> <small>[בבוקר]</small> שלאחריו <strong>אמר: מותרין לקבל. אנא דהואי בי מדרשא</strong> <small>[אני שהייתי בבית המדרש]</small> גם בבוקר שלמחרת — <strong>הדרי בי</strong> <small>[חזרתי בי]</small> ואני אומר כשיטתו המאוחרת של רבי, <strong>לוי דלא הוה בי מדרשא</strong> <small>[שלא היה בבית המדרש]</small> <strong>לא הדר ביה</strong> <small>[חזר בו].</small>
 <strong>מיתיבי</strong> <small>[מקשים],</small> שנינו: <strong>גוי שהביא דורון</strong> (מתנה) <strong>לישראל</strong> ביום טוב, <strong>אפילו דגים המפולמין</strong> (לחים) <strong>ופירות בני יומן</strong> — <strong>מותרין. בשלמא למאן דאמר</strong> <small>[נניח</small> <small>ל</small>שיטת <small>מי שאמר]</small> <strong>מותרין לקבל — שפיר</strong> <small>[יפה]</small> אפשר להבין את הדבר. <strong>אלא למאן דאמר</strong> <small>[ל</small>שיטת <small>מי שאמר]</small> <strong>מותרין באכילה, פירות בני יומן מי שרו</strong> <small>[האם מותרים הם]</small> <strong>באכילה?</strong> שהרי כיון שנקטפו בו ביום מוקצים הם.
 על הקושיה הזו עונים בקושיה שכנגד: <strong>ולטעמיך</strong> <small>[ולטעמך,</small> לשיטתך<small>]</small> וכי <strong>פירות בני יומן מי שרו</strong> <small>[האם מותרים]</small> הם <strong>בטלטול?</strong> ומדוע אם כן פשוט לך הדבר שלקבל מותר? <strong>אלא</strong> על כרחך עליך לפרש <strong>בכוורי דאדימי, ופירי דכבישי בירקא עסקינן</strong> <small>[בדגים ש</small>עדיין <small>אדומים</small> זימיהם <small>ופירות הכבושים בירק עוסקים אנו]</small> שאינם ממש בני יומם, <strong>ואמאי קרי להו</strong> <small>[ומדוע קורא להם]</small> <strong>בני יומן</strong> — <strong>שהן</strong> טריים ונראים <strong>כעין בני יומן</strong> ובאופן כזה מותרים הם אף באכילה.
 <strong>אמר רב פפא: הלכתא</strong> <small>[ההלכה]</small> לפסוק בענין זה היא: <strong>גוי שהביא דורון לישראל ביום טוב, אם יש מאותו המין</strong> שהביא <strong>במחובר,</strong> כלומר, דברים או פירות אלה שהביא כרגיל מחוברים לעץ או לקרקע — <strong>אסור,</strong> שיש לשער שקטפם הגוי בו ביום. <strong>ולערב</strong> (למוצאי יום טוב) <strong>נמי</strong> <small>[גם כן]</small> <strong>אסורין</strong> במשך הזמן <strong>בכדי שיעשו,</strong> כלומר: במשך הזמן שאפשר יהיה לעשות בו מלאכה זו של קטיפתם וניתוקם ממקום חיבורם, כי אסור ליהנות ממלאכה שנעשתה עבור ישראל ביום טוב.
 <strong>ואם אין מאותו המין במחובר,</strong> אם הביא את הדברים <strong>תוך התחום</strong> — <strong>מותר,</strong> שלא נעשתה בכך כל מלאכת איסור,
## דף כה.
 אולם אם הביאם מ<strong>חוץ לתחום</strong> שנעשה בו מלאכה של הוצאה מחוץ לתחום — <strong>אסור. והבא</strong> מחוץ לתחום <strong>בשביל ישראל זה</strong> — <strong>מותר לישראל אחר,</strong> שכיון שלא נתקיימה מחשבתו של הגוי — לא חל האיסור על המקבל השני, שדין תחומים הוא מדברי סופרים ולא גזרו אלא על זה שהביא הגוי לשמו, ולא על השני.
 <big>א</big> ועוד מענין צייד ביום טוב. <strong>אמר רבה בר רב הונא אמר רב: הסוכר</strong> (הסותם) <strong>אמת</strong> (תעלת) <strong>המים</strong> המובילה מים מן הנהר להשקות את השדה, אם סכרה <strong>מערב יום טוב ולמחר השכים ומצא בה דגים</strong> — <strong>מותרין,</strong> שהרי דגים אלה באו עם המים מערב החג ולא יכלו לצאת כיון שהתעלה היתה סכורה, והרי הם נחשבים כמוכנים מערב החג.
 <strong>אמר רב חסדא: מדברי רבינו</strong> (רב) אלה <strong>נלמוד: חיה שקננה בפרדס</strong> הסמוך לביתו של אדם <strong>אינה צריכה זמון</strong> מיוחד, והרי היא נחשבת כמוכנה. <strong>אמר רב נחמן</strong> על מסקנה זו: <strong>נפל חברין</strong> <small>[חברנו],</small> רב חסדא, <strong>ברברבתא</strong> <small>[ב</small>דבר <small>גדול],</small> כלומר, בענין שאיננו פשוט כלל, ושיש בו כמה מחלוקות. <strong>איכא דאמרי</strong> <small>[יש שאומרים]</small> בלשון שונה קצת, ש<strong>אמר רבה בר רב הונא, מדברי רבינו נלמוד: חיה שקננה בפרדס אינה צריכה זמון.</strong> ועל כן <strong>אמר רב נחמן: נפל</strong> רבה <strong>בר חברין</strong> <small>[בן חברנו]</small> רב הונא, <strong>ברברבתא</strong> <small>[ב</small>דבר <small>גדול]</small> כי רב הונא היה כבן גילו של רב נחמן ושניהם מתלמידי רב היו, ולכך קרא לו חבר, ולבנו רבה קרא בן חבר.
 ומסביר את ההבדל: <strong>התם</strong> <small>[שם]</small> בחיה שקננה בפרדס <strong>לא קא עביד</strong> <small>[אינו עושה]</small> <strong>מעשה</strong> כלל, אלא החיה מעצמה באה, ואילו <strong>הכא</strong> <small>[כאן]</small> בסוכר אמת המים <strong>קא עביד</strong> <small>[הוא עושה]</small> <strong>מעשה</strong> בידיו, בכך שסוכר את המים.
 והוא מסיים את הקושיה, <strong>ולא בעיא</strong> <small>[וכי אינה צריכה]</small> <strong>זמון</strong> נוסף, <strong>והתניא</strong> <small>[והרי שנינו</small> במפורש בברייתא<small>]:</small> <strong>חיה שקננה בפרדס</strong> — <strong>צריכה לזמן, וצפור דרור</strong> — <strong>צריך לקשור בכנפיה כדי שלא תתחלף באמה</strong> שמא יקח צפור דרור אחרת, כגון אמה, במקומה. <strong>וזו</strong> היא <strong>עדות שהעידו מפי שמעיה ואבטליון.</strong> ומעירים: אכן, <strong>תיובתא</strong> <small>[קושיה חמורה</small> היא<small>]</small> על החכמים שהוציאו מסקנה זו מדברי רב.
 ושואלים: ולגוף הענין, <strong>ומי בעיא זמון</strong> <small>[והאם צריכה</small> חיה שבפרדס <small>זימון]?</small> <strong>והתניא</strong> <small>[והרי שנינו</small> בברייתא<small>]</small> <strong>אמר ר' שמעון בן אלעזר: מודים בית שמאי ובית הלל</strong> על יונים וכיוצא בהן <strong>שהזמינן</strong> מערב יום טוב כשהיו <strong>בתוך הקן ומצא</strong> אותם בחג עצמו כשהן <strong>לפני הקן</strong> — <strong>ש</strong>הם <strong>אסורין,</strong> שיש לחשוש שמא אין אלו אותן יונים שהזמינן אלא אחרות שבאו מבחוץ. <strong>במה דברים אמורים</strong> — <strong>ביוני שובך, ויוני עליה, וצפרים שקננו בטפיחין</strong> (בכרים, כעין שובכים שבתוך הבנינים) <strong>ובבירה</strong> (בתוך הבנין). <strong>אבל אווזין ותרנגולים ויוני הרדסיאות</strong> (יוני בית) <strong>וחיה שקננה בפרדס</strong> — <strong>מותרין</strong> בכל מקרה, <strong>ואין צריכין זמון</strong> מראש, <strong>וצפור דרור צריכה לקשר בכנפיה, כדי שלא תתחלף באמה.</strong>
 <strong>והמקושרים</strong> בכנפיהם על יד אדם כסימן <strong>והמנוענעין</strong> מראש כזימון לצורך החג, שהיו <strong>בבורות בבתים ובשיחין</strong> (בורות מאורכים) <strong>ובמערות,</strong> אלה — <strong>מותרין</strong> ביום טוב, ואם היו <strong>באילנות</strong> — <strong>אסורין.</strong> והטעם מחשש איסור אחר: <strong>שמא יעלה</strong> באילן <strong>ויתלוש</strong> ממנו. <strong>והמקושרין והמנוענעין בכל מקום אסורין משום גזל.</strong> שבקשירה או נענוע אלו זכה בהם גם לענין קנין ואסור לאחר לקחתו ממנו. ומכל מקום למדנו כאן שחיה בפרדס אינה צריכה זימון!
 <strong>אמר רב נחמן: לא קשיא</strong> <small>[אין זה קשה];</small> <strong>הא</strong> <small>[זה]</small> שמותר בלי זימון הוא <strong>בה</strong> בחיה צעירה שאינה יכולה לברוח, <strong>הא</strong> <small>[זה]</small> שאסור ללא זימון, מדובר <strong>באמה</strong> שיכולה לברוח. ותוהים: וכי <strong>אמה בזמון סגי</strong> <small>[די]</small> <strong>לה?</strong> הלא <strong>צידה מעליותא</strong> <small>[מעולה,</small> גמורה<small>]</small> <strong>בעיא</strong> <small>[צריכה</small> היא<small>]</small> כדי לתופסה, שהרי חית בר היא!
 <strong>אלא אמר רב נחמן בר יצחק: אידי ואידי בדידה</strong> <small>[זה וזה</small> מדובר <small>בה],</small> כלומר, בצעירה שאינה יכולה לברוח. ויש לחלק כך: <strong>הא</strong> <small>[זה]</small> שמותר בלא זימון, הוא <strong>בגנה הסמוכה לעיר,</strong> שהוא יודע בבירור את המקום המדוייק בו נמצאת החיה ויכול לקחתה בכל עת, ולכן אינה צריכה זימון מיוחד, <strong>הא</strong> <small>[זו]</small> שצריכה זימון — <strong>בגנה שאינה סמוכה.</strong>
 <big>ב משנה</big> <strong>בהמה מסוכנת</strong> שיש חשש שמא תמות ותהיה נבילה, ורוצה להקדים ולשחוט אותה שמא תימצא כשירה לאכילה ולא יפסיד בה — <strong>לא ישחוט</strong> ביום טוב, <strong>אלא אם כן יש</strong> עדיין <strong>שהות</strong> בו <strong>ביום</strong> כדי <strong>לאכול ממנה כזית צלי,</strong> שבאופן כזה אפשר לומר ששוחטה לצורך יום טוב. <strong>ר' עקיבא אומר:</strong> אין צורך בכדי זמן שיוכל לצלות, אלא <strong>אפילו</strong> לאכול <strong>כזית</strong> בשר <strong>חי מבית טביחתה</strong> (ממקום שחיטתה), שאינו צריך להוסיף לטרוח לא בהפשטה ולא בצלייה.
 וכל בהמה אשר <strong>שחטה בשדה</strong> — <strong>לא יביאנה</strong> לביתו <strong>במוט ובמוטה</strong> (מערכת מוטות) בשני בני אדם, שנראה הדבר כדרך חול, <strong>אבל</strong> עושה שינוי <strong>ומביא בידו אברים אברים.</strong>
 <big>ג גמרא</big> <strong>אמר רמי בר אבא:</strong> מצוות <strong>הפשט ונתוח</strong> כתובה בתורה <strong>בעולה, והוא הדין לקצבים,</strong> כלומר, מכאן יש לקצבים ללמוד שצריכים להפשיט את העור ולנתח תחילה את הבהמה לנתחיה, ו<strong>מכאן למדה תורה דרך ארץ: שלא יאכל אדם בשר קודם הפשט ונתוח.</strong>
 ושואלים: <strong>מאי קא משמע לן</strong> <small>[מה השמיע לנו]</small> בכך, איזה חידוש הלכה יש בענין זה? <strong>אילימא לאפוקי</strong> <small>[אם תאמר</small> שהוא רוצה <small>להוציא]</small> מדברי <strong>רב הונא,</strong> ש<strong>אמר רב הונא: בהמה בחייה</strong> — <strong>בחזקת איסור</strong> אבר מן החי היא <strong>עומדת, עד שיודע לך במה נשחטה,</strong> וכל עוד לא נתברר שנשחטה כדין — הרי היא נשארת בחזקת איסור, ואסורה.
 ואילו בהמה ש<strong>נשחטה</strong> כדין — <strong>בחזקת היתר</strong> היא <strong>עומדת, עד שיודע לך במה נטרפה,</strong> ואין צורך בבדיקה מיוחדת לדעת אם יש בבהמה פגם או טריפה, שחזקתה שהיא כשרה ואף אם נמצא בה פגם כלשהו — אינה נטרפת בכך, שיש לומר שהדבר אירע לאחר שחיטתה.
 ומדברי רמי בר אבא אפשר היה להבין כי הוא דורש שבכל זאת תיבדק הבהמה, אולם, <strong>והאנן תנן מתניתין</strong> <small>[והרי אנו שנינו במשנתנו]</small> <strong>כ</strong>שיטת <strong>רב הונא! דתנן</strong> <small>[ש</small>כן <small>שנינו</small> בה<small>]</small> <strong>ר' עקיבא אומר: אפילו כזית חי מבית טביחתה.</strong> משמע שאין צורך לפשוט את עורה או לבדקה, ונוטל מיד ואוכל! <strong>מאי לאו</strong> <small>[האם לא]</small> הכוונה <strong>מבית טביחתה ממש</strong> וקודם הפשט!
 ודוחים: <strong>לא,</strong> אפשר לפרש: <strong>ממקום שטובחת</strong> <small>[מבשלת]</small> <strong>אכילתה</strong> כלומר מבני מעיים שלה, ועדיין יתכן לומר שצריך להפשיט את העור טרם אכילה.
 אולם <strong>והא תני</strong> <small>[והרי שנה]</small> <strong>ר' חייא: מקום טביחתה ממש. אלא</strong> יש לדחות מה שפירשנו, ולומר כי <strong>רמי בר אבא</strong>
## דף כה:
 <strong>אורח ארעא קא משמע לן</strong> <small>[דרך ארץ השמיע לנו],</small> ולא שיש צד איסור בדבר, אלא למדנו מה מנהג דרך ארץ הראוי.
 <big>א</big> <strong>כדתניא</strong> <small>[כפי ששנינו</small> בברייתא<small>]</small> שלימדונו חכמים מנהגי דרך ארץ, שאין בהם צד איסור והיתר. שאמרו: <strong>לא יאכל אדם שום ובצל מ</strong>צד <strong>ראשו</strong> (שורשיו) <strong>אלא מ</strong>צד <strong>עליו. ואם אכל</strong> מצד ראשו — <strong>הרי זה</strong> נראה <strong>רעבתן. כיוצא בו: לא ישתה אדם כוסו</strong> של יין <strong>בבת אחת, ואם שתה</strong> — <strong>הרי זה גרגרן</strong> (זללן, סובא). <strong>תנו רבנן</strong> <small>[שנו חכמים]</small> בענין זה: <strong>השותה כוסו בבת אחת</strong> — <strong>הרי זה גרגרן,</strong> שותה כוסו ב<strong>שנים</strong> (בשתי גמיעות) — הרי זה מנהג <strong>דרך ארץ,</strong> שותה ב<strong>שלשה</strong> (בשלוש גמיעות) — הרי זה <strong>מגסי הרוח,</strong> שמראה בעצמו עידון ופינוק יותר מדי.
 <strong>ו</strong>אגב כך מביאים עוד ממה ש<strong>אמר רמי בר אבא: חצובא</strong> <small>[החצב]</small> ששורשיו יורדים לעומק — <strong>מקטע רגליהון דרשיעיא</strong> <small>[מקצץ רגליהם של הרשעים]</small> ביום הדין העתיד להיות, כי היו נוטעים חצב בגבולות השדות, שמטבע שורשיו לחדור לעומק הקרקע, אבל אינם מתפשטים לצדדים, ועל מסיג הגבול היה ללמוד מהם.
 ה<strong>נטיעה</strong> — <strong>מקטע רגליהון דקצביא ובועלי נדות</strong> <small>[קוצצת רגליהם של הקצבים ושל בועלי נדות],</small> כי בכל נטיעה צריך להמתין שלוש שנים עד שיהיו פירותיה ראויים לאכילה, ומכאן מוסר לקצבים שממהרים לאכול קודם הפשטת העור, ובועלי נדות שאינם ממתינים עד שתטהר האשה.
 ואילו <strong>תורמוסא</strong> <small>[התורמוס]</small> שהוא מין קיטנית מר מאד ואינו ראוי למאכל אלא לאחר תהליך ממושך בו הוא מתבשל שבע פעמים ולבסוף אוכלים אותו כפרפראות, הוא <strong>מקטע רגליהון דשנאיהון</strong> <small>[מקצץ רגליהם של השונאים]</small> <strong>של ישראל,</strong> כלומר, בלשון נקיה — ישראל. <strong>שנאמר: "ויסיפו בני ישראל לעשות הרע בעיני ה' ויעבדו את הבעלים ואת העשתרות ואת אלהי ארם ואת אלהי צידון ואת אלהי מואב ואת אלהי בני עמון ואת אלהי פלשתים ויעזבו את ה' ולא עבדוהו"</strong> (שופטים י, ו).
 <strong>ממשמע שנאמר "ויעזבו את ה'" איני יודע שלא עבדוהו?! ומה תלמוד לומר</strong> בתוספת המילים <strong>"ולא עבדוהו"</strong> — <strong>אמר ר' אלעזר, אמר הקדוש ברוך הוא: אפילו כתורמוס הזה, ש</strong>על אף שאינו ראוי לאכילה כפי שהוא, וכדי להכשירו לאכילה <strong>שולקין</strong> (מבשלים אותו במים) <strong>שבע פעמים</strong> להפיג את מרירותו, וכתוצאה מכך לבסוף הוא נעשה מתוק עד ש<strong>אוכלין אותו בקנוח סעודה, לא עשאוני בני.</strong> שעבדו את כל שבעת סוגי העבודה זרה המוזכרים בפסוק ואף לאחר שהטריחוני להענישם על כל אחת מהן, לא חזרו מדרכם הרעה ועדיין הם בכלל "ולא עבדוהו", שעדיין עומדים הם במריים.
 על צד אחר באופיים של ישראל הנובע מאותם מקורות <strong>תנא משמיה</strong> <small>[שנה</small> החכם <small>משמו]</small> של <strong>ר' מאיר: מפני מה נתנה תורה לישראל</strong> — <strong>מפני שהן עזין</strong> (חצופים ומעיזי פנים) והעיסוק בתורה יתיש אותם ויכניע את ליבם. <strong>תנא דבי</strong> <small>[שנה</small> החכם <small>מבית</small> מדרשו<small>]</small> של <strong>ר' ישמעאל</strong> על הנאמר: <strong>"מימינו אש דת למו"</strong> (דברים לג, ב). <strong>אמר הקדוש ברוך הוא:</strong> לפי אופיים וטבעם <strong>ראויים הללו,</strong> ישראל, <strong>שתנתן להם דת אש</strong> — אמונה קשה ולוהטת. <strong>איכא דאמרי</strong> <small>[יש שאומרים]</small> בלשון אחרת: <strong>דתיהם</strong> (מנהגם וטבעם) <strong>של אלו</strong> ישראל — <strong>אש</strong> הם. <strong>שאלמלא לא נתנה תורה לישראל</strong> שהעיסוק בה וקיומה מרסנים אותם <strong>אין כל אומה ולשון יכולים לעמוד בפניהם.</strong>
 <strong>והיינו</strong> (וזה הוא) ש<strong>אמר ר' שמעון בן לקיש: שלשה עזין הן: ישראל</strong> בין ה<strong>אומות, כלב בחיות, תרנגול בעופות. ויש אומרים: אף עז בבהמה דקה. ויש אומרים: אף צלף באילנות.</strong>
 <big>ב</big> שנינו במשנה: <strong>שחטה בשדה לא יביאנה במוט. תנו רבנן</strong> <small>[שנו חכמים]:</small> <strong>אין הסומא יוצא</strong> ביום טוב <strong>במקלו, ולא הרועה בתרמילו. ואין יוצאין בכסא</strong> שטוענים בו בני אדם ומעבירים אותם בו — <strong>אחד האיש ואחד האשה.</strong> שכל אלה יש בהם משום דרך חול, ויש בכך כעין זלזול בכבוד החג.
 ותוהים: <strong>איני</strong> <small>[האם כן הוא]?!</small> <strong>והא</strong> <small>[והרי]</small> <strong>שלח ר' יעקב בר אידי</strong> הלכה זו מארץ ישראל: <strong>זקן</strong> (חכם) <strong>אחד היה בשכונתינו והיה יוצא</strong> ביום טוב <strong>בגלודקי</strong> (מין כסא לנשיאה) <strong>שלו, ובאו ושאלו את ר' יהושע בן לוי</strong> גדול הדור, אם הדבר מותר. <strong>ואמר</strong> להם ר' יהושע בן לוי: <strong>אם רבים צריכים לו</strong> לאותו זקן שיבוא לדרוש בפניהם בתורה — <strong>מותר</strong> להוציאו על גבי כסא זה ולהביאו לבית המדרש.
 וכן <strong>סמכו רבותינו על דברי אחי שקיא,</strong> ש<strong>אמר: אנא אפיקתיה</strong> <small>[אני הוצאתיו]</small> ביום טוב את <strong>רב הונא מ</strong>העיירה <strong>היני ל</strong>עיירה <strong>שילי ומשילי להיני</strong> בכסא כזה. <strong>ואמר רב נחמן בר יצחק: אנא אפיקתיה</strong> <small>[אני הוצאתי]</small> ביום טוב בכסא כזה את <strong>מר שמואל משמשא לטולא ומטולא לשמשא</strong> <small>[משמש לצל ומצל לשמש],</small> אם כן מוכח שמותר לצאת בכסא! ומשיבים: משם אין קושיה, <strong>התם כדאמר טעמא</strong> <small>[שם כפי שאמר את הטעם]</small> להיתר: ש<strong>אם היו רבים צריכים לו</strong> — <strong>מותר.</strong> אבל מי שאין נזקקים לו הרבים — לא יצא.
 <strong>אמר ליה</strong> <small>[לו]</small> <strong>רב נחמן לחמא בר אדא שליח ציון,</strong> שהיה שליח ישיבות ארץ ישראל, והיה בא מארץ ישראל לבבל וחוזר שוב: <strong>כי סלקת להתם</strong> <small>[כאשר אתה עולה לשם,</small> לארץ ישראל<small>]</small> <strong>אקיף וזיל אסולמא דצור</strong> <small>[הקף ולך דרך סולמה של צור]</small> <strong>וזיל לגבי</strong> <small>[ולך אצל]</small> <strong>ר' יעקב בר אידי</strong> המתגורר בצור <strong>ובעי מיניה</strong> <small>[ושאל אותו]:</small> <strong>כסא, מה אתון ביה</strong> <small>[מה אתם בו],</small> כלומר, מה פסק ההלכה שלכם בענין זה, האם מותר להוציאו?
 <strong>אדאזל להתם נח נפשיה</strong> <small>[עד שהלך לשם נחה נפשו,</small> נפטר<small>]</small> <strong>ר' יעקב בר אידי.</strong> אולם <strong>כי סליק אשכחיה</strong> <small>[כאשר עלה</small> לארץ ישראל <small>מצא]</small> את <strong>ר' זריקא, אמר ליה</strong> <small>[לו]:</small> <strong>כסא מה אתון ביה</strong> <small>[מה אתם בו],</small> מה דעתכם בענין זה? <strong>אמר ליה</strong> <small>[לו]:</small> <strong>הכי</strong> <small>[כך]</small> <strong>אמר ר' אמי: ובלבד שלא יכתף.</strong> ושואלים: <strong>מאי</strong> <small>[מה</small> פירוש<small>]</small> <strong>ובלבד שלא יכתף? אמר רב יוסף בריה</strong> <small>[בנו]</small> של <strong>רבה: באלונקי</strong> <small>[באלונקה]</small> שנושאים אדם על הכתפים, והדבר בולט מאד, ונראה כמעשה חול וכזלזול בכבוד וקדושת החג. אלא יחזיקו את רגלי הכסא בידיהם, שאינו גבוה וניכר כל כך.
 ושואלים: <strong>איני</strong> <small>[וכי כך הוא]?!</small> <strong>והא</strong> <small>[והרי]</small> <strong>רב נחמן שרא</strong> <small>[התיר]</small> <strong>לה לילתא</strong> אשתו <strong>למיפק אאלונקי</strong> <small>[לצאת על גבי אלונקה]!</small> ומשיבים: <strong>שאני</strong> <small>[שונה]</small> <strong>ילתא דבעיתא</strong> <small>[שהיתה מפחדת]</small> שמא תפול, ולכן היתה צריכה סידור מיוחד זה.
 מספרים: <strong>אמימר ומר זוטרא מכתפי להו בשבתא דרגלא</strong> <small>[היו מכתפים אותם</small> התלמידים על כתפיהם <small>בשבת הרגל]</small> שהיו הולכים לדרוש <strong>משום ביעתותא</strong> <small>[פחד</small> הנפילה<small>],</small> <strong>ואמרי לה</strong> <small>[ויש אומרים]</small> שהטעם היה <strong>משום דוחקא דצבורא</strong> <small>[דוחק הצבור],</small> <strong>שחששו שלא ינזקו החכמים מדוחק הקהל.</strong>
 <big>ג משנה</big> <strong>בכור</strong> בהמה טהורה בזמן הזה <strong>שנפל לבור</strong> ביום טוב וחוששים שימות שם. ובזר אינו נשחט אלא כאשר נפל בו מום. <strong>ר' יהודה אומר: ירד מומחה</strong> לענין זה לבור, <strong>ויראה</strong>
## דף כו.
 <strong>אם יש בו מום</strong> קבוע, שבכך הותר להשחט ולהיאכל כחולין — <strong>יעלה</strong> אותו מן הבור <strong>וישחוט, ואם לאו,</strong> שאין בו מום, או שהוא מום עובר — <strong>לא ישחוט</strong> אותו. <strong>ר' שמעון אומר:</strong> אפילו היה בו מום — אינו יכול לשחוט, כי <strong>כל שאין מומו ניכר מבעוד יום, אין זה מן המוכן</strong> — ואסור.
 <big>א גמרא</big> ושואלים: <strong>במאי קא מפלגי</strong> <small>[במה,</small> באיזה עקרון, <small>נחלקו]</small> ר' יהודה ור' שמעון? <strong>אי נימא</strong> <small>[אם נאמר]</small> שבשאלה האם <strong>רואין מומין</strong> ביום טוב <strong>קמפלגי</strong> <small>[נחלקו],</small> ש<strong>ר' יהודה סבר: רואין מומין ביום טוב, ור' שמעון סבר: אין רואין מומין ביום טוב,</strong> אם כן <strong>ולפלגו</strong> <small>[ושיחלקו]</small> בשאלה <strong>ברואין מומין דעלמא</strong> <small>[בכלל],</small> האם מותר לראות מומים ביום טוב, ולאו דווקא במקרה של בכור שנפל לבור!
 ומשיבים: <strong>בכור שנפל לבור אצטריכא ליה</strong> <small>[צריך היה לו]</small> לומר במיוחד, כי <strong>סלקא דעתך אמינא</strong> <small>[יעלה על דעתך לומר]</small> שיש בכך נימוק נוסף <strong>משום צער בעלי חיים</strong> ובשל נימוק זה <strong>לערים ולסקיה</strong> <small>[שיערים</small> בכך <small>ושיעלה אותו],</small> ו<strong>כ</strong>דעת <strong>ר' יהושע</strong> שדעתו בענין אחר (להלן ביצה לז, א) שבעל חיים שנפל לבור ביום טוב, אם יש דרך להערים ולהוציאו — מוציאו משם, לכך <strong>קא משמע לן</strong> <small>[השמיע לנו]</small> שאף כאן נחלקו.
 ושואלים: <strong>אי הכי</strong> <small>[אם כך]</small> שעיקר המחלוקת הוא בענין היתר העלאתו מן הבור, הרי לשון <strong>"לא ישחוט"</strong> אינה מדוייקת, ו<strong>"לא יעלה וישחוט" מבעי ליה</strong> <small>[צריך היה לו</small> לומר<small>]!</small> ומשיבים: <strong>לא צריכא</strong> <small>[נצרכה]</small> אלא במקרה ש<strong>עבר ו</strong>כבר <strong>אסקיה</strong> <small>[העלה אותו],</small> <strong>סלקא דעתך אמינא לשחטיה</strong> <small>[יעלה על דעתך</small> לומר <small>שישחטנו],</small> על כן <strong>קא משמע לן</strong> <small>[השמיע לנו]</small> שבכל אופן לא יעשה כן.
 ותוהים על תירוץ זה: <strong>לשחטיה</strong> <small>[שישחוט אותו]?!</small> <strong>הא</strong> <small>[הרי]</small> <strong>תם הוא</strong> בלי מום, וכיצד מותר לשחוט בזמן הזה בכור בלי מום! ומשיבים: <strong>לא צריכא, דנפל ביה מומא</strong> <small>[לא הוצרכה</small> אלא כגון <small>שנפל בו מום]</small> לאחר שנפל. ומקשים: <strong>והא</strong> <small>[והרי]</small> <strong>מוקצה הוא,</strong> שהרי מערב החג לא היה ראוי לאכילה, שהרי היה תמים, ובשל כך הוא נעשה מוקצה לכל החג!
 <strong>אלא</strong> יש לומר: <strong>דנפל ביה</strong> <small>[שנפל בו]</small> <strong>מום עובר</strong> <small>[מום חולף</small> שאפשר שיתרפא<small>]</small> <strong>מערב יום טוב, והשתא הוה ליה</strong> <small>[עכשיו</small> לאחר שנפל <small>יש בו]</small> <strong>מום קבוע. מהו דתימא</strong> <small>[מהו שתאמר]:</small> <strong>דדעתיה עלויה</strong> <small>[שדעתו עליו]</small> עוד מבעוד יום בגלל המום העובר, ולכן עכשיו <strong>ונשחטיה</strong> <small>[ושישחטנו]</small> על כן <strong>קא משמע לן</strong> <small>[השמיע לנו]</small> שכיון שלא היה ראוי לאכילה מבעוד יום, לכן אינו נחשב כמוכן והריהו מוקצה ואין לשחטו.
 <strong>תנו רבנן</strong> <small>[שנו חכמים]:</small> <strong>בכור תם שנפל</strong> ביום טוב <strong>לבור, ר' יהודה הנשיא אומר: ירד מומחה ויראה, אם יש בו מום</strong> שודאי נפל בו מאתמול <strong>— יעלה וישחוט, ואם לאו</strong> <small>[לא],</small> אלא שנפל בו היום — אפילו העלהו, <strong>לא ישחוט. אמר לו ר' שמעון בן מנסיא: הרי</strong> כבר <strong>אמרו</strong> חכמים בדורות קודמים לנו ש<strong>אין רואין מומין ביום טוב. כיצד? נולד בו מום</strong> בבכור <strong>מערב יום טוב, אין מבקרין</strong> (בודקים) <strong>אותו ביום טוב</strong> עצמו אם אמנם מום גמור הוא שמתירו לשחיטה. ואם <strong>נולד בו מום</strong>
## דף כו:
 <strong>ביום טוב</strong> עצמו, <strong>ר' שמעון אומר: אין זה מן המוכן. ושוין</strong> ר' יהודה ור' שמעון <strong>שאם נולד הוא ומומו עמו,</strong> כלומר, שנולד הבכור בעל מום — <strong>שזה מן המוכן.</strong>
 להלכה, <strong>דרש רבה בר רב הונא:</strong> בכור אשר <strong>נולד הוא ומומו עמו</strong> — <strong>מבקרין</strong> (בודקים) <strong>אותו</strong> מומחים <strong>ביום טוב לכתחלה</strong> ואם נמצא שהוא מום קבוע שראוי לשחוט עליו — שוחטים ואוכלים אותו. <strong>אמר ליה</strong> <small>[לו]</small> <strong>רב נחמן: אבא תני</strong> <small>[אבי היה שונה]</small> בענין זה: <strong>אם עבר ובקרו — הריהו מבוקר</strong> בדיעבד, <strong>ואת אמרת</strong> <small>[ואתה אומר]</small> כי <strong>מבקרין אותו לכתחלה!</strong>
 <strong>אמר אביי: כותיה</strong> <small>[כשיטתו]</small> של <strong>רבה בר רב הונא מסתברא</strong> <small>[מסתבר]</small> לפסוק להלכה, <strong>מדקתני תלתא בבי</strong> <small>[ממה ששנה</small> בברייתא <small>שלושה חלקים],</small> אפשר ללמוד שלכל חלק יש דין מיוחד, ושם נאמר: <strong>נולד בו מום מערב יום טוב</strong> — <strong>אין מבקרין אותו ביום טוב,</strong> ומכאן נלמד: <strong>לכתחלה הוא דלא</strong> <small>[שאין</small> מבקרים] <strong>הא</strong> <small>[הרי]</small> ב<strong>דיעבד שפיר דמי</strong> <small>[יפה הדבר],</small> שאם בקרו — מבוקר.
 <strong>נולד בו מום ביום טוב, ר' שמעון אומר: אין זה מן המוכן.</strong> כלומר: ש<strong>אפילו דיעבד נמי</strong> <small>[גם כן]</small> <strong>לא,</strong> ואף אם ביקרוהו — אסור הוא באכילה. <strong>והדר תני</strong> <small>[וחזר ושנה]</small> <strong>ושוין</strong> כולם בדעתם, <strong>שאם נולד</strong> הוא <strong>ומומו עמו, שזה מן המוכן.</strong> וכיון שנשנה דין זה כחלק לעצמו נלמד מכאן כי <strong>אפילו לכתחלה נמי</strong> <small>[גם כן]</small> בודקים אותו, ומותר.
 ומקשים: <strong>והא כי אתא</strong> <small>[והרי כאשר בא]</small> <strong>רב אושעיא</strong> מארץ ישראל <strong>אתא ואייתי מתניתא בידיה</strong> <small>[בא והביא משנה בידו]</small> שבה נאמר: <strong>בין שנולד בו מום מערב יום טוב, ובין שנולד בו מום ביום טוב</strong> עצמו, <strong>חכמים אומרים: אין זה מן המוכן.</strong>
 ושואלים: <strong>ואלא</strong> אם כן <strong>קשיא הך</strong> <small>[קשה זו]</small> הברייתא ששנינו, שבה נאמר שזה מן המוכן! ומשיבים: אין זו קושיה, <strong>ההיא</strong> <small>[אותה</small> ברייתא<small>]</small> — שיטת <strong>אדא בר אוכמי היא, דמשבש ותני</strong> <small>[שהוא היה</small> רגיל <small>לשבש ולשנות]</small> ואין סומכים על הגירסה שמסר.
 <strong>אמר רב נחמן בר יצחק: מתניתין נמי דייקא</strong> <small>[משנתנו גם כן מדוייקת]</small> כשיטה זו שאין מבקרים כל מום לכתחילה. <strong>דקתני</strong> <small>[ש</small>כן <small>שנינו</small> בה<small>],</small> <strong>ר' שמעון אומר: כל שאין מומו ניכר מערב יום טוב — אין זה מן המוכן. מאי</strong> <small>[מה</small> פירוש<small>]</small> <strong>אין מומו ניכר? אילימא</strong> <small>[אם תאמר]</small> <strong>שאין מומו ניכר כלל</strong> — הרי <strong>פשיטא</strong> <small>[פשוט,</small> מובן מאליו<small>],</small> <strong>צריכא למימר</strong> <small>[</small>וכי <small>צריך לומר]</small> דבר כזה שאם אין מומו ניכר כלל אינו נחשב מן המוכן?
 <strong>אלא</strong> על כרחך יש לומר שהיה בו מום, ומדובר כאן באופן <strong>דלא אתחזי</strong> <small>[שלא נראה]</small> <strong>לחכם מערב יום טוב אם מום קבוע אם מום עובר. קתני מיהת</strong> <small>[שנינו על כל פנים]</small> <strong>אין זה מן המוכן</strong> משמע שבו ביום אין זה מן המוכן כלל. ומסכמים: אכן, <strong>שמע מינה</strong> <small>[למד מכאן</small> שכן הוא<small>].</small>
 <big>א</big> אגב הדיון בהלכה זו דנים בנושא דומה. <strong>בעי מיניה</strong> <small>[שאל אותו]</small> <strong>הלל</strong> את <strong>רבא: יש מוקצה לחצי שבת או אין מוקצה לחצי שבת?</strong> ושואלים: <strong>היכי דמי</strong> <small>[כיצד</small> בדיוק <small>היה הדבר]?</small> <strong>אי דאחזי</strong> <small>[אם היה ראוי]</small> <strong>בין השמשות</strong> שבין יום שישי לשבת לאכילה או לשימוש אחר — אם כן <strong>אחזי</strong> <small>[ראוי</small> הוא<small>]</small> לכל השבת. <strong>אי דלא אחזי</strong> <small>[אם שלא היה ראוי]</small> בין השמשות — אם כן <strong>לא אחזי</strong> <small>[אינו ראוי]</small> כל היום, שהרי בין השמשות היה מוקצה ואין זו עוד הכנה, ואם כן איך יכול להיות במציאות מוקצה לחצי שבת?
 ומסבירים: <strong>לא צריכא</strong> <small>[נצרכה]</small> אלא כגון <strong>דאחזי</strong> <small>[שהיה ראוי]</small> <strong>והדר אדחי</strong> <small>[וחזר</small> ו<small>נדחה]</small> בתוך השבת מפני איזה טעם, <strong>והדר אחזי</strong> <small>[וחזר</small> ו<small>נהיה ראוי],</small> ובענין זה שאל <strong>מאי</strong> <small>[מה</small> דינו<small>].</small> <strong>אמר ליה</strong> <small>[לו]:</small> <strong>יש מוקצה</strong> לחצי השבת.
 <strong>איתיביה</strong> <small>[הקשה לו]:</small> <strong>ושוין שאם נולד</strong> הוא <strong>ומומו עמו</strong> — <strong>שזה מן המוכן. ואמאי</strong> <small>[ומדוע]?</small> <strong>נימא</strong> <small>[נאמר]</small> כן: <strong>האי</strong> <small>[זה]</small> ה<strong>בכור</strong> הלא <strong>מעיקרא הוה חזי אגב אמיה</strong> <small>[מתחילתו היה ראוי</small> לאכילה <small>אגב אמו]</small> שאם היו שוחטים את אמו בעוד הבכור בבטנה מותר היה לאכול את שניהם, ואם כן כאשר <strong>אתיליד ליה</strong> <small>[הוא נולד]</small> — <strong>אדחי ליה</strong> <small>[הריהו נדחה]</small> מהיתרו זה, שכיון שנולד שוב אינו ראוי לאכילה עד שיתברר אם יש בו מום, ולאחר מכן כאשר <strong>אחזייה</strong> <small>[הראהו]</small> <strong>לחכם</strong> — <strong>אשתרי ליה</strong> <small>[</small>הרי <small>הותר לו].</small> ואם כן, אף שבמשך זמן מסויים בתוך החג היה כמוקצה — אינו מוקצה לכל השבת!
 <strong>אמר אביי ואיתימא</strong> <small>[ויש אומרים]</small> שאמר זאת <strong>רב ספרא:</strong> כאן מדובר <strong>כגון דיתבי דייני התם</strong> <small>[שיושבים דיינים שם]</small> ורואים בשעת לידת הבכור, ומיד כשנולד ראו שהוא בעל מום. ואם כן נמצא שלא היה אפילו רגע אחד שבו נדחה מהיתרו הראשון.
 <strong>איכא דאמרי</strong> <small>[יש שאומרים]</small> להיפך, ש<strong>אמר</strong> לו רבא: <strong>אין מוקצה לחצי שבת.</strong> ואומרים: <strong>לימא מסייע ליה</strong> <small>[האם לומר</small> שאפשר <small>לסייע לו]</small> ממה ששנינו: <strong>ושוין שאם נולד</strong> הוא <strong>ומומו עמו</strong> — <strong>שזה מן המוכן. והא בכור מעיקרא הוה חזי אגב אמיה</strong> <small>[והרי בכור מתחילה היה ראוי אגב אמו]</small> וכאשר <strong>אתיליד ליה</strong> <small>[הוא נולד]</small> — <strong>אדחי ליה</strong> <small>[נדחה לו]</small> ולאחר מכן, כאשר <strong>אחזייה</strong> <small>[הראהו]</small> <strong>לחכם</strong> — <strong>אשתרי ליה</strong> <small>[הותר לו]</small> הרי שאין מוקצה לחצי שבת.
 <strong>אמר אביי ואיתימא</strong> <small>[ויש אומרים]</small> שאמר זאת <strong>רב ספרא:</strong> אין זו ראיה גמורה, שאפשר לומר <strong>כגון דיתבי דייני התם</strong> <small>[שיושבים דיינים שם]</small> בשעת לידתו וראו את מומו ולכן לא היה מוקצה כלל.
 ומציעים: <strong>תא שמע</strong> <small>[בוא</small> ו<small>שמע]</small> ראיה ממקור אחר, ששנינו: <strong>היה</strong> אדם <strong>אוכל בענבים והותיר</strong> מאכילתו <strong>והעלן לגג</strong> את הענבים הנותרים לייבשן כדי <strong>לעשות מהן צמוקין,</strong> או היה אוכל <strong>בתאנים והותיר והעלן לגג</strong> לייבשן כדי <strong>לעשות מהן גרוגרות</strong> (תאנים מיובשות) — <strong>לא יאכל מהן</strong> בשבת מאותן ענבים וגרוגרות <strong>עד שיזמין</strong> אותן <strong>מבעוד יום</strong> לאכילתו. <strong>וכן אתה מוצא באפרסקין ובחבושין ובשאר מיני פירות</strong> שהניחם לייבש והסיח דעתו מהם.
 ונברר: <strong>היכי דמי</strong> <small>[כיצד</small> בדיוק <small>היה הדבר]?</small> <strong>אי דחזו</strong> <small>[שראויים הם]</small> לאכילה, שכבר התייבשו, אם כן <strong>למה ליה הזמנה</strong> <small>[לשם מה להזמין אותם]</small> מבעוד יום? הרי על דעת כן הניחם שם, שלכשייתייבשו יאכלם והרי הם כמזומנים כבר. <strong>אי דלא חזו</strong> <small>[אם שאינם ראויים]</small> לאכילה, שעדיין לא התייבשו — אם כן <strong>כי אזמין להו מאי הוי</strong> <small>[כאשר הזמין אותם</small> מבעוד יום <small>מה היה</small> על ידי כך<small>],</small> מה הועילה לו הזמנה זו, הלא אינם ראויים!
 <strong>וכי תימא</strong> <small>[ואם תאמר]</small> שמדובר באופן שאינו יכול לעלות על הגג כדי לבודקם, ש<strong>לא ידע אי חזו אי לא חזו</strong> <small>[אם ראויים</small> הם <small>אם אינם ראויים]</small> והזמנתו היא על תנאי שאכן מוכנים הם, <strong>והאמר</strong> <small>[והרי אמר]</small> <strong>רב כהנא: מוקצה שיבש,</strong> כלומר: שהגיע לידי יבוש וראוי לאכילה <strong>ואין הבעלים מכירין בו</strong> שיבש מבעוד יום, אלא למחרת, בשבת, התברר להם שכבר היה יבש מבעוד יום — הרי זה <strong>מותר,</strong> שהרי לא הקצו מדעתם אלא לזמן שלא יהיה ראוי לאכילה.
 <strong>אלא לאו דחזו ואדחו והדר אחזו</strong> <small>[האם לא</small> מדובר <small>שהיו ראויים ונדחו וחזרו ונעשו ראויים]</small> ועל כן דינם כמוקצה. <strong>ואי אמרת</strong> <small>[ואם אתה אומר]</small> ש<strong>אין מוקצה</strong> לחצי שבת, <strong>למה להו</strong> <small>[להם]</small> <strong>הזמנה?</strong> ודוחים: <strong>אלא מאי</strong> <small>[מה</small> אומר אתה<small>]</small> <strong>יש מוקצה</strong> לחצי שבת? אם כן, <strong>כי אזמין להו מאי הוי</strong> <small>[כאשר הוא מזמין להם מה יהיה</small> על ידי כך<small>]</small> הרי אין בכך כדי להתיר את המוקצה!
 ומשיבים: <strong>לא צריכא</strong> <small>[נצרכה]</small> אלא לאופן <strong>דאחזו ולא אחזו</strong> <small>[שהם ראויים ואינם ראויים</small> לגמרי<small>]</small> <strong>דאיכא אינשי דאכלי ואיכא אינשי דלא אכלי</strong> <small>[שיש אנשים שאוכלים ויש אנשים שאינם אוכלים]</small> בהיותם במצב זה. ואז, אם <strong>אזמין</strong> <small>[הזמין]</small> הרי <strong>גלי דעתיה</strong> <small>[גלה דעתו]</small> שהוא מאלה שאוכלים אותם, <strong>לא אזמין</strong> <small>[הזמין]</small> <strong>— לא גלי דעתיה</strong> <small>[גלה דעתו]</small> ואם כן אין להוכיח מכאן.
 <strong>אמר ר' זירא: תא שמע</strong> <small>[בוא</small> ו<small>שמע]</small> ראיה לפתור את השאלה שלנו <strong>מפולין ועדשים</strong> שמבשלים בחג. <strong>דהא</strong> <small>[שהרי]</small> <strong>פולין ועדשים מעיקרא</strong> <small>[בתחילה]</small> בשעת בין השמשות, בהיותם חיים, בלתי מבושלים, <strong>חזו לכוס</strong> <small>[ראויים</small> <small>היו לכסוס אותם]</small> ללעוס אותם כפי שהם, ולכן לא היו מוקצים, וכאשר <strong>שדינהו</strong> <small>[הטילם]</small> <strong>ב</strong>תוך ה<strong>קדרה</strong> לבשלם <strong>— אדחו להו</strong> <small>[נדחו להם]</small> שהרי בשעת הבישול אינם ראויים לא לכסיסה ולא לאכילה כמבושלים,
## דף כז.
 וכאשר <strong>גמר בשולייהו</strong> <small>[נגמר בישולם]</small> <strong>חזו להו</strong> <small>[ראויים הם],</small> ואם כן, אף שהיו במשך זמן מסויים מוקצות לאכילה — אינן נאסרות.
 <strong>אמר ליה</strong> <small>[לו]</small> <strong>אביי: ולטעמיך</strong> <small>[ולטעמך,</small> לשיטתך<small>]</small> שדברים בתוך כדי בישולם נדונים כמוקצה לפי שעה, אם כן <strong>תקשי לך</strong> <small>[יקשה לך]</small> מה <strong>קדרות דעלמא</strong> <small>[</small>שמבשלים <small>בכלל],</small> <strong>דהא</strong> <small>[שהרי]</small> <strong>סתם קדרות דעלמא</strong> <small>[בכלל]</small> בשעת <strong>בין השמשות רותחות הן</strong> ואינן ראויות עדיין לאכילה, <strong>ולאורתא אכלינן מינייהו</strong> <small>[ולערב אוכלים אנו מהן]</small> ואם כן, אף שהיו בגדר מוקצה בשעה הקובעת (בין השמשות) מכל מקום ודאי לא נאסרו לשבת!
 <strong>אלא</strong> ודאי יש לומר כי כל דבר שתהליך עשייתו עד <strong>גמרו</strong> (סוף התהליך) נעשה <strong>בידי אדם לא קא מבעיא לן</strong> <small>[אינו מסופק לנו]</small> שאין לומר עליו שנדחה, והוא הדין לענין הפולים והעדשים. <strong>כי קא מבעיא לן</strong> <small>[כאשר נסתפק לנו]</small> היה זה בדבר ש<strong>גמרו בידי שמים</strong> וכגון בתאנים וענבים שמתייבשים בחום השמש, ובעיה זו לא נפתרה.
 <big>א</big> ולגוף ענין התרת בכורות חוזרים אנו ודנים. <strong>ר' יהודה נשיאה הוה ליה ההוא בוכרא</strong> <small>[היה לו בכור אחד]</small> שנפל בו מום ביום טוב, ורצה להאכילו לכהנים שהיו בביתו. <strong>שדריה לקמיה</strong> <small>[שלח אותו לפני]</small> <strong>ר' אמי</strong> לבדקו, <strong>סבר דלא למחזייה</strong> <small>[חשב שלא לראות אותו]</small> כדעת ר' שמעון. <strong>אמר ליה</strong> <small>[לו]</small> <strong>ר' זריקא, ואיתימא</strong> <small>[ויש אומרים]</small> שאמר לו זאת <strong>ר' ירמיה:</strong> הלא כלל בידינו שכאשר נחלקו <strong>ר' יהודה ור' שמעון</strong> — <strong>הלכה כר' יהודה,</strong> שהתיר לבקרו. <strong>הדר שדריה</strong> <small>[חזר ושלחו]</small> לבכור להבדק <strong>לקמיה </strong> <small>[לפני]</small> <strong>ר' יצחק נפחא, סבר דלא למחזייה</strong> <small>[חשב שלא לראות אותו]</small> ביום טוב, <strong>אמר ליה</strong> <small>[לו]</small> <strong>ר' ירמיה, ואיתימא</strong> <small>[ויש אומרים]</small> שאמר לו זאת <strong>ר' זריקא:</strong> כלל הוא בידינו שכאשר נחלקו <strong>ר' יהודה ור' שמעון — הלכה כר' יהודה. אמר ליה</strong>
 <small>[לו]</small> <strong>ר' אבא</strong> לר' ירמיה: <strong>מאי טעמא</strong> <small>[מה טעם]</small> <strong>לא שבקתינהו לרבנן למעבד עובדא</strong> <small>[הנחת לחכמים לעשות מעשה]</small> <strong>כ</strong>שיטת <strong>ר' שמעון? אמר ליה</strong> <small>[לו]:</small> <strong>ואת מה בידך?</strong> כלומר האם יש בידך מסורת שהלכה כר' שמעון? <strong>אמר ליה</strong> <small>[לו]:</small> <strong>הכי</strong> <small>[כך]</small> <strong>אמר ר' זירא: הלכה כר' שמעון</strong> בענין זה.
 מסופר: <strong>אמר מאן דהוא</strong> <small>[מי שהוא]</small> אדם אחד שלא נתברר לנו שמו, שהיה בבבל: <strong>אזכי ואסק להתם, ואגמרה לשמעתא מפומיה דמרה</strong> <small>[</small>יהי רצון ש<small>אזכה ואעלה לשם,</small> לארץ ישראל, <small>ואלמד שמועה</small> זו <small>מפי בעליה].</small> כלומר: אשאל את ר' זירא עצמו מה דעתו בענין זה. <strong>כי סליק להתם אשכחיה</strong> <small>[כאשר עלה לשם,</small> לארץ, <small>מצא]</small> את <strong>ר' זירא, אמר ליה</strong> <small>[לו] :</small> האם <strong>אמר מר</strong> <small>[אדוני]</small> כי <strong>הלכה כר' שמעון? אמר ליה</strong> <small>[לו] :</small> <strong>לא,</strong> לא כך אמרתי, אלא <strong>אנא "מסתברא" אמרי</strong> <small>[אני "מסתבר" אמרתי],</small> כלומר: מסתבר לפסוק בכך כר' שמעון, אבל לא שמעתי לפסוק כך כהלכה גמורה.
 ומדוע סבור אני כן — <strong>מדקתני במתניתין</strong> <small>[ממה ששנינו במשנתנו]</small> ש<strong>ר' שמעון אומר: כל שאין מומו ניכר מבעוד יום</strong> — <strong>אין זה מן המוכן. וקתני לה</strong> <small>[ושנה אותה]</small> <strong>בברייתא</strong> אותו דבר <strong>בלשון חכמים</strong> — <strong>שמע מינה מסתברא כוותיה</strong> <small>[למד מכאן</small> כי <small>מסתבר כמותו]</small> ולכן פסק החכם בברייתא הלכה כמותו.
 ושואלים: ובסופו של דבר <strong>מאי הוי עלה</strong> <small>[מה היה עליה]</small> על הלכה זו, כשיטת מי פוסקים? <strong>אמר רב יוסף: תא שמע, דתליא באשלי רברבי</strong> <small>[בוא</small> ו<small>שמע ש</small>דבר זה <small>תלוי באילנות גדולים]</small> ובמחלוקת של דורות ראשונים. ש<strong>אמר ר' שמעון בן פזי אמר ר' יהושע בן לוי אמר ר' יוסי בן שאול אמר רבי משום קהלא קדישא</strong> <small>[בשם הקהל הקדוש]</small> ש<strong>בירושלים: ר' שמעון וחבריו אמרו</strong> ש<strong>הלכה כר' מאיר.</strong>
 ומיד תוהים על לשון זו כיצד <strong>אמרו? והא אינהו קשישי מניה טובא</strong> <small>[והרי הם זקנים ממנו הרבה]!</small> וכיצד יתכן שהקהל הקדוש שבירושלים יאמרו שהלכה ר' מאיר? <strong>אלא</strong> יש לתקן את הלשון ולומר כי כך אמרו הקהל הקדוש של ירושלים: ר' שמעון בן מנסיא וחבריו שאמרו שאין רואים מומים — <strong>בשיטת ר' מאיר אמרוה.</strong>
 ומה עניינה — <strong>דתנן</strong> <small>[ש</small>כן <small>שנינו</small> במשנה<small>]</small> במסכת בכורות (כח, א): <strong>השוחט את הבכור</strong> לפני שהראהו לחכם והתירו <strong>ואחר כך הראה את מומו</strong> לחכם, והסכים החכם שהיה זה אכן מום קבוע המתירו בשחיטה — <strong>ר' יהודה מתיר,</strong> שהרי נתברר שהיה בו מום. <strong>ור' מאיר אומר: הואיל ונשחט שלא על פי מומחה</strong> — <strong>אסור. אלמא קסבר</strong> <small>[מכאן שסבר]</small> <strong>ר' מאיר</strong> כי <strong>ראיית בכור לאו</strong> <small>[אינה]</small> קלה <strong>כראיית טרפה</strong> ואיננה רק בדיקה של גוף הבהמה, שכן, <strong>ראיית בכור</strong> — דווקא <strong>מחיים</strong> כאשר הבכור חי, ואילו <strong>ראיית טרפה</strong> יכולה שתיעשה אף <strong>לאחר שחיטה.</strong>
 <strong>ומינה</strong> <small>[וממנה]</small> הסיקו ר' שמעון בן מנסיא וחבריו, כי <strong>ראיית טרפה</strong> שאין בה אלא לדעת את נתוני הבהמה — רואים אותה <strong>אפילו ביום טוב,</strong> אולם <strong>ראיית בכור</strong> שהיא חמורה ועצם הראייה היא כעשיית דין מיוחד שיש לו כללים לעצמו — <strong>מערב יום טוב</strong> בלבד, שעצם הראייה היא כמתן פסק דין מיוחד, שיש לו כללים לעצמו ואינו רק לצורך ידיעת הנתונים.
 <strong>אמר ליה</strong> <small>[לו]</small> <strong>אביי</strong> לרב יוסף: <strong>אטו התם</strong> <small>[וכי שם]</small> באותה משנה, בשאלה אם <strong>רואין מומין פליגי</strong> <small>[חלוקים</small> הם<small>]</small> ר' יהודה ור' מאיר? הלא בכך לא נחלקו, אלא <strong>בקנסא פליגי</strong> <small>[ב</small>ענין <small>הקנס חלוקים</small> הם<small>]</small> והשאלה היתה האם יש לקנוס אדם על שעשה מעשה שלא לפי הנוהג הראוי. ש<strong>אמר רבה בר בר חנה אמר ר' יוחנן:</strong> אם היה המום <strong>בדוקין שבעין</strong> <small>[בעפעפי העין]</small> כגון שנעשה בהם סדק הפוסל אותן — <strong>כולי עלמא לא פליגי</strong> <small>[הכל אינם חלוקים],</small> אף ר' מאיר, ש<strong>אסור, משום</strong> ש<strong>משתנין</strong> לאחר השחיטה כשכבר אין הבהמה בחיים, ויתכן שמום עובר ייראה בה כמום קבוע ואף שבאמת אין להתירו, ייראה הוא כמותר.
 <strong>כי פליגי</strong> <small>[כאשר חלקו]</small> הרי זה <strong>במומין שבגוף,</strong> וכגון שנקצצה אזנו או נשברה ידו, שהם מומים בולטים ואין מראה המום משתנה לאחר המוות, ש<strong>ר' מאיר סבר: גזרינן</strong> <small>[גוזרים אנו]</small> <strong>מומין שבגוף אטו</strong> <small>[משום]</small> <strong>מומין שבעין. ור' יהודה סבר: לא גזרינן</strong> <small>[אין אנו גוזרים].</small>
 <strong>אמר רב נחמן בר יצחק: מתניתין נמי דיקא</strong> <small>[</small>לשון <small>המשנה</small> במסכת בכורות <small>גם כן מדוייקת]</small> כהסבר זה, <strong>דקתני</strong> <small>[ש</small>כן <small>שנינו</small> בה<small>]:</small> <strong>ר' מאיר אומר: הואיל ונשחט שלא על פי</strong> הוראת <strong>מומחה</strong> שזהו מום קבוע — <strong>אסור. שמע מינה: קנסא הוא דקא קניס</strong> <small>[למד מכאן</small> ש<small>קנס הוא שהוא קונס]</small> ולא מטעם אחר, ומסכמים: אכן, <strong>שמע מינה</strong> <small>[למד מכאן]</small> שכן הוא.
 <big>ב</big> מסופר: <strong>אמי ורדינאה</strong> <small>[</small>מהמקום <small>וורדינא]</small> <strong>חזי בוכרא דבי נשיאה הוה </strong> <small>[רואה הבכורות של בית הנשיא היה</small><small>].</small> <strong>ביומא טבא לא הוי חזי</strong> <small>[ביום טוב לא היה רואה]</small> מומי הבכורות. <strong>אתו ואמרו ליה</strong> <small>[באו ואמרו לו]</small> <strong>לר' אמי. אמר להו</strong> <small>[להם]:</small> <strong>שפיר קא עביד דלא חזי</strong> <small>[יפה הוא עושה שאינו רואה].</small> ומקשים: <strong>איני</strong> <small>[וכי כן הוא]?</small> <strong>והא</strong> <small>[והרי]</small> <strong>ר' אמי גופיה</strong> <small>[עצמו]</small> <strong>חזי</strong> <small>[היה רואה]!</small> ומשיבים: <strong>ור' אמי כי חזי</strong> <small>[כאשר היה רואה]</small> — <strong>מאתמול,</strong> מערב יום טוב <strong>הוה חזי</strong> <small>[היה רואה]</small> מה טיבו של המום, האם הוא קבוע או עובר,
## דף כז:
 <strong>וביום טוב</strong> עצמו <strong>שיולי קא משייל היכי הוה עובדא</strong> <small>[היה שואל כיצד היה מעשה]</small> והיה חוקר ודורש כציד נעשה בו מום זה. <strong>כי הא</strong> <small>[כמו</small> מעשה <small>זה]</small> <strong>דההוא גברא</strong> <small>[שאדם אחד]</small> שכהן היה <strong>דאייתי בוכרא לקמיה</strong> <small>[שהביא בכור לפני]</small> <strong>רבא, אפניא דמעלי יומא טבא</strong> <small>[</small>סמוך <small>לערב יום טוב]</small> <strong>הוה יתיב</strong> <small>[היה יושב]</small> <strong>רבא וקא חייף רישיה</strong> <small>[וחופף את ראשו].</small> <strong>דלי עיניה וחזייה למומיה</strong> <small>[הרים את עיניו וראה את מומו</small> של הבכור<small>].</small> <strong>אמר ליה</strong> <small>[לו]</small> רבא לאותו כהן בעל הבכור: <strong>זיל האידנא ותא</strong> <small>[לך עכשיו ובוא]</small> <strong>למחר.</strong>
 <strong>כי אתא</strong> <small>[כאשר בא]</small> <strong>למחר, אמר ליה</strong> <small>[לו]</small> רבא: <strong>היכי הוה עובדא</strong> <small>[כיצד היה</small> ה<small>מעשה]</small> שנפל בו מום? <strong>אמר ליה</strong> <small>[לו]</small> בעל הבכור לרבא: <strong>הוה שדיין שערי בהך גיסא דהוצא, והוה איהו באידך גיסא</strong> <small>[היו מושלכות שעורים מצד האחד של גדר קוצים והיה הוא</small> הבכור <small>בצד האחר]</small> <strong>בהדי דבעי למיכל</strong> <small>[כאשר רצה לאכול]</small> <strong>— עייל רישיה ופרטיה הוצא לשפותיה</strong> <small>[הכניס את ראשו דרך הגדר וחתך הקוץ את שפתיו]</small> <strong>אמר ליה</strong> <small>[לו]</small> רבא לבעל הבכור: <strong>דלמא את גרמת ליה</strong> <small>[שמא אתה גרמת לו],</small> שהנחת בכוונה את השעורים מעבר לגדר? <strong>אמר ליה</strong> <small>[לו]:</small> <strong>לא.</strong>
 ומעירים: <strong>ומנא תימרא דגרמא</strong> <small>[ומנין אתה אומר שלגרום</small> מום<small>]</small> <strong>אסור — דתניא</strong> <small>[ש</small>כן <small>שנינו</small> בברייתא<small>]:</small> נאמר בקרבנות: <strong>"</strong>כל <strong>מום לא יהיה בו"</strong> (ויקרא כב, כא), <strong>אין לי</strong> איסור מפורש <strong>אלא שלא יהיה בו מום, מניין שלא יגרום לו על ידי דבר אחר,</strong> כגון <strong>שלא יביא בצק או דבלה ויניח לו על גבי האזן כדי שיבא הכלב ויטלנו</strong> וינשוך חלק מאזנו ועל ידי כך יפול בו מום — <strong>תלמוד לומר: "כל מום"</strong> (ויקרא כב, כא). <strong>אמר "מום" ואמר "כל מום"</strong> והמלה "כל" באה לרבות אפילו גרימת מום.
 <big>א משנה</big> <strong>בהמה שמתה</strong> — <strong>לא יזיזנה ממקומה</strong> ביום טוב. <strong>ומעשה ושאלו את ר' טרפון עליה</strong> וכן <strong>על</strong> מעשה שהיה ב<strong>חלה</strong> שהפרישו מן העיסה <strong>שנטמאת,</strong> ואינה ראויה איפוא לאכילה לשום אדם ואף לא להנאה אחרת (כגון, להאכיל בה את בהמתו, או או להשתמש בה כחומר הסקה) בו ביום, <strong>ונכנס לבית המדרש ושאל, ואמרו לו: לא יזיזם ממקומם.</strong>
 <big>ב גמרא</big> מציעים: <strong>לימא תנן סתמא</strong> <small>[האם לומר ששנינו</small> במשנה <small>סתם]</small> שהיא <strong>לא כ</strong>שיטת <strong>ר' שמעון? דתניא</strong> <small>[ש</small>הרי <small>שנינו</small> בברייתא<small>],</small> <strong>ר' שמעון אומר: מחתכין את הדלועין</strong> בשבת <strong>לפני הבהמה,</strong> שתוכל לאוכלם בקלות, וכן מחתכים <strong>את הנבלה לפני הכלבים. ר' יהודה אומר: אם לא היתה נבלה מערב שבת</strong> אלא מתה בשבת עצמה — <strong>אסורה.</strong> ומתוך שחילק ר' יהודה בין מתה בשבת או לפניה, משמע שלדעת ר' שמעון אף אם מתה בשבת מותר להזיזה ואף לחותכה לפני הכלבים, ואם כן משנתנו שאסרה להזיז את הבהמה שמתה ממקומה — הרי זה בניגוד לדעת ר' שמעון!
 ומשיבים: <strong>אפילו תימא</strong> <small>[תאמר]</small> כי משנתנו כשיטת <strong>ר' שמעון,</strong> מכל מקום <strong>מודה ר' שמעון בבעלי חיים</strong> שהיו בריאים לחלוטין בשעת בין השמשות <strong>שמתו</strong> ביום טוב <strong>שאסורין,</strong> שמתוך שהן בריאות בשעת בין השמשות — אין דעתו עליהם באותה שעה להאכילם לכלבים ולכן הם מוקצה. ומה שאמר בברייתא — בבהמה שהיתה מסוכנת עוד מאתמול דיבר, וכיון שיודע שקרובה היא למות, הריהו חושב עליה ומזמינה להאכלת כלביו.
 ושואלים: <strong>הניחא</strong> <small>[</small>דבר <small>זה נוח]</small> <strong>ל</strong>שיטת <strong>מר בר אמימר משמיה</strong> <small>[משמו]</small> של <strong>רבא,</strong> ש<strong>אמר: מודה היה ר' שמעון בבעלי חיים שמתו</strong> ביום טוב עצמו ולא היו מסוכנים מבעוד יום <strong>שאסורין,</strong> ואם כן לשיטתו <strong>שפיר</strong> <small>[יפה].</small> <strong>אלא ל</strong>דעת <strong>מר בריה</strong> <small>[בנו]</small> של <strong>רב יוסף משמיה</strong> <small>[משמו]</small> של <strong>רבא</strong> ש<strong>אמר: חלוק היה ר' שמעון אפילו בבעלי חיים שמתו</strong> פתאום, והוא סבור <strong>שמותרים,</strong> אם כן <strong>מאי איכא למימר</strong> <small>[מה יש לומר]?</small> שנמצא סתם משנתנו בניגוד לשיטתו!
 ומשיבים: <strong>תרגומה</strong> <small>[הסביר אותה</small> החכם<small>]</small> <strong>זעירי,</strong> שמדובר כאן <strong>בבהמת קדשים</strong> שמתה, שכיון שהיא של קדשים, הריהי אסורה בהנאה, ואסור לתתה לכלבים. ומעירים: <strong>דיקא נמי</strong> <small>[מדוייק גם כן]</small> שכך הפירוש. <strong>דקתני</strong> <small>[ש</small>כן <small>שנינו</small> במשנתנו<small>]:</small> <strong>עליה ועל החלה שנטמאת,</strong> מתוך הקשר הדברים אפשר ללמוד: <strong>מה חלה — דקדישא</strong> <small>[ש</small>היא <small>קדושה],</small> <strong>אף בהמה</strong> מדובר פה <strong>דקדישא</strong> <small>[ש</small>היא <small>מוקדשת]</small> ולא בבהמה של חולין.
 ושואלים: לפי פירוש זה, <strong>אלא טעמא דקדישא</strong> <small>[הטעם</small> דווקא <small>שהיא קדושה]</small> <strong>הא</strong> <small>[הרי]</small> אם היתה זו בהמה של <strong>חולין</strong> היתה מותרת בטלטול, אם כן <strong>הניחא</strong> <small>[זה נוח]</small> <strong>ל</strong>שיטת <strong>מר בריה</strong> <small>[בנו]</small> של <strong>רב יוסף משמיה</strong> <small>[משמו]</small> של <strong>רבא</strong> ש<strong>אמר: חלוק היה ר' שמעון אף בבעלי חיים שמתו שמותרין,</strong> ולשיטתו <strong>שפיר</strong> <small>[יפה],</small> שהרי אפשר לומר שמשנתנו, ממנה משמע כי מותר לטלטל את הבהמה שמתה ביום טוב, כשיטת ר' שמעון היא. <strong>אלא ל</strong>שיטת <strong>מר בר אמימר משמיה</strong> <small>[משמו]</small> של <strong>רבא</strong> ש<strong>אמר: מודה היה ר' שמעון בבעלי חיים שמתו שאסורין,</strong> אם כן <strong>מאי איכא למימר</strong> <small>[מה יש לומר]?</small> שכן אינה לא כשיטתו ולא כשיטת ר' יהודה!
 ומשיבים: <strong>הכא במאי עסקינן</strong> <small>[כאן במה עוסקים אנו];</small> שהיתה בהמה זו <strong>מסוכנת</strong> מבעוד יום, והיתה איפוא דעתו עליה שתמות <strong>ודברי הכל.</strong> ולכך לשיטת ר' שמעון יש להתיר במסוכנת בחולין, ובבהמת קדשים יש אף לדעתו לאסור משום שאינו יכול להאכילה לכלבים.
 <big>ג משנה</big> <strong>אין נמנין על הבהמה לכתחלה ביום טוב</strong> שאין מחלקים את הבהמה למנות ולאנשים שונים שהוא כדרך מסחר הנעשה בחול. <strong>אבל נמנין עליה מערב יום טוב, ושוחטין ומחלקין ביניהם</strong> ביום טוב כפי שסיכמו ביניהם מבעוד יום ולמחרת ישלמו לשוחט כל אחד לפי חלקו.
 <big>ד גמרא</big> שואלים: <strong>מאי</strong> <small>[מה</small> פירוש<small>]</small> <strong>אין נמנין? אמר רב יהודה אמר שמואל: אין פוסקין דמים</strong> לקצוב סכום ותשלום קבוע לכל מנה <strong>לכתחלה על הבהמה ביום טוב.</strong> ושואלים: <strong>היכי עביד</strong> <small>[כיצד הוא עושה]</small> ביום טוב, וכיצד יכול לחלק בלי לקצוב את הדמים? <strong>אמר רב: מביא שתי בהמות ומעמידן זו אצל זו, ואומר</strong> להם כשאלה: האם <strong>זו</strong> שוויה <strong>כזו?</strong> וכאשר הקונים מאשרים את הדבר ומסכימים, יעריכו לאחר החג את הבהמה הזהה לה, ולפיה יקבעו כמה צריכים הם לשלם.
 <strong>תניא נמי הכי</strong> <small>[שנויה</small> ברייתא <small>גם כן כך]:</small> <strong>לא יאמר אדם לחברו</strong> ביום טוב: <strong>הריני עמך</strong> שותף לך בבהמה שאתה שוחט <strong>בסלע</strong> (בשווי של סלע), או <strong>הריני עמך בשתים, אבל אומר לו: הריני עמך למחצה</strong> מן הבהמה <strong>לשליש ולרביע</strong> מבלי לקצוב את שוויו של אותו חלק, ולאחר החג קובעים כמה אותו חלק שוה.
## דף כח.
 <big>א משנה</big> <strong>ר' יהודה אומר: שוקל אדם בשר,</strong> שהמוכר בשר ביום טוב ורוצה לדעת מהו משקלו כדי לקבוע את מחירו, אינו עושה כן כנגד אבני משקל, כמעשהו בחול, אלא שוקלו <strong>כנגד הכלי או כנגד הקופיץ</strong> (סכין גדול המיועד לחיתוך בשר) ואחר כך ישקול את הכלי או את הקופיץ ועל פי זה יתברר משקל הבשר. <strong>וחכמים אומרים: אין משגיחין בכף מאזנים כל עיקר,</strong> כלומר: לא לשקילה ולא לשימוש אחר.
 <big>ב גמרא</big> שואלים: <strong>מאי</strong> <small>[מה</small> פירוש<small>]</small> "אין משגיחין <strong>כל עיקר"? אמר רב יהודה אמר שמואל: אפילו</strong> כשיש בשר שרוצים <strong>לשמרו מן העכברין</strong> אין מכניסים אותו בכף מאזנים, מפני שנראה כשוקל. <strong>אמר רב אידי בר אבין: והוא דתליא בתריטא</strong> <small>[שתלויה</small> כף המאזנים <small>בתוך הטבעת]</small> העשויה למשקל, אבל אם תלויה כף המאזנים לא באופן הראוי לשקילה — מותר להשתמש בה כבכל כלי אחר.
 <strong>ואמר רב יהודה אמר שמואל: טבח אומן אסור לשקול בשר ביד</strong> להעריך כמה משקלו, משום שהאומן יכול לדייק בשקילה כזו, והדבר אסור כשקילה בכלי. <strong>ו</strong>כן <strong>אמר רב יהודה אמר שמואל: טבח אומן אסור לשקול בשר במים,</strong> שהיו קצבים שהיו קובעים את משקל הבשר באמצעות כלי המכיל מים שהיו בכתליו סימנים הקבועים מעל גובה פני המים, כשכל סימן מורה על משקל מסויים. וכאשר הכניסו את הבשר לאותו כלי, היו פני המים עולים עד לגובה אחד הסימנים, ועל פי זה היו יודעים את משקלו המדוייק. ומאחר ויש בפעולה זו כדי לקבוע מידה מדוייקת — אסור לעשות כן ביום טוב.
 <strong>ואמר רב חייא בר אשי: אסור לעשות בית יד בבשר,</strong> כלומר: אסור לעשות נקב בבשר כדי ליצור בו מקום אחיזה, משום שהוא כמעשה חול. <strong>אמר רבינא: ו</strong>לעשות את הנקב הזה <strong>בידא</strong> <small>[ביד]</small> ולא בסכין או בשאר כלים — <strong>שרי</strong> <small>[מותר],</small> שהרי זו דרך שינוי.
 <strong>אמר רב הונא: מותר</strong> לאדם <strong>לעשות סימן בבשר</strong> כדי שלא יתחלף עם של אחר אפילו ביום טוב, אם זקוק הוא לכך, <strong>כי הא</strong> <small>[כמו זה]</small> שהיה עושה <strong>רבה בר רב הונא,</strong> שכשהיה שולח בשר לביתו, היה <strong>מחתך לה אתלת קרנתא</strong> <small>[חותך אותו במשולשים]</small> לסימן שבשר זה שלו הוא, וכשר.
 לגוף הענין מספרים: <strong>ר' חייא ור' שמעון ברבי</strong> היו <strong>שוקלין מנה כנגד מנה ביום טוב,</strong> כדי לחלק את הבשר ביניהם. ושואלים: <strong>כמאן</strong> <small>[</small>כדעת <small>מי]</small> עשו? <strong>לא כ</strong>שיטת <strong>ר' יהודה ולא כרבנן</strong> <small>[כ</small>שיטת <small>חכמים]</small> אשר הובאו במשנתנו! <strong>אי</strong> <small>[אם]</small> <strong>כ</strong>שיטת <strong>ר' יהודה — האמר</strong> <small>[הרי אמר]</small> <strong>שוקל אדם בשר כנגד הכלי או כנגד הקופיץ,</strong> ומכאן נדייק: <strong>כנגד הכלי — אין</strong> <small>[כן]</small> <strong>כנגד מידי אחרינא</strong> <small>[כנגד דבר אחר]</small> <strong>— לא! אי כרבנן</strong> <small>[אם כ</small>שיטת <small>חכמים]</small> — <strong>הא אמרי</strong> <small>[הרי אמרו]</small> <strong>אין משגיחין בכף מאזנים כל עיקר!</strong>
 ומסבירים: <strong>אינהו דעבוד</strong> <small>[הם,</small> ר' חייא ור' שמעון ברבי, <small>שעשו]</small> מה שעשו כדעת <strong>ר' יהושע. דתניא</strong> <small>[ש</small>כן <small>שנינו</small> בברייתא<small>],</small> <strong>ר' יהושע אומר: שוקלין מנה כנגד מנה ביום טוב. אמר רב יוסף: הלכה כר' יהושע, הואיל ותנן</strong> <small>[ושנינו</small> במשנה<small>]</small> <strong>בבכורות כותיה</strong> <small>[כשיטתו].</small>
 <strong>דתנן</strong> <small>[ש</small>כן <small>שנינו</small> שם<small>]:</small> <strong>פסולי המוקדשין</strong> (קדשים שנפל בהם מום) — <strong>הנאתן להקדש,</strong> כלומר: כל הנאה הבאה כתוצאה ממכירתם, שייכת להקדש, <strong>ושוקלין מנה כנגד מנה בבכור</strong> שנפל בו מום. שאף שאסור למכור אותו במשקל וכדרך בשר חולין, מכל מקום מותר לשקול מנה כנגד מנה כדי להעריך את מחירו. משמע שאף במקום שאסרו לשקול כרגיל, מותר לשקול מנה כנגד מנה.
 <strong>אמר ליה</strong> <small>[לו]</small> <strong>אביי: דלמא לא היא</strong> <small>[שמא אינה כן]</small> ואין הדברים דומים, כי <strong>עד כאן לא</strong> שמענו ש<strong>אמר ר' יהושע הכא</strong> <small>[כאן]</small> ביום טוב להתיר את חלוקת הבשר באופן של מנה כנגד מנה, <strong>אלא</strong> באופן <strong>דליכא</strong> <small>[שאין]</small> במעשה זה משום <strong>בזיון קדשים, אבל התם דאיכא</strong> <small>[שם,</small> בבכור, <small>שיש]</small> <strong>בזיון קדשים</strong> בשקילתו, שמא לכן לא התיר כל שקילה.
 וכן: <strong>אי נמי</strong> <small>[או גם כן],</small> <strong>עד כאן לא</strong> שמענו כי <strong>קאמרי רבנן התם</strong> <small>[אמרו חכמים שם]</small> להתיר כן בבכור <strong>אלא משום דלא מחזי כעובדין</strong> <small>[שאינו נראה כמעשה]</small> של <strong>חול, אבל הכא דמחזי כעובדין</strong> <small>[כאן שנראה כמעשים]</small> של <strong>חול</strong> — <strong>לא,</strong> וחכמים אלה היו אוסרים ביום טוב.
 על עצם המעשה (בר' חייא ור' שמעון) שואלים: <strong>למימרא דקפדי אהדדי</strong> <small>[האם לומר</small> מכאן <small>שהיו מקפידים זה על זה]</small> בדברים כגון אלה, עד שהיו זקוקים לשקול מנה כנגד מנה? <strong>והא הנהו שב בניתא</strong> <small>[והרי</small> מעשה <small>בשבעה דגים]</small> <strong>דאתו לבי</strong> <small>[שבאו לבית]</small> <strong>רבי ואשתכח</strong> <small>[ונמצאו]</small> <strong>חמש מנייהו</strong> <small>[מהם]</small> <strong>בי</strong> <small>[בביתו]</small> של <strong>ר' חייא,</strong> לאחר שנטלם מבית רבי, <strong>ולא קפיד</strong> <small>[הקפיד]</small> <strong>ר' שמעון ברבי,</strong> שהיו נוהגים בעצמם כמשפחה אחת!
 <strong>אמר רב פפא: שדי גברא בינייהו</strong> <small>[הטל אדם ביניהם].</small> כלומר: בהכרח יש לומר, שהיה אדם אחר מעורב במעשה. כיצד: <strong>אי</strong> <small>[או]</small> שהיו אלו שחילקו ביניהם את הבשר מנה כנגד מנה <strong>ר' חייא ור' ישמעאל בר' יוסי, אי</strong> <small>[או]</small> שהיו אלו <strong>ר' שמעון ברבי ובר קפרא,</strong> שאף שהיו חברים מכל מקום היו מקפידים בכספים ולכן שקלו זה כנגד זה.
 <big>ג משנה</big> <strong>אין משחיזין את הסכין ביום טוב</strong> כדרך שעושים בחול, <strong>אבל</strong> מותר לו לעשות כן בשינוי, ולכן הריהו <strong>משיאה</strong> (מעבירה ומשחיזה) <strong>על גבי חברתה,</strong> ועל ידי כך הריהו משחיז את הלהב.
 <big>ד גמרא</big> <strong>אמר רב הונא: לא שנו</strong> שאסור להשחיז את הסכין ביום טוב, <strong>אלא</strong> כשעושה כן <strong>במשחזת של אבן</strong> שהיא דרך השחזה רגילה <strong>אבל</strong> אם עושה כן <strong>במשחזת של עץ</strong> קשה — <strong>מותר,</strong> שיש בכך שינוי. <strong>אמר רב יהודה אמר שמואל: הא דאמרת</strong> <small>[זו שאמרת]</small> כי במשחזת <strong>של אבן אסור — לא אמרן</strong> <small>[אמרנו]</small> כן <strong>אלא</strong> כשמתכוון <strong>לחדדה, אבל</strong> אם התכוון <strong>להעביר</strong> בכך את <strong>שמנוניתה</strong> שעלתה עליה ורוצה לגרדה בעזרת האבן — <strong>מותר.</strong> מכלל הדברים אתה למד שבמשחזת <strong>של עץ — אפילו לחדדה נמי</strong> <small>[גם כן]</small> <strong>מותר.</strong>
 <strong>איכא דמתני לה אסיפא</strong> <small>[יש ששונים</small> את הערתו זו של רב יהודה <small>על סוף</small> דבריו<small>]</small> של רב הונא, שרב הונא אמר <strong>בשל עץ מותר, אמר רב יהודה אמר שמואל: הא דאמרת</strong> <small>[זו שאמרת]</small> כי <strong>בשל עץ מותר — לא אמרן</strong> <small>[אמרנו</small> כן<small>]</small> <strong>אלא</strong> כשעושה כן כדי <strong>להעביר שמנוניתה</strong> מעליה, <strong>אבל</strong> אם עושה כן כדי <strong>לחדדה</strong> — <strong>אסור. מכלל</strong> הדברים אתה למד ש<strong>בשל אבן אפילו</strong> אם לא התכוין אלא <strong>להעביר</strong> את <strong>שמנוניתה</strong> מעליה — <strong>אסור.</strong>
 <strong>איכא דמתני לה אמתניתין</strong> <small>[יש ששונים</small> את ההערה הזו <small>על משנתנו]</small> עצמה, ששנינו בה: <strong>אין משחיזין את הסכין ביום טוב, אמר רב יהודה אמר שמואל: לא שנו</strong> לאסור, <strong>אלא</strong> כשעושה כן כדי <strong>לחדדה, אבל</strong> אם מטרת מעשהו כדי <strong>להעביר</strong> את <strong>שמנוניתה</strong> — <strong>מותר,</strong> ו<strong>מכלל</strong> הדברים למד אתה כי להעבירה <strong>על גבי חברתה</strong> — <strong>אפילו</strong> אם כוונתו <strong>לחדדה, נמי</strong> <small>[גם כן]</small> <strong>מותר.</strong>
 <strong>ואיכא דמתני לה אסיפא</strong> <small>[ויש שהיה שונה</small> הערה זו של רב יהודה <small>על סופה</small> של המשנה<small>].</small> ששנינו: <strong>"אבל משיאה על גבי חברתה"</strong> — <strong>אמר רב יהודה אמר שמואל: לא שנו אלא להעביר שמנוניתה, אבל לחדדה</strong> — <strong>אסור. מכלל</strong> הדברים אתה למד כי <strong>במשחזת</strong> — <strong>אפילו להעביר</strong> את <strong>שמנוניתה</strong> — <strong>אסור.</strong>
 ושואלים: <strong>מאן</strong> <small>[מי הוא]</small> ה<strong>תנא</strong> שסבור <strong>שבמשחזת אסור</strong> לחלוטין? <strong>אמר רב חסדא:</strong> תנא זה, דעתו ש<strong>לא כ</strong>שיטת <strong>ר' יהודה. דתניא</strong> <small>[ש</small>כן <small>שנינו</small> בברייתא<small>]:</small> <strong>אין בין יום טוב לשבת אלא אוכל נפש בלבד</strong> שמותר להכין ביום טוב ולא בשבת. <strong>ר' יהודה מתיר אף מכשירי אוכל נפש.</strong> שלדעתו מותר לעשות ביום טוב גם כלים או מכשירים לצורך הכנת אוכל נפש.
 <strong>אמר ליה</strong> <small>[לו]</small> <strong>רבא לרב חסדא</strong>: <strong>דרשינן משמך</strong> <small>[דורשים משמך]</small> כי <strong>הלכה כ</strong>שיטת <strong>ר' יהודה. אמר ליה</strong> <small>[לו]:</small> <strong>יהא רעוא דכל כי הני מילי מעלייתא תדרשון משמאי</strong> <small>[יהא רצון שכל דברים טובים כאלה תדרשו משמי],</small> כלומר, מרוצה היה רב חסדא מיחוס דעה זו לו, שאף הוא סבור כן.
 מסופר: <strong>אמר רב נחמיה בריה</strong> <small>[בנו]</small> של <strong>רב יוסף: הוה קאימנא קמיה</strong> <small>[הייתי עומד לפני]</small> <strong>רבא, והוה קא</strong>
## דף כח:
 <strong>מעבר לסכינא אפומא דדקולא </strong><small>[והיה מעביר סכין על פי הסל]</small> ביום טוב <strong>ואמרי ליה </strong><small>[ואמרתי לו]:</small> האם <strong>לחדדה קא עביד מר </strong><small>[עושה אדוני],</small> <strong>או</strong> כדי <strong>להעביר שמנוניתה? ואמר לי: להעביר שמנוניתה. <strong>וחזיתי לדעתיה</strong> </strong><small>[וראיתי </small>בכל זה <small>את דעתו]</small> ש<strong>לחדדה</strong> הוא עושה כן. כלומר: הבנתי שזו היתה כוונתו, ועם כל זה לא אמר לי את כוונתו כפי שהיא, כי <strong>קסבר:</strong> <small>[סבור הוא]</small> שזו, שיטת ר' יהודה, <strong>הלכה</strong> לרבים היא <strong>ואין מורין כן,</strong> ולכן לא התיר במפורש.
 <strong>ו</strong>בדומה לכך <strong>אמר אביי: הוה קאימנא קמיה דמר</strong> <small>[היייתי עומד לפני אדוני</small> מורי, רבה<small>]</small> <strong>והוה קא מעבר סכינא אשפתא דרחיא</strong> <small>[והיה מעביר סכין על שפת</small> אבן <small>הרחיים]</small> ביום טוב. <strong>ואמרי ליה</strong> <small>[ואמרתי לו]:</small> האם <strong>לחדדה קא בעי מר</strong> <small>[רוצה אדוני],</small> <strong>או</strong> כדי <strong>להעביר</strong> את <strong>שמנוניתה? ואמר לי:</strong> כדי <strong>להעביר שמנוניתה. וחזיתי לדעתיה</strong> <small>[וראיתי את דעתו]</small> ש<strong>לחדדה קא עביד</strong> <small>[הוא עושה],</small> <strong>וקסבר</strong> <small>[</small>אלא <small>שהוא סבר]:</small> <strong>הלכה ואין מורין כן. </strong>
 <strong>איבעיא להו</strong> <small>[נשאלה להם]</small> ללומדים: <strong>מהו להראות סכין לחכם ביום טוב</strong> כדי שיבדוק אותה אם אינה פגומה, וראויה לשחוט בה? <strong>רב מרי בריה</strong> <small>[בנו]</small> של <strong>רב ביזנא שרי</strong> <small>[התיר],</small> <strong>ורבנן אסרי</strong> <small>[וחכמים אסרו],</small> שהדבר נראה קצת כמעשה חול. <strong>ורב יוסף אמר: תלמיד חכם רואה</strong> סכין <strong>לעצמו</strong> לצרכו שלו. <strong>ומשאילה</strong> אחר כך <strong>לאחרים</strong> וגם הם יכולים לשחוט בה. ואז אין הדבר נעשה בפומבי ואינו כדרך חול.
 <big>א</big> <strong>ואמר רב יוסף: סכין שעמדה,</strong> כלומר: נעשתה קהה, אף שלא נעשה בה פגם — <strong>מותר לחדדה ביום טוב. והני מילי הוא דפסקא אגב דוחקא</strong> <small>[ודברים אלה הם כאשר</small> הסכין עדיין <small>חותכת בדוחק]</small> שאז אין החידוד כעושה כלי חדש, אלא רק משפר כלי ישן. אבל אם אינה חותכת כלל — אסור.
 <strong>דרש רב חסדא, ואיתימא</strong> <small>[ויש אומרים]</small> שהיה זה <strong>רב יוסף: אחד סכין שנפגמה</strong> ביום טוב <strong>ואחד שפוד שנרצם</strong> (שנשבר חודו) <strong>ואחד גריפת תנור וכירים ביום טוב,</strong> שמוציאים מהם את האפר כדי להכשירם לאפות ביום טוב — <strong>באנו למחלוקת ר' יהודה ורבנן</strong> <small>[חכמים]</small> בענין זה. <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>אין בין יום טוב לשבת, אלא אוכל נפש בלבד. ר' יהודה מתיר אף מכשירי אוכל נפש.</strong>
 ומסבירים: <strong>מאי טעמא דתנא קמא</strong> <small>[מה טעמו של התנא הראשון]</small> שאוסר — <strong>אמר קרא</strong> <small>[הכתוב]:</small> "אך אשר יאכל לכל נפש <strong>הוא לבדו יעשה לכם"</strong> (שמות יב, טז), והדיוק הוא: <strong>"הוא"</strong> שהותרה לכם עשייתו ביום טוב — <strong>ולא מכשיריו. ור' יהודה</strong> לדעתו מביא ראיה ממה ש<strong>אמר קרא</strong> <small>[הכתוב]:</small> <strong>"לכם"</strong> ומשמע: <strong>לכם</strong> — <strong>לכל צרכיכם,</strong> והכנת המכשירים אף היא לצורך האדם.
 ושואלים: <strong>ותנא קמא</strong> <small>[והתנא הראשון]</small> <strong>הא כתיב</strong> <small>[הרי כתוב]</small> <strong>"לכם"</strong> ומה לומד הוא מביטוי זה? <strong>אמר לך</strong> <small>[</small>יכול היה תנא זה <small>לומר לך]:</small> <strong>ההוא</strong> <small>[אותו</small> ביטוי<small>]</small> כוונתו: <strong>לכם ולא לגויים.</strong>
 ושואלים: <strong>ואידך</strong> <small>[והאחר]</small> ר' יהודה <strong>נמי</strong> <small>[גם כן],</small> <strong>הא כתיב</strong> <small>[הרי נאמר]</small> <strong>"הוא"</strong> ולשון זו בא לכאורה להגביל ולצמצם את הדבר, <strong>אמר לך</strong> <small>[</small>יכול היה ר' יהודה <small>לומר לך]:</small> <strong>כתיב</strong> <small>[נאמר]</small> אומנם לשון <strong>"הוא"</strong> שהוא לצמצם, <strong>וכתיב</strong> <small>[ונאמר]</small> לשון <strong>"לכם"</strong> שפירושו לכל צרכיכם, <strong>ולא קשיא</strong> <small>[ואין</small> זה <small>קשה]</small> ואין בכך כל סתירה. כי יש לומר <strong>כאן במכשירין שאפשר לעשותן מערב יום טוב</strong> ואותם אסרה התורה לעשות ביום טוב, <strong>כאן במכשירין שאי אפשר לעשותן מערב יום טוב</strong> ואותם מותר לתקן ביום טוב עצמו, שכמו הבישול עצמו אף הם בכלל צורך אוכל נפש.
 <strong>אמר רב יהודה אמר שמואל: שפוד שנרצף</strong> (שנתעקם) — <strong>אסור לתקנו ביום טוב.</strong> ותוהים <strong>פשיטא</strong> <small>[פשוט]</small> מובן מאליו, הלא אסור לתקן כלי ביום טוב! ומשיבים: <strong>לא צריכא</strong> <small>[נצרכה]</small> אלא למקרה מסויים; <strong>אף על גב דמפשיט בידיה</strong> <small>[אף על פי שהוא יכול להתיישר בידיו</small> של אדם<small>]</small> ואין צורך בכלי מלאכה לשם כך, שבכל זאת אסור.
 <strong>ואמר רב יהודה אמר שמואל: שפוד שצלו בו בשר</strong> — <strong>אסור לטלטלו ביום טוב.</strong> שהרי צורך יום טוב כבר נעשה בו, והשיפוד עצמו שוב אינו ראוי למלאכה. <strong>רב אדא בר אהבה אמר</strong> בשם <strong>רב מלכיו: שומטו</strong> את השפוד הזה <strong>ומניחו בקרן זוית,</strong> שלא יגרום נזק בהיותו מונח באמצע הבית.
 <strong>אמר רב חייא בר אשי אמר רב הונא: והוא שיש עליו</strong> עדיין <strong>כזית בשר</strong> אז מטלטל את השפוד אגב הבשר, תוך כדי גרירתו וטלטולו מן הצד, שלא כבימות החול. ואם אין עליו כזית בשר — אסור לטלטלו כלל. <strong>רבינא אמר: אף על פי שאין עליו בשר מותר לטלטלו</strong> בטלטול גמור, ולהניחו בקרן זוית, <strong>מידי דהוה</strong> <small>[כשם שהוא</small> הדין<small>]</small> לגבי <strong>קוץ</strong> המוטל <strong>ברשות הרבים,</strong> שמותר לטלטלו פחות פחות מארבע אמות ולהזיזו הצידה, באופן שלא יזיק את הרבים, ואף שפוד זה, כיון שיכול לגרום נזק אם לא יניחוהו במקומו — מותר להזיזו ולהניחו בקרן זוית.
 כיון שהוזכר שמו של רב מלכיו, שלא נאמרו בשמו הלכות רבות, <strong>אמר רב חיננא בריה</strong> <small>[בנו]</small> של <strong>רב איקא,</strong> הלכות שנאמרו בענין <strong>שפוד</strong> שצלו בו בשר וכבר אין עליו כזית בשר, שמותר להזיזו ולהניחו בקרן זוית. וכן בענין אשה שאף שהיא עשירה ביותר והכניסה לו בנדונייתה מאה <strong>שפחות,</strong> מכל מקום יכול בעלה לכפות אותה לעשות מלאכה כלשהיא, כדי שלא תבוא בשיעמומה לידי חטא (כתובות סא, ב). ובענין שתי <strong>גומות</strong> שיער שנמצאו באשה, שאף על פי שאין בהן שיער — גדולה היא, וחולצת — את שלוש ההלכות הללו אמר <strong>רב מלכיו,</strong> ואילו ההלכות שנאמרו בענין
 <strong>בלורית.</strong> שנאמרה ברייתא בענין ישראל המספר את שערו של כותי (שומרוני), שכשמגיע סביב למקום בלוריתו, חייב הוא להפסיק. וזאת משום שהיו הכותים מותירים את בלוריתם לשם עבודה זרה. ועל זה נאמרה ההלכה שצריך להרחיק שלוש אצבעות מכל צידי מקום הבלורית, שאם יספרו עד למקום הבלורית ממש, נראה הדבר כאילו תיקן את בלוריתו לשם עבודה זרה. ובענין האיסור להניח <strong>אפר מקלה</strong> על גבי מכה, מפני שנראה הדבר ככתובת קעקע. <strong>ו</strong>בענין איסור אכילת <strong>גבינה</strong> שעשאה גוי, לפי שהגויים מחליקים את פני הגבינה בשומן חזיר — את ההלכות הללו אמר חכם אחר ששמו <strong>רב מלכיא.</strong>
 <strong>רב פפא אמר</strong> כלל אחר: <strong>מתניתין ומתניתא</strong> <small>[</small>כל הדברים השייכים <small>למשנה ולברייתא]</small> — אותם אמר <strong>רב מלכיא. שמעתתא</strong> <small>[הלכות]</small> שאינן מן המשנה — אמרן <strong>רב מלכיו. וסימניך</strong> <small>[וסימנך]</small> לזכור את הדבר: <strong>מתניתין מלכתא</strong> <small>[משנתנו מלכה</small> היא<small>],</small> והסימן הוא שהמעיר על המשנה נקרא רב מלכיא (כמו מלכה). ושואלים: <strong>מאי בינייהו</strong> <small>[מה</small> ההבדל <small>ביניהם]</small> בין דברי רב חיננא ורב פפא? ומשיבים: <strong>איכא בינייהו</strong> <small>[יש ביניהם]</small> הבדל לענין בעל המאמר בענין <strong>שפחות,</strong> שלדעת רב חיננא, רב מלכיו אמר הלכה זו, ולדעת רב פפא רב מלכיא אמר הלכה זו, שכן היא קשורה למחלוקת שבמשנה.
 <big>ב משנה</big> <strong>לא יאמר אדם לטבח</strong> (שוחט) ביום טוב: <strong>שקול לי בדינר בשר.</strong> שאם מזכיר סכום כסף, נראה כמקח וממכר. <strong>אבל שוחט</strong> הטבח בהמה <strong>ומחלק ביניהם</strong> בין קוניו מבלי להזכיר את מחירו.
 <big>ג גמרא</big> ושואלים: <strong>היכי עביד</strong> <small>[כיצד עושה]</small> אדם שרוצה לקחת חלק מבהמה ביום טוב ואינו יכול להזכיר שם דמים? ומשיבים: <strong>כי הא</strong> <small>[כמו זה]</small>
## דף כט.
 <strong>בסורא אמרי</strong> <small>[היו אומרים]:</small> תן לי את החלק המסויים בבהמה הנקרא <strong>תרטא ופלגו</strong> <small>[וחצי]</small> <strong>תרטא,</strong> אבל לא קצבו להם מחיר. <strong>בנרש אמרי</strong> <small>[היו אומרים]</small> בלשון בה היו מכנים חלקים אלו במקומם: <strong>חלקא ופלגו חלקא</strong> <small>[חלק וחצי חלק].</small> <strong>בפומבדיתא אמרי</strong> <small>[היו אומרים]:</small> <strong>אוזיא ופלגו אוזיא. בנהר פקוד ובמתא מחסיא אמרי</strong> <small>[היו אומרים]:</small> תן לי <strong>רבעא</strong> <small>[רבע]</small> או <strong>פלגו רבעא</strong> <small>[חצי רבע],</small> כך שקובע אדם את גודל החלק, אבל אינו מזכיר את מחירו.
 <big>א משנה</big> <strong>אומר אדם לחברו</strong> ביום טוב: <strong>מלא לי כלי זה</strong> ואחר החג אחזיר לך את תוכנו או אשלם תמורתו, <strong>אבל לא במדה,</strong> שלא יאמר לו למלא מידה מסויימת. <strong>ר' יהודה אומר: אם היה כלי</strong> זה שהוא נותן בידו כלי <strong>של מדה</strong> — <strong>לא ימלאנו. מעשה באבא שאול בן בטנית</strong> שהיה חנוני, <strong>שהיה ממלא מדותיו מערב יום טוב ונותנן ללקוחות ביום טוב</strong> וכך היה יודע כמה נתן, ולא היה חשש מדידה ביום טוב.
 <strong>אבא שאול אומר: אף במועד</strong> (בחול המועד) הוא <strong>עושה כן, מפני ברורי המדות,</strong> כלומר, כדי שיתברר יפה כמה השיעור שצריך לתת לקונה, לפי שאז נעלמת רתיחת המשקה, והוא נמדד יפה. <strong>וחכמים אומרים: אף בחול</strong> ראוי שיהא <strong>עושה כן, מפני מצוי המדות,</strong> שעל ידי כך ממצה אדם בדיוק את המידה המגיעה לו, ואין נשאר דבר בכלי המידה של המוכר.
 <big>ב גמרא</big> שואלים: <strong>מאי</strong> <small>[מה</small> פירוש<small>]</small> לשון: <strong>"אבל לא במדה"? אמר רב יהודה אמר שמואל: אבל לא בכלי המיוחד למדה. אבל כלי העומד למדה,</strong> כלומר: כלי שאפשר לעשות אותו כלי מדידה, אלא שלא השתמש בו עדיין — <strong>ימלאנו.</strong> ולפי זה <strong>אתא</strong> <small>[בא]</small> <strong>ר' יהודה למימר</strong> <small>[לומר]</small> ולחלוק ש<strong>אפילו כלי העומד למדה לא ימלאנו.</strong>
 ושואלים: <strong>אלמא</strong> <small>[מכאן]</small> ש<strong>גבי שמחת יום טוב</strong> שיטת <strong>ר' יהודה לחומרא</strong> <small>[להחמיר]</small> והוא אוסר, אף שיש בזה חשש ביטול מצוות שמחה, <strong>ורבנן לקולא</strong> <small>[ו</small>שיטת <small>חכמים להקל]?</small> <strong>והא אפכא שמעינן להו</strong> <small>[והרי היפך</small> הדברים <small>שומעים אנו אותם],</small> <strong>דתנן</strong> <small>[</small>שהרי <small>שנינו</small> במשנתנו<small>]</small> (לעיל ביצה כח, א), <strong>ר' יהודה אומר: שוקל אדם בשר כנגד הכלי וכנגד הקופיץ, וחכמים אומרים: אין משגיחין בכף מאזנים כל עיקר. אלמא</strong> <small>[מכאן]</small> ששיטת <strong>ר' יהודה לקולא</strong> <small>[להקל]</small> <strong>ורבנן</strong> <small>[ו</small>שיטת <small>חכמים]</small> <strong>לחומרא</strong> <small>[להחמיר],</small> ואם כן <strong>קשיא</strong> <small>[קשה]</small> מדברי <strong>ר' יהודה</strong> על דברי <strong>ר' יהודה</strong> ו<strong>קשיא דרבנן אדרבנן</strong> <small>[וקשה</small> מדברי <small>חכמים על</small> דברי <small>חכמים]!</small>
 ומתרצים: מדברי <strong>ר' יהודה</strong> על דברי <strong>ר' יהודה לא קשיא</strong> <small>[אינו קשה]:</small> <strong>התם</strong> <small>[שם]</small> שהקל בכלי ששוקלים בו מדובר <strong>ב</strong>כלי <strong>שאינו עומד למדה</strong> כלל, אולם <strong>הכא</strong> <small>[כאן]</small> מדובר בכלי ה<strong>עומד למדה</strong> ולכן מחמיר גם אם לא מדדו בו.
 <strong>דרבנן אדרבנן נמי לא קשיא</strong> <small>[</small>מדרבי <small>חכמים על</small> דברי <small>חכמים גם כן אינו קשה]</small> שכן <strong>התם קא עביד כדעבדין</strong> <small>[שם הוא עושה כדרך שעושים]</small> <strong>ב</strong>יום <strong>חול,</strong> בדרך שקילה, ולכן אסרו, אולם <strong>הכא לא קא עביד כדעבדין</strong> <small>[כאן אינו עושה כפי שעושים]</small> <strong>ב</strong>יום <strong>חול,</strong> שהרי הכלי איננו כלי מדידה ולכן התירו. עד כאן לפי דעת שמואל.
 <strong>רבא אמר: מאי</strong> <small>[מה</small> פירוש<small>]</small> <strong>"אבל לא במדה"</strong> — <strong>שלא יזכור לו שם מדה</strong> — כגון לא יאמר: מלא לי קב או שני קבים. <strong>אבל כלי המיוחד למדה</strong> מכל מקום — <strong>ימלאנו, ואתא</strong> <small>[ובא]</small> <strong>ר' יהודה למימר</strong> <small>[לומר]:</small> <strong>כלי המיוחד למדה</strong> — <strong>לא ימלאנו</strong> אפילו אינו מזכיר שם מדה.
 ושואלים: <strong>אלמא</strong> <small>[מכאן]</small> ש<strong>גבי שמחת יום טוב</strong> שיטת <strong>ר' יהודה לחומרא</strong> <small>[להחמיר]</small> <strong>ורבנן לקולא</strong> <small>[ו</small>שיטת <small>חכמים להקל]?</small> <strong>והא אפכא שמעינן להו</strong> <small>[והרי היפך</small> הדברים <small>שמענו אותם]!</small> <strong>דתנן</strong> <small>[</small>שהרי <small>שנינו</small> במשנתנו<small>]</small> (לעיל ביצה כח, א), <strong>ר' יהודה אומר: שוקל אדם בשר כנגד הכלי וכנגד הקופיץ, וחכמים</strong> אוסרים ו<strong>אומרים: אין משגיחין בכף מאזנים כל עיקר. אלמא</strong> <small>[מכאן]</small> כי שיטת <strong>ר' יהודה לקולא</strong> <small>[להקל]</small> <strong>ורבנן לחומרא</strong> <small>[ו</small>שיטת <small>חכמים להחמיר],</small> ואם כן <strong>קשיא</strong> <small>[קשה]</small> מדברי <strong>ר' יהודה</strong> על דברי <strong>ר' יהודה,</strong> ו<strong>קשיא דרבנן אדרבנן</strong> <small>[וקשה מ</small>דברי <small>חכמים על</small> דברי <small>חכמים]!</small>
 ומתרצים: מדברי <strong>ר' יהודה</strong> על דברי <strong>ר' יהודה לא קשיא</strong> <small>[אינו קשה],</small> שכן <strong>התם</strong> <small>[שם]</small> בענין השקילה כנגד כלי מדובר <strong>בשאינו</strong> שאין הכלי הזה <strong>מיוחד</strong> למדידה ולכן התיר, אולם <strong>הכא</strong> <small>[כאן]</small> מדובר בכלי ה<strong>מיוחד</strong> למדידה ולכן אסר. ואילו <strong>דרבנן אדרבנן נמי לא קשיא</strong> <small>[מ</small>דברי <small>חכמים על</small> דברי <small>חכמים גם כן אינו קשה],</small> שכן <strong>התם קא עביד כדעבדין</strong> <big>[שם</big> הוא <small>עושה כמו שעושים]</small> <strong>ב</strong>יום <strong>חול</strong> ולכן אסרו, אולם <strong>הכא</strong> <small>[כאן]</small> <strong>לא קעביד כדעבדין</strong> <small>[כאן אינו עושה כפי שעושים]</small> <strong>ב</strong>יום <strong>חול,</strong> שכן <strong>דעבדי אינשי דמקרבי חמרא במנא דכילא ושתו</strong> <small>[שעשויים אנשים להביא</small> לחבריהם <small>יין בכלי המידה ושותים]</small> ואם כן, השימוש בכלי זה איננו עניין של מקח וממכר דווקא ולכן התירו.
 <big>ג</big> מובא במשנה <strong>מעשה באבא שאול בן בטנית</strong> שהיה ממלא מידותיו מבעוד יום. <strong>תנא</strong> <small>[שנה</small> החכם<small>]:</small> <strong>אף ב</strong>חול ה<strong>מועד</strong> היה <strong>עושה כן מפני בטול בית המדרש.</strong> מאחר שרצה להיות רוב היום בבית המדרש, וכדי שלא יבטל מזמן התורה כדי למדוד כמה מגיע ללקוחותיו היה מודד בלילה שאינו זמן בית המדרש.
 <strong>תנו רבנן</strong> <small>[שנו חכמים]:</small> <strong>הוא כנס שלש מאות גרבי</strong> (כדי חרס) של <strong>יין,</strong> שהיה חושב שהם <strong>מברורי המדות,</strong> כלומר, שלדעתו הרויח על ידי הקצף שעל המשקה שמדד. <strong>וחבריו,</strong> חנוונים יראי שמים אחרים, <strong>כנסו שלש מאות גרבי שמן ממצוי המדות</strong> שסברו שמתוך שמדדו בכלי שלהם עבור הלקוחות, שמא לא נתמצתה כל המידה ללקוחות, <strong>והביאום לפני הגזברים</strong> של בית המקדש <strong>לירושלים,</strong> לפי שחששו לגזל ולא רצו ליהנות מזה.
 <strong>אמרו להם</strong> הגזברים: <strong>אי</strong> <small>[אין]</small> <strong>אתם זקוקים לכך</strong> כי בכל קניה מביא הקונה בחשבון את ההפרש שנוצר על ידי הקצף והשארית שבכלי, ועל דעת כן הוא משלם. <strong>אמרו להם: אף אנו אין רצוננו בכך</strong> שנרויח מאלה, גם אם אין בדבר גזל מצד הדין.
 <strong>אמרו להם</strong> הגזברים: <strong>הואיל והחמרתם על עצמכם</strong> — <strong>עשו מהם</strong> מיין ושמן אלה <strong>צרכי רבים. דתניא</strong> <small>[ש</small>כן <small>שנינו</small> בברייתא<small>]:</small> <strong>גזל</strong> אדם <strong>ואינו יודע למי גזל</strong> — <strong>יעשה בהם צרכי רבים</strong> ונמצא מחזיר לכל ישראל. ושואלים: <strong>מאי נינהו</strong> <small>[מה הם]</small> צרכי רבים? <strong>אמר רב חסדא:</strong> יממן חפירת <strong>בורות, שיחין</strong> (חפירות מרובעות) <strong>ומערות</strong> לכנוס בהם מים לעוברי דרכים.
 <big>ד</big> <strong>אדבריה</strong> <small>[נתן רשות]</small> <strong>רב חסדא לרבנא עוקבא</strong> לדרוש ברבים, <strong>ודרש</strong> בלשון זו: <strong>לא ימדוד אדם שעורים ויתן לפני בהמתו ביום טוב, אבל קודר הוא,</strong> כלומר: עושה בערימה חור על ידי כלי של <strong>קב או קבים ונותן לפני בהמתו ואינו חושש</strong> למדידה שיש בכך, שאם אינו מקפיד למדוד ממש אין חשש איסור בשימוש בכלי של מידה. <strong>והנחתום מודד תבלין ונותן לתוך קדרתו, כדי שלא יקדיח</strong> (יקלקל) את <strong>תבשילו,</strong> שהרי אם יוסיף יתר על המידה יקלקל את התבשיל.
 <strong>אמר רב ירמיה בר אבא אמר רב: מודדת אשה קמח ביום טוב ונותנת לתוך עיסתה כדי שתטול חלה בעין יפה,</strong> שאם יודעת היא את הכמות יכולה היא ליטול חלה כפי המידה הראויה. <strong>ושמואל אמר: אסור,</strong> שיכולה לתת לפי ההערכה. ומקשים: <strong>והא תנא דבי</strong> <small>[והרי שנה</small> חכם <small>מבית</small> מדרשו<small>]</small> של <strong>שמואל</strong> ברייתא, שבה נאמר שדבר זה <strong>מותר!</strong>
 <strong>אמר אביי: השתא</strong> <small>[עכשיו]</small> שיודעים אנו ש<strong>אמר שמואל</strong> ש<strong>אסור, ותנא דבי</strong> <small>[ושנה</small> החכם <small>מבית</small> מדרשו<small>]</small> של <strong>שמואל</strong> ברייתא ש<strong>מותר,</strong>
## דף כט:
 <strong>שמואל</strong> — <strong>הלכה למעשה אתא לאשמועינן</strong> <small>[בא להשמיע לנו].</small> שהרי ידע שיש ברייתא המתירה, ולכן היה הוא עצמו צריך לומר שאין הלכה כן.
 <big>א</big> <strong>תנו רבנן</strong> <small>[שנו חכמים]:</small> <strong>אין שונין,</strong> כלומר, אין מנפין שנית <strong>קמח ביום טוב,</strong> שיש בכך טרחה יתרה שאינה הכרחית. <strong>משום</strong> (משמם) של <strong>ר' פפייס ור' יהודה בן בתירה אמרו: שונין. ושוין</strong> (ומסכימים) גם חכמים האוסרים <strong>שאם</strong> לאחר שניפו את הקמח מבעוד יום <strong>נפל לתוכן צרור</strong> (אבן) <strong>או קיסם, ששונין</strong> ומנפים, כדי לברר את הקיסמים.
 <strong>תני תנא קמיה</strong> <small>[שנה חוזר המשניות לפני]</small> <strong>רבינא</strong> הלכה זו: <strong>אין שונין קמח ביום טוב, אבל</strong> אם לאחר הניפוי הראשון <strong>נפל צרור או קיסם — בורר בידו. אמר ליה</strong> <small>[לו]</small> רבינא: <strong>כל שכן</strong> ש<strong>אסור</strong> באופן זה, <strong>דהוה ליה</strong> <small>[שהרי הוא]</small> <strong>כבורר</strong> ממש באופן האסור במלאכת בורר, ומוטב שינפה את הקמח בנפה ונמצא הקיסם מתברר מעצמו.
 <strong>דרש רבא בר רב הונא זוטי</strong> <small>[הקטן]</small> <strong>אפתחא</strong> <small>[על פתחה]</small> של <strong>נהרדעא: שונין קמח ביום טוב. אמר להו</strong> <small>[להם]</small> <strong>רב נחמן</strong> לתלמידים העומדים לפניו: <strong>פוקו</strong> <small>[צאו]</small> <strong>ואמרו ליה</strong> <small>[לו]</small> <strong>לאבא,</strong> כלומר, לרבא בר רב הונא (שרבא הוא קיצור של ר' אבא): <strong>שקילא טיבותך ושדי אחזרי</strong> <small>[נטולה טובתך ומוטלת על הקוצים],</small> כלומר, אין צורך בחידושים שחידשת לנו, כי <strong>פוק חזי כמה מהולתא הדרן</strong> <small>[צא וראה כמה נפות מסתובבות]</small> <strong>בנהרדעא,</strong> שכל הנשים כבר יודעות שדבר זה מותר.
 מסופר: <strong>דביתהו</strong> <small>[אשתו]</small> של <strong>רב יוסף נהלא קמחא אגבא דמהולתא</strong> <small>[היתה מנפה את הקמח על גב הנפה]</small> מן הצד ההפוך. <strong>אמר לה: חזי, דאנא רפתא מעליתא בעינא</strong> <small>[ראי, שאני לחם מעולה אני רוצה],</small> כלומר, רמז לה שאין צורך להפוך, ויכולה לנפות כדרכה. וכן מסופר: <strong>דביתהו</strong> <small>[אשתו]</small> של <strong>רב אשי נהלא קמחא אגבא דפתורא</strong> <small>[היתה מנפה קמח על גבי השלחן]</small> כדי לעשות שינוי בדבר ולא לנפות לתוך קערה. <strong>אמר רב אשי: הא דידן</strong> <small>[זו שלנו]</small> אשתי, <strong>ברתיה</strong> <small>[בתו]</small> של <strong>רמי בר חמא</strong> היא, <strong>ורמי בר חמא מרא דעובדא הוה</strong> <small>[בעל מעשים היה]</small> <strong>ואי לאו דחזיא מבי נשא לא הוה עבדא</strong> <small>[ואם לא היתה רואה</small> אשתי <small>מבית אביה</small> שכך עושים <small>לא היתה עושה]</small> ואפשר ללמוד ממנה איפוא הלכה למעשה.
 <big>ב משנה</big> <strong>הולך אדם</strong> ביום טוב <strong>אצל חנוני</strong> שהוא <strong>רגיל</strong> לקנות <strong>אצלו ואומר לו: תן לי ביצים ואגוזים במנין</strong> במספר כזה וכזה, <strong>שכן דרך בעל הבית להיות מונה</strong> גם <strong>בתוך ביתו</strong> ואין בכך דרך מקח וממכר, שהרי דרכו של אדם לחשב כמה ביצים ואגוזים הוא צריך לעצמו.
 <big>ג גמרא</big> <strong>תנו רבנן</strong> <small>[שנו חכמים</small> בתוספתא<small>]:</small> <strong>הולך אדם אצל רועה</strong> שהוא <strong>רגיל אצלו ואומר לו: תן לי גדי אחד או טלה אחד.</strong> וכן הולך אדם ביום טוב <strong>אצל טבח</strong> (קצב) <strong>הרגיל אצלו ואומר לו: תן לי כף</strong> (כלומר רגל קדמית של בהמה) <strong>אחת, או ירך אחת.</strong> הולך <strong>אצל פטם</strong> של עופות שהוא <strong>רגיל אצלו ואומר לו: תן לי תור אחד או גוזל אחד.</strong> הולך <strong>אצל נחתום</strong> שהוא <strong>רגיל אצלו ואומר לו: תן לי ככר אחד או גלוסקא</strong> (עוגה) <strong>אחת.</strong>
 <strong>ואצל חנוני הרגיל אצלו ואומר לו: תן לי עשרים ביצים, או חמשים אגוזים, עשרה אפרסקין, וחמשה רמונים ואתרוג אחד. ובלבד שלא יזכיר לו סכום מדה.</strong> כלומר, שלא יאמר לו מידה כגון ליטרא או קב אלא יאמר לו לפי מספר, שהוא שינוי מן הדרך שרגילים כרגיל לקנות. <strong>ר' שמעון בן אלעזר אומר: ובלבד שלא יזכיר לו סכום</strong> ה<strong>מקח,</strong> כלומר: באיזה סכום כסף הוא קונה, אלא יקח כל צרכו, ולמחר יחשב עמו.
 
 <big>א משנה</big> <strong>המביא כדי יין ממקום למקום</strong> — <strong>לא יביאם</strong> כדים כדים <strong>ב</strong>תוך <strong>סל או ב</strong>תוך <strong>קופה</strong> כדרך שהוא עושה בחול, שנראה הדבר כזלזול ומעשה חולין בחג. <strong>אבל מביא הוא</strong> חבית אחת או שתים <strong>על כתפו, או</strong> מחזיקן <strong>לפניו. וכן המוליך את התבן</strong> להסקה או למאכל בהמה — <strong>לא יפשיל</strong> (יניח) <strong>את הקופה</strong> (סל) <strong>לאחוריו,</strong> כיון שנראה הדבר כמעשה חול, <strong>אבל מביאה הוא בידו</strong> לפניו בדרך שינוי. <strong>ומתחילין</strong> לקחת תבן להסקה
## דף ל.
 <strong>בערמת התבן</strong> אף על פי שלא זימנה לכך מבעוד יום, <strong>אבל לא</strong> מתחילים לקחת מן <strong>העצים שבמוקצה</strong> החצר קטנה שמאחורי הבית, ששם מניחים אנשים דברים שונים שאין דעתם להשתמש בהם אלא לאחר זמן.
 <big>א גמרא</big> <strong>תנא</strong> <small>[שנה</small> החכם בתוספתא<small>]:</small> <strong>אם אי אפשר לשנות,</strong> אם מצד הכלי או מצד דוחק הזמן — <strong>מותר</strong> לעשות כדרכו בחול.
 ומסופר: <strong>אתקין</strong> <small>[התקין]</small> <strong>רבא</strong> תקנה זו <strong>במחוזא</strong> עירו: <strong>דדרו בדוחקא</strong> <small>[</small>אלה <small>שנושאים</small> כרגיל משא אחד <small>בקושי]</small> ביום חול — ביום טוב יעשו שינוי מכפי שרגילים ואף יקלו על עצמם, ולכן <strong>לדרו ברגלא</strong> <small>[שישאו אותו על מוט</small> על כתפיהם<small>].</small> <strong>דדרו ברגלא</strong> <small>[</small>אלה האנשים שנוהגים <small>לשאת במוט]</small> <strong>— לדרו באגרא</strong> <small>[שישאו אותו במוט בשנים].</small> <strong>דדרו באגרא</strong> <small>[</small>אלה <small>שנושאים</small> משא <small>במוט בשנים]</small> — <strong>לדרו באכפא</strong> <small>[שישאו במוט</small> שמחזיקים בידיהם<small>]</small> כשינוי, אף שאינם מקלים בכך על עצמם. <strong>דדרו באכפא</strong> <small>[</small>אלה <small>שנושאים</small> משא <small>במוט</small> שבידיהם<small>]</small> — <strong>נפרוס סודרא עלויה</strong> <small>[שיפרסו סודר עליו],</small> <strong>ואם לא אפשר</strong> מפני דוחק הזמן לעשות שינויים אלה — <strong>שרי</strong> <small>[מותר]</small> כדרכו. ש<strong>אמר מר</strong> <small>[החכם]:</small> <strong>אם אי אפשר לשנות — מותר. אמר ליה</strong>
 <small>[לו]</small> <strong>רב חנן בר רבא לרב אשי: אמור רבנן</strong> <small>[אמרו חכמים]</small> <strong>כמה</strong> ש<strong>אפשר לשנויי</strong> <small>[לשנות]</small> — <strong>משנינן ביומא טבא</strong> <small>[משנים ביום טוב],</small> שלא לנהוג כדרך שעושים בימות החול. ושאלו רב אשי: <strong>והא הני נשי דקא מליין חצבייהו מיא ביומא טבא ולא קא משניין</strong> <small>[והרי אותן נשים הממלאות כדיהן מים ביום טוב ואינן משנות]</small> <strong>ולא אמרינן להו ולא מידי</strong> <small>[ואין אנו אומרים להן דבר],</small> ומדוע אין אנו מורים להן לשנות?
 <strong>אמר ליה</strong> <small>[לו]:</small> <strong>משום</strong> ש<strong>לא אפשר</strong> באופן אחר. <strong>היכא ליעבד</strong> <small>[כיצד לעשות]?</small> <strong>דמליא בחצבא רבה תמלי בחצבא זוטא</strong> <small>[</small>זו <small>ש</small>רגילה <small>למלאות בכד גדול תמלא בכד קטן]</small> <strong>— קא מפשא בהלוכא</strong> <small>[</small>הרי <small>היא</small> <small>מרבה בהילוך],</small> שהיא צריכה להביא יותר מכד אחד לביתה, ונמצא שהיא עושה מלאכה יתירה ביום טוב בהילוך יתר.
 אם תאמר להיפך <strong>דמליא בחצבא זוטא תמלי בחצבא רבה</strong> <small>[הממלאה בכד קטן תמלא בכד גדול]</small> — <strong>קא מפשא במשוי</strong> <small>[הרי היא מרבה במשא].</small> <strong>תכסייה בנכתמא</strong> <small>[</small>אם תאמר <small>שתכסה</small> את הכד <small>במכסה</small> עץ<small>]</small> <strong>— זמנין דנפיל ואתי לאתויי</strong> <small>[פעמים ש</small>הוא <small>נופל ועשויה להביאו]</small> ולטלטלו ביד כדרך משאוי. <strong>תקטריה</strong> <small>[תקשור]</small> את המכסה לכד <strong>— זמנין דמפסיק, ואתי למקטריה</strong> <small>[פעמים ש</small>הוא <small>נפסק ותבוא לקשור אותו]</small> ותמצא עושה מלאכה אסורה. ש<strong>תפרוס סודרא עלויה</strong> <small>[סודר עליו]</small> <strong>— זמנין דמטמיש במיא</strong> <small>[פעמים ש</small>הוא נופל <small>ושורה בתוך המים]</small> <strong>ואתי</strong> <small>[ותבוא]</small> <strong>לידי סחיטה. הלכך</strong> <small>[על כן]</small> <strong>לא אפשר,</strong> ולפיכך אין לשנות.
 <big>ב</big> <strong>אמר ליה</strong> <small>[לו]</small> <strong>רבא בר רב חנין לאביי,</strong> הלא <strong>תנן</strong> <small>[שנינו</small> במשנה<small>]:</small> <strong>אין מטפחין</strong> (מוחאים כף) <strong>ואין מספקין</strong> (מכים יד על ירך) — <strong>ואין מרקדין</strong> ברגלים ביום טוב, ואת כולם אסרו חכמים גזירה שמא יתקן כלי שיר, <strong>והאידנא דקא חזינא דעבדן הכי ולא אמרינן להו ולא מידי</strong> <small>[ועכשיו אנו רואים ש</small>הנשים <small>עושות כך ואין אנו אומרים להן דבר]?</small>
 <strong>אמר ליה</strong> <small>[לו]:</small> <strong>ולטעמך</strong> <small>[ולטעמך,</small> לשיטתך<small>]</small> <strong>הא</strong> <small>[זה]</small> ש<strong>אמר רבא: לא ליתיב איניש אפומא דלחיא</strong> <small>[אל ישב אדם על פי הלחי],</small> שעושים בקצה המבוי שהתקינו אותו להיות כרשות היחיד, <strong>דלמא מגנדר ליה</strong> <small>[שמא יתגלגל ממנו]</small> <strong>חפץ ואתי לאתויי</strong> <small>[ויבוא להביאו]</small> <strong>ארבע אמות ברשות הרבים</strong> ונמצא עובר על איסור תורה, <strong>והא הני נשי דשקלן חצבייהו, ואזלן ויתבן אפומא דמבואה, ולא אמרינן להו ולא מידי</strong> <small>[והרי אלה הנשים שלוקחות את כדיהן, והולכות ויושבות על פי המבוי ואין אנו אומרים להן דבר],</small>
 <strong>אלא</strong> אנו נוקטים בכלל: <strong>הנח להם לישראל,</strong> כי <strong>מוטב שיהיו שוגגין ואל יהיו מזידין.</strong> שאם רואים שהעם נוהג במנהג מסויים שאי אפשר לעקור אותו — מוטב שלא להרבות להוכיחם, כי מסתבר שעל אף התוכחה ימשיכו לעשות כן ויהיה הדבר במזיד, ולכן מוטב שלא ידעו שעושים בכך איסור ויישארו שוגגים בלבד. <strong>הכא נמי</strong> <small>[כאן גם כן]</small> בענין טיפוח וריקוד <strong>הנח להם לישראל,</strong> כי <strong>מוטב שיהיו שוגגין ואל יהיו מזידין.</strong>
 ומעירים: <strong>והני מילי</strong> <small>[ודברים אלה]</small> שאומרים "הנח להם לישראל וכו'" אמורים דווקא <strong>ב</strong>איסורים <strong>דרבנן</strong> <small>[שמדברי סופרים],</small> <strong>אבל</strong> אם יש בזה איסור <strong>בדאורייתא</strong> [<small>מן התורה]</small> — <strong>לא</strong> אומרים כן. והעירו על סברה זו לאחר זמן: <strong>ולא היא</strong> (ואינה כן), <strong>לא שנא בדאורייתא ולא שנא בדרבנן, לא אמרינן להו ולא מידי</strong> <small>[אינו שונה ב</small>איסור <small>מן התורה ואינו שונה ב</small>איסור <small>מדברי סופרים אין אומרים להם דבר]</small> <strong>דהא</strong> <small>[שהרי]</small> <strong>תוספת יום הכפורים,</strong> שחובה להוסיף זמן מסויים מבעוד יום על יום הכיפורים, ולנהוג בו בכל דיני יום הכיפורים, <strong>דאורייתא</strong> <small>[שמן התורה]</small> <strong>הוא, ואכלי ושתו</strong> <small>[ואוכלים ושותים</small> אנשים<small>]</small> <strong>עד שחשכה</strong> ממש <strong>ולא אמרינן להו ולא מידי</strong> <small>[ואין אנו אומרים להם דבר]</small> משום שאנו יודעים שלא יצייתו בזה.
 <big>ג</big> שנינו במשנה: <strong>ומתחילין בערמת התבן. אמר רב כהנא: זאת אומרת: מתחילין באוצר תחלה.</strong> כלומר: מותר לכתחלה ליטול ביום טוב דברים מן האוצר (המחסן) אף שהוא מיועד למטרות אחרות, ואין אומרים שהקצה אותו מדעתו. ואם כן <strong>מני</strong> <small>[כשיטת מי היא]</small> משנה זו — כשיטת <strong>ר' שמעון היא דלית ליה</strong> <small>[שאין לו,</small> שאינו סובר<small>]</small> דין <strong>מוקצה,</strong> שלשיטתו אין איסור טלטול ושימוש בשבת וחג בדברים שאדם מקצה מדעתו.
 ומקשים: <strong>אימא סיפא</strong> <small>[אמור את סופה]</small> של אותה משנה: <strong>אבל לא בעצים שבמוקצה.</strong> אם כן, <strong>אתאן</strong> <small>[הגענו]</small> <strong>ל</strong>שיטת <strong>ר' יהודה, דאית ליה</strong> <small>[שיש לו,</small> שהוא סובר<small>]</small> את דין <strong>מוקצה!</strong> ומתרצים: <strong>הכא</strong> <small>[כאן]</small> <strong>בארזי ואשוחי עסקינן</strong> <small>[בארזים ואשוחים אנו עוסקים]</small> שהם עצים יקרים שאין משתמשים בהם להסקה אלא רק לבנינים חשובים, וזה הוא <strong>מוקצה מחמת חסרון כיס,</strong> כלומר דבר שאדם הקצהו לא מחמת איסור שבו, אלא מחמת חסרון כיס אם ישתמש בו, ובזה <strong>אפילו ר' שמעון מודה</strong> שיש לאסור את טלטולם משום מוקצה.
 ויש שגרסו שמועה זו בשינוי, <strong>איכא דמתני לה אסיפא</strong> <small>[יש ששנה</small> את ההערה <small>הזו</small> של רב כהנא <small>על סופה]</small> של המשנה: <strong>אבל לא בעצים שבמוקצה. אמר רב כהנא: זאת אומרת, אין מתחילין באוצר תחלה.</strong> אם כן <strong>מני</strong> <small>[</small>כשיטת <small>מי היא</small> משנתנו<small>]</small> — כשיטת <strong>ר' יהודה היא, דאית ליה</strong> <small>[שיש לו,</small> שהוא סובר<small>]</small> ענין <strong>מוקצה.</strong> ומקשים: <strong>אימא רישא</strong> <small>[אמור את ראשה</small> של המשנה<small>]</small> שנאמר בה כי <strong>מתחילין בערמת התבן,</strong> אם כן <strong>אתאן</strong> <small>[הגענו]</small> <strong>ל</strong>שיטת <strong>ר' שמעון דלית ליה</strong> <small>[שאין לו,</small> שאינו סובר<small>]</small> ענין <strong>מוקצה!</strong> ומשיבים: <strong>התם בתבנא סריא</strong> <small>[שם</small> מדובר <small>בתבן</small> שנרקב <small>ומסריח]</small> ואינו ראוי למאכל בהמה, ומן הסתם נועד להסקה.
 ושואלים: <strong>תבנא סריא הא חזי לטינא</strong> <small>[תבן שהסריח הלא ראוי הוא לטיט]</small> לגבל בו לבנים, ומדוע אנו אומרים שלצורך הסקה הכין אותו! ומשיבים: כאן מדובר בתבן <strong>דאית ביה</strong> <small>[שיש בו]</small> <strong>קוצים,</strong> ולכן אי אפשר ללוש אותו בתוך הטיט, וודאי נועד להסקה בלבד.
## דף ל:
 <big>א משנה</big> <strong>אין נוטלין</strong> (בכל יום טוב שהוא ולאו דווקא בחג הסוכות) <strong>עצים מן הסוכה,</strong> מפני שהוא כמפרק אותה, <strong>אלא</strong> נוטל <strong>מן הסמוך לה</strong> מן העצים שליד דפנותיה.
 <big>ב גמרא</big> על המשנה שואלים: <strong>מאי שנא</strong> <small>[במה שונה]</small> <strong>מן הסוכה</strong> עצמה ש<strong>לא</strong> יטול ממנה עצים — <strong>דקא סתר אהלא</strong> <small>[</small>שהרי <small>הוא סותר</small> על ידי כך <small>אוהל]</small> ועושה אב מלאכה של סתירה, ואם כן, <strong>מן הסמוך לה נמי</strong> <small>[גם כן]</small> הלא <strong>קא סתר אהלא</strong> <small>[הוא סותר אהל]!</small> ומדוע התירה המשנה לעשות כן?
 <strong>אמר רב יהודה אמר שמואל: מאי</strong> <small>[מה</small> פירוש<small>]</small> <strong>"סמוך"</strong> — <strong>סמוך לדפנות.</strong> כלומר, לא מן הדפנות עצמן אלא מן העצים הסמוכים לדפנות, שאינם מהווים חלק מבנין הסוכה. <strong>רב מנשיא אמר: אפילו תימא</strong> <small>[תאמר]</small> כי מדובר <strong>בשאין סמוך לדפנות</strong> אלא מן הסכך עצמו, אולם <strong>כי תניא ההיא</strong> <small>[כאשר שנויה</small> משנתנו<small>]</small> הרי זה <strong>באסורייתא</strong> <small>[חבילות</small> של קנים<small>]</small> שכיון שלא התירן, אינן נחשבות כחלק מן הסכך, ולכן יכול ליטול מהם.
 <strong>תניא</strong> <small>[שנה]</small> <strong>ר' חייא בר יוסף קמיה</strong> <small>[לפני]</small> <strong>ר' יוחנן</strong> ברייתא זו: <strong>אין נוטלין עצים מן הסוכה</strong> עצמה <strong>אלא מן הסמוך לה, ור' שמעון מתיר</strong> ליטול אף ממנה. <strong>ושוין</strong> (ומסכימים כולם) אף ר' שמעון לגבי <strong>סוכת החג</strong> (סוכה של מצוה שעושים בחג הסוכות) במשך זמן <strong>החג</strong> — <strong>שאסורה</strong> ליטול ממנה. <strong>ואם התנה עליה</strong> מראש שישתמש בעצים שבה לצרכים אחרים — <strong>הכל לפי תנאו.</strong>
 על לשון הברייתא תוהים: <strong>ור' שמעון מתיר? והא קא סתר אהלא</strong> <small>[והרי הוא סותר אוהל]</small> וכיצד יתיר לסתור ולעשות מלאכה גמורה! ומתרצים: <strong>אמר רב נחמן בר יצחק: הכא</strong> <small>[כאן]</small> <strong>בסוכה נופלת עסקינן</strong> <small>[עוסקים אנו],</small> שהסוכה כבר התמוטטה, ואין כאן משום סתירת אהל, אבל יש חשש מוקצה, <strong>ור' שמעון לטעמיה</strong> <small>[לטעמו,</small> לשיטתו<small>]</small> <strong>דלית ליה</strong> <small>[שאין לו,</small> שאינו סובר<small>]</small> דין <strong>מוקצה,</strong> ולכן התיר במקום שחכמים אוסרים. <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>מותר השמן שבנר ושבקערה</strong> שהדליקו בהם פתילה מבעוד יום וכבתה הפתילה בשבת ונשאר בנר עוד שמן — <strong>אסור</strong> להשתמש בו משום מוקצה. <strong>ור' שמעון מתיר</strong> בשימוש.
 ודוחים: <strong>מי דמי</strong> <small>[האם דומה]</small> הדבר? <strong>התם</strong> <small>[שם]</small> בענין השמן שבנר אפשר לומר כי <strong>אדם יושב ומצפה אימתי תכבה נרו,</strong> שהרי יודע הוא שהפתילה עשויה לכבות לאחר זמן מסויים, ומראש דעתו להשתמש במותר השמן, אבל <strong>הכא</strong> <small>[כאן]</small> וכי תאמר ש<strong>אדם יושב ומצפה אימתי תפול סוכתו?</strong> והלא אינו נביא ולכך אינו עשוי לדעת שעתידה סוכתו ליפול למחרת.
 <strong>אמר רב נחמן בר יצחק:</strong> אכן, <strong>הכא</strong> <small>[כאן]</small> <strong>בסוכה רעועה עסקינן</strong> <small>[עוסקים אנו]</small> ש<strong>מאתמול</strong> מערב יום טוב כבר <strong>דעתיה עלויה</strong> <small>[דעתו עליה</small> שתפול<small>]</small> ולא הסיח דעתו מלהשתמש בעצים שבה.
 <big>ג</big> באותה ברייתא נאמר: <strong>ושוין בסוכת החג בחג שהיא אסורה, ואם התנה עליה</strong> — <strong>הכל לפי תנאו.</strong> ושואלים: <strong>ומי מהני</strong> <small>[והאם מועיל]</small> <strong>בה תנאי?</strong>
 <strong>והאמר</strong> <small>[והרי אמר]</small> <strong>רב ששת משום</strong> <small>[משמו]</small> של <strong>ר' עקיבא: מנין לעצי סוכה ש</strong>הם <strong>אסורין</strong> בשימוש לצורך אחר <strong>כל שבעה</strong> ימים של חג — <strong>שנאמר: "חג הסכות שבעת ימים לה'"</strong> (ויקרא כג, לד), <strong>ותניא</strong> <small>[ושנינו</small> בברייתא<small>]</small> אחרת להסביר את הדברים; <strong>ר' יהודה בן בתירא אומר: מנין שכשם שחל שם שמים על</strong> קרבן <strong>החגיגה, כך חל שם ש</strong>מי <strong>ם</strong> אף <strong>על הסוכה — תלמוד לומר: "חג הסכות שבעת ימים לה'"</strong> (ויקרא כג, לד). למדנו: <strong>מה חג</strong> (קרבן החג) הוא <strong>לה' — אף סוכה</strong> היא <strong>לה'.</strong> וכיון שדין עצי הסוכה כעין הקדש, כיצד יכול להתנות איפוא על ההקדש?
 <strong>אמר רב מנשיא בריה</strong> <small>[בנו]</small> של <strong>רבא: סיפא</strong> <small>[בסוף],</small> בהיתר על ידי התנאי <strong>אתאן</strong> <small>[באנו]</small> <strong>ל</strong>ענין <strong>סוכה דעלמא</strong> <small>[בכלל],</small> שאינה סוכת החג, לומר שיכול אדם להתנות שרצונו להשתמש בעצים למטרה אחרת, <strong>אבל סוכה</strong> של <strong>מצוה</strong> — <strong>לא מהני</strong> <small>[מועיל]</small> <strong>בה תנאה</strong> <small>[תנאי].</small>
 ושואלים מצד אחר: <strong>וסוכה</strong> של <strong>מצוה לא</strong> מועיל בה תנאי? <strong>והתניא</strong> <small>[והרי שנינו</small> בתוספתא<small>]:</small> סוכה <strong>שסככה כהלכתה ועטרה בקרמין</strong> (בבגדים רקומים) <strong>ובסדינין המצויירין, ותלה בה</strong> לנוי <strong>אגוזים שקדים אפרסקים ורמונים ופרכילי</strong> (זמורות) <strong>ענבים, יינות שמנים וסלתות</strong> (בתוך צנצנות זכוכית) <strong>ועטרות שבלים</strong> (זרים של שבלים) — <strong>אסור להסתפק</strong> (ליהנות) מכל אלה <strong>עד מוצאי יום טוב האחרון של</strong> ה<strong>חג. ואם התנה עליהם</strong> שיהיה רשאי להשתמש בהם — <strong>הכל לפי תנאו.</strong> משמע שאפילו בסוכה של מצוה, אפשר להשתמש על ידי תנאי!
 ומשיבים, <strong>אביי ורבא דאמרי תרוייהו</strong> <small>[שאמרו שניהם]:</small> דבר זה <strong>באומר</strong> על כל אלה: <strong>איני בודל מהם כל בין השמשות.</strong> כלומר, מודיע מראש שעוד בין השמשות של תחילת החג אין כוונתו לבדול מהם ולהקדישם לצורך נוי הסוכה, אלא עתיד הוא להשתמש בהם אף לצורך אחר, שעל ידי כך <strong>לא חלה קדושה עלייהו</strong> <small>[עליהם]</small> כלל מתחילת החג, ולכן יכול להשתמש בהם כל החג. <strong>אבל עצי סוכה</strong> עצמם ש<strong>חלה קדושה עלייהו</strong> <small>[עליהם]</small> מעצם בניינה — <strong>אתקצאי לשבעה</strong> <small>[הוקצו</small> משימוש כל <small>שבעת</small> הימים<small>].</small>
 ושואלים: <strong>ומאי שנא מהא דאתמר</strong> <small>[ובמה שונה</small> הדבר <small>ממה שנאמר]</small> לענין הלכה אחרת: מי ש<strong>הפריש שבעה אתרוגים לשבעת הימים</strong> של חג, שבכל יום ישתמש באתרוג אחר, <strong>אמר רב: כל אחת ואחת יוצא בה</strong> כאשר מברך על הלולב והאתרוג <strong>ואוכלה</strong> אם רוצה <strong>לאלתר</strong> <small>[מיד]</small> לאחר הברכה. <strong>ורב אסי אמר: כל אחת יוצא בה ואוכלה למחר,</strong> משום שחלה עליה קדושה עד סוף היום. מכל מקום, לדעת הכל אם חלה קדושה על האתרוג ליום אחד אינה נמשכת ליום השני, ומדוע בסוכה חלה הקדושה כל שבעת הימים!
 ומשיבים: יש לחלק בין אתרוג וסוכה, <strong>התם</strong> <small>[שם]</small> בענין אתרוג <strong>דמפסקו</strong> <small>[שמופסקים]</small> ה<strong>לילות מימים</strong> שמצות אתרוג היא רק ביום ולא בלילה, על כן <strong>כל חד וחד יומא</strong> <small>[כל יום ויום]</small> <strong>מצוה באפי נפשיה</strong> <small>[בפני עצמה]</small> <strong>הוא,</strong> ולכן המוקדש ליום אחד אינו מוקדש לשני, אולם <strong>הכא דלא מפסקו</strong> <small>[כאן שאין מופסקים]</small> <strong>לילות מימים,</strong> שהרי מצות הסוכה ישנה בלילה כביום, לכן <strong>כולהו יומי כחדא יומא אריכתא דמי</strong> <small>[כל</small> שבעת <small>הימים נחשבים כיום אחד ארוך],</small> ואין רגע שתתבטל קדושת הסוכה מן העצים עד סוף החג.
## דף לא.
 <big>א משנה</big> <strong>מביאין עצים</strong> שנקצצו מבעוד יום <strong>מן השדה</strong> שאינה גדורה, דווקא <strong>מן המכונס,</strong> שאם היו כנוסים בערמה מערב יום טוב לצורך זה — מותר להביאם להיסק ביום טוב, אבל עצים מפוזרים הינם מוקצה ואסור להביא מהם. <strong>ו</strong>אם מביא <strong>מן הקרפף</strong> (כעין חצר גדורה שבה מאחסנים דברים) — יכול להביא <strong>אפילו מן המפוזר,</strong> מפני שאינו כשדה אלא כחצר המשתמרת, שאין אדם מקצה מדעתו דברים המונחים בה, אפילו כשהם מפוזרים. ומסבירים: <strong>איזהו קרפף</strong> — <strong>כל שסמוך לעיר,</strong> אבל אם רחוק מן העיר — נחשב כשדה, אלו <strong>דברי ר' יהודה. ר' יוסי אומר: כל</strong> מקום שהוא סגור בגדר <strong>שנכנסין לו בפותחת</strong> (במפתח) ואי אפשר להכנס בלא זה — הרי זה קרפף, <strong>ואפילו</strong> היה רחוק מן העיר. כל עוד הוא <strong>בתוך תחום שבת.</strong>
 <big>ב גמרא</big> <strong>אמר רב יהודה אמר שמואל: אין מביאין עצים אלא מן</strong> העצים <strong>המכונסין שבקרפף.</strong> ומקשים: <strong>והא אנן תנן</strong> <small>[והרי אנו שנינו</small> במפורש במשנתנו<small>]</small> <strong>מן הקרפף ואפילו מן המפוזרים!</strong> ומשיבים: <strong>מתניתין יחידאה</strong> <small>[משנתנו</small> כדעת <small>יחיד]</small> <strong>היא</strong> ואין לסמוך עליה, לפי שממקור אחר אנו למדים שדעת הרבים לא היתה כן.
 <strong>דתניא</strong> <small>[ש</small>כן <small>שנינו</small> בברייתא<small>],</small> <strong>אמר ר' שמעון בן אלעזר: לא נחלקו בית שמאי ובית הלל על</strong> העצים <strong>המפוזרים שבשדות שאין מביאין</strong> אותם ביום טוב אל הבית לצורך הסקה, <strong>ועל</strong> העצים <strong>המכונסין בקרפף שמביאין. על מה נחלקו</strong> — <strong>על המפוזרין שבקרפף ועל המכונסין שבשדות, שבית שמאי אומרים: לא יביא, ובית הלל אומרים: יביא.</strong> משמע שהיתר זה להביא מעצים מכונסים שבשדה הוא לשיטת בית הלל אבל רק כדעתו של תנא יחיד, ר' שמעון בן אלעזר, ורוב החכמים חלקו עליו וסוברים שמן השדה אסור להביא כלל, אפילו לדעת בית הלל.
 <strong>אמר רבא: עלי קנים ועלי גפנים, אף על גב דמכנפי להו ומותבי</strong> <small>[אף על פי שאוספים אותם</small> יחד <small>ומושיבים,</small> מניחים, אותם במקום אחד<small>],</small> <strong>כיון דאי מדלי זיקא מבדר להו</strong> <small>[שאם תבוא הרוח תפזר אותם]</small> — <strong>כמפוזרים</strong> כבר <strong>דמו</strong> <small>[נחשבים]</small> הם <strong>ואסורין,</strong> שמתוך שחושש שמא יתפזרו מחמת הרוח לא סמכה דעתו עליהם. אולם <strong>ואי אתנח מנא</strong> <small>[ואם הניח כלי]</small> <strong>מאתמול עלייהו</strong> <small>[עליהם]</small> שלא יתפזרו ברוח — <strong>שפיר דמי</strong> <small>[יפה הדבר],</small> ומותר.
 <big>ג</big> במשנה נדונה השאלה <strong>איזהו קרפף. אבעיא להו</strong> <small>[נשאלה להם</small> ללומדים שאלה זו<small>]:</small> <strong>היכי קאמר</strong> <small>[כיצד אמר]</small> מה מובן הדברים במשנה, האם כוונתו לומר <strong>כל שסמוך לעיר, והוא דאית ליה</strong> <small>[שיש לו]</small> <strong>פותחת</strong> (מפתח), שאם לא כן אינו קרפף כלל, <strong>ואתא</strong> <small>[ובא]</small> <strong>ר' יוסי למימר</strong> <small>[לומר]:</small> <strong>כיון דאית ליה</strong> <small>[שיש לו]</small> <strong>פותחת</strong> — <strong>אפילו</strong> אינו סמוך לעיר, אולם עדיין הוא נכלל <strong>בתוך תחום שבת נמי</strong> <small>[גם כן],</small> ולפי זה ר' יוסי חלק רק להקל על דברי ר' יהודה.
 <strong>או דלמא הכי קאמר</strong> <small>[שמא כך אמר]</small> וכך יש להבין את דברי ר' יהודה: <strong>כל ש</strong>הוא <strong>סמוך לעיר</strong> — הריהו קרפף, <strong>בין דאית ליה</strong> <small>[שיש לו]</small> <strong>פותחת, בין דלית ליה</strong> <small>[שאין לו]</small> <strong>פותחת, ואתא</strong> <small>[ובא]</small> <strong>ר' יוסי למימר</strong> <small>[לומר]:</small> לגבי המרחק — <strong>אפילו</strong> כשאינו סמוך לעיר, אם הוא <strong>בתוך תחום שבת</strong> הריהו קרפף, <strong>ודוקא דאית ליה</strong> <small>[שיש לו]</small> <strong>פותחת, אבל לית ליה</strong> <small>[אין לו]</small> <strong>פותחת</strong> — <strong>אפילו</strong> כשהוא <strong>סמוך לעיר, נמי</strong> <small>[גם כן]</small> <strong>לא,</strong> שר' יוסי אינו מיקל דווקא, אלא תולה את ההיתר בטעם אחר.
 ומביאים ראיה, <strong>תא שמע</strong> <small>[בוא</small> ו<small>שמע],</small> <strong>מדקתני</strong> <small>[ממה ששנינו</small> במשנתנו<small>],</small> <strong>ר' יוסי אומר: כל שנכנסין לו בפותחת ואפילו בתוך תחום שבת.</strong> שכיון שלא אמר "אם נכנסין" אלא "כל שנכנסין" משמע שלא בפותחת כל כך תלוי הדבר <strong>שמע מינה</strong> <small>[למד מכאן]</small> כי <strong>ר' יוסי תרתי לקולא קאמר</strong> <small>[שני</small> דברים <small>להקל אמר].</small> וכל דבריו באו להקל מדברי ר' יהודה, ולא להחמיר בשום צד. ומסכמים: אכן, <strong>שמע מינה</strong> <small>[למד מכאן]</small> שכן הוא. <strong>אמר רב סלא אמר ר' ירמיה: הלכה כר' יוסי להקל,</strong> כלומר כך יש להבין, וכדבריו יש לפסוק.
 <big>ד משנה</big> <strong>אין מבקעין עצים לא מן הקורות</strong> המונחות לצרכי בנין <strong>ולא מן הקורה שנשברה ביום טוב,</strong> אף שאינה משמשת עוד לכלום. <strong>ואין מבקעין</strong> עצים <strong>לא בקרדום ולא במגרה</strong> (במשור) <strong>ולא במגל,</strong> שכל אלה הם כלי אומנות מובהקים, וכן הדרך לעשות ביום חול <strong>אלא בקופיץ</strong> (סכין גדולה של קצבים) שיש בכך שינוי גדול מדרך עשייתו בימות החול.
## דף לא:
 <big>א גמרא</big> על לשון המשנה תוהים: <strong>והאמרת רישא</strong> <small>[והרי אמרת בתחילה]</small> <strong>אין מבקעין</strong> קורות <strong>כלל</strong> ולכאורה טעם האיסור הוא משום טירחה יתירה ביום טוב, ואם כן מדוע מפרש בסוף כיצד מבקעים ואף התיר בקופיץ? <strong>אמר רב יהודה אמר שמואל: חסורי מחסרא והכי קתני</strong> <small>[חסרה</small> המשנה <small>וכך</small> יש <small>לשנותה]:</small> <strong>אין מבקעין</strong> קורות <strong>מן הסואר של קורות</strong> (מערימת קורות) המונחות לצורך בנין, <strong>ולא מן הקורה שנשברה ביום טוב</strong> עצמו, משום שהיא בגדר מוקצה. <strong>אבל מבקעין מן הקורה שנשברה מערב יום טוב</strong> שודאי עומדת להסקה ולא הקצה אותה מדעתו.
 אולם אף <strong>כשהן מבקעין</strong> את הקורה הזו — אין לבוקעה כדרך ביקועה בימות החול, אלא בשינוי, ולכן <strong>אין מבקעין לא בקרדום ולא במגל ולא במגרה אלא בקופיץ.</strong> ומעירים: <strong>תניא נמי הכי</strong> <small>[שנויה</small> ברייתא <small>גם כן כך],</small> כדברי שמואל: <strong>אין מבקעין עצים לא מן הסואר של קורות, ולא מן הקורה שנשברה ביום טוב</strong> עצמו, <strong>לפי שאינו מן המוכן.</strong>
 <big>ב</big> שנינו במשנה שאף במקרה שמותר לבקע עצים ביום טוב — <strong>לא מבקעים ב</strong>אמצעות <strong>קרדום. אמר רב חיננא בר שלמיא משמיה</strong> <small>[משמו]</small> של <strong>רב: לא שנו</strong> איסור זה <strong>אלא</strong> כשמבקע <strong>ב</strong>צד <strong>נקבות</strong> (הרחב) <strong>שלו,</strong> שהדרך לבקע עצים בצד זה, <strong>אבל</strong> אם מבקע <strong>ב</strong>צד <strong>זכרות</strong> (הצר) <strong>שלו,</strong> שאין דרך לחתוך בו עצים — <strong>מותר.</strong>
 ומקשים: <strong>פשיטא</strong> <small>[פשוט,</small> מובן הדבר מאליו<small>]</small> שדרך שינוי מותר, הלא <strong>בקופיץ תנן</strong> <small>[שנינו</small> במשנתנו<small>]</small> שמותר, וצד זכרות שבקרדום כעין קופיץ הוא! ומסבירים: <strong>מהו דתימא</strong> <small>[שתאמר]:</small> <strong>הני מילי</strong> <small>[דברים אלו]</small> אמורים ב<strong>קופיץ לחודיה</strong> <small>[לחוד,</small> לעצמו<small>]</small> שהוא צר משני צידיו, <strong>אבל</strong> כלי שמצידו האחד הוא <strong>קרדום ו</strong>מצידו השני הוא <strong>קופיץ, אימא</strong> <small>[אמור]:</small> <strong>מגו דהאי גיסא</strong> <small>[מתוך שצד זה]</small> הרחב יותר, <strong>אסור</strong> — <strong>האי גיסא נמי</strong> <small>[צד זה,</small> הצר יותר <small>גם כן]</small> <strong>אסור,</strong> על כן <strong>קא משמע לן</strong> <small>[השמיע לנו]</small> שהצד הצר (צד הקופיץ שבו), מכל מקום מותר.
 <strong>ואיכא דמתני לה אסיפא</strong> <small>[ויש ששנו את</small> ההלכה <small>הזו על סופה]</small> של המשנה. כיצד, נאמר שם: <strong>אלא בקופיץ. אמר רב חיננא בר שלמיא משמיה</strong> <small>[משמו]</small> של <strong>רב: לא שנו</strong> שהותר ביקוע עצים ביום טוב (כשנשברו מאתמול, כאמור) <strong>אלא</strong> כשמבקע אותם <strong>ב</strong>צד <strong>זכרות</strong> (הצר) <strong>שלו, אבל</strong> אם מבקע <strong>ב</strong>צד <strong>נקבות</strong> (הרחב) <strong>שלו</strong> — <strong>אסור.</strong> ומקשים: <strong>פשיטא</strong> <small>[פשוט,</small> מובן מאליו<small>],</small> הלא <strong>ולא בקרדום תנן</strong> <small>[שנינו</small> במשנתנו<small>]</small> ומה ההבדל בין קופיץ זה לקרדום? ומשיבים: <strong>מהו דתימא</strong> <small>[שתאמר]:</small> <strong>הני מילי</strong> <small>[דברים אלה]</small> אמורים <strong>בקרדום</strong> שהוא רחב משני צידיו, <strong>אבל</strong> זה שהוא <strong>קופיץ וקרדום</strong> גם יחד, שצידו האחד רחב והשני צר, <strong>אימא</strong> <small>[אמור]:</small> <strong>מגו דהאי גיסא שרי</strong> <small>[מתוך שצד זה,</small> הצר, <small>מותר]</small> — <strong>האי גיסא נמי שרי</strong> <small>[צד זה,</small> הרחב, <small>גם כן מותר],</small> על כן <strong>קא משמע לן</strong> <small>[השמיע לנו]</small> שלא התירו צד אחד משום השני.
 <big>ג משנה</big> <strong>בית שהוא מלא פירות</strong> ונעול מכל צד <strong>ונפחת</strong> (נעשה בו חור) מאליו — <strong>נוטל</strong> פירות <strong>ממקום הפחת</strong> ואין אומרים שהפירות הם מוקצים, לפי שלא יכול היה לקחתם בלא לעשות חור. <strong>ר' מאיר אומר: אף פוחת</strong> את הבנין <strong>לכתחלה ונוטל</strong> ממנו פירות.
 <big>ד גמרא</big> על דברי ר' מאיר תוהים: <strong>אמאי</strong> <small>[מדוע],</small> כיצד התיר לפחות את הבית מלכתחילה כדי ליטול פירות? <strong>והא קא סתר אהלא</strong> <small>[והרי הוא סותר אהל]</small> ועובר על איסור מלאכה מן התורה! <strong>אמר רב נחומי בר אדא אמר שמואל:</strong> מדובר כאן <strong>באוירא דליבני</strong> <small>[בלבנים</small> המונחות <small>זו על גבי זו]</small> בלא חיבור טיט באמצע, שאינן נחשבות כלל כבנין. ומקשים: <strong>איני</strong> <small>[וכי כן הוא]?!</small> <strong>והאמר</strong> <small>[והרי אמר]</small> <strong>רב נחמן: הני ליבני דאייתור מבנינא</strong> <small>[אותן לבנים שנשארו מן הבנין]</small> — <strong>שרי לטלטולינהו בשבתא</strong> <small>[מותר לטלטלן בשבת]</small> <strong>הואיל וחזי למזגא עלייהו</strong> <small>[וראויות לשבת עליהן],</small> ולכן יכול לטלטלן ממקום למקום. אולם אם <strong>שרגינהו</strong> <small>[אם סידר אותן</small> בשורות זו על זו<small>]</small> — <strong>ודאי אקצינהו</strong> <small>[הקצה אותן]</small> מדעתו. נמצא שאף לבנים המסודרות זו על גבי זו בלא חיבור טיט, מוקצות הן!
 <strong>אמר ר' זירא:</strong> ר' מאיר מדבר מענין יום טוב ו<strong>ביום טוב</strong> אכן <strong>אמרו</strong> להתיר באופן זה, <strong>אבל לא</strong> התירו <strong>בשבת</strong> אפילו באופן זה, ורב נחמן מדבר מענין שבת. <strong>תניא נמי הכי</strong> <small>[שנויה</small> ברייתא <small>גם כן כך]</small> במפורש, <strong>ר' מאיר אומר: אף פוחת</strong> ביום טוב <strong>לכתחלה</strong> את לבני הבית <strong>ונוטל</strong> פירות מתוכו. ודבר זה <strong>ביום טוב אמרו, אבל לא בשבת.</strong>
 <strong>אמר שמואל: חותמות שבקרקע,</strong> כלומר: דלתות של מרתפים ומערות הצמודות לקרקע וקשורות בחבלים — <strong>מתיר</strong> את הקשר, <strong>אבל לא מפקיע</strong> את החבל עצמו לחלקיו הקטנים שמהם נשזר, <strong>ולא חותך</strong> את החבל, שהרי זוהי סתירה ויש איסור סתירת בבנין (של המרתף והמערה) בשבת. חותמות <strong>שב</strong>פתחי ה<strong>כלים,</strong> כגון חבלים הקושרים את דלתות הארון ונועלים את פיו — <strong>מתיר ומפקיע וחותך</strong> אם צריך לכך, שאין סתירה בכלים, <strong>אחד</strong> ב<strong>שבת ואחד</strong> ב<strong>יום טוב.</strong>
 <strong>מיתיבי</strong> <small>[מקשים</small> על כך<small>]</small> מן הברייתא, ששנינו בה: <strong>חותמות שבקרקע, בשבת</strong> — <strong>מתיר אבל לא מפקיע ולא חותך,</strong> שאף שמן התורה הדבר מותר, אסרוהו חכמים. אולם <strong>ביום טוב</strong> — <strong>מתיר ומפקיע וחותך,</strong> שאף מדברי סופרים אין לאוסרו, וקשה אם כן לדברי שמואל שאינו מחלק!
 ומשיבים: <strong>הא מני</strong> <small>[זו</small> כשיטת <small>מי היא]</small> — כשיטת <strong>ר' מאיר היא,</strong> ש<strong>אמר: אף פוחת לכתחלה ונוטל, ופליגי רבנן עליה</strong> <small>[וחלקו חכמים עליו]</small> ואסרוהו, <strong>ואנא דאמרי כרבנן</strong> <small>[ואני שאמרתי</small> את דברי <small>כ</small>שיטת <small>חכמים]</small> אומר אני אותם. ושואלים: <strong>ומי פליגי רבנן עליה</strong> <small>[והאם חלוקים חכמים עליו]</small> <strong>בחותמות שבקרקע? והתניא</strong> <small>[והרי שנינו</small> בברייתא<small>]:</small> <strong>מודים חכמים לר' מאיר בחותמות שבקרקע, שבשבת מתיר אבל לא מפקיע ולא חותך, וביום טוב מתיר ומפקיע וחותך!</strong>
## דף לב.
 ומשיבים: שמואל <strong>הוא</strong> ש<strong>אמר</strong> את דבריו <strong>כי האי תנא</strong> <small>[כ</small>שיטת <small>תנא זה],</small> <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>חותמות שבקרקע</strong> — <strong>מתיר, אבל לא מפקיע ולא חותך, אחד שבת ואחד יום טוב. ושבכלי</strong> — <strong>בשבת מתיר, אבל לא מפקיע ולא חותך,</strong> ו<strong>ביום טוב</strong> — <strong>מתיר ומפקיע וחותך.</strong>
 ושבים ומקשים: <strong>תרצת לך רישא</strong> <small>[תירצת</small> על ידי כך <small>את ראשה]</small> תחילת דברי שמואל לגבי חותמות שבקרקע, שמצאנו חכם המתיר בענין זה, שדעתו כדברי שמואל. <strong>אלא סיפא קשיא</strong> <small>[הסוף קשה],</small> שהרי בברייתא נאמר שבשבת אסור להפקיע אפילו חבלים שבכלים, ואילו שמואל מתיר בכל מקרה!
 ומשיבים: <strong>הא מני</strong> <small>[</small>ברייתא <small>זו</small> לגבי כלים כשיטת <small>מי היא]</small> — לא כדעת כל החכמים אלא דעת יחיד היא, ודעת <strong>ר' נחמיה היא,</strong> ש<strong>אמר: כל הכלים אין ניטלין אלא דרך תשמישן</strong> המיוחד להם, ולכן אי אפשר לחתוך את החבל לא משום איסור הפקעת החבל (שאכן אין בכך משום סתירה), אלא לחותכו משום שאסור לטלטל לשם כך את הסכין, כיון שתשמישה המיוחד לא לחיתוך חבלים, אלא לחתוך בה דברי מאכל.
 ומקשים: <strong>אי</strong> <small>[אם]</small> כדעת <strong>ר' נחמיה</strong> היא, אם כן <strong>מאי איריא</strong> <small>[מה שייך]</small> איסור זה דווקא <strong>בשבת? אפילו יום טוב נמי</strong> <small>[גם כן]</small> יהא בו דין זה, שהרי אין לחלק באיסור טלטול זה בין שבת ליום טוב! <strong>וכי תימא שניא ליה</strong> <small>[ואם תאמר כי שונה לו]</small> <strong>לר' נחמיה בין שבות</strong> (איסור שמדברי סופרים) ב<strong>שבת</strong> שאסר לטלטל את הכלי אלא לצורכו המיוחד <strong>לשבות יום טוב,</strong> אולם <strong>ומי שניא ליה</strong> <small>[האם</small> אכן <small>שונה</small> הדבר <small>בעיניו]?</small>
 <strong>והתני חדא</strong> <small>[הרי שנויה</small> בברייתא <small>אחת]:</small> <strong>מסיקים</strong> ביום טוב <strong>בכלים ואין מסיקין בשברי כלים</strong> לפי שהם מוקצים משימוש, <strong>ותניא אידך</strong> <small>[ושנויה</small> ברייתא <small>אחרת]:</small> <strong>מסיקין בין בכלים בין בשברי כלים, ותניא אידך</strong> <small>[ושנויה</small> עוד ברייתא <small>אחרת]</small> האומרת: <strong>אין מסיקין לא בכלים ולא בשברי כלים.</strong>
 ואת הסתירה הזו בין הברייתות <strong>משני</strong> <small>[מתרצים כך]:</small> <strong>לא קשיא</strong> <small>[קשה]:</small> <strong>הא</strong> <small>[זו]</small> הראשונה היא כדעת <strong>ר' יהודה</strong> הסובר שיש מוקצה, ולכן כלים אינם מוקצים — ויכול להסיק בהם, אולם שברי כלים מוקצים הם, ואסורים בטלטול ולכן אין להסיק בהם. <strong>הא</strong> <small>[זו]</small> השניה, <strong>ר' שמעון</strong> היא, שאינו סובר דין מוקצה, ומותר לדעתו לטלטל ולהשתמש גם בשברי כלים. <strong>הא</strong> <small>[זו]</small> שאוסרת גם בכלים שלמים — כדעת <strong>ר' נחמיה</strong> היא, המתיר שימוש בכלים רק לצורך תשמישם המיוחד. ולענייננו משמע שר' נחמיה אוסר גם ביום טוב!
 ומתרצים: <strong>תרי תנאי</strong> <small>[שני תנאים</small> הם<small>]</small> <strong>ואליבא</strong> <small>[ועל פי שיטתו]</small> של <strong>ר' נחמיה,</strong> ששניהם מסכימים לאסור שימוש בכלים שלא לתפקידם המיוחד, אלא נחלקו אם דין זה חל ביום טוב כבשבת, שיש מי שאוסר ויש מי שמתיר.
 <big>א משנה</big> <strong>אין פוחתין</strong> ביום טוב <strong>את הנר,</strong> כלומר: אין לוקחים חתיכת טיט ועושים בתוכה חלל שישמש כנר לשים בו שמן ופתילה, <strong>מפני שהוא עושה כלי</strong> על ידי מעשה זה, <strong>ו</strong>כן <strong>אין עושין</strong> בכלל <strong>פחמין ביום טוב,</strong> מפני שזו היא מלאכת עבודה. <strong>ואין חותכין את הפתילה</strong> שאף זה בכלל תיקון כלי. <strong>ר' יהודה אומר:</strong> אם צריך פתילה בגודל מסויים — <strong>חותכה באור</strong> (באש) ולא על ידי סכין.
 <big>ב גמרא</big> <strong>מאן</strong> <small>[מיהו]</small> ה<strong>תנא</strong> שסבור ש<strong>פחיתת נר</strong> עשיית <strong>מנא</strong> <small>[כלי]</small> <strong>הוא</strong> גם אם לא נשרף בכבשן? <strong>אמר רב יוסף:</strong> שיטת <strong>ר' מאיר היא. דתניא</strong> <small>[ש</small>כן <small>שנינו</small> בברייתא<small>]</small> בדיני טומאה: <strong>כלי חרס, מאימתי מקבל טומאה</strong> — <strong>משנגמרה מלאכתו,</strong> כלומר משנגמר עיצוב החימר לצורת הכלי, אלו <strong>דברי ר' מאיר. ר' יהושע אומר: משיצרפו</strong> את הכלי <strong>בכבשן.</strong>
 <strong>אמר ליה</strong> <small>[לו]</small> <strong>אביי: ממאי</strong> <small>[ממה]</small> מסיק אתה שיש כאן שיטה אחת? <strong>דלמא</strong> <small>[שמא]</small> <strong>עד כאן לא</strong> שמענו כי <strong>קאמר</strong> <small>[שאמר]</small> <strong>ר' מאיר התם</strong> <small>[שם]</small> לגבי כלים <strong>אלא דחזי לקבולי ביה מידי</strong> <small>[שראוי להחזיק בהם דבר]</small> שאף שקודם צריפתם בכבשן אינם ראויים להחזיק בהם נוזלים, מכל מקום יכול להחזיק בהם חומרים אחרים, <strong>אבל הכא</strong> <small>[כאן]</small> <strong>למאי חזי</strong> <small>[למה ראוי]</small> נר זה, ומה שימוש אפשר לעשות בו? ומשיבים: כלי זה ראוי <strong>לקבולי ביה פשיטי</strong> <small>[להחזיק בתוכו מעות</small> קטנות<small>].</small>
 <strong>איכא דאמרי</strong> <small>[יש אומרים]</small> שכך היה נוסח הדברים, <strong>אמר רב יוסף:</strong> כשיטת <strong>ר' אליעזר בר' צדוק היא</strong> משנתנו, <strong>דתנן</strong> <small>[ש</small>כן <small>שנינו</small> במשנה<small>]:</small> <strong>אלפסין חרניות</strong> (קערות שלא נגמרה מלאכתן כעין קדירות חרס שיוצרים אותן ביחד עם המכסה, ומסירים את המכסה לאחר צריפתן) — <strong>טהורות</strong> מלטמא <strong>באהל המת</strong> לפי שאין להן בית קיבול, ואין טומאת מת חלה אלא על כלי חרס שיש בו חלל, אולם <strong>טמאות</strong> הן <strong>במשא הזב</strong> ובהיסטו, לפי שהן ראויות לשימוש כלשהו, ולענין טומאה זו אף כלי חרס נטמא.
 <strong>ר' אליעזר בר' צדוק אומר: אף טהורות במשא הזב, לפי שלא נגמרה מלאכתן,</strong> כלומר: שלא נגמרה מלאכת עיצוב תבנית הכלי. ומדברים אלה נוכל ללמוד כי כלי חרס שנגמרה מלאכתו וכבר נתעצבה צורתו ככלי גמור, אף שלא נצרף בכבשן — דינו כדין כלי גמור.
 <strong>אמר ליה</strong> <small>[לו]</small> <strong>אביי: דלמא</strong> <small>[שמא]</small> לא כן, ונאמר כי <strong>עד כאן לא</strong> שמענו כי <strong>קאמר</strong> <small>[שאמר]</small> <strong>ר' אליעזר בר' צדוק התם</strong> <small>[שם]</small> בענין אלפסין חרניות <strong>אלא דחזי לקבולי ביה מידי</strong> <small>[שראוי</small> להחזיק, <small>לקבל בתוכו דבר מה],</small> <strong>אבל הכא</strong> <small>[כאן]</small> הנר <strong>למאי חזי</strong> <small>[למה</small> הוא <small>ראוי]?</small> ומשיבים: <strong>לקבולי ביה פשיטי</strong> <small>[לקבל בתוכו מטבעות</small> קטנות<small>].</small>
 <strong>תנו רבנן</strong> <small>[שנו חכמים]:</small> <strong>אין פוחתין את הנר ואין עושין אלפסין חרניות ביום טוב. רבן שמעון בן גמליאל מתיר באלפסין חרניות.</strong> ושואלים: <strong>מאי</strong> <small>[מה</small> פירוש<small>]</small> <strong>חרניות? אמר רב יהודה: ערניות</strong> (של עיר, בעצם: עיירה). ושאלו: <strong>מאי</strong> <small>[מה</small> פירוש<small>]</small> <strong>ערניות</strong> בלשון בבל? <strong>אמר אביי: צעי חקלייתא</strong> <small>[קערות של כפריים]</small> שמשתמשים אף בכלי חימר שלא נצרפו ואין מקפידים שתיגמר מלאכתם.
 <big>ג</big> שנינו במשנה: <strong>ואין עושין פחמין</strong> ביום טוב. ומקשים: <strong>פשיטא</strong> <small>[פשוט,</small> מובן מאליו<small>]</small> שאסור לעשות מלאכת עבודה, כי <strong>למאי חזי</strong> <small>[למה ראויים]</small> הפחמים לצורך אוכל נפש ביום טוב? <strong>תני</strong> <small>[שנה]</small> <strong>ר' חייא: לא נצרכה אלא למוסרן לאוליירין</strong> (בלנים) המחממים את המרחץ <strong>לבו ביום,</strong> שיכולים היינו לחשוב שכיון שהוא לצורך רחיצת החג — מותר.
 ושואלים: <strong>ובו ביום מי שרי</strong> <small>[האם מותר]</small> לחמם מים לרחיצה? והרי גזרו חכמים שלא ירחצו במרחץ ביום טוב ואפילו נתחממו מימיו מבעוד יום, וכל שכן אם נתחממו ביום טוב עצמו! ומתרצים: <strong>כדאמר</strong> <small>[כפי שאמר]</small> <strong>רבא</strong> לענין אחר, שאין מדובר שם לרחוץ ממש, אלא <strong>להזיע</strong> להכנס למרחץ כדי להזיע בלבד, <strong>וקודם</strong> ה<strong>גזרה</strong> שאסרו אף על ההזעה במרחץ. <strong>הכא נמי</strong> <small>[כאן גם כן]</small> אפשר לפרש שמדובר היה בענין <strong>להזיע וקודם</strong> ה<strong>גזרה.</strong>
 <big>ד</big> שנינו במשנה <strong>שאין חותכין את הפתילה לשנים,</strong> ור' יהודה מתיר לחותכה באור (באש). ושואלים: <strong>מאי שנא</strong> <small>[מה שונה],</small> מדוע <strong>בסכין דלא</strong> <small>[שאין]</small> חותכים פתילה
## דף לב:
 — משום <strong>דקמתקן מנא</strong> <small>[ש</small>על ידי כך <small>הוא מתקן כלי],</small> ואם כן <strong>באור נמי קא מתקן מנא</strong> <small>[באש גם כן הוא מתקן כלי]!</small> <strong>תני</strong> <small>[שנה]</small> <strong>ר' חייא</strong> לבאר: <strong>חותכה באור בפי שתי נרות.</strong> כלומר: אין חותך את הפתילה להתקינה לעצמה, אלא מכניס פתילה ארוכה בתוך שני נרות ומדליק את האש באמצע, ועל ידי כך נוצרות אמנם שתי פתילות נפרדות, אך דבר זה נעשה אגב הדלקת שני נרות. <strong>אמר רב נתן בר אבא אמר רב: מוחטין את הפתילה ביום טוב.</strong> המלה "מוחטין" לא היתה מובנת, ושאלו: <strong>מאי</strong> <small>[מה</small> פירוש המלה<small>]</small> <strong>"מוחטין"? אמר רב חנינא בר שלמיא: לעדויי חושכא</strong> <small>[להסיר את החושך],</small> כלומר: מותר להסיר את החלק המפוחם, השרוף, כדי שיאיר אור הנר יותר.
 <strong>תני</strong> <small>[שנה]</small> <strong>בר קפרא: ששה דברים נאמרו ב</strong>דיני <strong>פתילה</strong> ביום טוב, <strong>שלשה</strong> מהם <strong>להחמיר ושלשה</strong> אחרים <strong>להקל.</strong> שלושת הדברים <strong>להחמיר: אין גודלין</strong> (טווים, פותלים) <strong>אותה לכתחלה ביום טוב, ואין מהבהבין אותה</strong> (חורכים אותה מעט) <strong>באור</strong> קודם הדלקתה כדי שתבער יפה, <strong>ואין חותכין אותה לשנים.</strong> ושלושת הדברים <strong>להקל: ממעכה ביד,</strong> שאף שאסור לגודלה, מותר מכל מקום לעצב את צורתה כלאחר יד, <strong>ושורה בשמן</strong> כדי שתבער יפה אחר כך, <strong>וחותכה באור</strong> (באש) <strong>בפי שתי נרות.</strong>
 <big>א</big> כיון שהזכרנו דבר בשם רב נתן בר אבא מביאים דברים נוספים שנאמרו בשמו. שמאחר שאין שמו נזכר הרבה, צרפו כמה מדבריו כדי להזכירם. וכך מסרו, <strong>אמר רב נתן בר אבא אמר רב: עתירי</strong> <small>[עשירי]</small> <strong>בבל, יורדי גיהנם הם.</strong> לפי שאינם מרחמים על הבריות. <strong>כי הא</strong> <small>[כמו</small> מעשה <small>זה]</small> שהיה ב<strong>שבתאי בר מרינוס אקלע</strong> <small>[</small>ש<small>הזדמן]</small> <strong>לבבל, בעא מנייהו עסקא</strong> <small>[בקש מהם</small> לעשות עמו <small>עסקה],</small> כלומר, שילוו לו כסף והוא יתעסק בו ויתן להם מחצית מן הרווחים — <strong>ולא יהבו ליה</strong> <small>[נתנו לו].</small> ואולם כשביקש מהם <strong>מזוני מיזן</strong> <small>[שיזונו אותו במזונות]</small> — <strong>נמי לא זינוהו</strong> <small>[</small>ו<small>גם כן לא זנוהו,</small> לא פירנסוהו<small>],</small>
 <strong>אמר: הני</strong> <small>[אלה],</small> אותם עשירים, אינם מזרע האבות אלא <strong>מערב רב קאתו</strong> <small>[הם באו]!</small> <strong>דכתיב</strong> <small>[ש</small>כן <small>נאמר]:</small> <strong>"ונתן לך רחמים ורחמך</strong> והרבך כאשר נשבע לאבותיך" (דברים יג, יח), ודרשו מכאן: <strong>כל המרחם על הבריות</strong> — <strong>בידוע שהוא מזרעו של אברהם אבינו, וכל מי שאינו מרחם על הבריות</strong> — <strong>בידוע שאינו מזרעו של אברהם אבינו.</strong> ואלה, עשירי בבל, שאינם מרחמים — משמע שאינם מבני אברהם יצחק ויעקב.
 ועוד <strong>אמר רב נתן בר אבא אמר רב: כל המצפה על שלחן אחרים</strong> להתפרנס מהם — <strong>עולם חשך בעדו,</strong> שהכל נראה לו כחושך וכמחוסר תקווה. <strong>שנאמר: "נדד הוא ללחם איה ידע כי נכון בידו יום חשך"</strong> (איוב טו, כג). <strong>רב חסדא אמר: אף חייו אינן חיים,</strong> כלומר: אין בהם טעם.
 ולחיזוק אימרה זו מביאים מה ש<strong>תנו רבנן</strong> <small>[שנו חכמים]</small> בברייתא: <strong>שלשה, חייהן אינם חיים. ואלו הן: המצפה לשלחן חבירו</strong> להתפרנס ממנו, <strong>ומי שאשתו מושלת עליו, ומי שיסורין מושלין בגופו. ויש אומרים: אף מי שאין לו אלא חלוק אחד</strong> שאינו יכול לכבסו כראוי, וסובל מחמת הכינים והליכלוך. ומעירים, <strong>ותנא קמא,</strong> שלא מנה דבר זה, סבור: <strong>אפשר דמעיין במניה</strong> <small>[אפשר</small> לו <small>שיבדוק בבגדיו]</small> ויוציא מהם את הכינים ולא יסבול כל כך.
 <big>ב משנה</big> <strong>אין שוברין</strong> ביום טוב <strong>את החרס, ואין חותכין</strong> את <strong>הנייר לצלות בו מליח.</strong> שמניח את החרסים השבורים או את חתיכות הנייר לאחר שמרטיבם במים על ברזל השבכה או התנור שצולה עליהם, כדי שלא ישרף הדג מן החום.
 <strong>ואין גורפין תנור וכירים</strong> מן הטיח או דבר אחר שנפל לתוכם ומפריע במלאכת האפייה, <strong>אבל מכבשין</strong> (לוחצים ומיישרים) את האפר והעפר שבקרקעית התנור, כדי שלא יפריע להסקה אחרת.
 <strong>ואין מקיפין</strong> (סומכים יחד) <strong>שתי חביות</strong> כדי <strong>לשפות</strong> (להניח) <strong>עליהן את הקדרה</strong> שתתבשל על האש שמדליקים בין החביות, <strong>ואין סומכין את הקדרה</strong> שאינה עומדת ישר <strong>בבקעת</strong> (בחתיכת עץ) כדי שלא תיפול, <strong>וכן</strong> אסור לעשות כן <strong>בדלת,</strong> כדי שלא תתמוטט. <strong>ואין מנהיגין את הבהמה במקל</strong> ברשות הרבים <strong>ביום טוב, ור' אלעזר בר' שמעון מתיר.</strong>
 <big>ג גמרא</big> לגבי ענין שבירת החרס וחיתוך הנייר מסבירים: <strong>מאי טעמא</strong> <small>[מה טעם]</small> האיסור — <strong>משום דקא מתקן מנא</strong> <small>[ש</small>על ידי כן <small>הוא כמתקן כלי].</small>
 <strong>"ואין גורפין תנור וכירים". תני</strong> <small>[שנה]</small> <strong>רב חייא בר יוסף קמיה</strong> <small>[לפני]</small> <strong>רב נחמן: ואם אי אפשר לאפות אלא אם כן גורפו</strong> — <strong>מותר.</strong> מסופר: <strong>דביתהו</strong> <small>[אשתו]</small> של <strong>ר' חייא נפל לה אריחא בתנורא ביומא טבא</strong> <small>[אריח,</small> חלק של לבינה, <small>בתוך התנור ביום טוב]</small> והפריע לאפיה בו, <strong>אמר לה ר' חייא: חזי, דאנא רפתא מעלייתא בעינא</strong> <small>[ראי,</small> דעי לך, <small>שאני לחם מעולה אני רוצה]</small> ורמז לה שמותר להוציא את הלבינה משם. כיוצא בו <strong>אמר ליה</strong> <small>[לו]</small> <strong>רבא לשמעיה</strong> <small>[לשמשו]:</small> <strong>טוי לי בר אווזא</strong> <small>[צלה לי ברווז]</small> בתנור <strong>ואזדהר מחרוכא</strong> <small>[והזהר מלחרוך</small> אותו<small>],</small> שרמז לו שלצורך זה מותר להוציא את כל הדברים המפריעים המצויים בתנור.
 ועוד בדברים דומים <strong>אמר ליה</strong> <small>[לו]</small> <strong>רבינא לרב אשי: אמר לן</strong> <small>[לנו]</small> <strong>רב אחא מהוצל, דמר</strong> <small>[שאדוני],</small> רב אשי, <strong>שרקין ליה תנורא ביומא טבא</strong> <small>[טחים לו</small> בטיט את פי <small>התנור ביום טוב].</small> שהיו סותמים בטיט את התנור כדי שיהא הצלי או התבשיל מבושל כל צרכו. וכיצד עושים דבר שיש בו משום מלאכת לישה ביום טוב? <strong>אמר ליה</strong> <small>[לו]:</small> <strong>אנן ארקתא דפרת סמכינן</strong> <small>[אנו על שפת</small> נהר <small>פרת אנו סומכים]</small> ואין אנו צריכים לגבל טיט, אלא נוטלים עפר משפת הנהר, ועפר זה כבר מגובל די צורכו, ואין כאן משום מלאכת גיבול ולישה. ומעירים: <strong>והני מילי הוא דצייריה</strong> <small>[ודברים אלה</small> שמותר, <small>אמורים</small> דווקא <small>כאשר צרר]</small> או סימן את הטיט הזה <strong>מאתמול,</strong> שאין בו משום מוקצה. <strong>אמר רבינא: וקטמא</strong> <small>[ו</small>לגבל ב<small>אפר]</small> לצורך זה — <strong>שרי</strong> <small>[מותר],</small> שאין באפר משום גיבול ולישה.
 <big>ד</big> שנינו במשנה: <strong>אין מקיפין שתי חביות</strong> כדי לשפות עליהן קדירה. <strong>אמר רב נחמן: אבנים</strong> גדולות <strong>של בית הכסא,</strong> שאדם יושב עליהן לעשות צרכיו <strong>מותר לצדדן</strong> ולהעמידן בצורה הראוייה לייעודן <strong>ביום טוב. איתיביה</strong> <small>[הקשה לו]</small> <strong>רבה לרב נחמן:</strong> הלא שנינו כי <strong>אין מקיפין</strong> (מקרבים) <strong>שתי חביות</strong> כדי <strong>לשפות עליהן את הקדרה,</strong> ולכאורה נראה שכל העמדת דברים כעין בנין אסורה! <strong>אמר ליה</strong> <small>[לו]:</small> <strong>שאני התם</strong> <small>[שונה שם]</small> בחביות <strong>משום דקא עביד אהלא</strong> <small>[שהוא עושה אהל].</small> כלומר: הנחת הקדירה על גבי החביות יוצרת כעין כיסוי, ויצירת הכיסוי היא המחשיבה את הפעולה כעשיית אוהל, ולא העמדת החביות יחד.
 <strong>אמר ליה</strong> <small>[לו]</small> <strong>רבה זוטא</strong> <small>[הקטן]</small> (להבדילו מרבה סתם), <strong>לרב אשי: אלא מעתה</strong> מי ש<strong>בנה אצטבא ביום טוב</strong> שהוא מקום מוגבה בלא גג, ש<strong>לא עביד אהלא</strong> <small>[עשה אהל],</small> <strong>הכי נמי דשרי</strong> <small>[כך גם כן תאמר שמותר],</small> כיון שלא עשה אהל? <strong>אמר ליה</strong> <small>[לו]:</small> אינו דומה; כי <strong>התם</strong> <small>[שם]</small> בבנין גמור כאיצטבא <strong>בנין קבע אסרה תורה.</strong> ובכל אופן שבונה <strong>בנין עראי לא אסרה תורה.</strong> אולם, <strong>גזרו רבנן</strong> <small>[חכמים]</small> <strong>על בנין עראי</strong> לאסור עשייתו ביום טוב, <strong>משום בנין קבע,</strong> אולם <strong>הכא</strong> <small>[כאן]</small> בבית הכסא <strong>משום כבודו</strong> של המשתמש <strong>לא גזרו ביה רבנן</strong> <small>[בו חכמים].</small>
 <strong>אמר רב יהודה: האי מדורתא</strong> <small>[מדורה זו]</small> שעורכים בה את העצים בתבנית כעין בית, אם מסדר <strong>מלמעלה למטה</strong> שקודם מחזיק בידו את העצים העליונים ומניח תחתם את העצים התחתונים — <strong>שרי</strong> <small>[מותר],</small> לפי שאין זו דרך בנין. אולם אם עושה כדרכו <strong>מלמטה למעלה</strong> — <strong>אסור</strong> משום בנין.
## דף לג.
 <strong>וכן ביעתא</strong> <small>[ביצה]</small> אם רוצה להניח ביצים על פי כלי חלול או שבכה העומדת על גבי גחלים — יאחז את הכלי בידיו ויניח בתחילה את הביצים עליו ורק לאחר מכן יניחנו עם הביצים שעליו על גבי הגחלים, <strong>וכן קדרה</strong> שמניחים אותה על גבי חביות — יאחז תחילה את הקדרה בידיו מעל גבי החביות ורק לאחר מכן יניח תחתיה את החביות. <strong>וכן פוריא</strong> <small>[מיטה]</small> מתפרקת שיש בה רגלים לחוד ומכסה לחוד. <strong>וכן חביתא</strong> <small>[חביות]</small> שמסדרים זו על זו,
 <big>א</big> שנינו במשנה: <strong>ואין סומכין את הקדרה בבקעת</strong> (חתיכת עץ) <strong>וכן בדלת.</strong> ושואלים: <strong>בדלת סלקא דעתך</strong> <small>[עולה על דעתך]?!</small> וכי אפשר לסמוך קדירה בדלת? <strong>אלא אימא</strong> <small>[אמור]</small> ותקן את הלשון: <strong>וכן הדלת</strong> אין סומכים אותה בבקעת. <strong>תנו רבנן</strong> <small>[שנו חכמים]:</small> <strong>אין סומכין את הקדרה בבקעת, וכן הדלת, לפי שלא נתנו עצים אלא להסקה</strong> ואין להשתמש בהם לצורך אחר, שדינם לכל דבר שאינו הסקה כמוקצה. <strong>ור' שמעון</strong> שאינו סובר שיש איסור מוקצה — <strong>מתיר.</strong>
 <strong>ואין מנהיגין את הבהמה במקל ביום טוב, ור' אלעזר בר' שמעון מתיר.</strong> ושואלים: <strong>לימא</strong> <small>[האם לומר]</small> ש<strong>ר' אלעזר בר' שמעון כאבוה</strong> <small>[כאביו]</small> ר' שמעון <strong>סבירא ליה</strong> <small>[סבור הוא]</small> <strong>דלית ליה</strong> <small>[שאין לו,</small> שאינו סובר<small>]</small> דין <strong>מוקצה</strong> ולכן לדעתו מותר ליטול מקל מכל מקום ולהנהיג בו את הבהמה? ודוחים: <strong>לא,</strong> אין כאן ענין של מוקצה כלל, כי <strong>בהא</strong> <small>[</small>בענין <small>זה]</small> <strong>אפילו ר' שמעון מודה</strong> לתנא הראשון שיש לאסור, ולא מטעם מוקצה אלא <strong>משום דמחזי כמאן דאזיל לחנגא</strong> <small>[שנראה כמי שהולך לשוק]</small> והוא דרך חול, לכן צריך לעשותו בשינוי ביום טוב.
 <big>ב</big> <strong>חזרא,</strong> כלומר: ליטול ענף דק של עץ החיזרא להשתמש בו בתור שפוד, <strong>רב נחמן אסר</strong> משום מוקצה, כיון שלא עשאו כלי מבעוד יום, <strong>ורב ששת שרי</strong> <small>[התיר].</small> ומסבירים: <strong>ברטיבא</strong> <small>[ב</small>ענף <small>רטוב]</small> <strong>— כולי עלמא לא פליגי</strong> <small>[הכל אינם חלוקים]</small> ש<strong>אסור,</strong> שהרי אינו ראוי להסקה, ואם כן מוקצה הוא. <strong>כי פליגי</strong> <small>[כאשר נחלקו]</small> — ביבשתא <strong>[</strong>הרי זה <small>ב</small>ענף <small>יבש].</small> <strong>מאן</strong> <small>[מי]</small> ש<strong>אסר,</strong> רב נחמן, <strong>אמר לך: לא נתנו עצים אלא להסקה,</strong> ולכל צורך אחר הרי הם כמוקצה. <strong>ומאן דשרי</strong> <small>[ומי שהתיר]</small> <strong>אמר לך:</strong> כיון שעשוי כל עץ לצלות בו — <strong>מה לי לצלות בו</strong> כשהוא תחוב בתוך הבשר, <strong>מה לי לצלות בגחלתו?</strong> והצלייה בגחלתו הלא מותרת ואף מותר לטלטלו לצורך זה!
 <strong>איכא דאמרי</strong> <small>[יש שאומרים]</small> בהסבר מחלוקת זו בנוסח אחר: <strong>ביבשתא</strong> <small>[ב</small>ענף <small>יבש]</small> — <strong>כולי עלמא לא פליגי דשרי</strong> <small>[הכל אינם חלוקים שמותר],</small> <strong>כי פליגי ברטיבתא</strong> <small>[כאשר נחלקו</small> הרי זה <small>ב</small>ענף <small>רטוב],</small> <strong>מאן</strong> <small>[מי]</small> ש<strong>אסר,</strong> סבור שהוא מפני <strong>דלא חזי</strong> <small>[שאינו ראוי]</small> <strong>להסקה, ומאן דשרי</strong> <small>[ומי שמתיר]</small> <strong>אמר לך: הא חזי</strong> <small>[הרי ראוי]</small> הוא על כל פנים <strong>להיסק גדול,</strong> שאז יתיבש אף עץ זה ויוכל לבעור. ומסכמים; <strong>והלכתא</strong> <small>[</small>ומסקנת <small>ההלכה]:</small> <strong>יבשתא</strong> <small>[יבש]</small> <strong>— שרי</strong> <small>[מותר],</small> <strong>רטיבתא</strong> <small>[רטוב]</small> — אסור.
 <strong>דרש רבא: אשה לא תכנס לדיר</strong> (מחסן) <strong>העצים</strong> כדי <strong>ליטול מהן אוד,</strong> כלומר, חתיכת עץ כדי להפך בה את עצי המדורה, משום שלא נעשה אוד זה כלי מבעוד יום ולכן הוא מוקצה. <strong>ואוד שנשבר</strong> — <strong>אסור להסיקו ביום טוב, לפי שמסיקין בכלים ואין מסיקין בשברי כלים</strong> ואוד זה דינו ככלי.
 ושואלים: <strong>למימרא</strong> <small>[האם לומר]</small> כי כאן <strong>רבא כר' יהודה סבירא ליה</strong> <small>[סבור הוא]</small> <strong>דאית ליה</strong> <small>[שיש לו,</small> שהוא סובר<small>]</small> דין <strong>מוקצה? והא</strong> <small>[והרי]</small> <strong>אמר ליה</strong> <small>[לו]</small> <strong>רבא לשמעיה</strong> <small>[לשמשו]:</small> <strong>טוי לי בר אווזא</strong> <small>[צלה לי ברווז]</small> <strong>ושדי מעיה</strong> <small>[והשלך את מעיו]</small> לחתול. והרי לשיטת ר' יהודה אסור לתתם לבעלי חיים, לפי שלא הוכן לצרכם מבעוד יום! ומשיבים: <strong>התם</strong> <small>[שם]</small> <strong>כיון דמסרחי</strong> <small>[שמסריחים]</small> בני המעיים אם לא ישתמש בהם — <strong>מאתמול</strong> מערב יום טוב <strong>דעתיה עלויה</strong> <small>[דעתו עליהם]</small> שאת בני המעים שיהיו למחרת, יתן לחתולים שבביתו.
 <big>ג משנה</big> <strong>ר' אליעזר אומר: נוטל אדם קיסם</strong> (חתיכה דקה) ביום טוב מערימה של קש וכיוצא בו <strong>שלפניו,</strong> כדי <strong>לחצוץ</strong> (לנקות) <strong>בו</strong> בין <strong>שיניו. ומגבב</strong> (אוסף) קש <strong>מן החצר ומדליק</strong> בו. <strong>שכל מה שבחצר</strong> — <strong>מוכן הוא</strong> לכל צורך. <strong>וחכמים אומרים: מגבב</strong> רק <strong>משלפניו</strong> מדברים המונחים בבית, שבודאי מוכנים לכל צורך <strong>ומדליק,</strong> אבל לא מן החצר, שדברים אלו המפוזרים בחצר טירחה גדולה לאוספם ובוודאי לא חשב עליהם לשם כך מבעוד יום ולכך הם מוקצה.
 הלכה אחרת אמרו: <strong>אין מוציאין את האור</strong> (אש) <strong>לא מן העצים</strong> שמשפשפים זה בזה, <strong>ולא מן האבנים</strong> שמקישים זו בזו, <strong>ולא מן העפר</strong> החם <strong>ולא מן הרעפים</strong> שמקישים אותם אלה באלה, <strong>ולא מן המים</strong> הנמצאים בתוך כלי זכוכית עגול, וכתוצאה ממיקודם את קרני השמש נוצרת אש. <strong>ו</strong>כן <strong>אין מלבנין את הרעפים</strong> בחום לוהט כדי שאפשר יהיה <strong>לצלות בהן</strong> אחר כך.
 <big>ד גמרא</big> <strong>אמר רב יהודה:</strong>
## דף לג:
 <strong>אוכלי</strong> (מאכלי) <strong>בהמה,</strong> כגון קש ועלי קנים — <strong>אין בהן משום תקון כלי</strong> ומותר לקוטמם בשבת, ולעשות בהם כל צרכו.
 <strong>איתיביה</strong> <small>[הקשה לו]</small> <strong>רב כהנא לרב יהודה</strong> ממה שנאמר בברייתא: <strong>מטלטלין</strong> בשבת <strong>עצי בשמים</strong> כדי <strong>להריח בהן, ולהניף</strong> (לנפנף) <strong>בהן לחולה</strong> לעשות לו רוח, <strong>ומוללו</strong> (לוחצו בין אצבעותיו, כדי למצות את ריחו) <strong>ומריח בו.</strong> אבל <strong>לא יקטמנו</strong> (יחתכנו מן הענף, כדי ליצור בענף מקום לח המדיף ריח חזק) כדי <strong>להריח בו, ואם קטמו</strong> — <strong>פטור</strong> מעונש מן התורה <strong>אבל אסור</strong> לעשות כן. ואם נתכוון <strong>לחצוץ</strong> (לנקות) <strong>בו</strong> את <strong>שניו</strong> — <strong>לא יקטמנו, ואם קטמו</strong> — <strong>חייב חטאת,</strong> שעבר על איסור מלאכה בשבת. ומשמע שיש בכך איסור, אף שחלק מעצי הבשמים משמשים למאכל בהמה, וזהו שלא כשיטת ר' יהודה!
 <strong>אמר ליה</strong> <small>[לו]</small> רב יהודה לרב כהנא: <strong>השתא</strong> <small>[עכשיו,</small> הרי<small>]</small> מה שנאמר לו <strong>"פטור אבל אסור" קא קשיא לי</strong> <small>[קשה לי,</small> בעיני<small>]</small> ואינו מסתבר כלל, <strong>חייב חטאת מבעיא</strong> <small>[נצרכה</small> לומר<small>]?</small> ואין נראה כלל שאפשר להבין את הדברים כמשמעם, <strong>אלא</strong> ודאי יש להבין את הדברים כך: <strong>כי תניא</strong> <small>[כאשר שנויה</small> הברייתא<small>]</small> <strong>ההיא</strong> הרי זה <strong>ב</strong>עצים <strong>קשין</strong> שהם כקורות ובהם יש חשש מלאכה. ומקשים: וכי ענפים <strong>קשין בני מלילה</strong> ביד <strong>נינהו</strong> <small>[הם]?</small>
 ומשיבים: <strong>חסורי מחסרא והכי קתני</strong> <small>[חסרה</small> הברייתא <small>וכך יש לשנותה]:</small> עץ בשמים — <strong>מוללו ומריח בו, קוטמו ומריח בו. במה דברים אמורים</strong> — <strong>ב</strong>עצים <strong>רכין, אבל בקשין</strong> — <strong>לא יקטמנו, ואם קטמו</strong> — <strong>פטור אבל אסור.</strong> ואם נתכוון <strong>לחצוץ בו</strong> את <strong>שיניו</strong> — <strong>לא יקטמנו, ואם קטמו</strong> — <strong>חייב חטאת.</strong>
 בדומה לכך <strong>תני חדא</strong> <small>[שנויה</small> ברייתא <small>אחת]:</small> <strong>קוטמו ומריח בו, ותניא אידך</strong> <small>[ושנויה</small> ברייתא <small>אחרת]:</small> <strong>לא יקטמנו להריח בו. אמר ר' זירא אמר רב חסדא: לא קשיא</strong> <small>[אין</small> זה <small>קשה]:</small> <strong>הא</strong> <small>[זה]</small> שמותר — <strong>ב</strong>עצים <strong>רכין, הא</strong> <small>[זה]</small> שאסור — <strong>בקשין.</strong>
 על עיקר הדבר <strong>מתקיף לה</strong> <small>[מקשה עליה]</small> <strong>רב אחא בר יעקב: בקשין אמאי</strong> <small>[מדוע]</small> <strong>לא? מאי שנא מהא דתנן</strong> <small>[במה שונה זה ממה ששנינו</small> במשנה<small>]:</small> <strong>שובר אדם את החבית לאכול ממנה גרוגרות, ובלבד שלא יתכוין</strong> במעשה זה כדי <strong>לעשות כלי</strong> ויוכל להשתמש בחבית לאחר מכן. והרי מלאכת שבירה זו של העץ לצורך הרחה בו אין בה יותר מלאכה מאשר בשבירת החבית! <strong>ועוד:</strong> והרי יודעים אנו כי <strong>רבא בר רב אדא ורבין בר רב אדא דאמרי תרוייהו</strong> <small>[שאמרו שניהם]:</small> <strong>כי הוינן בי</strong> <small>[כאשר היינו בביתו]</small> של <strong>רב יהודה, הוה מפשח ויהיב לן אלותא אלותא</strong> <small>[היה שובר ונותן לנו מקלות מקלות</small> של עצי בשמים<small>],</small> <strong>אף על גב דחזיא לקתתא דנרגי וחציני</strong> <small>[אף על פי שהיו ראויים</small> מתוך שהיו קשים <small>לקתות של קרדומות ושל גרזינים].</small>
 ומתרצים: <strong>לא קשיא</strong> <small>[אין</small> זה <small>קשה]:</small> <strong>הא</strong> <small>[זו]</small> כשיטת <strong>ר' אליעזר, הא</strong> <small>[זו]</small> כשיטת <strong>רבנן</strong> <small>[חכמים].</small> <strong>דתניא</strong> <small>[ש</small>כן <small>שנינו</small> בברייתא<small>],</small> <strong>ר' אליעזר אומר: נוטל אדם</strong> בשבת או בחג <strong>קיסם משלפניו לחצוץ בו שיניו, וחכמים אומרים: לא יטול</strong> קיסם <strong>אלא מאבוס של בהמה,</strong> שמתוך שהוא ראוי למאכל בהמה, הריהו כמוכן לכל צורך שהוא. <strong>ושוין</strong> (ומסכימים) <strong>שלא יקטמנו, ואם קטמו לחצוץ בו שיניו</strong> או <strong>ולפתוח בו הדלת</strong> כעין מפתח, אם עשה זאת <strong>בשוגג בשבת</strong> — <strong>חייב</strong> להביא קרבן <strong>חטאת</strong> כדרך מי שעושה עבירה חמורה בשוגג, עשה זאת <strong>במזיד ביום טוב</strong> — הרי זה <strong>סופג</strong> (מקבל) <strong>את הארבעים</strong> (ארבעים מלקות), כדין מי שחילל יום טוב במלאכה, אלו <strong>דברי ר' אליעזר.</strong>
 <strong>וחכמים אומרים: אחד זה</strong> אם עשה כן בשבת <strong>ואחד זה</strong> אם עשה כן ביום טוב, גם אם קטם בידו לצורך מפתח, <strong>אינו</strong> אסור <strong>אלא משום שבות</strong> מדברי חכמים. ולכן, <strong>ר' אליעזר דקאמר התם</strong> <small>[שאמר שם]</small> שהקוטם בשוגג בשבת קיסם כדי לעשותו כלי (מפתח וכדומה) שהוא <strong>חייב חטאת,</strong> אם כן <strong>הכא</strong> <small>[כאן]</small> בקוטם כדי להריח, הרי זה <strong>פטור אבל אסור.</strong> ואילו <strong>רבנן</strong> <small>[חכמים]</small> <strong>דקא אמרי התם</strong> <small>[שהם אומרים שם]</small> בקוטם כדי לעשותו כלי שהוא <strong>פטור אבל אסור, הכא</strong> <small>[כאן]</small> בקוטם כדי להריח סבורים כי <strong>מותר לכתחלה.</strong>
 ושואלים: <strong>ולית ליה</strong> <small>[</small>וכי <small>אין לו,</small> אינו מקבל<small>]</small> <strong>ר' אליעזר הא דתנן</strong> <small>[</small>הלכה <small>זו ששנינו</small> במשנה<small>]:</small> <strong>שובר אדם את החבית</strong> כדי <strong>לאכול ממנה גרוגרות, ובלבד שלא יתכוין לעשות כלי?</strong> הרי שכשאינו מתכוון בכך כדי לעשות כלי מותר לכתחילה ולדבריו שם פטור אבל אסור! ומשיבים: <strong>אמר רב אשי: כי תניא ההיא</strong> <small>[כאשר שנויה אותה</small> ברייתא<small>]</small> שמתירה, הרי זה <strong>במוסתקי</strong> בחבית שהיתה שבורה קודם, והיו חלקיה מדובקים בכעין זפת, שכאשר שובר אותה לצרכו לא שבר כלי שלם, ובודאי שאין בכך משום עשיית כלי.
 <big>א</big> שנינו במשנה כי <strong>מגבב</strong> (אוסף) אדם קש <strong>מן החצר</strong> ביום טוב. <strong>תנו רבנן</strong> <small>[שנו חכמים]:</small> <strong>מגבב מן החצר ומדליק,</strong> משום <strong>שכל מה שבחצר מוכן הוא, ובלבד שלא יעשה צבורין צבורין</strong> <small>[ערימות ערימות].</small> <strong>ור' שמעון מתיר</strong> אפילו בכך. ושואלים: <strong>במאי קמפלגי</strong> <small>[במה</small> באיזה ענין <small>חלוקים הם],</small> מה טעם מחלוקתם? <strong>מר</strong> <small>[חכם זה,</small> חכמים שאסרו<small>]</small> <strong>סבר: מחזי דקא מכניף</strong> <small>[</small>משום <small>נראה שהוא אוסף]</small> <strong>למחר וליומא אחרינא</strong> <small>[וליום אחר],</small> ולכן יש לאסור, שלא יראה כמכין מיום טוב לחול. <strong>ומר</strong> <small>[וחכם זה,</small> ר' שמעון שהתיר<small>],</small> <strong>סבר: קדרתו מוכחת עליו</strong> שהרי רואים עוד שהוא מביא את הדברים לבשל, וממילא בטל החשד שכוונתו לאחר יום טוב.
 <big>ב</big> שנינו במשנה ש<strong>אין מוציאין</strong> ביום טוב <strong>את האור</strong> (אש) בכל דרך מחדש. ושואלים: <strong>מאי טעמא</strong> <small>[מה טעם</small> הדבר<small>]?</small> ומסבירים: <strong>משום דקא מוליד</strong> <small>[שהוא מוליד]</small> דבר חדש <strong>ביום טוב,</strong> והרי זה כמעשה יצירה, ואסור.
 <big>ג</big> נאמר במשנה ש<strong>אין מלבנין</strong> (מחממים) <strong>את הרעפים</strong> כדי לצלות עליהם. ושואלים: <strong>מאי קא עביד</strong> <small>[מה הוא עושה</small> בכך<small>]</small> הלא כוונתו לצורך אכילה, ומה שונה זה מדרך צלייה אחרת? <strong>אמר רבה בר בר חנה אמר ר' יוחנן: הכא</strong> <small>[כאן]</small> <strong>ברעפים חדשים עסקינן</strong> <small>[עוסקים אנו],</small> וטעם האיסור — <strong>מפני</strong>
## דף לד.
 <strong>שצריך לבדקן</strong> אם אינם מתפוצצים בשעת חימומם, ואם אכן יתפוצצו אלה תוך כדי ליבונם, נמצא שטרח ביום טוב שלא לצורך. <strong>ואמרי לה</strong> <small>[ויש אומרים]:</small> <strong>מפני שצריך לחסמן</strong> (להקשות אותם) על ידי חימום יתר בפעם הראשונה ובלא חיסום זה עדיין אינם ראויים למלאכתם, וממילא יש בכך משום יצירת כלי ואסור לעשות כן ביום טוב.
 אגב כך מביאים: <strong>תנן התם</strong> <small>[שנינו</small> במשנה <small>שם]:</small> תרנגולת ש<strong>דרסה</strong> אדם ברגליים <strong>או שטרפה</strong> (זרקה) על ה<strong>כותל, או שרצצתה</strong> (דרסה אותה) <strong>בהמה</strong> והיא <strong>מפרכסת</strong> אבל אינה יכולה לעמוד, אם <strong>שהתה מעת לעת</strong> בחייה <strong>ושחטה</strong> — <strong>כשרה</strong> אם לא נמצא מום אחר הגורם לה להיות טריפה. <strong>אמר ר' אלעזר בר ינאי משום ר' אלעזר בן אנטיגנוס: צריכה בדיקה</strong> לאחר שחיטה שמא אירע בה מום.
 על דבר זה <strong>בעא מיניה</strong> <small>[שאל אותו]</small> <strong>ר' ירמיה מר' זירא: מהו לשחטה ביום טוב? מי מחזקינן רעותא</strong> <small>[האם מחזיקים אנו</small> שיש בה <small>פגם]</small> <strong>ביום טוב, או לא?</strong> כלומר, האם מותר לסמוך על כך שאין בסתם תרנגולת פגם, או שמא זו כיון שטעונה בדיקה ויש בה חשש, אין אנו שוחטים אותה שמא תימצא טריפה ונמצא שעשה מלאכה שלא לצורך.
 <strong>אמר ליה</strong> <small>[לו]:</small> <strong>תנינא</strong> <small>[</small>הלא <small>למדנו]:</small> <strong>אין מלבנין את הרעפים</strong> כדי <strong>לצלות בהן. והוינן בה: מאי קא עביד</strong> <small>[והיינו עוסקים בה,</small> דנין בשאלה: <small>מה הוא עושה</small> בכך<small>]?</small> <strong>ואמר רבה בר בר חנה אמר ר' יוחנן: הכא</strong> <small>[כאן]</small> <strong>ברעפים חדשים עסקינן</strong> <small>[עוסקים אנו],</small> ואסרו לעשות כן <strong>מפני ש</strong>עדיין הוא <strong>צריך לבדקן</strong> ויתכן שבחימומם יתפוצצו ויוכח שאינם ראויים למלאכתם ונמצא שעשה מלאכה שלא לצורך. משמע שאין נכנסים לספק בדבר שעלול להיות בו פגם ביום טוב, וכשם שאסורה ברעפים כך יש לאסור אף בחשש טריפות.
 <strong>אמר ליה</strong> <small>[לו]:</small> אם מכאן אין זו ראיה, <strong>אנן</strong> <small>[אנחנו]</small> <strong>מפני שצריך לחסמן</strong> כדי שיהיו נחשבים ככלי גמור <strong>מתנינן לה</strong> <small>[שונים אנו אותה]</small> ואין לאיסור עשיית כלי ולדבר הטעון בדיקה כלום, ולכן אין לאסור את שחיטתה ביום טוב.
 <strong>תניא</strong> <small>[שנויה</small> ברייתא<small>]:</small> אנשים אחדים שעשו יחד מלאכת בישול אחת בשבת ומתחייבים כולם, כיצד; <strong>אחד מביא את האור</strong> (האש), <strong>ואחד מביא את העצים, ואחד שופת</strong> (מניח) <strong>את הקדרה</strong> על הכיריים, <strong>ואחד מביא את המים</strong> לקדירה <strong>ואחד נותן בתוכו</strong> של התבשיל <strong>תבלין, ואחד מגיס</strong> (בוחש) בקדירה — <strong>כולן חייבין</strong> משום בישול. ועל כך תוהים: <strong>והתניא</strong> <small>[והרי שנינו</small> בברייתא אחרת<small>]</small> שבה נאמר: <strong>אחרון חייב וכולן פטורין!</strong> ומתרצים: <strong>לא קשיא</strong> <small>[קשה]:</small> <strong>הא דאייתי אור מעיקרא</strong> <small>[כאן,</small> ששנינו שכולם חייבים, מדובר כ<small>שהביא אש מתחילה],</small> מפני שכל אחד מהן עשה מעשה של תיקון בבישול זה, אולם <strong>הא</strong> <small>[זה]</small> ששנינו שרק האחרון חייב, מדובר באופן <strong>דאייתי אור</strong> <small>[שהביא אש]</small> <strong>לבסוף,</strong> שכל האחרים לא עסקו קודם כלל בתיקון תבשיל והמלאכה עצמה החלה רק משעת הבאת האש.
 ושואלים: <strong>בשלמא כולהו קא עבדי</strong> <small>[נניח כולם עשו]</small> <strong>מעשה</strong> שיש בו מלאכת עבודה, ולכן הם שותפים במלאכת האיסור ובחילול השבת, <strong>אלא</strong> ה<strong>שופת את הקדרה מאי קא עביד</strong> <small>[מה עשה]</small> מלאכת איסור בכך? <strong>אמר ר' שמעון בן לקיש: הכא</strong> <small>[כאן]</small> <strong>בקדרה חדשה עסקינן</strong> <small>[עוסקים אנו]</small> <strong>ומשום</strong> אותו איסור שיש ב<strong>לבון רעפים נגעו בה.</strong> שאינו עובר משום בישול האוכל שבקדירה, אלא משום תיקון הקדרה עצמה, כדרך שאסרו בליבון רעפים.
 <big>א</big> <strong>תנו רבנן</strong> <small>[שנו חכמים]</small> בתוספתא: <strong>תנור וכירים חדשים</strong> — <strong>הרי הן ככל הכלים הנטלין</strong> בשבת <strong>בחצר</strong> ומותר לטלטל אותם, שהרי ראויים הם להניח בהם דברים. <strong>אבל אין סכין אותם</strong> ב<strong>שמן, ואין טשין</strong> (משפשפים) <strong>אותן במטלית, ואין מפיגין אותם בצונן</strong> להתיז עליהן נוזלים קרים, כדי שלא יתחממו מדי — שכל אלה יש בהם משום מלאכה של תיקון כלי, ואסור לעשותה ביום טוב. <strong>ואם בשביל לאפות</strong> בתנור ביום טוב עצמו עושה את כל אלה — <strong>הרי זה מותר.</strong>
 <big>ב</big> <strong>תנו רבנן</strong> <small>[שנו חכמים]</small> בתוספתא: <strong>מולגין את הראש ואת הרגלים.</strong> כלומר: מותר לשפוך מים רותחים על ראשה ורגליה של בהמה כדי להשיר את השערות מעליהם, <strong>ומהבהבין</strong> (חורכים) <strong>אותן באור</strong> (באש) לשם כך, <strong>אבל אין טופלין</strong> (מורחים) <strong>אותם בחרסית, ולא באדמה, ולא בסיד</strong> לשם הסרת השערות, שיש בכך משום טירחה יתירה, והרי זה נראה כדרך עיבוד. <strong>ואין גוזזין אותן</strong> את השערות הללו <strong>במספרים,</strong> שנראה כאילו עושה מלאכת גזיזה ורצונו בצמר עצמו.
 וכן <strong>אין גוזזין את הירק,</strong> כלומר: את ראשי העלים הדבוקים בו <strong>בתספורת</strong> (במספריים המיוחדים) <strong>שלו. אבל מתקנין את הקונדס ואת העכביות</strong> שהם צמחים מרים שאינם נאכלים אלא לאחר בישול מרובה, ומכינים אותם לאכילה למרות הטירחה הרבה שבכך. <strong>ומסיקין ואופין בפורני</strong> (בתנור גדול של נחתום) <strong>ומחמין</strong> (ומחממים) <strong>חמין באנטיכי</strong> (מין מיחם גדול) אבל <strong>אין אופין בפורני חדשה</strong> — <strong>שמא תפחת,</strong> כי אולי לא היה תנור זה עשוי כראוי ובהדלקת האש בתוכו יישבר ונמצא טורח ביום טוב שלא לצורך.
 <big>ג</big> <strong>תנו רבנן</strong> <small>[שנו חכמים]</small> בתוספתא <strong>כיוצא בו: אין נופחין במפוח</strong> ללבות את האש, משום שהוא כדרך מלאכת חול, <strong>אבל נופחין</strong> באש <strong>בשפופרת</strong> בדרך שינוי. <strong>ואין מתקנין את השפוד ואין מחדדין אותו.</strong>ועוד <strong>תנו רבנן</strong> <small>[שנו חכמים]</small> בתוספתא <strong>: אין מפצעין</strong> (שוברים) <strong>את הקנה</strong> כדי לעשות מעין שפוד <strong>לצלות</strong> עליו <strong>מליח, אבל מפצעין את האגוז במטלית</strong> שעוטפים סביבו בשעה שמכים עליו <strong>ואין חוששין שמא תקרע</strong> המטלית על ידי כך, שגם אם נקרעה אין בכך משום מלאכת איסור.
 <big>ד משנה</big> <strong>ועוד אמר ר' אליעזר</strong> להקל: <strong>עומד אדם על המוקצה,</strong> כגון פירות שמפני טעם כלשהו הקצה אותם קודם משימושו,
## דף לד:
 <strong>ערב שבת ב</strong>שנת ה<strong>שביעית</strong> שבשנה זו אין מעשרים, ואפשר למחרת ליטול מן הפירות ולאוכלם בלא תיקון נוסף, <strong>ואומר: מכאן</strong> מפירות אלה <strong>אני אוכל למחר. וחכמים אומרים:</strong> לא יאכל <strong>עד שירשום</strong> (יסמן) בתוך ערימת הפירות מבעוד יום <strong>ויאמר</strong> במפורש: <strong>מכאן ועד כאן</strong> אני לוקח.
 <big>א גמרא</big> <strong>תנן התם</strong> <small>[שנינו שם</small> במשנה<small>]:</small> <strong>תינוקות שטמנו תאנים</strong> לעצמם בשדה <strong>מערב שבת</strong> כדי לאכול מהן בשבת, <strong>ושכחו ולא עשרו</strong> — לא יאכלום בשבת, לפי שאכילת שבת נחשבת תמיד כאכילת קבע המחייבת במעשר, ואפילו <strong>למוצאי שבת לא יאכלו, אלא אם כן עשרו. ותנן נמי</strong> <small>[ושנינו</small> במשנה <small>גם כן]:</small> <strong>המעביר תאנים בחצרו</strong> כדי <strong>לקצות</strong> (לעשות אותן קציעות – תאנים מיובשות) — <strong>בניו ובני ביתו אוכלין מהן</strong> בינתיים אכילת <strong>עראי ופטורים</strong> מן המעשר, שכן ראיית הפירות את פני החצר אינה קובעת את הפירות למעשר ואינה כדין בית.
 ועל סמך שני מקורות אלה <strong>בעא מניה</strong> <small>[שאל אותו]</small> <strong>רבא מרב נחמן: שבת, מהו שתקבע מוקצה למעשר בדבר שלא נגמרה מלאכתו?</strong> האם נאמר שעצם העובדה שהמאכל מוכן לשבת עושה אותו כמאכל קבע וכמי שנגמרה מלאכתו, או לא? <strong>מי אמרינן</strong> <small>[האם אומרים אנו]:</small> <strong>כיון דכתיב</strong> <small>[שנאמר]:</small> <strong>"וקראת לשבת ענג"</strong> (ישעיהו נח, יג), לומר שכל אכילה בשבת נחשבת כעונג ואינה כאכילת ארעי, ולכך <strong>קבעה</strong> השבת את הדברים <strong>ואפילו בדבר שלא נגמרה מלאכתו</strong> שייחשב כגמור וראוי לאכילת קבע, <strong>או דלמא</strong> <small>[שמא]</small> <strong>בדבר שנגמרה מלאכתו</strong> — <strong>קבעה</strong> השבת, אולם <strong>בדבר שלא נגמרה מלאכתו</strong> — לא קבעה?
 <strong>אמר ליה</strong> <small>[לו]</small> רבא לרב נחמן: <strong>שבת קובעת, בין בדבר שנגמרה מלאכתו, בין בדבר שלא נגמרה מלאכתו. אמר ליה</strong> <small>[לו]</small> רבא והקשה: <strong>ואימא</strong> <small>[ואמור]</small> שתהא <strong>שבת דומיא</strong> <small>[בדומה]</small> לדין ה<strong>חצר, מה חצר</strong> — <strong>אינה קובעת</strong> שיחשב מאכל הנמצא בה כסעודת קבע לענין מעשר <strong>אלא בדבר שנגמרה מלאכתו, אף שבת</strong> — <strong>לא תקבע</strong> (תחשיב כאכילת קבע) <strong>אלא בדבר שנגמרה מלאכתו! אמר ליה</strong> <small>[לו]</small> רב נחמן: אין אני אומר זאת בגלל סברה שהעלתי אני בדעתי שאתה יכול להציג כנגדה סברה אחרת, אלא <strong>לימוד ערוך הוא בידינו: שהשבת קובעת, בין בדבר שנגמרה מלאכתו, בין בדבר שלא נגמרה מלאכתו.</strong>
 <strong>אמר מר זוטרא בריה</strong> <small>[בנו]</small> של <strong>רב נחמן: אף אנן נמי תנינא</strong> <small>[אנו גם כן שנינו]</small> מעין זה במשנתנו, <strong>ועוד אמר ר' אליעזר: עומד אדם על המוקצה ערב שבת בשביעית</strong> ואומר מכאן מכאן אני אוכל. <strong>טעמא</strong> <small>[הטעם,</small> דווקא<small>]</small> משום שהוא פרי <strong>שביעית, דלאו בר עשורי הוא</strong> <small>[שאינו בן מעשר],</small> שאין חובה לעשרו באותה שנה, <strong>הא</strong> <small>[אולם]</small> <strong>בשאר שני שבוע</strong> <small>[שנות השמיטה]</small> <strong>— הכי נמי</strong> <small>[כך גם כן</small> תאמר<small>]</small> ש<strong>אסור</strong> לאוכלם בלא לעשר, <strong>מאי טעמא</strong> <small>[מה טעם</small> הדבר<small>]</small> — <strong>לאו</strong> <small>[האם לא]</small> <strong>משום</strong> שה<strong>שבת קבעה</strong> אותם למעשר ואסור לאוכלם בלעדיו?
 ודוחים: <strong>לא</strong> משם אין ראיה, <strong>שאני התם</strong> <small>[שונה שם]</small> <strong>כיון</strong> ש<strong>אמר: "מכאן אני אוכל למחר"</strong> אם כן מיד <strong>קבע ליה</strong> <small>[לו]</small> סעודה <strong>עלויה</strong> <small>[עליהם]</small> והרי בכך גילה דעתו שאינו רוצה לעשות בהם תיקון נוסף. ושואלים: <strong>אי הכי מאי אריא</strong> <small>[אם כך מה שייך]</small> מדוע נאמרה הלכה זו דווקא ב<strong>שבת,</strong> שהרי אז אין יחוד בשבת, <strong>אפילו</strong> אם אמר כך <strong>ב</strong>יום <strong>חול נמי</strong> <small>[גם כן],</small> שהרי מאחר שיחדם לסעודתו — נעשו כגמורים וחייבים במעשר! ומשיבים: <strong>הא קא משמע לן</strong> <small>[</small>דבר <small>זה השמיע לנו]:</small> ש<strong>טבל</strong> אין אומרים עליו שהוא מוקצה במהותו כיון שאסור לתקנו ולאוכלו, אלא <strong>מוכן הוא אצל שבת, ש</strong>כן <strong>אם עבר</strong> על דברי חכמים <strong>ותקנו</strong> — <strong>מתוקן.</strong>
## דף לה.
 ומקשים: כיצד יכול אתה לומר שעצם העובדה שהחליט לאכול מן הפירות כבר נחשבת כעושה אותם קבע, <strong>והלא</strong> אף אם אמר שיאכל מהם למחר, מכל מקום <strong>מותרו,</strong> הפירות שנשארו ולא אכלם, <strong>חוזר</strong> מן הסתם לערימה. <strong>ושמעינן ליה</strong> <small>[ושמענו אותו]</small> את <strong>ר' אליעזר</strong> ש<strong>אמר</strong> במפורש: <strong>כל היכא</strong> <small>[היכן]</small> ש<strong>מותרו חוזר</strong> — <strong>לא קבע</strong> למעשר בכל מקרה!
 <strong>דתנן</strong> <small>[ש</small>כן <small>שנינו</small> במשנה<small>]</small> במסכת מעשרות: <strong>הנוטל זיתים מן המעטן</strong> (כלי גדול שבו מאכסנים את הזיתים לפי שעה), טרם מיצוי שמנם — <strong>טובל אחת אחת</strong> מהן <strong>במלח ואוכל</strong> בלא לעשרם קודם לכן, ואף על פי שאוכלם במלח, אין הדבר מחשיבם כאכילת קבע, כיון שאוכלם אחד אחד. <strong>ואם טבל ונתן לפניו</strong> זיתים אחדים, כגון <strong>עשרה</strong> — הרי זה <strong>חייב</strong> במעשר, שנראה שהכין לעצמו סעודה שלימה מהם, ובכך נקבעו למעשר. ואילו <strong>ר' אליעזר אומר:</strong> האוכל <strong>מן המעטן</strong> ה<strong>טהור</strong> — <strong>חייב</strong> במעשר, ואם אוכל <strong>מן המעטן</strong> ה<strong>טמא</strong> — <strong>פטור</strong> מן המעשר, <strong>מפני שהוא מחזיר את המותר</strong> למעטן.
 <strong>והוינן בה</strong> <small>[היינו עוסקים,</small> מתקשים, <small>ב</small>שאלה <small>זו]:</small> <strong>מאי שנא רישא ומאי שנא סיפא</strong> <small>[במה שונה ההתחלה ובמה שונה הסוף],</small> כלומר: מה ענין טומאה וטהרה לכאן? <strong>ואמר ר' אבהו: רישא</strong> <small>[בראש</small> מדובר<small>]</small> <strong>במעטן טהור וגברא</strong> <small>[ואיש]</small> <strong>טמא</strong> שכשנוגע בהם הריהו מטמאם, <strong>דלא מצי מהדר ליה</strong> <small>[שאינו יכול להחזירו]</small> את הזיתים שנותרו, שאם יחזירם — הלא יטמא את כל הזיתים שבמעטן. ומכיון שכך, הריהו נוטל מלכתחילה רק כפי המידה שרוצה לאכול, ודי בכך כדי להחשיבם כאכילת קבע, ולכן חייב לעשרם.
 אולם <strong>סיפא</strong> <small>[בסוף</small> מדובר<small>]</small> <strong>במעטן טמא וגברא</strong> <small>[ואיש]</small> <strong>טמא,</strong> שאף שטימא את הזיתים במגעו, <strong>דמצי מהדר ליה</strong> <small>[שיכול</small> עדיין <small>להחזירו]</small> למעטן, שהרי הזיתים שבתוכו טמאים בגללו, ואינו מוסיף בכך כל טומאה. ומכיון שכך, אף מלכתחילה אינו מדייק ליטול בדיוק כפי המידה אותה הוא רוצה לאכול, ולכן אין בכך כדי לקובעם למעשר. ולענייננו למדנו, שכל שיכול להחזיר, הרי לדעת ר' אליעזר אינו נקבע עד גמר מלאכה!
 ומשיבים: <strong>מתניתין נמי</strong> <small>[משנתנו גם כן]</small> מדברת <strong>במוקצה טהור וגברא</strong> <small>[ואיש]</small> <strong>טמא, דלא מצי מהדר ליה</strong> <small>[שאינו יכול להחזיר אותם].</small> ומקשים: <strong>והלא מוחזרין ועומדין הן!</strong> שהרי כאן אין צורך שיקח אותם לביתו ויחזיר את השאר, אלא מדובר שלוקח כל מה שהכין לעצמו באמירה מפורשת מבעוד יום, ונמצא המותר שלא לקח מוחזר ועומד.
 <strong>אלא אמר רב שימי בר אשי</strong> יש לדחות מה שאמרנו, וכך יש להבין: <strong>ר' אליעזר קא אמרת</strong> <small>[אומר אתה]?</small> לשיטתו אין זו קושיה כי <strong>ר' אליעזר לטעמיה</strong> <small>[לטעמו,</small> לשיטתו<small>]</small> שהרי הוא ש<strong>אמר</strong> כי הפרשת <strong>תרומה</strong> גדולה היא עצמה כבר <strong>קבעה</strong> פירות אלו להיחשב כאילו נגמרה מלאכתם, ואסור לאוכלם אפילו באופן ארעי אלא אם כן הפריש מהם את שאר המעשרות, ואסור לאוכלו קודם לכן. <strong>וכל שכן</strong> שעצם ביאת יום ה<strong>שבת</strong> קובעת למעשר. <strong>דתנן</strong> <small>[ש</small>כן <small>שנינו</small> במשנה<small>]:</small> <strong>פירות שתרמן</strong> (הרים מהם תרומה גדולה) <strong>עד שלא נגמרה מלאכתן, ר' אליעזר אוסר לאכול מהן עראי</strong> בלא לעשר שהתרומה כבר קבעתם, <strong>וחכמים מתירין.</strong>
 ומציעים פתרון אחר לשאלת רבא; <strong>תא שמע מסיפא</strong> <small>[בוא</small> ו<small>שמע</small> פתרון לענין <small>מסופה</small> של משנתנו<small>],</small> ששנינו בה, <strong>וחכמים אומרים:</strong> אף בשמיטה שאין צורך בהפרשת תרומות ומעשרות מן הפירות, אמירה מבעוד יום אין בה כדי להכינם לשבת, <strong>עד שירשום</strong> (יסמן את הפירות אותם הוא מכין) <strong>ויאמר</strong> במפורש: <strong>"מכאן ועד כאן".</strong> ונדייק: <strong>טעמא</strong> <small>[הטעם</small> דווקא<small>]</small> ש<strong>ערב שבת</strong> בשנת <strong>השביעית דלאו בר עשורי</strong> <small>[שלא בן מעשר]</small> <strong>הוא, הא</strong> <small>[הרי]</small> <strong>בשאר שני שבוע</strong> <small>[שנות שמיטה]</small> ש<strong>בני עשורי נינהו</strong> <small>[עישור הם],</small> שהם חייבים במעשר — <strong>אסורים. מאי טעמא</strong> <small>[מה טעמם</small> הדבר<small>]</small> <strong>לאו</strong> <small>[האם לא]</small> <strong>משום</strong> שה<strong>שבת</strong> עצמה <strong>קבעה?</strong> וכיון שדעת חכמים היא אין מקום לדחות על פי שיטות מיוחדות, כשל ר' אליעזר.
 ודוחים: <strong>לא,</strong> משם אין ראיה, כי <strong>שאני התם</strong> <small>[שונה שם],</small> <strong>כיון</strong> ש<strong>אמר: "מכאן ועד כאן אני אוכל למחר"</strong> — בכך <strong>קבע ליה</strong> <small>[לו]</small> את הסעודה ולא בשל השבת. ושואלים: <strong>אי הכי, מאי אריא</strong> <small>[אם כך, מה שייך,</small> מדוע דווקא<small>]</small> כשזה <strong>שבת, אפילו ב</strong>יום <strong>חול נמי</strong> <small>[גם כן]</small> שייכת הלכה זו! ומשיבים: <strong>הא קא משמע לן</strong> <small>[</small>דבר <small>זה השמיע לנו]</small> כפי שאמרנו לעיל; ש<strong>טבל</strong> אין אומרים עליו שהוא מוקצה במהותו, כיון שאסור לתקנו ולאוכלו, אלא <strong>מוכן הוא אצל שבת, ש</strong>כן <strong>אם עבר</strong> על דברי חכמים <strong>ותקנו — מתוקן. </strong>
 <strong>ורמינהו</strong> <small>[ומשליכים,</small> מראים סתירה<small>]</small> ממקום אחר, ששנינו: <strong>היה אוכל באשכול</strong> ענבים, שאינו נחשב לגמר מלאכה, שהלא מיועד הוא לסחיטה, <strong>ונכנס מגנה,</strong> שבה אפשר לאכול פירות עראי בלי לעשר, אל ה<strong>חצר, ר' אליעזר אומר: יגמור</strong> לאכול את האשכול, כיון שאין בחצר כדי לקבוע את הפירות למעשר אם לא נגמרה מלאכתם קודם לכן, ו<strong>ר' יהושע אומר: לא יגמור,</strong> שלדעתו יש בחצר כדי לקבוע את הפירות למעשר אף שלא נגמרה מלאכתם.
 וכן אם <strong>חשכה</strong> לו <strong>בלילי שבת</strong> באמצע אכילת האשכול, ואכילת שבת הלא כאכילת קבע היא, <strong>ר' אליעזר אומר: יגמור,</strong> כיון שאף בשבת אין כדי לקבוע למעשר פירות שלא נגמרה מלאכתם קודם, ו<strong>ר' יהושע אומר: לא יגמור,</strong> שיש לדעתו בשבת כדי לקבוע את הפירות למעשר אף אם לא נגמרה מלאכתם קודם לכן. הרי שר' אליעזר סובר שאין בשבת כדי לקבוע למעשר, ואילו ממשנתנו נראה שר' אליעזר מסכים שכניסת השבת קובעת!
 ומשיבים: <strong>התם כדקתני טעמא</strong> <small>[שם כפי ששנינו</small> במפורש את <small>הטעם]</small> ש<strong>ר' נתן אומר: לא כשאמר ר' אליעזר "יגמור"</strong> הכוונה ש<strong>בחצר</strong> עצמה <strong>יגמור, אלא</strong> התכוון לומר: <strong>יצא חוץ לחצר ויגמור. ולא כשאמר ר' אליעזר "יגמור",</strong> כוונתו היתה ש<strong>בשבת</strong> עצמה <strong>יגמור, אלא ממתין למוצאי שבת ו</strong>אז <strong>יגמור.</strong> ואם כן אין סתירה בין דבר זה למשנתנו.
 ולפסק ההלכה בענין זה, <strong>כי אתא</strong> <small>[כאשר בא]</small> <strong>רבין</strong> מארץ ישראל לבבל, <strong>אמר</strong> בשם <strong>ר' יוחנן: אחד שבת, ואחד</strong> הרמת <strong>תרומה</strong> מן הפירות, <strong>ואחד חצר</strong> שנכנסו הפירות לתוכה, <strong>ואחד מקח</strong> (קניה), אם מכרן לחבירו — <strong>כולן אין קובעין</strong> למעשר <strong>אלא בדבר שנגמרה מלאכתן.</strong> ומעירים: שבכל אחד מהפרטים שהזכיר יש חידוש הלכה. כיצד?
 <strong>שבת — לאפוקי</strong> <small>[להוציא]</small> <strong>מ</strong>דברי <strong>הלל, דתניא</strong> <small>[ש</small>הרי <small>שנינו</small> בברייתא<small>]:</small> <strong>המעמר</strong> (אוסף) <strong>פירות ממקום למקום לקצור, וקדש עליהם היום</strong> שנכנסה בינתיים השבת, <strong>אמר ר' יהודה: הלל לעצמו אוסר.</strong> כלומר: הלל לבדו היה אוסר בכגון זה לאוכלן עד שיפריש מהם מעשר, שלדעתו כניסת השבת היא עצמה גורמת לפירות שיחשבו כגמורים. והשמיענו ר' יוחנן שאין הלכה כהלל.
## דף לה:
 מה שאמר <strong>חצר</strong> שאינה קובעת למעשר בלא שנגמרה מלאכתם של הפירות, הרי זה <strong>לאפוקי</strong> <small>[להוציא]</small> <strong>מ</strong>דברי <strong>ר' יעקב. דתנן</strong> <small>[ש</small>כן <small>שנינו</small> במשנה<small>]:</small> <strong>המעביר תאנים בחצרו לקצות</strong> (לעשות מהן קציעות – תאנים מיובשות) — <strong>בניו ובני ביתו אוכלין מהן</strong> באופן <strong>עראי, ופטורים מן המעשר. ותני עלה</strong> <small>[ושנויה</small> ברייתא <small>עליה]</small> בהקשר למשנה זו: <strong>ר' יעקב מחייב, ור' יוסי בר' יהודה פוטר.</strong> ובא ר' יוחנן להשמיענו שאין הלכה כר' יעקב.
 מה שאמר שהרמת <strong>תרומה</strong> גדולה מן הפירות אינה קובעת למעשר — <strong>לאפוקי</strong> <small>[להוציא]</small> <strong>מ</strong>דברי <strong>ר' אליעזר. דתנן</strong> <small>[ש</small>כן <small>שנינו</small> במשנה<small>]:</small> <strong>פירות שתרמן</strong> (הרים מהם תרומה גדולה) <strong>עד שלא נגמרה מלאכתן, ר' אליעזר אוסר לאכול מהן עראי, וחכמים מתירין.</strong>
 ומה שאמר ש<strong>מקח</strong> (קניית פירות) אינה קובעת אותם למעשר <strong>— כדתניא</strong> <small>[כפי ששנינו</small> בברייתא<small>]:</small> <strong>הלוקח תאנים מעם הארץ, במקום שרוב בני אדם דורסין,</strong> כלומר: שהם מייבשים את התאנים ועושים מהן דבילה, הרי במקום כזה לא נגמרה מלאכת התאנים לפני כן, ולכן <strong>אוכל מהן עראי, ומעשרן</strong> כשנגמרה מלאכתם רק <strong>דמאי,</strong> ככל דבר הנקנה מעם הארץ שמעשרים אותו מספק בלבד.
 ומעירים: <strong>שמע מינה תלת</strong> <small>[למד ממנה</small> מברייתא זו <small>שלושה</small> דברים בהלכה<small>];</small> <strong>שמע מינה</strong> <small>[למד מכאן]:</small> כי <strong>מקח אינה קובעת אלא בדבר שנגמרה מלאכתו,</strong> וכל שלא נגמרה מלאכתו, אפילו מכרו — אין המכר מחייבו במעשר. <strong>ושמע מינה</strong> <small>[ולמד מכאן]:</small> ש<strong>רוב עמי הארץ מעשרין הן,</strong> ולכן אינו מעשר ודאי כי אם דמאי. <strong>ושמע מינה</strong> <small>[ולמד מכאן]</small> דבר אחר: כי <strong>מעשרין דמאי מעמי הארץ אפילו בדבר שלא נגמרה מלאכתו.</strong>
 ופסק ר' יוחנן כשיטה זו, <strong>ולאפוקי מהא דתנן</strong> <small>[ולהוציא מזה ששנינו</small> במשנה<small>]:</small> <strong>המחליף פירות עם חבירו</strong> שדבר זה דינו כמקח, אם הכוונה היא <strong>זה לאכול וזה לאכול, זה לקצות וזה לקצות,</strong> או <strong>זה לאכול וזה לקצות</strong> — <strong>חייב.</strong> ואילו <strong>ר' יהודה אומר:</strong> זה שנטל <strong>לאכול</strong> — <strong>חייב</strong> שהרי עבורו נגמרה המלאכה, זה שנטל <strong>לקצות</strong> — <strong>פטור</strong> שהרי עבורו עדיין לא נגמרה מלאכתם ויכול לאכול מהם עראי. ופסק ר' יוחנן שלא כדעת תנא קמא, שעצם המקח אינו מחייב במעשר עד שתגמר מלאכתו.
 
 <big>א משנה</big> <strong>משילין</strong> (משליכים) <strong>פירות</strong> שהיו מונחים על גג בית לייבוש <strong>דרך</strong> ה<strong>ארובה ביום טוב,</strong> אם הוצרך להורידם משם מפני הגשם וכיוצא בכך, משום שאין בכך טירחה יתירה, <strong>אבל לא</strong> עושים כן <strong>בשבת. ומכסים פירות בכלים מפני הדלף</strong> מי גשמים הנוטפים מן הגג ומקלקלים אותם, <strong>וכן</strong> מכסים <strong>כדי יין וכדי שמן</strong> מאותו טעם. <strong>ונותנין כלי תחת הדלף בשבת</strong> כדי לקלוט את המים בתוכו ולא יתקלקל הבית.
 <big>ב גמרא</big> תחילה דנים בכמה צדדים לשוניים. <strong>אתמר</strong> <small>[נאמר]</small> שחלקו בכך <strong>רב יהודה ורב נתן, חד תני</strong> <small>[אחד</small> מהם <small>שונה]</small> כפי שאנו שונים <strong>"משילין", וחד תני</strong> <small>[ואחד</small> מהם <small>שונה]</small> <strong>"משחילין".</strong>
 <strong>אמר מר זוטרא: מאן דתני</strong> <small>[מי ששונה]</small> לשון <strong>"משילין" לא משתבש</strong> <small>[טועה]</small> שיש סמוכין לדבר, <strong>ומאן דתני</strong> <small>[ומי ששונה]</small> לשון <strong>"משחילין" לא משתבש</strong> <small>[טועה],</small> שיש לכך ראיה. והוא מסביר: <strong>מאן דתני</strong> <small>[מי ששונה]</small> לשון <strong>"משילין" לא משתבש</strong> <small>[טועה],</small> <strong>דכתיב</strong> <small>[ש</small>כן <small>נאמר]:</small> <strong>"כי ישל זיתך"</strong> (דברים כח, מ), כלומר: יפול. <strong>ומאן דתני</strong> <small>[ומי ששונה]</small> לשון <strong>"משחילין" לא משתבש</strong> <small>[טועה],</small> <strong>דתנן</strong> <small>[ש</small>כן <small>שנינו</small> במשנה<small>]</small> המביאה את רשימת המומים הפוסלים בבכור: <strong>השחול והכסול.</strong> ומסבירים: <strong>שחול</strong> — <strong>שנשמטה ירכו, כסול</strong> — <strong>שאחד מירכותיו גבוהה מחברתה.</strong> נמצא שמובן שורש האותיות ש.ח.ל מורה על היות הדבר מושלך או שמוט.
 <strong>אמר רב נחמן בר יצחק: מאן דתני</strong> <small>[מי ששונה</small> במשנתנו<small>]</small> לא "משילין" אלא <strong>"משירין" לא משתבש</strong> <small>[טועה],</small> <strong>ומאן דתני</strong> <small>[ומי ששונה]</small> לשון <strong>"משחירין" לא משתבש</strong> <small>[טועה].</small> <strong>ומאן דתני</strong> <small>[ומי ששונה]</small> לשון <strong>"מנשירין" לא משתבש</strong> <small>[טועה].</small>
 ומסביר: <strong>מאן דתני</strong> <small>[מי ששונה]</small> לשון <strong>"משירין" לא משתבש</strong> <small>[טועה],</small> <strong>דתנן</strong> <small>[ש</small>כן <small>שנינו</small> במשנה<small>],</small> <strong>ר' ישמעאל אומר: נזיר לא יחוף</strong> <small>[ירחץ]</small> את <strong>ראשו</strong> בסיוע <strong>אדמה</strong> (המשמשת כעין סבון) <strong>מפני שמשיר</strong> על ידי כך <strong>את השער,</strong> והנזיר הלא צווה לגדל פרע שער ראשו. הרי ש"משיר" משמעו לשון נפילה. <strong>ומאן דתני</strong> <small>[ומי ששנה]</small> לשון <strong>"משחירין"</strong> אף הוא <strong>לא משתבש</strong> <small>[טועה].</small> <strong>דתנן</strong> <small>[ש</small>כן <small>שנינו</small> במשנה<small>]:</small> <strong>השחור</strong> שהוא סוג של תער <strong>ו</strong>כן <strong>הזוג</strong> (מהמספריים) <strong>של ספרים, אף על פי שנחלקו</strong> שהרי הם מורכבים משני סכינים צמודים — <strong>טמאין.</strong> ולענייננו נלמד ש"שחור" לשון חיתוך והפלה הוא.
 <strong>ומאן דתני</strong> <small>[ומי ששונה],</small> לשון <strong>"מנשירין" לא משתבש</strong> <small>[טועה]</small> אף הוא, <strong>דתנן</strong> <small>[</small>שכן <small>שנינו</small> במשנה<small>]:</small> <strong>מי שנשרו כליו במים</strong> בשבת — <strong>מהלך בהם</strong> ויתייבשו מאליהם <strong>ואינו חושש</strong> לכך שעשויים אנשים לחשוד שכיבסם בשבת. <strong>אי נמי</strong> <small>[או גם כן]</small> <strong>מהא דתנן</strong> <small>[מזו ששנינו</small> במשנה<small>] :</small>איזהו לקט — <strong>הנושר בשעת קצירה.</strong> הרי שלשון "נושר", משמעות נפילה לה.
 <big>ג</big> ולבירור עצם הדברים. <strong>תנן</strong> [<small>שנינו במשנה</small>]: <strong>משילין פירות דרך ארובה ביום טוב.</strong> ושואלים: היות וטעם ההיתר הוא משום שאין בפעולה זו טירחה יתירה, מסתבר איפוא שאין הדבר בלתי מוגבל, ואם כן <strong>עד כמה?</strong> מה כמות הפירות שמותר להעביר כך? <strong>אמר ר' זירא אמר רב אסי, ואמרי לה</strong> <small>[ויש אומרים]</small> ש<strong>אמר</strong> זאת <strong>ר' אסי אמר ר' יוחנן: כאותה</strong> כמות <strong>ששנינו</strong> בנושא אחר: <strong>מפנין</strong> בשבת <strong>ארבע וחמש קופות</strong> (סלים) <strong>של תבן ושל תבואה</strong> מן המחסן <strong>מפני האורחים</strong> שיוכלו לשבת שם, <strong>ומפני בטול בית המדרש</strong> אם אין די מקום ישיבה לתלמידים.
 את הראיה הזו דוחים: <strong>ודלמא שאני התם</strong> <small>[ושמא שונה שם]</small> <strong>דאיכא</strong> <small>[שיש]</small> בכך <strong>בטול בית המדרש, אבל הכא דליכא</strong> <small>[אבל כאן שאין]</small> <strong>בטול בית המדרש</strong> — <strong>לא</strong> יתירו לטלטל כמות רבה כל כך. ומצד אחר, <strong>אי נמי: התם היינו טעמא</strong> <small>[או גם כן זהו הטעם]:</small> ש<strong>ארבע וחמש קופות שרי</strong> <small>[מותר]</small> <strong>— משום שבת דחמירא</strong> <small>[ש</small>היא <small>חמורה]</small> <strong>ולא אתי לזלזולי ביה</strong> <small>[יבואו לזלזל בה],</small> <strong>אבל יום טוב דקיל</strong> <small>[ש</small>הוא <small>קל]</small> <strong>ואתי לזלזולי ביה</strong> <small>[ויבואו לזלזל בו]</small> — <strong>כלל כלל לא.</strong>
 <strong>אי נמי לאידך גיסא</strong> <small>[או גם כן</small> אפשר לטעון <small>לצד אחר]:</small> <strong>התם היינו טעמא</strong> <small>[שם זהו הטעם]</small> שמותר רק ארבע וחמש קופות, משום <strong>דליכא</strong> <small>[שאין]</small> <strong>הפסד ממון</strong> בכך, <strong>אבל הכא דאיכא</strong> <small>[כאן שיש]</small> <strong>הפסד ממון</strong>, בכך, שהרי אם לא כן יתקלקלו הפירות, אם כן <strong>אפילו טובא נמי</strong> <small>[הרבה גם כן]</small> מותר לטלטל.
## דף לו.
 ושאלה נוספת בענין זה: <strong>התם תנן</strong> <small>[שם</small> בשבת <small>שנינו</small> במשנה<small>]</small> <strong>"אבל לא</strong> יפנה <strong>את האוצר", ואמר שמואל: מאי</strong> <small>[מה</small> פירוש<small>]</small> <strong>"אבל לא את האוצר"</strong> — כוונתו: <strong>אבל לא יגמור</strong> לפנות <strong>את האוצר כולו,</strong> וטעמו: <strong>דלמא אתי לאשויי</strong> <small>[שמא יבוא להשוות]</small> את ה<strong>גומות</strong> הנמצאות בקרקע המחסן, ודבר זה הוא מלאכה האסורה מן התורה. ואם כן <strong>הכא מאי</strong> <small>[כאן מה</small> הדין<small>]?</small>
 וצדדי השאלה: <strong>התם</strong> <small>[שם]</small> <strong>בשבת הוא</strong> ש<strong>אסור משום דחמיר</strong> <small>[שחמור]</small> עונשה, <strong>אבל יום טוב דקיל</strong> <small>[</small>שהוא <small>קל]</small> <strong>— שפיר דמי</strong> <small>[יפה הדבר]</small> שאין חוששים עד כדי כך ויכול להשיל כמות גדולה יותר של פירות. <strong>או דלמא</strong> <small>[שמא]</small> <strong>התם</strong> <small>[שם]</small> בשבת <strong>דאיכא</strong> <small>[שיש]</small> בכך משום <strong>בטול בית המדרש, אמרת</strong> <small>[אומר אתה]</small> כי <strong>לא</strong> הותר הטלטול יותר מחמש קופות, אולם <strong>הכא</strong> <small>[כאן]</small> בהשלת פירות מן הגג ביום טוב <strong>דליכא</strong> <small>[שאין]</small> בכך משום <strong>בטול בית המדרש</strong> — <strong>לא כל שכן</strong> שאסור.
 ושאלה נוספת: <strong>והכא תנן</strong> <small>[וכאן</small> במשנתנו <small>שנינו]:</small> <strong>משילין פירות דרך</strong> ה<strong>ארובה ביום טוב, ואמר רב נחמן: לא שנו אלא באותו הגג</strong> להוריד במישרין דרך הארובה, <strong>אבל מגג לגג</strong> — <strong>לא. ותניא נמי הכי</strong> <small>[ושנויה</small> ברייתא <small>גם כן כך]:</small> <strong>אין מטלטלין מגג לגג אפילו כשגגותיהן שוין</strong> ואין בכך טירחה כפולה של העברה והרמה כאחד.
 ויש לשאול: <strong>התם מאי</strong> <small>[שם</small> בשבת <small>מה</small> הדין<small>]?</small> האם לומר <strong>כל שכן</strong> שאין לעשות כן ב<strong>שבת</strong> משום <strong>דחמירא</strong> <small>[ש</small>היא <small>חמורה],</small> <strong>או דלמא</strong> <small>[שמא]</small> נאמר לצד אחר: <strong>הכא</strong> <small>[כאן]</small> ביום טוב <strong>הוא</strong> ש<strong>אסור</strong> להעביר מגג לגג, <strong>משום יום טוב דקיל</strong> <small>[ש</small>הוא <small>קל]</small> <strong>ואתי</strong> <small>[ויבואו]</small> אם כן <strong>לזלזולי ביה</strong> <small>[לזלזל בו],</small> <strong>אבל שבת דחמירא</strong> <small>[ש</small>היא <small>חמורה]</small> <strong>ולא אתי לזלזולי</strong> <small>[יבואו לזלזל]</small> <strong>בה — שפיר דמי</strong> <small>[יפה הדבר]</small> ויכול להעביר אף מבית לבית.
 <strong>או דלמא</strong> <small>[שמא]</small> נאמר להיפך: <strong>מה הכא</strong> <small>[כאן]</small> ביום טוב <strong>דאיכא</strong> <small>[שיש]</small> <strong>הפסד פירות, אמרת</strong> <small>[אומר אתה]</small> ש<strong>לא</strong> מעביר מגג לגג, ואם כן <strong>התם</strong> <small>[שם]</small> בשבת <strong>דליכא</strong> <small>[שאין]</small> <strong>הפסד פירות</strong> — <strong>לא כל שכן.</strong>
 ובעיה נוספת: <strong>הכא</strong> <small>[כאן]</small> בענין הכנסת הפירות הנמצאים על הגג לבית, <strong>תניא</strong> <small>[שנויה</small> ברייתא<small>]:</small> אם אין ארובה המקשרת בין הגג לבית וצריך להכניסם בדרך אחרת, <strong>לא ישלשלם בחבל בחלונות, ולא יורידם דרך סולמות, התם מאי</strong> <small>[שם</small> בשבת <small>מה</small> הדין<small>]?</small> האם נאמר כי <strong>ביום טוב</strong> דווקא <strong>הוא</strong> ש<strong>אסור</strong> משום <strong>דליכא</strong> <small>[שאין]</small> במה שמונחים הפירות על הגג משום <strong>בטול בית המדרש, אבל</strong> ב<strong>שבת דאיכא</strong> <small>[שיש]</small> בהותרת הקופות במקום משום <strong>בטול בית המדרש — שפיר דמי</strong> <small>[יפה הדבר]</small> ויוכל להעבירם אף דרך חלונות וסולמות<small>.</small>
 <strong>או דלמא</strong> <small>[שמא]:</small> <strong>הכא</strong> <small>[כאן]</small> ביום טוב <strong>דאיכא</strong> <small>[שיש]</small> <strong>הפסד פירות אמרת</strong> <small>[אמרת]</small> ש<strong>לא, אבל התם</strong> <small>[שם]</small> בשבת <strong>דליכא</strong> <small>[שאין]</small> <strong>הפסד פירות</strong> — <strong>לא כל שכן</strong> שאסור לשלשל דרך חלונות או סולמות. לכל השאלות הללו לא נמצאה תשובה, והושארו ב<strong>תיקו</strong> <small>[תעמוד]</small> השאלה במקומה.
 <big>א</big> שנינו במשנה ש<strong>מכסין את הפירות</strong> בכלי מפני הדלף. <strong>אמר עולא: ואפילו אוירא דלבני</strong> <small>[שורת לבנים]</small> העשויה להתקלקל מן הגשם. שאין הכוונה דווקא לפירות, אלא לכל דבר העשוי להתקלקל. <strong>ר' יצחק אמר:</strong> דווקא <strong>פירות הראויין</strong> לאכילה, אולם לא לבנים וכדומה. ומעירים: <strong>ואזדא</strong> <small>[והולך]</small> <strong>ר' יצחק לטעמיה</strong> <small>[לטעמו,</small> לשיטתו<small>]</small> בענין זה. שכן <strong>אמר ר' יצחק: אין כלי</strong> ואפילו זה שמצד עצמו מותר בטלטול <strong>ניטל</strong> (מותר בטלטול) <strong>בשבת אלא ל</strong>צורך <strong>דבר</strong> דבר שהוא עצמו <strong>ניטל בשבת,</strong> אבל לא לצורך מוקצה. ולכן אסור לדעתו לטלטל כלי כדי להגן על הלבנים מפני הדלף, מאחר שהם עצמם אסורים בטלטול.
 ומנסים להביא ראיה, <strong>תנן</strong> <small>[שנינו</small> במשנתו<small>]:</small> <strong>מכסין את הפירות בכלים,</strong> ונדייק: <strong>פירות — אין</strong> <small>[כן],</small> אולם <strong>אוירא דלבני</strong> <small>[שורת הלבנים]</small> — <strong>לא!</strong> ודוחים: אין מכאן ראיה, כי יתכן ש<strong>הוא הדין</strong> ש<strong>אפילו אוירא דלבני</strong> <small>[שורת הלבנים]</small> מותר לכסותה, אולם <strong>ואיידי דתנא רישא</strong> <small>[מתוך ששנה בראש</small> המשנה<small>]</small> <strong>משילין פירות</strong> ושם מדובר בפירות דווקא — <strong>תנא סיפא נמי</strong> <small>[שנה בסוף גם כן]</small> בלשון <strong>מכסין את הפירות.</strong>
 ומביאים ראיה אחרת: <strong>תנן</strong> <small>[שנינו</small> במשנה<small>]:</small> <strong>וכן</strong> מותר לכסות ביום טוב <strong>כדי יין וכן כדי שמן</strong> מפני הדלף, משמע שרק לצורך דבר הראוי לאכילה הותר הטלטול, אולם לא לצורך דבר האסור בטלטול וכגון לבנים! ודוחים: <strong>הכא במאי עסקינן</strong> <small>[כאן במה אנו עוסקים],</small> <strong>ב</strong>כדים שיש בהם פירות של <strong>טיבלא</strong> <small>[טבל]</small> שאינם ראויים לאכילה בחג ואסורים בטלטול, ויתכן שהוא הדין אם כן אף בלבנים.
 ומעירים: <strong>הכי נמי מסתברא</strong> <small>[כך גם כן מסתבר</small> לומר<small>],</small> <strong>דאי סלקא דעתך</strong> <small>[שאם עולה על דעתך</small> לומר<small>]</small> כי <strong>כדי יין וכדי שמן דהתירא</strong> <small>[של היתר]</small> הם, <strong>הא תנא ליה רישא</strong> <small>[הרי</small> כבר <small>שנה בראש]</small> <strong>פירות,</strong> ומה חידש כשהוסיף גם כדים?
 ומשיבים: אף ב<strong>כדי יין וכדי שמן</strong> מדובר בשל היתר, ואף על פי כן <strong>אצטריכא ליה</strong> <small>[צריך היה לו</small> לומר<small>]</small> במפורש, שכן <strong>סלקא דעתך אמינא</strong> <small>[יעלה על דעתך לומר]</small> כי <strong>להפסד מרובה</strong> של הפירות, שעשויים הם להירקב — <strong>חששו,</strong> אולם <strong>להפסד מועט</strong> של היין שבתוך הכדים, שאף אם תחדור רטיבות לתוך הכד, עדיין אין בכך כדי לגרום הפסד ליין — <strong>לא חששו</strong> ולא התירו לכסות את הכדים, על כן <strong>קא משמע לן</strong> <small>[השמיע לנו]</small> גם באלה.
 <strong>תנן</strong> <small>[שנינו</small> במשנה<small>]:</small> <strong>נותנין כלי תחת הדלף בשבת.</strong> הרי שנוטלים כלי לצורך דבר שאינו ניטל (הדלף עצמו)! ומשיבים: מדובר שם <strong>בדלף</strong> צלול שהוא <strong>ראוי</strong> לפחות לשתיית הבהמות.
 <strong>תא שמע</strong> <small>[בוא</small> ו<small>שמע]</small> ראיה אחרת ממה ששנינו: <strong>פורסין מחצלת על גבי לבנים בשבת</strong> מפני דלף גשמים. והלא לבנים אלה מוקצות הן למלאכתן, ומכאן שמותר לטלטל כלי לצורך דבר שאינו ניטל! ודוחים: כאן מדובר בלבנים <strong>דאייתור מבנינא</strong> <small>[שנשארו מבנין],</small> <strong>דחזי למזגא עלייהו</strong> <small>[שראויות לשכב עליהן]</small> ואין בהן איפוא משום מוקצה.
 <strong>תא שמע</strong> <small>[בוא</small> ו<small>שמע]</small> ראיה אחרת, שנינו: <strong>פורסין מחצלת על גבי אבנים בשבת!</strong> ומשיבים: שם מדובר לא באבנים סתם אלא <strong>באבנים מקורזלות</strong> (מעוגלות בצורה מיוחדת) <strong>דחזיין</strong> <small>[שראויות</small> הן<small>]</small> <strong>לבית הכסא</strong> לצורך קינוח ואינם מוקצה.
 <strong>תא שמע</strong> <small>[בוא</small> ו<small>שמע]</small> ראיה ממקום אחר: <strong>פורסין מחצלת על גבי כורת דבורים בשבת, בחמה</strong> — <strong>מפני החמה</strong> היתירה, ו<strong>ב</strong>ימות ה<strong>גשמים מפני הגשמים, ובלבד שלא יתכוין לצוד</strong> את הדבורים הללו באמצעות כיסוי זה. הרי שמטלטלים מחצלת לצורך דבר שהוא עצמו אסור בטלטול! ומשיבים: <strong>התם נמי</strong> <small>[שם גם כן]</small> מדובר באופן <strong>דאיכא</strong> <small>[שיש]</small> בכוורת זו <strong>דבש,</strong> ולצורך הדבש מותר לטלטל כלי.
 <strong>אמר ליה</strong> <small>[לו]</small> <strong>רב עוקבא ממישן לרב אשי: התינח</strong> <small>[נניח</small> דבר זה<small>]</small> <strong>בימות החמה, דאיכא</strong> <small>[שיש]</small> <strong>דבש,</strong> אולם <strong>בימות הגשמים</strong> שאין דבש, <strong>מאי איכא למימר</strong> <small>[מה יש לומר]?</small> ומשיבים: <strong>לא נצרכא</strong> <small>[נצרכה]</small> הלכה זו <strong>אלא לאותן שתי חלות</strong> שמשאירים בכוורת לסיפוקן של הדבורים עצמן בימות הגשמים. ומקשים: <strong>אותן שתי חלות</strong> הלא <strong>מוקצות הן,</strong> שהרי ברור שרצונו שישארו רק לצורך הדבורים! ומשיבים: <strong>הכא במאי עסקינן</strong> <small>[כאן במה אנו עוסקים]</small> — <strong>שחשב עליהם</strong> מבעוד יום לאוכלן, ולא איכפת לו מדבורי הכוורת.
 ושואלים: אם כן <strong>אבל לא חשב עליהן מאי</strong> <small>[מה</small> יהא הדין<small>]</small> — <strong>אסור. אדתני</strong> <small>[עד ש</small>הוא <small>שונה]</small> <strong>ובלבד שלא יתכוין לצוד, לפלוג ולתני בדידה</strong> <small>[שיחלק וישנה בתוך</small> הלכה זו <small>עצמה]</small> חלוקת ביניים: <strong>במה דברים אמורים — כשחשב עליהן, אבל</strong> אם <strong>לא חשב עליהן אסור!</strong>
 ומשיבים: <strong>הכי קאמר</strong> <small>[כך</small> באמת <small>אמר]:</small> <strong>אף על פי שחשב עליהן</strong> עדיין היתר זה איננו היתר גורף, ויש להגבילו — <strong>ובלבד שלא יתכוין לצוד.</strong>
 ושואלים עוד: <strong>במאי אוקימתא</strong> <small>[במה העמדת,</small> הסברת את הברייתא הזו<small>]</small> — <strong>כ</strong>שיטת <strong>ר' יהודה, דאית ליה</strong> <small>[שיש לו,</small> שהוא סובר<small>]</small> דין <strong>מוקצה,</strong> אם כן <strong>אימא סיפא</strong> <small>[אמור</small> את <small>סופה</small> של הברייתא<small>]:</small> <strong>ובלבד שלא יתכוין לצוד,</strong> ומשמע שאף על פי שבכך ודאי ניצודות הן, מכל מקום מאחר שלא לכך היתה כוונתו — מותר, הרי בכך <strong>אתאן</strong> <small>[הגענו]</small> <strong>ל</strong>שיטת <strong>ר' שמעון,</strong> ש<strong>אמר: דבר שאין מתכוין מותר!</strong>
 ודוחים: <strong>ותסברא</strong> <small>[וכי סבור אתה]</small> שדבר זה פשוט לדעת <strong>ר' שמעון? והא</strong> <small>[והרי]</small> <strong>אביי ורבא דאמרי תרוייהו</strong> <small>[שאמרו שניהם]:</small> <strong>מודה ר' שמעון</strong> שאף בדבר שאינו מתכוון, <strong>ב</strong>מקרה של <strong>"פסיק רישיה</strong> <small>[חתוך ראשו]</small> <strong>ולא ימות",</strong> כלומר: במקום שהמלאכה הנעשית היא תוצאה הכרחית מן הדבר שאותו אדם עושה, מודה ר' שמעון שאין לומר שאין העושה מתכוון לאותה תוצאה. ואף כאן, מאחר שכתוצאה מכיסוי זה ודאי הדבורים ניצודות — אי אפשר לומר שהדבר תלוי רק בכוונתו.
 אלא, <strong>לעולם כולה</strong> כשיטת <strong>ר' יהודה היא, והכא במאי עסקינן</strong> <small>[וכאן במה אנו עוסקים]</small> <strong>— דאית ביה כוי</strong> <small>[שיש בה חלונות].</small> כלומר: שאינו מכסה לגמרי את הכוורת אלא משאיר בה פתחים. <strong>ולא תימא</strong> <small>[תאמר]</small> <strong>ל</strong>שיטת <strong>ר' יהודה "ובלבד שלא יתכוין לצוד"</strong> שמלשון זה משמע כי העיקר תלוי בכוונת העושה,
## דף לו:
 <strong>אלא אימא</strong> <small>[אמור]</small> בלשון זו: <strong>ובלבד שלא יעשנו מצודה</strong> (מלכודת), שאין הדבורים יכולות לצאת ממנה. ושואלים: אם כן <strong>פשיטא</strong> <small>[פשוט,</small> מובן מאליו<small>]</small> שהרי אסור לצוד בשבת! ומשיבים: יש בכך חידוש, <strong>מהו דתימא</strong> <small>[שתאמר]:</small> דבר ש<strong>במינו נצוד,</strong> כלומר: בעל חי שרגילים לצוד אותו — <strong>אסור</strong> לצודו, אולם <strong>שלא במינו נצוד,</strong> כלומר: בעל חי שאין רגילים לצודו — <strong>מותר</strong> אפילו לכתחלה, שהרי אין זו דרך ציד, על כן <strong>קא משמע לן</strong> <small>[השמיע לנו]</small> שלכתחילה אסור אף באלה.
 <strong>רב אשי אמר</strong> הסבר אחר: <strong>מי קתני</strong> <small>[האם שנינו]</small> באותה ברייתא <strong>בימות החמה</strong> (בקיץ) <strong>ובימות הגשמים</strong> (בחורף)? הלא <strong>בחמה</strong> בשעת החמה <strong>מפני החמה ובגשמים</strong> בשעת הגשמים <strong>מפני הגשמים קתני</strong> <small>[שנינו]</small> ומדובר שם <strong>ביומי</strong> <small>[בימי]</small> <strong>ניסן וביומי</strong> <small>[ובימי]</small> <strong>תשרי —</strong> באביב ובסתיו, <strong>דאיכא</strong> <small>[שיש]</small> בהם <strong>חמה ואיכא</strong> <small>[ויש]</small> בהם לפעמים <strong>גשמים, ואיכא</strong> <small>[ויש]</small> גם <strong>דבש.</strong> ואפשר לומר כי לצורך הדבש מכסים את הכוורת וכפי שתירצו בתחילה.
 <big>א</big> שנינו במשנה כי <strong>נותנין כלי תחת הדלף</strong> (מי גשמים הדולפים מן הגג) <strong>בשבת. תנא</strong> <small>[שנה</small> החכם<small>]:</small> <strong>אם נתמלא הכלי</strong> בדלף — <strong>שופך</strong> את תוכנו, <strong>ו</strong>אף <strong>שונה</strong> שופך שנית, אם צריך, <strong>ואינו נמנע</strong> מכך.
 מסופר: <strong>בי רחיא</strong> <small>[בית הרחיים]</small> של <strong>אביי</strong> שבחלקם היו עשויים או מתוקנים בטיט, <strong>דלוף</strong> <small>[דלף</small> מים<small>]</small> עליהם ונתגלה הדבר בשבת והיה חשש שיגרם להם נזק, ולא היה להם די כלים כדי לקלוט את כל המים, <strong>אתא לקמיה</strong> <small>[בא</small> אביי <small>לפני]</small> <strong>רבה</strong> לשאול מה לעשות. <strong>אמר ליה</strong> <small>[לו]</small> רבה: <strong>זיל עייליה לפוריך להתם</strong> <small>[לך והכנס את מיטתך לשם]</small> לבית הרחיים, <strong>דלהוי</strong> <small>[שיהיו]</small> מים אלה <strong>כגרף של רעי</strong> <small>[כמו כלי של צואה]</small> שמותר להוציאו מפני המיאוס, <strong>ואפקיה</strong> <small>[ו</small>אז <small>תוציאם</small> החוצה<small>].</small>
 <strong>יתיב</strong> <small>[ישב]</small> <strong>אביי</strong> ועיין בדבר <strong>וקא קשיא ליה</strong> <small>[והיה קשה לו]:</small> <strong>וכי עושין</strong> פעולה כלשהי שבשבילה ייחשב דבר <strong>גרף של רעי לכתחלה?</strong> ומספרים: <strong>אדהכי נפל בי רחיא</strong> <small>[בינתיים עד</small> שהיה מחשב בדבר <small>נפל בית הרחיים]</small> של <strong>אביי. אמר: תיתי לי דעברי אדמר</strong> <small>[יבוא לי,</small> מגיע לי, <small>על שעברתי על דברי אדוני,</small> רבה<small>].</small>
 <strong>אמר שמואל: גרף של רעי</strong> או <strong>עביט</strong> (כלי) <strong>של מימי רגלים</strong> — <strong>מותר להוציאן</strong> בשבת <strong>לאשפה, וכשהוא מחזירו</strong> — <strong>נותן בו מים ומחזירות</strong> שאם לא כן אסור לטלטלו, שהרי ריחו רע, והוא כמוקצה מחמת מיאוס.
 <strong>סבור מינה</strong> <small>[חשבו</small> לפסוק <strong>מכאן]</strong> שלהוציא בשבת <strong>גרף של רעי אגב מנא</strong> <small>[הכלי]</small> — <strong>אין</strong> <small>[כן],</small> מותר להוציאו אולם להוציא את הרעי <strong>בפני עצמו</strong> — <strong>לא.</strong> ומספרים: <strong>תא שמע</strong> <small>[בוא</small> ו<small>שמע]:</small> <strong>דההוא עכברתא דאשתכח בי אספרמקי</strong> <small>[שעכבר</small> מת <small>אחד שמצאו באוצר הבשמים]</small> של <strong>רב אשי</strong> בשבת, <strong>אמר להו</strong> <small>[להם]</small> <strong>רב אשי: נקטה בצוציתה ואפקוה</strong> <small>[אחזוה בזנבה והוציאוה].</small>
 <big>ב משנה</big> <strong>כל</strong> דבר <strong>שחייבין עליו,</strong> כלומר: שמקור החובה שלא לעשותו בשבת, הוא <strong>משום שבות</strong> (איסור מדברי סופרים), או <strong>משום רשות</strong> — דבר שאינו מצוה אף שהיה בו צד מסויים של מצוה או דבר שהוא <strong>משום מצוה</strong> ובכל זאת אסרו לעשותו <strong>בשבת</strong> — <strong>חייבין עליו</strong> שלא לעשותו אף <strong>ביום טוב.</strong>
 <strong>ואלו הן</strong> הדברים שאסרו חכמים <strong>משום שבות: לא עולין באילן, ולא רוכבין על גבי בהמה, ולא שטין על פני המים, ולא מטפחין</strong> (מוחאים כפים) <strong>ולא מספקין</strong> (יד על ירך) <strong>ולא מרקדין.</strong>
 <strong>ואלו הן</strong> הדברים שאסרו, אף על פי שיש בהן <strong>משום רשות</strong> וקרובים הם להיחשב כמצוה: <strong>לא דנין</strong> בשבת, <strong>ולא מקדשין</strong> את האשה, <strong>ולא חולצין</strong> את היבמה, <strong>ולא מיבמין</strong> אותה.
 <strong>ואלו הן</strong> הדברים שיש בהן <strong>משום מצוה</strong> ואסרום: <strong>לא מקדישין</strong> דברים למקדש, <strong>ולא מעריכין</strong> שהוא מין הקדש שיש לו ערך קבוע (ויקרא פרק כז) <strong>ולא מחרימין</strong> חרמים, שהם הקדש ממין אחר, <strong>ולא מגביהין</strong> (מפרישין) <strong>תרומה ומעשר</strong> מן הפירות.
 <strong>כל אלו</strong> אף <strong>ביום טוב אמרו, קל וחומר</strong> שלא יעשה כן <strong>בשבת.</strong> כללו של דבר: <strong>אין בין יום טוב לשבת אלא</strong> מלאכת <strong>אוכל נפש בלבד,</strong> שהכנתו מותרת ביום טוב ואסורה בשבת.
 <big>ג גמרא</big> את טעמי הדברים מסבירים: <strong>לא עולין באילן</strong> — <strong>גזרה שמא יתלוש</strong> מן הענפים או העלים ועובר בכך על איסור "קוצר".
 <strong>ולא רוכבין על גבי בהמה</strong> — <strong>גזרה שמא יצא חוץ לתחום</strong> ברכיבה עליה. ושואלים: אם כן, <strong>שמע מינה</strong> <small>[למד מכאן]</small> כי איסור היציאה חוץ <strong>לתחומין דאורייתא</strong> <small>[מן התורה]?</small> שהרי אם איסור תחומין לא היה אלא מגזירת חכמים, לא היו הם גוזרים אגב גזירה זו, גזירה נוספת שלא לרכב בשל כך על גבי בהמה, ודבר זה הלא שנוי במחלוקת! <strong>אלא,</strong> ה<strong>גזרה</strong> היא <strong>שמא יחתוך זמורה</strong> כדי לזרז את הבהמה בהילוכה, ודבר זה אסור משום "קוצר".
 <strong>ולא שטין על פני המים</strong> — <strong>גזרה שמא יעשה חבית של שייטין</strong> (כלי עזר המסייע ללימוד שחיה).
 <strong>ולא מטפחין ולא מספקין ולא מרקדין,</strong> כל אלה — <strong>גזרה שמא יתקן כלי שיר</strong> ללוות אותו בשעת מחיאת הכפיים או הריקוד.
 <big>ד</big> שנינו במשנה <strong>ואלו הן משום רשות: לא דנין.</strong> ושואלים: <strong>והא</strong> <small>[והרי]</small> בכל אלה <strong>מצוה קעביד</strong> <small>[הוא עושה]</small> ואינם רשות בלבד! ומשיבים: <strong>לא צריכא, דאיכא דעדיף מיניה</strong> <small>[לא נצרכה</small> אלא <small>שיש</small> אחד <small>שעדיף ממנו]</small> ויכול אותו אדם לדון בכך, ולכן אומרים שאין בכך מצוה אלא רשות.
 <big>ה</big> שנינו במשנה: <strong>ולא מקדשין.</strong> ושואלים: ומדוע היא רשות? <strong>והא</strong> <small>[והרי]</small> <strong>מצוה קעביד</strong> <small>[עושה],</small> שהלא הוא נושא אשה כדי לקיים מצות "פרו ורבו"! ומשיבים: <strong>לא צריכא</strong> <small>[נצרכה]</small> אלא במקרה
## דף לז.
 <strong>דאית ליה</strong> <small>[שיש לו]</small> כבר <strong>אשה ובנים,</strong> ואם כן קיים כבר את המצוה וכשמקדש אשה נוספת אינו אלא רשות.
 <big>א</big> שנינו: <strong>לא חולצין ולא מיבמין.</strong> ושואלים: <strong>והא</strong> <small>[והרי]</small> <strong>מצוה קא עביד</strong> <small>[הוא עושה]</small> ולא רשות בלבד! ומשיבים: <strong>לא צריכא</strong> <small>[נצרכה]</small> אלא למקרה <strong>דאיכא</strong> <small>[שיש]</small> עוד אח <strong>גדול</strong> ממנו, וכלל הוא: <strong>מצוה בגדול ליבם,</strong> ורק אם האח הגדול אינו נמצא חלה החובה על האח האחר.
 ומסבירים: <strong>וכלהו טעמא מאי</strong> <small>[וכל אלה טעמם מה]</small> — <strong>גזירה שמא יכתוב</strong> את הדברים על גבי שטר (לדין — פסק דין, לקידושין — שטר אירוסין, לחליצה — שטר חליצה וליבמה — כתובה).
 <big>ב</big> שנינו במשנה: <strong>ואלו הן משום מצוה: לא מקדישין ולא מעריכין ולא מחרימין.</strong> ומסבירים: טעם האיסור בכל אלה — <strong>גזרה משום מקח וממכר,</strong> שהרי כל אלה נראים קצת כמסחר, שהוא מעביר קנין לאחר ואסור.
 <big>ג</big> עוד שנינו במשנה: <strong>ולא מגביהין תרומות ומעשרות.</strong> ושואלים: <strong>פשיטא</strong> <small>[פשוט]</small> שכן הוא! <strong>תני</strong> <small>[שנה]</small> <strong>רב יוסף: לא נצרכא</strong> <small>[נצרכה]</small> <strong>אלא ליתנה לכהן בו ביום,</strong> שהיינו חושבים שכיון שהוא מפריש כדי לתת לכהן הרי זה כשאר הכנה של אוכל ויש להתירו, לכך אסרוהו במפורש.
 ומעירים: <strong>והני מילי</strong> <small>[ודברים אלה</small> אמורים<small>]</small> דווקא ב<strong>פירי דטבילי</strong> <small>[</small>ב<small>פירות שנעשו טבל]</small> וחלה עליהם חובת הפרשה <strong>מאתמול, אבל פירי דטבילי האידנא</strong> <small>[פירות שנעשו טבל עכשיו],</small> <strong>כגון עיסה</strong> שנעשתה בחג עצמו והינה נחשבת כטבל <strong>ל</strong>ענין <strong>אפרושי מינה</strong> <small>[להפריש ממנה]</small> <strong>חלה,</strong> שכל עוד לא נעשתה העיסה לא חלה חובת הפרשה — <strong>מפרשינן ויהבינן</strong> <small>[מפרישים אנו ונותנים אנו]</small> אותה <strong>לכהן</strong> גם ביום טוב.
 על לשון המשנה שואלים: <strong>והני</strong> <small>[ו</small>כל <small>אלה]</small> שאמרנו, <strong>משום רשות איכא</strong> <small>[יש]</small> בהם, ואילו <strong>משום שבות ליכא</strong> <small>[אין]</small> בהם, <strong>והני</strong> <small>[ו</small>כל <small>אלה]</small> שאמרנו, <strong>משום מצוה איכא</strong> <small>[יש]</small> בהם, ואילו <strong>משום שבות ליכא</strong> <small>[אין]</small> בהם? הלא אין הדבר כן!
 <strong>אמר ר' יצחק:</strong> אכן כולם אסורים משום שבות, ושלושה סוגי שבות הם; זו שאיסור גמור היא ואין בה משום מצוה כלל, וזו שהיא של רשות ויש בה צד כלשהו של מצוה, וזו שהיא שבות שיש בה משום מצוה גמורה, והתנא בלשון <strong>לא מבעיא</strong> <small>[נצרכה]</small> <strong>קאמר</strong> <small>[אמר]</small> וסידר את הדברים. וכך יש להבין: <strong>לא מבעיא</strong> <small>[נצרכה]</small> לומר ב<strong>שבות גרידתא</strong> <small>[סתם]</small> שאין בה מצוה כלל, ש<strong>אסור, אלא אפילו שבות</strong> של <strong>רשות</strong> שיש בה צד כלשהו של מצוה, <strong>נמי</strong> <small>[גם כן]</small> <strong>אסור. ולא מבעיא</strong> <small>[נצרכה]</small> לומר ב<strong>שבות</strong> של <strong>רשות</strong> ש<strong>אסור, אלא אפילו שבות</strong> של <strong>מצוה</strong> גמורה <strong>נמי</strong> <small>[גם כן]</small> <strong>אסור.</strong>
 <big>ד</big> שנינו במשנה: <strong>כל אלו ביום טוב אמרו,</strong> וכל שכן בשבת, ואין הבדל בין יום טוב לשבת אלא אוכל נפש בלבד, <strong>ורמינהו</strong> <small>[ומשליכים,</small> מראים סתירה<small>]</small> לכך, ממה שלמדנו במשנה: <strong>משילין</strong> פירות הנמצאים על הגג לייבוש וחוששים שיתקלקלו מן הגשמים <strong>דרך</strong> ה<strong>ארובה</strong> שבגג לתוך הבית <strong>ביום טוב, אבל לא בשבת,</strong> הרי שיש הבדל נוסף בין יום טוב לשבת!
 <strong>אמר רב יוסף:</strong> דבר זה <strong>לא קשיא</strong> <small>[קשה]:</small> <strong>הא [זו]</strong> משנתנו שאינה מכלילה את דין השלת הפירות כזה שיש לגבי איסורו הבדל בין שבת ליום טוב — כשיטת <strong>ר' אליעזר</strong> היא, <strong>הא</strong> <small>[זו]</small> המשנה הקודמת שלדבריה יש אף בכך הבדל שבחג התירו ובשבת אסרו — כשיטת <strong>ר' יהושע</strong> היא.
 <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>אותו ואת בנו</strong> כלומר, ששתי בהמות אם ובנה <strong>שנפלו לבור</strong> ורוצים להעלות אותן משום צער בעל חיים, וכיון שאין לעשות מלאכה כזו שלא לצורך אוכל נפש — יש להעלותם לשם שחיטה. אולם כיון שהן בכלל איסור "אותו ואת בנו", ואסור לשחטם באותו יום, אם כן מה יעשו? <strong>ר' אליעזר אומר: מעלה את הראשון על מנת לשוחטו ו</strong>אכן <strong>שוחטו, והשני עושה לו פרנסה</strong> (נותן לו אוכל) <strong>במקומו כדי שלא ימות</strong> שם.
 ואילו <strong>ר' יהושע אומר: מעלה את הראשון על מנת לשוחטו ואינו שוחטו, וחוזר ומערים</strong> ואומר שרוצה לשחוט את השני <strong>ומעלה</strong> את <strong>השני.</strong> ולבסוף <strong>רצה</strong> — <strong>זה שוחט, רצה</strong> — <strong>זה שוחט.</strong> ואם כן רואים שר' יהושע סבור שיש להקל ביום טוב בדבר שיש בו הפסד ממוני וצער לבעליו, ואם כן אף לענין הפירות הוא סבור כן ולדעתו מותר להשילם דרך ארובה בחג. אבל לר' אליעזר אין חילוק בין שבת וחג אלא לענין אוכל נפש בלבד ואף במקום הפסד לא התירו.
 <strong>אמר</strong> <small>[לו]</small> <strong>אביי: ממאי</strong> <small>[ממה]</small> מסיק אתה שיש דמיון בין הדברים? <strong>דלמא</strong> <small>[שמא]</small> <strong>עד כאן לא</strong> שמענו כי <strong>קאמר</strong> <small>[שאמר]</small> <strong>ר' אליעזר התם</strong> <small>[שם]</small> שמשאירים את הבהמה בבור <strong>אלא</strong> כש<strong>אפשר בפרנסה, אבל הכא</strong> <small>[כאן]</small> בפירות ש<strong>לא אפשר בפרנסה</strong> — <strong>לא,</strong> ויתיר להשילם!
 <strong>אי נמי</strong> <small>[או גם כן]</small> אתה יכול לומר להיפך: <strong>עד כאן לא</strong> שמענו כי <strong>קאמר</strong> <small>[שאמר]</small> <strong>ר' יהושע התם</strong> <small>[שם]</small> בשתי בהמות, <strong>אלא</strong> משום ש<strong>אפשר לאערומי</strong> <small>[להערים],</small> ויכול הרואה לחשוב שאין כוונתו דווקא כדי להציל את ממונו, אלא יכול להיות שהוציא את הראשון לאכילה ומשלא מצא חן בעיניו, הוציא את השני. <strong>אבל הכא</strong> <small>[כאן]</small> ש<strong>לא אפשר לאערומי</strong> <small>[להערים],</small> שהדבר ברור שכל כוונתו להציל את הפירות — <strong>לא,</strong> ואם כן אין ראיה לדברי רב יוסף.
 <strong>אלא אמר רב פפא:</strong> יש לדחות הסבר זה ולתרץ באופן אחר: <strong>לא קשיא</strong> <small>[קשה]:</small> <strong>הא</strong> <small>[זו]</small> כשיטת <strong>בית שמאי, הא</strong> <small>[זו]</small> כשיטת <strong>בית הלל.</strong>
 <strong>דתנן</strong> <small>[ש</small>כן <small>שנינו</small> במשנה<small>],</small> <strong>בית שמאי אומרים אין מוציאין לא את הקטן</strong> (התינוק) שאינו יכול להלך <strong>ולא את הלולב, ולא את ספר תורה לרשות הרבים</strong> ביום טוב לפי שאינם צורכי אוכל נפש, <strong>ובית הלל מתירין.</strong> הרי שהתירו בית הלל גם דברים אחרים ביום טוב!
 ודוחים: <strong>דלמא</strong> <small>[שמא]</small> <strong>לא</strong> כן <strong>היא, עד כאן לא</strong> שמענו כי <strong>קא אמרי</strong> <small>[שאמרו]</small> <strong>בית שמאי התם</strong> <small>[שם]</small> <strong>אלא</strong> לענין איסור <strong>הוצאה</strong> מרשות לרשות, <strong>אבל</strong> לענין <strong>טלטול לא</strong> אמרו כן. את הטענה הזו דוחים: <strong>אטו</strong> <small>[וכי]</small> <strong>טלטול לאו</strong> <small>[לא]</small> <strong>צורך הוצאה הוא?</strong> שהרי כל עיקר הגזירה ההיא בדבר טלטול מוקצה — אינה אלא משום חשש הוצאה, ואם כן אין בכך כדי לדחות את הסברו של רב פפא.
 <big>ה משנה</big> <strong>הבהמה והכלים</strong> דינם ביום טוב <strong>כרגלי הבעלים,</strong> שלכל מקום שמותר לבעליהם ללכת — מותר אף להביא אותם לשם. <strong>המוסר בהמתו לבנו או לרועה</strong> — <strong>הרי אלו כרגלי הבעלים</strong> ולא כרגלי הרועה או הבן.
 <strong>כלים המיוחדין לאחד מן האחין שבבית</strong> ואין לאחים האחרים חלק בהם — <strong>הרי אלו כרגליו,</strong> ובמקום שהוא רשאי ללכת אף הם מותרים להטלטל. <strong>ושאין מיוחדין</strong> — <strong>הרי אלו כמקום שהולכין</strong> כולם. ואם עירב רק אחד מהם וקנה שביתה במקום אחר, אין מוליכים את הכלים אלא למקום שכולם יכולים להלך בו.
 <strong>השואל כלי מחבירו מערב יום טוב</strong> — הרי הכלי <strong>כרגלי השואל,</strong> ולא כרגלי בעל הכלי, כיון שבשעת כניסת השבת קנה הכלי שביתה אצלו. אבל אם שאלו <strong>ביום טוב</strong> עצמו — הרי זה <strong>כרגלי המשאיל,</strong> כיון שבשעת כניסת החג היה הכלי עדיין ברשות המשאיל וקנה שביתה אצלו. <strong>וכן האשה ששאלה מחברתה תבלין ומים ומלח לעיסתה</strong> — <strong>הרי אלו</strong> כולם <strong>כרגלי שתיהן. ור' יהודה פוטר במים, מפני שאין בהן ממש</strong> בתערובת ולכן אין מחשיבים אותם לבעליהם הראשונים.
 <big>ו גמרא</big> ומעירים: <strong>מתניתין</strong> <small>[משנתנו],</small>
## דף לז:
 ש<strong>לא כ</strong>שיטת <strong>ר' דוסא, דתניא</strong> <small>[ש</small>כן <small>שנינו</small> בברייתא<small>]:</small> <strong>ר' דוסא אומר, ואמרי לה</strong> <small>[ויש אומרים]</small> ש<strong>אבא שאול</strong> הוא זה ש<strong>אומר</strong> זאת; <strong>הלוקח בהמה מחברו מערב יום טוב, אף על פי שלא מסרה לו אלא ביום טוב</strong> עצמו — <strong>הרי היא כרגלי הלוקח, והמוסר בהמה לרועה, אף על פי שלא מסרה לו אלא ביום טוב</strong> — <strong>הרי היא כרגלי הרועה.</strong> ואילו במשנתנו שנינו כי המוסר בהמה לרועה — הרי היא כרגלי הבעלים!
 ודוחים: <strong>אפילו תימא</strong> <small>[תאמר]</small> כי משנתנו כדעת <strong>ר' דוסא</strong> היא, <strong>ו</strong>אף על פי כן <strong>לא קשיא</strong> <small>[קשה]:</small> <strong>כאן</strong> בדברי ר' דוסא מדובר <strong>ב</strong>שיש בעיר זו <strong>רועה אחד</strong> בלבד, שכיון שיודע הבעלים מראש כי הוא הרועה אשר לו תימסר הבהמה לרעייה, הריהו מעמידה כבר ברשותו ונמצא שקנה הבהמה שביתה אצל הרועה ולכן היא כרגליו. אולם <strong>כאן</strong> במשנתנו מדובר, שיש בעיר זו <strong>שני רועים</strong> שונים ואינו יודע למי מהם ימסרנה לרעייה, וכיון שאין הדבר ברור, נשארת הבהמה כרגלי הבעלים. ומעירים: <strong>דיקא נמי</strong> <small>[מדוייק גם כן]</small> <strong>דקתני</strong> <small>[ש</small>כן <small>שנה]</small> במשנתנו: <strong>לבנו או לרועה,</strong> כלומר: משמע שלא ברור לו למי ימסרנה. ומסכמים: אכן, <strong>שמע מינה</strong> <small>[למד מכאן]</small> שכן הוא.
 <strong>אמר רבה בר בר חנה אמר ר' יוחנן: הלכה כר' דוסא.</strong> ושואלים: <strong>ומי</strong> <small>[האם]</small> <strong>אמר ר' יוחנן הכי</strong> <small>[כך]?</small> <strong>והאמר</strong> <small>[והרי אמר]</small> <strong>ר' יוחנן</strong> הלכה כללית: <strong>הלכה כסתם משנה, ותנן</strong> <small>[ו</small>הרי <small>שנינו</small> במשנתנו<small>]</small> <strong>הבהמה והכלים כרגלי הבעלים!</strong>
 ומשיבים: <strong>ולאו אוקימנא</strong> <small>[ו</small>האם <small>לא העמדנו]</small> את ההבדל בין המשנה והברייתא ש<strong>כאן</strong> בברייתא מדובר <strong>ברועה אחד</strong> והלכה כר' דוסא, <strong>כאן בשני רועים</strong> ובכך לא חלק ר' דוסא.
 <big>א</big> <strong>תנו רבנן</strong> <small>[שנו חכמים]:</small> <strong>שנים ששאלו</strong> מאחר <strong>חלוק אחד בשותפות, זה</strong> שאלו כדי <strong>לילך בו שחרית לבית המדרש וזה</strong> שאלו כדי <strong>ליכנס בו ערבית לבית המשתה</strong> (לחתונה). <strong>זה,</strong> אחד מהשואלים, <strong>ערב עליו לצפון,</strong> שהמקום אליו הוא מעוניין לילך כשהוא לבוש בחלוק זה רחוק ממקום מושבו הקבוע, וצריך לעשות עירוב תחומים כדי שיוכל ללכת לשם בשבת, <strong>וזה,</strong> השני, <strong>ערב עליו לדרום,</strong> הרי <strong>זה שערב עליו לצפון</strong> — <strong>מהלך לצפון</strong> עם החלוק רק <strong>כרגלי מי שערב עליו לדרום.</strong> שאסור לו להרחיק יותר ממה שמותר לשואל השני ללכת.
 <strong>ו</strong>כן <strong>זה שערב עליו לדרום מהלך לדרום</strong> רק <strong>כרגלי מי שערב עליו לצפון.</strong> וכגון שהניח כל אחד מהם את עירובו במרחק אלף אמה ממקומו, זה לצפון וזה לדרום, כך שכל אחד מהם יכול להלך בעצמו שלושת אלפים אמה ממקומו (אותם אלף אמה ועוד מרחק תחום שבת שהוא אלפיים אמה ממקום הנחת העירוב). אולם את החלוק, כיון שהוא כרגלי שניהם, לא יוכל אף אחד מהם להוליכו אלא למרחק אלף אמה ממקומו (שהוא מקום הנחת עירובו) ונמצא שכל אחד מהם אינו יכול להוליך את החלוק עימו אלא עד למקום קניית שביתתו שהוא אלף אמה ממקומו, כיון שזהו סוף תחומו של חבירו שקנה שביתתו במרחק אלף אמה לצד האחר.
 <strong>ואם מצעו את התחום,</strong> שכל אחד מהם הניח עירובו וקנה שביתתו במרחק אלפיים אמה ממקומו, ונמצא שהמקום המרוחק ביותר אליו יכול כל אחד מהם ללכת ולהוליך את החלוק עימו, הוא מקום מושבם הקבוע ואף לא אמה אחת יותר לכיוון בו הניח השני את עירובו — <strong>הרי זה לא יזיזנה ממקומה.</strong>
 <strong>אתמר</strong> <small>[נאמר],</small> שחלקו אמוראים בשאלה זו: <strong>שנים שלקחו</strong> (קנו) מערב יום טוב <strong>חבית</strong> או <strong>בהמה בשותפות</strong> על מנת לחלקה ביניהם ביום טוב עצמו, מה יעשו? <strong>רב אמר: חבית מותרת</strong> שכל אחד יטול את חלקו ויוליכנו למקומו ביום טוב <strong>ובהמה אסורה,</strong> ואין מוליכים אותה אלא למקום ששניהם יכולים ללכת. <strong>ושמואל אמר: חבית נמי</strong> <small>[גם כן]</small> <strong>אסורה.</strong>
 על שיטתו של רב שואלים: <strong>מאי קסבר</strong> <small>[מה סבר]</small> <strong>רב</strong> ומה טעמו? <strong>אי קא סבר</strong> <small>[אם הוא סבור]</small> כי <strong>יש ברירה,</strong> שאנו מקבלים את העיקרון, שלמפרע, לאחר מעשה, מתברר איזה חלק היה מיועד מראש לאותו אדם וקנה שביתה אצלו — אם כן <strong>אפילו בהמה תשתרי</strong> <small>[תהא מותרת]!</small> <strong>ואי קסבר</strong> <small>[ואם סבור הוא]</small> כי <strong>אין ברירה</strong> ואין אומרים כי החלק שנטל זהו החלק שמלכתחילה היה שלו וקנה שביתה ברשותו — אם כן <strong>אפילו חבית נמי</strong> <small>[גם כן]</small> <strong>אסורה!</strong>
 ומשיבים: <strong>לעולם</strong> תפרש כי <strong>קסבר</strong> <small>[הוא סבר]</small> <strong>יש ברירה,</strong> ומה שאסר רב בבהמה, כי <strong>שניא</strong> <small>[שונה]</small> <strong>בהמה דקא ינקי</strong> <small>[שיונקים]</small> ה<strong>תחומין מהדדי</strong> <small>[זה מזה],</small> שהרי הבהמה אינה מחולקת בחייה לשני חלקים, וכל חלק תלוי ויונק מחבירו ולכן אי אפשר לומר שמראש היה כל חלק שייך ומוגדר כשל אחד מהם וקנה שביתה במקומו. <strong>אמרי ליה</strong> <small>[אמרו לו]</small> <strong>רב כהנא ורב אסי לרב:</strong> אם לכך אתה חושש, אם כן יוצא מדבריך כי <strong>לאיסור מוקצה לא חששו,</strong> שאין אומרים שכל אחד הקצה מדעתו את חלקו של חבירו ואסור להשתמש בו, ואילו <strong>לאיסור תחומין חששו?! שתיק</strong> <small>[שתק]</small> <strong>רב</strong> ולא ענה.
 ושואלים: <strong>מאי הוי עלה</strong> <small>[מה היה עליה]</small> על בעיה זו? <strong>ר' הושעיה אמר:</strong> בכלל <strong>יש ברירה,</strong> ולכן יכול כל אחד מהם להוליך גם את החבית וגם את הבהמה למקומו. <strong>ור' יוחנן אמר: אין ברירה,</strong> ואין מוליכים לא את החבית ולא את הבהמה אלא למקום ששניהם מותרים בו.
 ושואלים: <strong>ו</strong>כי <strong>סבר ר' הושעיא</strong> כי <strong>יש ברירה? והתנן</strong> <small>[והלא</small> <small>שנינו</small> במשנה<small>]:</small> היה <strong>המת בבית, ולו</strong> לבית <strong>פתחים</strong> אשר לעת עתה הם סגורים <strong>הרבה</strong> — <strong>כולן טמאים,</strong> כי יש לחשוש שמא דרך כל אחד מהם יוציאו את המת מן הבית והרי הם נחשבים כחלק מחלל הבית. <strong>נפתח אחד מהן</strong> מן הפתחים — <strong>הוא</strong> אותו פתח <strong>טמא</strong> בכל חללו, <strong>וכולן טהורים,</strong> שהדבר ברור שיוציאו את המת דרך פתח זה. ואפילו לא נפתח אחד מהם בפועל, אלא ש<strong>חשב להוציאו באחד מהן או</strong> להוציאו <strong>בחלון שיש בו ארבעה על ארבעה</strong> טפחים — הרי מחשבה זו <strong>מצלת על הפתחים כולן</strong> וכולן טהורים, חוץ מאותו פתח.
 ונחלקו תנאים בפרטי הלכה זו, <strong>בית שמאי אומרים: והוא שחשב עליו עד שלא ימות המת</strong> וכאשר מת היה ברור דרך איזה פתח מוציאים אותו. <strong>ובית הלל אומרים: אף</strong> אם חשב עליו רק <strong>משימות המת.</strong>
 <strong>ואתמר עלה</strong> <small>[ונאמר עליה]</small> על משנה זו, <strong>אמר ר' הושעיא:</strong> מה שאמרו בית הלל שאף לאחר מיתה, משיחשוב להוציאו דרך פתח מסויים יטהרו שאר הפתחים — הרי זה <strong>לטהר את הפתחים מכאן ולהבא,</strong> כלומר: משעת מחשבה ואילך שוב אין בהם טומאה, ונדייק: <strong>מכאן ולהבא — אין</strong> <small>[כן],</small> אין האחרים נטמאים, אולם <strong>למפרע</strong> — <strong>לא.</strong> משמע שאין אומרים שיש ברירה, שהרי אין המחשבה מטהרת את הפתחים למפרע.
 את הסתירה הזו מתרצים: אם כן <strong>אפוך</strong> <small>[הפוך]</small> ואמור כך, <strong>ר' הושעיא אמר: אין ברירה, ור' יוחנן אמר: יש ברירה.</strong>
 ושואלים: <strong>ומי אית ליה</strong> <small>[האם יש לו,</small> מקבל<small>]</small> <strong>ר' יוחנן</strong> את עיקרון ה<strong>ברירה? והאמר</strong> <small>[והרי אמר]</small> <strong>רב אסי אמר ר' יוחנן: האחין שחלקו</strong> את רכוש אביהם — כ<strong>לקוחות</strong> (קונים) <strong>הן</strong> נחשבים, וכמו כל הלקוחות — <strong>מחזירין זה לזה ביובל</strong> ואז הם חוזרים ומחלקים מחדש. הרי שהוא סבור שאין אומרים שהתברר למפרע שכל אחד קיבל את חלקו הראוי, אלא חוזרים וחולקים מחדש בכל פעם.
 <strong>וכי תימא</strong> <small>[ואם תאמר]</small> <strong>כי לית ליה</strong> <small>[כאשר</small> <small>אין לו</small> לא מקבל<small>]</small> <strong>ר' יוחנן</strong> את עקרון הברירה, הרי זה <strong>בדאורייתא</strong> <small>[ב</small>דברים <small>שמדברי תורה]</small> <strong>אבל בדרבנן אית ליה</strong> <small>[ב</small>דברים שהם <small>מדברי סופרים יש לו],</small> אולם
 <strong>ובדרבנן מי אית ליה</strong> <small>[ובדברי סופרים האם יש לו]</small> ברירה? <strong>והתני</strong> <small>[והרי שנה]</small> החכם <strong>איו</strong> לענין דיני עירובי תחומים, כאשר דובר באפשרות שיניח אדם בערב שבת שני עירובים לכיוונים שונים על תנאי שיחול העירוב שהניח באותו צד שיבוא החכם, ואם יבואו שנים משני כיוונים שונים — משעה שהחליט את דרשת איזה מהם רצונו לשמוע והולך לאותו כיוון בכך נתברר שמערב שבת קנה שביתה לאותו צד, ועל זה
 <strong>ר' יהודה</strong> חולק ו<strong>אומר: אין אדם מתנה על שני דברים כאחד,</strong> וכגון באופן שעתידים לבוא שני חכמים, ואין תנאי זה מועיל <strong>אלא אם</strong> יודע על חכם אחד שעתיד לבוא אלא שאינו יודע מאיזה צד עתיד הוא לבוא ובכך הוא רשאי להתנות שאם <strong>בא חכם למזרח</strong> — <strong>ערובו למזרח,</strong> ואם בא החכם <strong>למערב</strong> — <strong>ערובו למערב, ואילו לכאן ולכאן</strong> — <strong>לא,</strong> ואי אפשר לומר שיתברר למחרת באיזה מן הצדדים חל העירוב.
## דף לח.
 <strong>והוינן בה</strong> <small>[והיינו עוסקים</small> מתקשים <small>ב</small>בעיה <small>זו]:</small> <strong>מאי שנא</strong> <small>[במה שונה]</small> באופן שעתידים לבוא שתי חכמים ותנאו הוא <strong>לכאן ולכאן</strong> ש<strong>לא</strong> עלה לו עירובו — משום ש<strong>אין ברירה,</strong> אם כן, במקרה שעתיד לבוא רק חכם אחד ואינו יודע מאיזה צד יבוא ולכך הוא מתנה ל<strong>מזרח</strong> או ל<strong>מערב, נמי</strong> <small>[גם כן]</small> הלא <strong>אין ברירה!</strong>
 <strong>ואמר ר' יוחנן</strong> להסביר את הדברים: מדובר כאן באופן ש<strong>כבר בא</strong> ה<strong>חכם</strong> לפני שהניח את העירוב, אלא שהוא לא ידע להיכן בא, ובעצם נקבע מקום שביתתו עם בוא החכם, אף אינו יודע עד למחרת להיכן בא. הרי משמע שלדעת ר' יוחנן אין ברירה, שהרי אם בא החכם לאחר הנחת העירוב — אין העירוב חל למפרע. <strong>אלמא</strong> <small>[מכאן]</small> משמע כי <strong>לית ליה</strong> <small>[אין לו,</small> אינו מקבל<small>]</small> <strong>ר' יוחנן</strong> עקרון זה של <strong>ברירה!</strong>
 <strong>אלא,</strong> יש לדחות את מה שתירצנו, ולומר כך: <strong>לעולם לא תיפוך</strong> <small>[אל תהפוך]</small> את דברי ר' יוחנן ור' אושעיא במחלוקתם. ור' אושעיא הוא שסובר כי יש ברירה. ומה שהוקשה לך מפתחי בית לענין טומאת מת, יש לומר כך: <strong>וכי לית ליה</strong> <small>[וכאשר אין לו,</small> לא מקבל<small>]</small> <strong>ר' אושעיא</strong> את עקרון ה<strong>ברירה</strong> — הרי זה <strong>בדאורייתא</strong> <small>[ב</small>דברים <small>שמן התורה],</small> כמו לענין טומאת המת, <strong>אבל בדרבנן</strong> <small>[ב</small>דברים <small>שמדברי סופרים],</small> כגון בענין תחומים — <strong>אית ליה</strong> <small>[יש לו].</small>
 <strong>דרש מר זוטרא</strong> והורה לרבים: <strong>הלכה כר' אושעיא</strong> לענין ברירה.
 <strong>אמר שמואל: שור של פטם</strong> (מי שעבודתו לפטם שוורים כדי למכרם לבשר) — <strong>הרי הוא כרגלי כל אדם,</strong> שהרי מתחילה התכוין שיהא שייך לקונהו. <strong>שור של רועה</strong> שבעליו מגדל אותו לרעייה ולעיתים עשוי הוא למוכרו לשכניו או למכיריו לבשר — <strong>הרי הוא כרגלי אותה העיר</strong> שהרי אין כוונתו למוכרו לכל אדם, אלא לאנשי העיר.
 <big>א</big> נאמר במשנה ש<strong>השואל כלי מחבירו מערב יום טוב</strong> — הרי הוא כרגלי השואל. ושואלים: <strong>פשיטא</strong> <small>[פשוט,</small> מובן מאליו<small>]</small> שכן הוא, שהלא קנה הכלי שביתה אצלו! ומשיבים: <strong>לא צריכא</strong> <small>[נצרכה]</small> אלא <strong>שלא מסרו לו</strong> את הכלי <strong>אלא ביום טוב</strong> עצמו. <strong>מהו דתימא</strong> <small>[שתאמר]:</small> <strong>לאו ברשותיה אוקמיה</strong> <small>[לא ברשותו העמידו]</small> מבעוד יום ולכן נשאר כרגלי המשאיל, על כן <strong>קא משמע לן</strong> <small>[השמיע לנו]</small> שאינו כן וכרגלי השואל הוא.
 ומעירים: דבר זה <strong>מסייע ליה</strong> <small>[לו]</small> <strong>לר' יוחנן.</strong> ש<strong>אמר ר' יוחנן: השואל כלי מחבירו מערב יום טוב, אף על פי שלא נתנו לו אלא ביום טוב</strong> — <strong>הרי הוא כרגלי השואל.</strong>
 <big>ב</big> שנינו במשנה שאם השאילו <strong>ביום טוב</strong> — הרי הוא <strong>כרגלי המשאיל.</strong> ותוהים שוב: <strong>פשיטא</strong> <small>[פשוט,</small> מובן מאליו<small>]!</small> ומשיבים: <strong>לא צריכא</strong> <small>[נצרכה]</small> אלא במקרה שהוא <strong>רגיל ושאיל מיניה</strong> <small>[ושואל ממנו],</small> וכיון שאותו אדם נוהג להשאילו בקביעות אותו חפץ, <strong>מהו דתימא</strong> <small>[שתאמר]:</small> <strong>ברשותיה קא מוקים ליה</strong> <small>[ברשותו הוא מעמיד אותו]</small> מראש, וייחשב כאילו קנה שביתה אצל השואל, על כן <strong>קא משמע לן</strong> <small>[השמיע לנו]</small> שאינו כן; כי <strong>מימר אמר</strong> <small>[אומר]</small> השואל בליבו: <strong>דלמא משכח איניש אחרינא ואזיל ושאיל מיניה</strong> <small>[שמא ימצא איש אחר וילך וישאל ממנו]</small> ואין המשאיל מעמיד את הכלי ברשותו של השואל עד שיקחנו זה, ולכן אין מטלטלים אותו אלא כרגלי המשאיל.
 <big>ג</big> שנינו במשנה: <strong>וכן האשה ששאלה מחברתה</strong> תבלין ומים ומלח לעיסתה — הרי הם כרגלי שתיהן. מסופר: <strong>כי סליק</strong> <small>[כאשר עלה]</small> <strong>ר' אבא</strong> מבבל לארץ ישראל, <strong>אמר: יהא רעוא דאימא מלתא דתתקבל</strong> <small>[יהי רצון שאומר דבר</small> הלכה <small>שיתקבל]</small> בעיני השומעים בארץ ישראל, ולא אבוש בו. <strong>כי סליק</strong> <small>[כאשר עלה],</small> <strong>אשכחיה</strong> <small>[מצא]</small> את <strong>ר' יוחנן ור' חנינא בר פפי ור' זירא, ואמרי לה</strong> <small>[ויש אומרים]</small> שמצא את <strong>ר' אבהו ור' שמעון בן פזי ור' יצחק נפחא, ויתבי וקאמרי</strong> <small>[וישבו</small> הם <small>ואמרו]</small> בבירור הלכה זו: <strong>אמאי</strong> <small>[מדוע]</small> הדין בעיסה כן? <strong>ולבטיל</strong> <small>[ושיתבטלו]</small> ה<strong>מים ו</strong>ה<strong>מלח לגבי העיסה,</strong> ותדון העיסה רק לפי הבצק שבה ולא לפי המים והמלח, שהרי הם מעטים ובטלים! <strong>אמר להו</strong> <small>[להם]</small> <strong>ר' אבא:</strong>
## דף לח:
 <strong>הרי</strong> אדם <strong>שנתערב לו קב חטין</strong> שלו <strong>בעשרה קבין חטין של חבירו,</strong> וכי <strong>יאכל הלה וחדי</strong> <small>[וישמח]?!</small> שהרי לדעה זו שאם היה זה דבר קטן ובלתי נחשב הרי הוא בטל. וכיון שאנו אומרים שאין אדם מבטל את רכושו לאחרים — כן הוא גם לגבי המים והמלח בעיסה. <strong>אחיכו עליה</strong> <small>[צחקו עליו]</small> החכמים. <strong>אמר להו</strong> <small>[להם]:</small> וכי <strong>גולתיכו שקלי</strong> <small>[</small>את <small>גלימתכם לקחתי]</small> שאתם מביישים אותי? <strong>הדור אחיכו עליה</strong> <small>[חזרו וצחקו עליו].</small>
 <strong>אמר רב אושעיא: שפיר עבוד דאחיכו עליה</strong> <small>[יפה עשו שצחקו עליו],</small> כלומר, יפה סברו שאין דמיון בין הדברים. וטעמם: <strong>מאי שנא</strong> <small>[מה שונה]</small> אם נתערבו <strong>חטין</strong> של אחד <strong>בשעורין</strong> של חבירו ש<strong>לא קאמר להו</strong> <small>[אמר להם]</small> ר' אבא כדוגמה — <strong>דהוה ליה</strong> <small>[שהרי הוא]</small> <strong>מין בשאינו מינו,</strong> וכלל הוא: <strong>מין בשאינו מינו — בטיל</strong> <small>[בטל].</small> אם כן כשנתערבו <strong>חטין</strong> של אחד <strong>בחטין</strong> של חבירו <strong>נמי</strong> <small>[גם כן],</small> <strong>נהי</strong> <small>[אם אמנם]</small> שלדעת <strong>ר' יהודה לא בטיל</strong> <small>[בטל],</small> אולם <strong>ל</strong>דעת <strong>רבנן</strong> <small>[חכמים]</small> הריהו <strong>מבטל בטיל</strong> <small>[מתבטל]</small> ואפילו שהוא מין במינו.
 <strong>אמר ליה</strong> <small>[לו]</small> <strong>רב ספרא</strong> לר' אושעיא: <strong>משה,</strong> גדול הדור! <strong>שפיר קאמרת</strong> <small>[</small>וכי <small>יפה אמרת]?!</small> <strong>ו</strong>כי <strong>לא שמיע להו</strong> <small>[שמעו]</small> אותם חכמים שצחקו <strong>הא דאמר</strong> <small>[זו שאמר]</small> <strong>ר' חייא קטוספאה</strong> <small>[מ</small>העיר <small>קטסיפון]</small> <strong>משמיה</strong> <small>[משמו]</small> של <strong>רב: הבורר צרורות</strong> (אבנים) <strong>מ</strong>תוך <strong>גרנו של חברו</strong> — <strong>חייב לשלם לו דמי חטים</strong> כנגד משקל אותם צרורות. כי קודם לכן כשהיה מוכר — היו הצרורות נמכרים יחד עם החיטה, וכאשר נטל את הצרורות, נמצא שהפסידו במידה מסויימת.
 <strong>אלמא</strong> <small>[מכאן]:</small> <strong>כילא חסריה</strong> <small>[מידה החסירו]</small> וכיון שהחסיר לו מן המידה — הריהו מתחייב לשלם לו על חסרון זה, ולכך אינו בטל. <strong>הכא</strong> <small>[כאן]</small> בעיסה <strong>נמי</strong> <small>[גם כן]</small> <strong>כילא חסריה</strong> <small>[</small>דבר <small>מידה חיסרו]</small> ואפילו שמידת המים והמלח קטנה — אינה בטילה.
 <strong>אמר ליה</strong> <small>[לו]</small> <strong>אביי</strong> לרב ספרא: <strong>ו</strong>כי <strong>לא שני ליה למר</strong> <small>[שונה לו לאדוני]</small> <strong>בין ממון שיש לו תובעין</strong> כמו הבורר צרורות מן הגורן שאינו בטל; <strong>ל</strong>בין <strong>ממון שאין לו תובעין?</strong> כמו מים בעיסה, שיש לומר שהם בטלים, כיון שאין להם תובעים!
 <strong>אמר ליה</strong> <small>[לו]</small> רב ספרא: <strong>ולטעמיך</strong> <small>[ולטעמך,</small> לשיטתך<small>]</small> שיש להבדיל בין ממון שיש לו תובעים לבין ממון שאין לו תובעים, <strong>הא</strong> <small>[זו]</small> ש<strong>אמר רב חסדא:</strong> לדעת האומר כי מין במינו אינו בטל ושאינו במינו בטל, <strong>נבלה בטלה בשחוטה</strong> שאם נתערב כזית מן הנבילה בתוך הרבה זיתים מן השחוטה — הרי הוא בטל, והנוגע בתערובת זו אינו נטמא, לפי שהנבילה נחשבת כמין אחר לגבי השחוטה. וטעמו של דבר: <strong>לפי שאי אפשר לשחוטה שתעשה נבלה,</strong> וכיוון שלא יתכן שיחול עליה איסור נבילה, לכן היא נחשבת כמין אחר, ומין בשאינו מינו — בטל.
 אולם אם נתערב כזית מן השחוטה בהרבה זיתים מן הנבילה — <strong>שחוטה אינה בטלה בנבלה, לפי שאפשר לנבלה שתעשה שחוטה.</strong> כי אם הנבילה מתקלקלת ואינה ראויה עוד לאכילה, בטילה ממנה טומאתה ונעשית לענין זה כשחוטה.
 אם כן <strong>הכי נמי</strong> <small>[כך גם כן]</small> תאמר <strong>דכי אית</strong> <small>[שאם יש]</small> <strong>לה</strong> לנבילה <strong>בעלים</strong> — <strong>לא בטלה? וכי תימא</strong> <small>[ואם תאמר]:</small> <strong>הכי נמי</strong> <small>[כך</small> הוא <small>גם כן];</small> <strong>והא תניא</strong> <small>[והרי שנינו</small> בברייתא<small>]</small> <strong>אמר ר' יוחנן בן נורי: חפצי הפקר</strong> שאינם שייכים לאיש, מכל מקום <strong>קונין</strong> הם <strong>שביתה</strong> במקומם, וכל המוצאם בשבת יכול ללכת מהם והלאה אלפיים אמה לכל צד. ש<strong>אף על פי שאין להם בעלים</strong> — <strong>דומין כמי שיש להם בעלים.</strong> משמע שאין העדר בעלים גורם משמעותי בהלכה זו.
 <strong>אמר ליה</strong> <small>[לו]</small> אביי לרב ספרא: <strong>מי קא מדמית</strong> <small>[האם מדמה אתה]</small> דין <strong>איסורא</strong> <small>[איסור]</small> והיתר <strong>ל</strong>דין <strong>ממונא</strong> <small>[ממון]?</small> <strong>איסורא</strong> <small>[איסור]</small> <strong>— בטיל</strong> <small>[בטל],</small> ואילו <strong>ממונא</strong> <small>[ממון]</small> — <strong>לא בטיל</strong> <small>[בטל].</small>
 ומכל מקום חוזרת השאלה: <strong>וטעמא מאי</strong> <small>[ומה הטעם]</small> אין המים בטלים בעיסה?
 <strong>אביי אמר:</strong> הטעם הוא <strong>גזרה שמא תעשה עיסה בשותפות.</strong> שאמנם במקרה שנתפרש במשנתנו; הדבר המועט שנתנה השכנה — בטל. אלא יתכן שיבואו השכנות לעשות עיסה בשותפות ולא תדענה שיש להקפיד בדבר וכל אחת מהן תוליך את העיסה למקומה, ולכן גזרו אף בנתינה מועטת.
 <strong>רבא אמר</strong> טעם אחר: <strong>תבלין לטעמא עבידי</strong> <small>[ל</small>צורך נתינת <small>טעם הם עשויים],</small> וכלל הוא: <strong>וטעמא</strong> <small>[וטעם]</small> <strong>לא בטיל</strong> <small>[בטל],</small> שהרי אין רוצים שטעמם יתבטל, ולכן אינם בטלים לגבי העיסה למרות מיעוט כמותם.
## דף לט.
 <strong>ורב אשי אמר</strong> טעם אחר: <strong>משום</strong> שעיסה זו <strong>הוי ליה</strong> <small>[הריהי]</small> <strong>דבר שיש לו מתירין,</strong> שהרי למחר, לאחר החג, יתבטל האיסור, <strong>ו</strong>כלל הוא כי כל <strong>דבר שיש לו מתירין — אפילו באלף לא בטיל</strong> <small>[בטל].</small>
 <big>א</big> שנינו במשנה: <strong>ר' יהודה פוטר במים.</strong> ושואלים: <strong>מים — אין</strong> <small>[כן]</small> בטלים ואילו <strong>מלח לא</strong> בטל? <strong>והא תניא</strong> <small>[והרי שנינו</small> בברייתא<small>]:</small> <strong>ר' יהודה אומר: מים ומלח בטלין בין בעיסה בין בקדרה</strong> (בתבשיל)! ומשיבים: <strong>לא קשיא</strong> <small>[קשה];</small> <strong>הא</strong> <small>[זו],</small> דברי ר' יהודה במשנתנו — <strong>במלח סדומית</strong> שהוא עבה ואינו בטל, <strong>הא</strong> <small>[זו]</small> דברי ר' יהודה בברייתא — <strong>במלח אסתרוקנית</strong> שמוציאים ממי הים והוא דק ואינו ניכר ולכך הוא בטל.
 ומקשים: <strong>והתניא</strong> <small>[והרי שנינו</small> בברייתא<small>],</small> ש<strong>ר' יהודה אומר: מים ומלח בטלין בעיסה, ואין בטלין בקדרה מפני רוטבה!</strong> ומשיבים: <strong>לא קשיא</strong> <small>[אין</small> זה <small>קשה],</small> <strong>הא</strong> <small>[זו]</small> שאמר ר' יהודה שהמלח בטל בתבשיל — מדובר <strong>ב</strong>תבשיל <strong>עבה,</strong> שאין הרוטב ניכר בו. <strong>הא</strong> <small>[זו]</small> שאמר ר' יהודה שאין המלח בטל בו — מדובר <strong>ב</strong>תבשיל <strong>רכה</strong> שהרוטב ניכר בו, ולכן אין המים והמלח בטלין בו.
 <big>ב משנה</big> <strong>הגחלת</strong> ששואל אדם מחבירו — הריהי <strong>כרגלי הבעלים,</strong> שמותר להוליכה בשבת לכל מקום שמותר לבעליה ללכת אליו, שכיון שיש בה ממש, יש לייחס אותה לבעליה. <strong>ושלהבת,</strong> שמדליק אדם נרו משלהבת של חבירו — נלקחת <strong>בכל מקום</strong> לפי שאין בה ממש. וכהבדל זה הנובע מן ההבדל המהותי שבין הגחלת לשלהבת, מצאנו גם בעניינים אחרים; <strong>גחלת של הקדש</strong> כיון שיש בה ממשות — <strong>מועלין בה,</strong> שכל המשתמש בה לצורך חולין — מועל בה. <strong>ושלהבת</strong> הקדש, כיון שאין בה ממש — <strong>לא נהנין</strong> לכתחילה, <strong>ו</strong>אם עבר ונהנה — <strong>לא מועלין.</strong> ובדומה לזה: <strong>המוציא גחלת לרשות הרבים</strong> בשבת — הרי זה <strong>חייב</strong> משום מלאכת הוצאה, והמוציא <strong>שלהבת</strong> — פטור.
 <big>ג גמרא</big> <strong>תנו רבנן</strong> <small>[שנו חכמים]</small> בתוספתא: <strong>חמשה דברים נאמרו בגחלת</strong> בהבדל הלכה למעשה שבין גחלת לשלהבת: <strong>הגחלת</strong> היא לענין שביתה <strong>כרגלי הבעלים, ו</strong>אילו ה<strong>שלהבת</strong> ניטלת <strong>בכל מקום. גחלת של הקדש</strong> — <strong>מועלין בה, ו</strong>אילו ה<strong>שלהבת</strong> — <strong>לא נהנין ולא מועלין</strong> בה. <strong>גחלת של עבודה זרה</strong> — <strong>אסורה</strong> בהנאה <strong>ו</strong>אילו ה<strong>שלהבת</strong> — <strong>מותרת. המוציא גחלת לרשות הרבים</strong> — הריהו <strong>חייב, ו</strong>אילו המוציא <strong>שלהבת</strong> — <strong>פטור. המודר הנאה מחבירו</strong> (שנדר שלא ליהנות ממנו) — <strong>אסור בגחלתו, ו</strong>אולם <strong>מותר</strong> הוא <strong>בשלהבתו.</strong>
 על פרטי הדינים המובאים בברייתא זו שואלים: <strong>מאי שנא</strong> <small>[במה שונה]</small> <strong>שלהבת</strong> של <strong>עבודה זרה דשריא</strong> <small>[ש</small>היא <small>מותרת]</small> לגמרי מלכתחילה, שהרי נקטה הברייתא ביחס אליה את הלשון "מותרת", <strong>ומאי שנא</strong> <small>[ובמה שונה]</small> גחלת של <strong>הקדש דאסירא</strong> <small>[ש</small>היא <small>אסורה]</small> להשתמש בה לכתחילה? שהרי נקטה הברייתא לגביה לשון "לא נהנין ולא מועלין"! ומסבירים: <strong>עבודה זרה דמאיסה ובדילי אינשי מינה</strong> <small>[ש</small>היא <small>מאוסה</small> ליהודים <small>ובדלים אנשים ממנה]</small> — <strong>לא גזרו בה רבנן</strong> <small>[חכמים]</small> גזירות נוספות, ולכן התירו שלהבת, שהרי אין בה ממש. אולם <strong>הקדש, דלא מאיס</strong> <small>[שאינו מאוס]</small> <strong>ולא בדילי אינשי מיניה</strong> <small>[ואין אנשים בדלים ממנו]</small> <strong>— גזרו ביה רבנן</strong> <small>[בו חכמים]</small> כדי להרחיק מלהשתמש בו.
 <big>ד</big> שנינו בברייתא כי <strong>המוציא גחלת לרשות הרבים</strong> בשבת — <strong>חייב,</strong> <big>ו</big> המוציא <strong>שלהבת</strong> — <strong>פטור.</strong> ושואלים: <strong>והא תניא</strong> <small>[והרי שנינו</small> בברייתא<small>]</small> <strong>המוציא שלהבת</strong> בשיעור <strong>כלשהו</strong> בשבת — <strong>חייב! אמר רב ששת:</strong> שם מדובר <strong>כגון שהוציאו</strong> את השלהבת <strong>בקיסם,</strong> ויש בכך משום הוצאה חשובה.
 ומקשים: אם כן <strong>ותיפוק ליה</strong> <small>[ותצא לו]</small> שאותה הלכה שחייב על ההוצאה, לא בשל השלהבת אלא <strong>משום</strong> ה<strong>קיסם</strong> שהוציא! ומשיבים: שם מדובר <strong>בדלית ליה שיעורא</strong> <small>[שאין בו</small> בקיסם עצמו <small>שיעור]</small> כדי הוצאה, <strong>דתנן</strong> <small>[ש</small>כן <small>שנינו</small> במשנה<small>]:</small> <strong>המוציא עצים</strong> בשבת — שיעורם כדי לחייבו מדין הוצאה, הוא שיש בהם <strong>כדי לבשל</strong> בהם <strong>ביצה</strong> שהיא ה<strong>קלה</strong> ביותר לבישול — ביצת תרנגולת. ונמצא שהמוציא קיסם, כיון ששיעורו קטן מאד ואין אפשרות לבשל בו כלום, מתחייב רק בשל השלהבת לבדה.
 <strong>אביי אמר</strong> אופן אחר: <strong>כגון דשייפיה מנא משחא</strong> <small>[כגון שמרח כלי בשמן]</small> <strong>ואתלי ביה נורא</strong> <small>[והדליק בו אש]</small> והוא השלהבת שמוציא. ושואלים: <strong>ותיפוק ליה</strong> <small>[ותצא לו],</small> כלומר, ייאסר הדבר <strong>משום</strong> הוצאת <strong>מנא</strong> <small>[</small><strong>ה</strong><small>כלי</small> עצמו<small>]!</small> ומשיבים: כאן מדובר <strong>בחספא</strong> <small>[בחרס</small> בלבד<small>]</small> שהוא שבר כלי.
 ומקשים: <strong>ותיפוק ליה</strong> <small>[ותצא לו]</small> הלכה זו <strong>משום חספא</strong> <small>[</small>ה<small>חרס</small> עצמו<small>]!</small> ומשיבים: <strong>בדלית ליה שעורא</strong> <small>[שאין בו שיעור].</small> <strong>דתנן</strong> <small>[ש</small>כן <small>שנינו</small> במשנה אחרת<small>]:</small> <strong>חרס</strong> שיעורו לענין הוצאה — <strong>כדי ליתן בין פצים לחבירו,</strong> שמניחים לעיתים חרס קטן בתוך מסגרת (פצים) החלון בשעת בנייתו. אלו <strong>דברי ר' יהודה.</strong>
 ושואלים: <strong>אלא הא דתנן</strong> <small>[זו ששנינו</small> במשנתנו<small>]</small> <strong>המוציא שלהבת פטור,</strong> אם כן <strong>היכי משכחת לה</strong> <small>[כיצד מוצא אתה אותה]?</small> שהרי אמרנו שאם מוציאים את השלהבת על גבי חפץ כלשהו חייבים על כך! ומשיבים: <strong>כגון דאדייה אדויי</strong> <small>[שהשליכה]</small> <strong>לרשות הרבים</strong> בלא שתאחז בחפץ מסויים.
 <big>ה משנה</big> <strong>בור</strong> מים <strong>של</strong> ה<strong>יחיד</strong> — הרי המים שבו <strong>כרגלי היחיד</strong> בעל הבור, שמותר לטלטלם רק עד מקום שהוא עצמו מותר ללכת אליו. <strong>ו</strong>בור <strong>של אנשי אותה העיר</strong> — הרי דין מימיו לענין זה <strong>כרגלי אנשי אותה העיר.</strong> בור <strong>של עולי בבל,</strong> כלומר של הציבור — הריהו <strong>כרגלי הממלא,</strong> שיכול אדם לשאוב מן המים, ואין להם תחום מוגבל לעצמם.
 <big>ו גמרא</big> <strong>רמי ליה</strong> <small>[השליך לו,</small> הראה סתירה<small>]</small> <strong>רבא לרב נחמן:</strong> מצד אחד <strong>תנן</strong> <small>[שנינו</small> במשנתנו<small>]:</small> <strong>בור של יחיד</strong> — דינו <strong>כרגלי היחיד, ורמינהו</strong> <small>[ומשליכים,</small> מראים סתירה<small>]</small> ממה ששנינו: <strong>נהרות המושכין</strong> שנובעים מים, או <strong>מעינות הנובעין</strong> — ואפילו הם שייכים ליחיד — <strong>הרי הם כרגלי כל אדם! אמר רבא: הכא במאי עסקינן</strong> <small>[כאן במה אנו עוסקים]</small> בבורות שיש בהם מים <strong>המכונסין</strong> שאינם נובעים וזורמים והם שייכים רק לבעליהם. <strong>ואתמר נמי</strong> <small>[ונאמר גם כן]</small> כעין זה ש<strong>אמר ר' חייא בר אבין אמר שמואל</strong> שדין זה הוא דווקא <strong>ב</strong>מים <strong>מכונסין.</strong>
 <big>ז</big> שנינו במשנה כי בור <strong>של עולי בבל</strong> מימיו <strong>כרגלי הממלא. אתמר</strong> <small>[נאמר],</small> שנחלקו בשאלה זו: <strong>מילא</strong> אדם מים מבור הציבור <strong>ונתן</strong> אותם <strong>לחבירו, רב נחמן אמר:</strong> מים אלה דינם <strong>כרגלי מי שנתמלאו לו</strong> (עבורו), <strong>רב ששת אמר: כרגלי הממלא</strong> עצמו.
 ושואלים: <strong>במאי קא מפלגי</strong> <small>[במה הם חלוקים],</small> באיזה עיקרון נחלקו? ומסבירים: <strong>מר</strong> <small>[חכם זה,</small> רב ששת<small>]</small> <strong>סבר: בירא</strong> <small>[בור]</small> ציבורי זה <strong>דהפקירא</strong> <small>[של הפקר]</small> <strong>הוא,</strong> והנוטל ממנו מים — זכה בהם. ולכן, גם אם נתנם לאחר נחשבים המים כברשותו של הזוכה הראשון בהם, ולכך כרגליו הם. <strong>ומר</strong> <small>[וחכם זה,</small> רב נחמן<small>]</small> <strong>סבר:</strong> כי <strong>בירא</strong> <small>[בור]</small> זה <strong>דשותפי</strong> <small>[של שותפים]</small> <strong>הוא, שכל ישראל שותפים בו, ולכן אם מילא אחד עבור חבירו</strong> — הרי חבירו שותף בו כמוהו ולכן הוא כרגליו.
 <strong>איתיביה</strong> <small>[הקשה לו]</small> <strong>רבא לרב נחמן,</strong> ממה ששנינו, האומר לחבירו: <strong>הריני עליך חרם</strong> — <strong>המודר אסור,</strong> כלומר, אותו אדם אסור לו ליהנות מרכושו של הנודר, שהרי אמר שרכושו עבור המודר כחרם עבור ההקדש.
## דף לט:
 אמר לו: <strong>"הרי אתה עלי חרם"</strong> — הרי <strong>הנודר אסור,</strong> וממונו של המודר (זה שנאמר הדבר אודותיו) אסור על הנודר. אמר לו: <strong>"הריני עליך ואתה עלי"</strong> — <strong>שניהם אסורים זה בזה. ומותרין</strong> בכל דבר <strong>של עולי בבל</strong> השייך לכלל עם ישראל ולא ליחידים כלשהם, <strong>ואסורין</strong> ברכוש השייך <strong>לאותה עיר,</strong> שהם כשותפים בו.
 ומפרטים: <strong>ואלו הן דברים של עולי בבל</strong> כגון: <strong>הר הבית, הלשכות</strong> שבהר הבית <strong>והעזרות</strong> שבמקדש, <strong>ובור</strong> מים <strong>של אמצע הדרך. ואלו הן של אותה העיר</strong> — <strong>הרחוב</strong> של אותה העיר <strong>ובית הכנסת ובית המרחץ.</strong>
 <strong>ואי אמרת</strong> <small>[ואם אומר אתה]</small> כי בור זה של עולי בבל <strong>בירא דשותפי</strong> <small>[בור של שותפים]</small> <strong>הוא,</strong> אם כן <strong>אמאי</strong> <small>[מדוע]</small> יהא <strong>מותר? והתנן</strong> <small>[והרי שנינו</small> במשנה<small>]:</small> <strong>השותפין שנדרו הנאה זה מזה</strong> — <strong>אסורין ליכנס לחצר</strong> המשותפת לשניהם, כדי <strong>לרחוץ</strong> עצמם <strong>בבור!</strong>
 ומשיבים: <strong>לרחוץ</strong> במים שבבור <strong>— הכי נמי</strong> <small>[כך הוא גם כן]</small> הדין שאסור, לפי שרוחץ בכל מי הבור, וחלק מהם שייך לשותפו, <strong>והכא במאי עסקינן</strong> <small>[וכאן במה אנו עוסקים]:</small> <strong>למלאות</strong> מים, שלדעתו <strong>מר מדידיה קא</strong> <small>[זה משלו הוא]</small> <strong>ממלא ומר מדידיה קא</strong> <small>[וזה משלו הוא]</small> <strong>ממלא,</strong> ולכן מותר לשניהם.
 ושואלים: וכי <strong>סבר רב נחמן</strong> כי <strong>יש ברירה? והתנן</strong> <small>[והרי שנינו</small> במשנה<small>]:</small> <strong>האחין</strong> שהיו <strong>שותפין</strong> ברכושם, כאשר <strong>חייבים בקלבון</strong> (מטבע קטנה שמוסיפים למחצית השקל כדי לכסות את הוצאות החלפנות ובלאי המטבע), וכגון שלאחר שחילקו בראשונה את הרכוש שירשו, חזרו ונשתתפו, שדינם כדין שני שותפים סתם שנתנו ביחד שקל שצריכים להוסיף קלבון לנתינתם — <strong>פטורים</strong> אז <strong>ממעשר בהמה,</strong> כדין שאר שותפים.
 <strong>וכשחייבין במעשר בהמה</strong> וכגון שעדיין לא חילקו ביניהם את ירושת האב, ועדיין הם נחשבים כיחידה אחת — <strong>פטורין מן הקלבון</strong> כדין אחים הסמוכים על שולחן אביהם.
 <strong>ואמר רב ענן: לא שנו</strong> שלאחר החלוקה שוב אינם נחשבים כיחידה אחת, <strong>אלא</strong> כ<strong>שחלקו גדים כנגד טלאים וטלאים כנגד גדים,</strong> כלומר, שחלקו לפי הערכת שווי הנכסים, ועל פי הערכה זו נטלו חלקם גדיים וחלקם טלאים בשווי זהה, שאנו אומרים שאין זו כחלוקה בירושה אחת אלא כמקח וממכר, ולכן גם כאשר חוזרים ומשתתפים הרי הדבר נחשב כשותפות חדשה לגמרי.
 <strong>אבל</strong> אם <strong>חלקו גדים כנגד גדים וטלאים כנגד טלאים,</strong> שכל אחד מן האחים נטל בחלקו מכל הדברים שירשו בפני עצמו, <strong>אומר</strong> אני: <strong>זהו חלקו המגיעו משעה ראשונה לכך,</strong> ואם חזרו ונשתתפו, חזרה הירושה להיות כדבר אחד וחייבים במעשר בהמה ופטורים מן הקלבון.
 <strong>ורב נחמן אמר: אפילו חלקו גדים כנגד גדים וטלאים כנגד טלאים אין אומר</strong> אני כי <strong>זה חלקו המגיעו משעה ראשונה לכך?</strong> הרי שלדעת רב נחמן אין ברירה, ואם כן אין מקום לתירוץ זה גם במילוי מים מבור השותפים.
 <strong>אלא</strong> עלינו לחזור בנו מן התירוץ הראשון ולומר כי <strong>דכולי עלמא</strong> <small>[לדעת הכל]</small> בור זה של עולי בבל <strong>בירא דהפקרא</strong> <small>[בור של הפקר]</small> <strong>היא, אלא הכא</strong> <small>[כאן]</small> בבעיה אחרת נחלקו, בשאלה של ה<strong>מגביה מציאה</strong> עבור <strong>חבירו קא מיפלגי</strong> <small>[חלוקים הם],</small> <strong>מר</strong> <small>[חכם זה,</small> רב נחמן<small>]</small> <strong>סבר:</strong> שאם מגביה מציאה עבור חבירו — הרי בהגבהה זו <strong>קנה</strong> חבירו כאילו הוא עצמו הגביהה, ולכן הממלא מים לחבירו זכה בהם חבירו והרי הם כרגליו. <strong>ומר</strong> <small>[וחכם זה,</small> רב ששת<small>]</small> <strong>סבר: לא קנה</strong> חבירו, אלא קנה המגביה, וחבירו אינו זוכה בהם עד שיקנה לו אותם כדרך שמקנה לו שאר דברים השייכים לו, ומשום כך דין המים כרגלי הממלא.
 <big>א משנה</big> <strong>מי שהיו פירותיו בעיר אחרת</strong> מחוץ לתחום <strong>וערבו בני אותה העיר</strong> שהוא גר בה כדי שיוכלו ללכת בשבת לאותה עיר, אם רוצים הם ללכת לשם ו<strong>להביא אצלו מפירותיו</strong> — <strong>לא יביאו לו.</strong> שדין פירותיו כרגליו, ומכיון שהוא עצמו אינו יכול להלך מעירו לשם — אף פירותיו אסורים בטלטול משם לעירו. <strong>ואם ערב הוא</strong> — הרי דין <strong>פירותיו כמוהו</strong> ומותר לאחרים שאף הם עירבו, להביאם לו.
## דף מ.
 <strong>מי שזמן אצלו אורחים</strong> מעיר אחרת שמחוץ לתחומו וכדי שיוכלו לבוא, עירבו לשם כך עירוב תחומין — <strong>לא יוליכו בידם מנות</strong> שנתן להם במתנה בחזרם לעירם, שמאחר שלא זיכה אותם לאורחיו מערב יום טוב, הרי הן כרגליו, <strong>אלא אם כן זכה להם מנותיהם מערב יום טוב,</strong> ואז דין המנות כרגלי מי שזוכה לו.
 <big>א גמרא</big> <strong>אתמר</strong> <big>[נאמר]</big> שנחלקו בשאלה ביחס ל<strong>המפקיד פירות אצל חבירו</strong> — ברשות מי נחשבים הפירות לענין קניית שביתה. <strong>רב אמר:</strong> דינם <strong>כרגלי מי שהפקידו לו</strong> (אצלו), <strong>ושמואל אמר: כרגלי המפקיד.</strong> ומציעים: <strong>לימא</strong> <small>[האם לומר]</small> כי <strong>רב ושמואל דאזדו לטעמייהו</strong> <small>[שהולכים לטעמם,</small> לשיטתם<small>],</small> <strong>דתנן</strong> <small>[ש</small>כן <small>שנינו</small> במשנה<small>]:</small> <strong>אם הכניס</strong> אדם את פירותיו או את שורו לחצר חבירו <strong>ברשות</strong> בעל החצר — הרי <strong>בעל החצר חייב</strong> על כל הנזקים שנגרמו לדברים הללו. <strong>ורבי אומר: לעולם אינו חייב</strong> בנזקין <strong>עד שיקבל עליו בעל הבית</strong> במפורש <strong>לשמור.</strong>
 <strong>ואמר רב הונא אמר רב: הלכה כדברי חכמים. ושמואל אמר: הלכה כרבי.</strong> ואם כן, <strong>לימא</strong> <small>[האם לומר]</small> כי <strong>רב</strong> הוא ש<strong>אמר</strong> אף כאן <strong>כרבנן</strong> <small>[כדברי חכמים],</small> שיש בכך כלל: שכל המחזיק חפץ הרי הוא לענין קניית שביתה כשלו. <strong>ושמואל</strong> הוא ש<strong>אמר</strong> אף כאן <strong>כרבי,</strong> שגם מי ששומר דבר, אין הדבר נחשב לענין קניית שביתה כשלו, עד שיאמר כן במפורש.
 את ההשוואה הזו דוחים; <strong>אמר לך רב</strong> <small>[יכול היה רב לומר לך]:</small> <strong>אנא דאמרי</strong> <small>[אני שאמרתי]</small> דברי כאן, <strong>אפילו ל</strong>דעת <strong>רבי</strong> אמרתים, אלא ש<strong>עד כאן לא</strong> שמענו כי <strong>קאמר</strong> (אמר) <strong>רבי התם</strong> <small>[שם]</small> בענין חצר שאין הדבר נחשב כשל בעל החצר, <strong>אלא דבסתמא</strong> <small>[שבסתמו]</small> גם אם הרשה לאחר להכניס דברים לחצירו <strong>לא קביל עליה נטירותא</strong> <small>[קיבל על עצמו את השמירה],</small> <strong>אבל הכא</strong> <small>[כאן]</small> כשהפקידו בידו פירות <strong>— הא קביל עליה נטירותא</strong> <small>[הרי קיבל עליו את השמירה]</small> ולכן הריהם כרגליו.
 <strong>ושמואל אמר: אנא דאמרי</strong> <small>[אני שאמרתי]</small> דברי כאן, <strong>אפילו ל</strong>דעת <strong>רבנן</strong> אמרתים, אלא ש<strong>עד כאן לא</strong> שמענו כי <strong>קאמרי רבנן התם</strong> <small>[שאמרו חכמים שם]</small> שהדברים נחשבים כשל בעל החצר, <strong>אלא</strong> משום <strong>דניחא ליה לאיניש דניקום תוריה ברשותיה</strong> <small>[שנוח לו לאדם שיעמוד שורו ברשותו]</small> של <strong>בעל</strong> ה<strong>חצר,</strong> כיון <strong>דאי</strong> <small>[שאם]</small> <strong>מזיק ליה</strong> <small>[לו]</small> שורו — הריהו <strong>לא מיחייב</strong> <small>[מתחייב].</small> <strong>אבל הכא</strong> <small>[כאן]</small> במפקיד פירות, <strong>מי ניחא ליה לאיניש דליקום פיריה ברשותיה דחבריה</strong> <small>[האם נוח לו לאדם שפירותיו יהיו ברשותו של חבירו]?</small> ואם כן לא ויתר על בעלותו המליאה על הפירות ולכן עדיין יש להחשיבם כרגלי הבעלים. ואין איפוא קשר בין המחלוקות.
 <strong>תנן</strong> <small>[שנינו</small> במשנה<small>]:</small> <strong>ואם ערב הוא</strong> — <strong>פירותיו כמוהו. ואי אמרת</strong> <small>[ואם אומר אתה]</small> שהפירות הם <strong>כרגלי מי שהפקידו אצלו, כי</strong> <small>[כאשר]</small> <strong>ערב הוא מאי הוי</strong> <small>[מה יש]?</small> הלא סוף סוף נמצאים הפירות בידי אנשים אחרים בעיר אחרת! <strong>אמר רב הונא אמרי בי</strong> <small>[אמרו</small> חכמים מ<small>בית</small> מדרשו<small>]</small> של <strong>רב: כגון שיחד לו</strong> השומר לפירות אלו <strong>קרן זוית,</strong> שאז גילה דעתו שאין רצונו שיהיו הפירות ברשותו אלא ישארו לגמרי ברשות המפקיד ולכן הם כרגליו.
 ומציעים: <strong>תא שמע</strong> <small>[בוא</small> ו<small>שמע]</small> ראיה אחרת מהמשנה, ששנינו: <strong>מי שזמן אצלו אורחים</strong> — <strong>לא יוליכו בידם מנות</strong> שנתן להם חזרה לבתיהם, <strong>אלא אם כן זכה להם מנותיהם מערב יום טוב ואי אמרת</strong> <small>[ואם אומר אתה]</small> כי דין החפצים <strong>כרגלי מי שהפקידו אצלו,</strong> אם כן, <strong>כי</strong> <small>[כאשר]</small> <strong>זכה להם על ידי אחר מאי הוי</strong> <small>[מה יהיה]</small> על ידי כך, ואיך יוכלו להוליך את הפירות למקומם? לא יהא דין בעל הפירות פחות מדין שומר פקדון של אחרים, שהפירות נשארים בתחומו והריהם כרגליו! ומשיבים: <strong>הכי נמי</strong> <small>[כך גם כן]</small> <strong>כיון שזכה להם על ידי אחר</strong> — <strong>כמי שיחד לו קרן זוית דמי</strong> <small>[נחשב]</small> והרי הם נחשבים כברשותם של האורחים והרי הם כרגליהם.
 <strong>ואי בעית אימא</strong> <small>[ואם תרצה אמור]</small> עצם הענין של <strong>זכה שאני</strong> <small>[שונה],</small> שהרי בפירוש זיכה את כל הרשות על הפירות לאורחים ולכן ודאי שקנו הפירות שביתה אצלם וכרגליהם הם.
 מסופר: <strong>רב חנא בר חנילאי תלא בשרא בעברא דדשא</strong> <small>[תלה בשר על בריח הדלת]</small> בבית מארחו שהיה בעיר אחרת, ונתעוררה אצלו השאלה האם מותר לו ליטול עמו את הבשר הזה לעירו. <strong>אתא לקמיה</strong> <small>[בא לפני]</small> <strong>רב הונא</strong> לשאול. <strong>אמר ליה</strong> <small>[לו]</small> רב הונא: <strong>אי את תלית</strong> <small>[אם אתה</small> עצמך <small>תלית]</small> את הבשר — <strong>זיל שקיל</strong> <small>[לך וקח],</small> <strong>ואי אינהו</strong> <small>[ואם הם]</small> בעלי הבית <strong>תלו לך</strong> (לצורכך ) — <strong>לא תשקול</strong> <small>[תקח],</small> שהוא נשאר לענין קנין שביתה ברשותם.
 ושואלים: <strong>ואי איהו תלא מי שקיל</strong> <small>[ואם הוא</small> עצמו <small>תלה</small> את הבשר, <small>האם לוקח]?</small> <strong>והא</strong> <small>[והרי]</small> <strong>רב הונא תלמיד</strong> של <strong>רב הוה</strong> <small>[היה],</small> <strong>ו</strong>הרי <strong>אמר רב</strong> שדינו <strong>כרגלי מי שהפקידו אצלו,</strong> והבשר הלא מופקד כעת ברשותם! ומשיבים: <strong>שאני</strong> <small>[שונה]</small> כאן, כיון שתלה את הבשר על <strong>עברא דדשא</strong> <small>[בריח הדלת]</small> ובאופן כזה <strong>דכמי שיחד לו קרן זוית דמי</strong> <small>[נחשב],</small> ואכן אם הוא עצמו ייחד לבשר מקום מסויים — הריהו שלו לכל ענין.
 צד אחר של קושי <strong>אמר ליה</strong> <small>[לו]</small> <strong>רב הלל לרב אשי: ואי אינהו</strong> <small>[ואם הם]</small> <strong>תלו ליה</strong> <small>[לו]</small> האם <strong>לא שקיל</strong> <small>[לוקח]?</small> <strong>והאמר</strong> <small>[והרי אמר]</small> <strong>שמואל: שור של פטם</strong> (המפטם בהמות כדי למכור את בשרן לאחרים) — <strong>הרי הוא כרגלי כל אדם.</strong> משמע שבשר העשוי להימכר אינו כרגלי בעליו, אלא כרגלי מי שקנה אותו, שמראש הועידו לכל מי שיקח את הבשר.
 ועוד <strong>אמר ליה</strong> <small>[לו]</small> <strong>רבינא לרב אשי: ואי אינהו</strong> <small>[ואם הם]</small> <strong>תלו ליה</strong> <small>[לו]</small> האם <strong>לא שקיל</strong> <small>[לוקח]?</small> <strong>והאמר רבה בר בר חנה אמר ר' יוחנן: הלכה כר' דוסא</strong> שאם יש רועה אחד בלבד בעיר — הבהמה כרגלי הרועה, ואף כאן כיון שיחדו את הבשר עבורו — מותר לו לטלטלו עמו. ועוד קושי אחר <strong>אמר ליה</strong> <small>[לו]</small> <strong>רב אשי לרב כהנא: ואי אינהו</strong> <small>[ואם הם]</small> <strong>תלו ליה</strong> <small>[לו]</small> האם <strong>לא שקיל</strong> <small>[לוקח]?</small> <strong>והתנן</strong> <small>[והרי שנינו</small> במשנה<small>]:</small> <strong>הבהמה והכלים</strong> הם <strong>כרגלי הבעלים</strong> ולא כרגלי הרועה שמחזיק בהם, ואם כן הוא הדין לגבי הבשר שתלו עבורו, שצריך להיות כרגליו!
 <strong>אלא</strong> יש לפרש את כל הבעיה בצורה אחרת, ולומר כי הדיון אינו נסוב אודות ענין קניית שביתה, אלא בענין האיסור לאכול מבשר שנתעלם מן העין, שחוששים שמא נתחלף בבשר איסור, ו<strong>שאני</strong> <small>[שונה]</small> <strong>רב חנא בר חנילאי דגברא רבה</strong> <small>[שאדם גדול]</small> <strong>הוא וטריד בשמעתיה</strong> <small>[וטרוד בלימודיו],</small> ו<strong>הכי קאמר ליה</strong> <small>[כך אמר לו]</small> רב הונא: <strong>אי את תלית</strong> <small>[אם אתה עצמך תלית], הרי</small> <strong>אית לך סימנא בגוויה ולא מסחת דעתך מניה</strong> <small>[</small>ש<small>יש לך סימן ואינך מסיח דעתך</small> <small>ממנו]</small> — הרי שאינו בכלל בשר שנתעלם מן העין, ולכן <strong>זיל שקיל</strong> <small>[לך וקח].</small> <strong>ואי אינהו</strong> <small>[ואם הם]</small> <strong>תלו לך</strong> ואתה סמכת עליהם, הלא <strong>מסחת דעתך</strong> <small>[אתה מסיח את דעתך]</small> ואף הם הלא הסיחו דעתם בכך שתלו אותו עבורך, והריהו בכלל בשר שנתעלם מן העין <strong>ו</strong>לכן <strong>לא תשקול</strong> <small>[תקח].</small>
 <big>ב משנה</big> <strong>אין משקין</strong> אם הבהמות טרם שחיטתם <strong>ו</strong>אין <strong>שוחטין</strong> ביום טוב <strong>את</strong> הבהמות <strong>המדבריות,</strong> כלומר, הבהמות שרועות רוב הזמן מחוץ לעיר, משום שהן מוקצות. <strong>אבל משקין ושוחטין את</strong> הבהמות <strong>הבייתות</strong> (בהמות הבית). ומסבירים: <strong>אלו הן</strong> הבהמות ה<strong>בייתות</strong> — אלה <strong>הלנות בעיר</strong> בכל לילה. <strong>מדבריות</strong> — <strong>הלנות באפר</strong> (במקום המרעה) ואינן באות העירה אלא לעיתים רחוקות.
 <big>ג גמרא</big> ושואלים: <strong>למה ליה למימר</strong> <small>[לו לומר]</small> <strong>משקין ושוחטין?</strong> הלא השאלה היתה לענין היתר שחיטה בלבד? ומסבירים: <strong>מילתא אגב אורחיה קא משמע לן</strong> <small>[דבר בדרך אגב השמיע לנו]</small> <strong>דלשקי אינש</strong> <small>[שישקה אדם]</small> את <strong>בהמתו</strong> בתחילה <strong>והדר לשחוט</strong> <small>[ו</small>רק <small>אחר כך ישחט],</small> <strong>משום סרכא דמשכא</strong> <small>[דביקות</small> הבשר <small>בעור]</small> שאם משקים את הבהמה טרם שחיטתה קל יותר להפשיט את עורה לאחר השחיטה.
 <strong>תנו רבנן</strong> <small>[שנו חכמים]</small> בברייתא: <strong>אלו הן מדבריות ואלו הן בייתות? מדבריות</strong> הן <strong>כל שיוצאות</strong> למרעה <strong>בפסח, ורועות באפר</strong> ביום ובלילה, <strong>ונכנסות</strong> בחזרה לעיר רק <strong>ברביעה ראשונה,</strong> בתחילת זמן הגשמים. <strong>ואלו הן בייתות</strong> — <strong>כל שיוצאות ורועות</strong> בבוקר <strong>חוץ לתחום, ובאות ולנות</strong> כל לילה <strong>בתוך התחום. רבי אומר: אלו ואלו בייתות הן. אלא אלו הן מדבריות: כל שיוצאות ורועות באפר, ואין נכנסות לישוב לא בימות החמה ולא בימות הגשמים.</strong>
 לעצם שיטת רבי בזה שואלים: <strong>ומי אית ליה</strong> <small>[והאם יש לו]</small> <strong>לרבי,</strong> האם הוא סובר בכלל את דין <strong>מוקצה? והא בעא מיניה</strong> <small>[והרי שאל אותו]</small> <strong>ר' שמעון בר</strong> <small>[בנו]</small> של <strong>רבי מרבי</strong> אביו: <strong>פצעילי תמרה</strong> (מיני תמרים שמניחים אותם בתוך סלים כדי שיכחילו — יבשילו בהם ויהיו ראויים לאכילה) <strong>ל</strong>דעת <strong>ר' שמעון מהו?</strong> האם לדעתו מוקצה הם או לא? <strong>אמר ליה</strong> <small>[לו]:</small> <strong>אין</strong> דין <strong>מוקצה ל</strong>דעת <strong>ר' שמעון</strong>
## דף מ:
 <strong>אלא</strong> ב<strong>גרוגרות וצמוקין בלבד</strong> שהיו מתחילתם ראויים לאכילה, ודחה אותם במפורש משימושו כדי שיתייבשו, ובמשך זמן ייבושם אינם ראויים לאכילה. אבל פצעילי תמרה אלה, אין להם זמן מסויים שמקצה אותן מדעתו. ואם כן, אף בהמות מדבריות שלא דחאם אף פעם מדעתו, אינן מוקצה לשיטה זו. ומדוע נראה שלדעת רבי יש בבהמות אלו משום מוקצה?
 ומשיבים: אין זו סתירה, <strong>איבעית אימא</strong> <small>[אם תרצה אמור]</small> כי <strong>הני נמי</strong> <small>[אלה גם כן]</small> הבהמות המדבריות <strong>כגרוגרות וצמוקין דמי</strong> <small>[נחשבים],</small> שכיון ששלחם מחוץ לעיר משמע שדחה אותם במפורש משימוש. <strong>ואיבעית אימא</strong> <small>[ואם תרצה אמור]</small> שאין כלל הוכחה ממה שענה לבנו שלרבי אין מוקצה, כי <strong>לדבריו</strong> של <strong>ר' שמעון קאמר</strong> <small>[אמר],</small> אולם <strong>וליה</strong> <small>[ולו,</small> הוא עצמו<small>]</small> <strong>לא סבירא ליה</strong> <small>[אינו סבור כן].</small>
 <strong>ואיבעית אימא</strong> <small>[ואם תרצה אמור]</small> באופן אחר: בברייתא <strong>לדבריהם דרבנן קאמר להו</strong> <small>[לדבריהם של חכמים אמר להם]</small> וכך אמר: <strong>לדידי</strong> <small>[לשיטתי]</small> <strong>אין</strong> דין <strong>מוקצה</strong> כלל ואין זו בעיה, <strong>אלא לדידכו</strong> <small>[לשיטתכם]</small> שיש לכם מוקצה <strong>אודו לי מיהת</strong> <small>[הודו לי על כל פנים]</small> <strong>היכא</strong> <small>[במקום]</small> ש<strong>יוצאות ורועות בפסח ונכנסות ברביעה ראשונה</strong> ש<strong>בייתות הן. ואמרו ליה</strong> <small>[לו]</small> <strong>רבנן</strong> <small>[חכמים]:</small> <strong>לא,</strong> אף הללו <strong>מדבריות הן.</strong>

# ביאור שטיינזלץ על ראש השנה
עדין שטיינזלץ
## דף ב.
 <big>א משנה</big> <strong>ארבעה ראשי שנים הם</strong> כלומר, ארבעה ימים בשנה, משמשים, כל אחד, כראש השנה לענין מסויים; <strong>באחד בניסן</strong> — <strong>ראש השנה למלכים,</strong> שמתאריך זה מונים שנות שלטונו של המלך, וכן <strong>ל</strong>ענין ה<strong>רגלים</strong> איזה מהם מוקדם ואיזה מאוחר.
 <strong>באחד באלול</strong> — <strong>ראש השנה למעשר בהמה,</strong> שכל וולדות הבהמה הנולדים לפני אחד באלול, שייכים לשנת מעשר אחת ונמנים ומתעשרים כאחד, והנולדים לאחר מכן, שייכים לשנת מעשר שניה ואינם מתעשרים עם של קודמתה. <strong>ר' אלעזר ור' שמעון אומרים:</strong> מעשר בהמה, ראש השנה שלו הוא <strong>באחד בתשרי.</strong>
 <strong>באחד בתשרי</strong> — <strong>ראש השנה ל</strong>מנין ה<strong>שנים, ול</strong>חשבון שנות <strong>השמיטין ול</strong>חשבון שנות ה<strong>יובלות,</strong> שמשנכנס תשרי חל איסור מן התורה על כל עבודה בשדה. ו<strong>ל</strong>חשבון שנותיה של <strong>נטיעה</strong> לענין איסור ערלה, <strong>ול</strong>ענין מעשר <strong>ירקות,</strong> שאין מעשרים מירק של שנה אחת על ירק של שנה אחרת.
 <strong>באחד בשבט</strong> — <strong>ראש השנה ל</strong>ענין מעשר פירות ה<strong>אילן,</strong> שאין מעשרים מפירות שחנטו בשנה אחת על אלו שחנטו בשנה אחרת, ופרי שכבר חנט וניכרת צורתו לפני תאריך זה, הריהו נחשב לענין מעשר כשל השנה שעברה, זהו <strong>כדברי בית שמאי</strong> ואילו <strong>בית הלל אומרים:</strong> ראש השנה לענין זה אינו אלא <strong>בחמשה עשר בו</strong> (בשבט).
 <big>ב גמרא</big> ושואלים: ראש השנה <strong>למלכים</strong> שנזכר במשנה, <strong>למאי הלכתא</strong> <small>[לאיזו הלכה]</small> נקבע? מה צורך לקבוע תאריך מיוחד שעל פיו ימנו את שנות המלכים, ומדוע לא ימנו אותן לפי תאריך עלייתם לשלטון? <strong>אמר רב חסדא:</strong> דבר זה נקבע משום ערכו <strong>ל</strong>גבי <strong>שטרות.</strong> שהיו כותבים את התאריך בשטרות לפי מנין שנות המלוכה של המלך. ומשום כך חשוב ששנים אלה תתחלנה בתאריך קבוע כדי שיהיה ברור מהו שטר מוקדם ומהו שטר מאוחר.
 <strong>דתנן</strong> <small>[ש</small>כן <small>שנינו</small> במשנה<small>]</small> במסכת שביעית (פ"י מ"ה): <strong>שטרי חוב המוקדמין</strong> שנכתב בהם תאריך המוקדם לזמן ביצוע ההלואה בפועל — הרי אלו <strong>פסולין,</strong> שכן בכל מלוה בשטר משתעבדים נכסי הלווה למלוה משעת ההלואה, ואם לא נפרע החוב יכול המלוה לטרוף את נכסי הלווה שנמכרו לאחר מכן מאת הקונה ולהפרע חובו מהם, ואם התאריך המצויין בשטר מוקדם לזמן ההלואה בפועל, יתכן שטורף נכסים שאינם מגיעים לו על פי הדין. <strong>ו</strong>שטרי חוב <strong>המאוחרין</strong> שהתאריך המצויין בהם לאחר זמן ההלואה בפועל — <strong>כשרין,</strong> שאילו היה התאריך המצויין בשטר כפוף לזמן עלייתו של המלך בפועל לשלטון, היתה נוצרת אפשרות לטעות אם יום זה היה למשל בשנה ראשונה או שניה של מלכותו. אולם כאשר הכל מונים את שנות המלוכה מתאריך קבוע (אחד בניסן), הכל יודעים שעברה שנה ואין טועים בכך.
 <strong>תנו רבנן</strong> <small>[שנו חכמים]:</small> <strong>מלך שעמד</strong> (עלה לשלטון) <strong>בעשרים ותשעה באדר, כיון שהגיע אחד בניסן</strong> אף על פי שלא מלך בפועל אלא יום אחד בלבד — <strong>עלתה לו שנה,</strong> כלומר, נסתיימה השנה הראשונה למלכותו, ומאחד בניסן מונים לו שנה שניה. <strong>ואם לא עמד אלא באחד בניסן</strong> — <strong>אין מונין לו שנה</strong> למלכותו <strong>עד שיגיע ניסן אחר.</strong> ומעתה באים לפרש את דברי הברייתא.
 <strong>אמר מר</strong> <small>[החכם]:</small> <strong>מלך שעמד בעשרים ותשעה באדר, כיון שהגיע אחד בניסן</strong> — <strong>עלתה לו שנה ראשונה למלכותו.</strong> ומעירים: <strong>הא</strong>
## דף ב:
 <strong>קא משמע לן</strong> <small>[</small>דבר <small>זה השמיע לנו]</small> בברייתא זו: כי <strong>ניסן</strong> הוא <strong>ראש השנה למלכים. ו</strong>עוד למדנו בכך, כי <strong>יום אחד בשנה חשוב שנה,</strong> שאף שלא מלך אלא יום אחד בשנה שעברה, הרי הוא נחשב כשנת שלטון שלימה. ושואלים: מה שנאמר בהמשך <strong>"ואם לא עמד אלא באחד בניסן</strong> — <strong>אין מונין לו שנה עד שיגיע ניסן אחר",</strong> לכאורה דין זה הוא <strong>פשיטא</strong> <small>[פשוט</small> מובן מאליו<small>]!</small>
 ומסבירים: <strong>לא צריכא</strong> <small>[נצרכה]</small> אלא באופן <strong>דאימנו עליה</strong> <small>[שנמנו עליו]</small> והסכימו להמליכו עוד <strong>מ</strong>חודש <strong>אדר, מהו דתימא</strong> <small>[שתאמר]</small> שמאחר וההחלטה על המלכתו היתה כבר בחודש אדר, ייחשב הדבר כאילו כבר המליכוהו בפועל באדר, ואם כן <strong>נימנו ליה תרתין שנין</strong> <small>[שימנו לו,</small> למלכותו <small>שתי שנים],</small> לכך <strong>קא משמע לן</strong> <small>[השמיע לנו]</small> שאין מחשבים את שנות המלכות אלא משעה שמלך בפועל.
 <strong>תנו רבנן</strong> <small>[שנו חכמים]</small> בתוספתא: <strong>מת</strong> המלך <strong>ב</strong>חודש <strong>אדר ועמד</strong> מלך <strong>אחר תחתיו באדר</strong> — <strong>מונין שנה לזה,</strong> למלך הקודם, שהיא שנתו האחרונה, <strong>ולזה,</strong> למלך החדש, שמאדר מתחילה שנת מלכותו הראשונה. <strong>מת</strong> המלך <strong>בניסן ועמד</strong> מלך <strong>אחר תחתיו בניסן</strong> — <strong>מונין שנה לזה ולזה. מת</strong> המלך <strong>באדר ועמד</strong> מלך <strong>אחר תחתיו בניסן</strong> — <strong>מונין</strong> את השנה ה<strong>ראשונה ל</strong>מלך ה<strong>ראשון</strong> כשנת מלכותו האחרונה, <strong>ו</strong>את ה<strong>שניה לשני,</strong> כשנת מלכותו הראשונה.
 ומפרשים: <strong>אמר מר</strong> <small>[החכם]:</small> <strong>מת באדר ועמד אחר תחתיו באדר</strong> — <strong>מונין שנה לזה ולזה.</strong> ותוהים: <strong>פשיטא</strong> <small>[פשוט,</small> מובן מאליו<small>]!</small> ומסבירים, <strong>מהו דתימא</strong> <small>[שתאמר]:</small> <strong>שתא לבי תרי לא מנינן</strong> <small>[שנה</small> אחת, כשנת שלטון, <small>לשני</small> מלכים <small>אין אנו מונים],</small> על כן <strong>קא משמע לן</strong> <small>[השמיע לנו]</small> שאין חוששים לכך.
 נאמר בתוספתא: <strong>"מת בניסן ועמד אחר תחתיו בניסן</strong> — <strong>מונין שנה לזה ולזה",</strong> ותוהים: <strong>פשיטא</strong> <small>[פשוט,</small> מובן מאליו<small>]!</small> ומסבירים: <strong>מהו דתימא</strong> <small>[שתאמר]:</small> <strong>כי אמרינן</strong> <small>[כאשר אנו אומרים]</small> כי <strong>יום אחד בשנה חשוב</strong> כ<strong>שנה</strong> שלימה — הרי זה דווקא כשיום זה הוא <strong>בסוף שנה,</strong> שכיון שאחר כך מתחילה שנת מנין חדשה, מונים לו אותו כשנה שלימה. <strong>אבל</strong> אם יום זה הוא <strong>בתחלת שנה</strong> — <strong>לא אמרינן</strong> <small>[אומרים אנו]</small> כן, ולא נמנה את ראשית חודש ניסן כשנה נוספת למלך הקודם, שהרי לא סיים שנה שלימה, על כן <strong>קא משמע לן</strong> <small>[השמיע לנו]</small> שאין מחלקים בכך.
 עוד נאמר בתוספתא: <strong>מת באדר ועמד אחר תחתיו בניסן</strong> — <strong>מונין ראשונה לראשון ושניה לשני.</strong> ותוהים: <strong>פשיטא</strong> <small>[פשוט,</small> מובן מאליו<small>]!</small> ומסבירים: <strong>לא צריכא</strong> <small>[נצרכה],</small> אלא באופן <strong>דאימנו עליה</strong> <small>[שנמנו עליו]</small> להמליכו עוד <strong>מ</strong>חודש <strong>אדר, ו</strong>בנוסף לכך <strong>מלך בן מלך הוא,</strong> שירושת השלטון ודאית במקרה כזה, ועל כן <strong>מהו דתימא</strong> <small>[שתאמר]:</small> <strong>נימנו ליה תרתין שנין</strong> <small>[שימנו לו שתי שנים]</small> בניסן, על כן <strong>קא משמע לן</strong> <small>[השמיע לנו]</small> שאין מונים לו אלא מניסן שהוא זמן עלותו לשלטון בפועל.
 <big>א</big> אמר <strong>ר' יוחנן: מנין למלכים שאין מונין להם</strong> את שנותיהם <strong>אלא מניסן</strong> — <strong>שנאמר: "ויהי בשמונים שנה וארבע מאות שנה לצאת בני ישראל מארץ מצרים בשנה הרביעית בחדש זו הוא החדש השני למלך שלמה על ישראל</strong> ויבן הבית לה'<strong>"</strong> (מלכים א' ו, א) — <strong>מקיש</strong> (משוה) בפסוק זה את <strong>מלכות שלמה ליציאת מצרים; מה יציאת מצרים</strong> מונים אותה, כמפורש בכתוב, <strong>מניסן</strong> — <strong>אף מלכות שלמה</strong> מונים אותה <strong>מניסן.</strong>
 ושואלים: <strong>ו</strong>את השנים ל<strong>יציאת מצרים גופה</strong> <small>[עצמה]</small> <strong>מנלן</strong> <small>[מנין לנו]</small> ש<strong>מניסן מנינן</strong> <small>[מונים אנו]?</small> <strong>דילמא</strong> <small>[שמא]</small> <strong>מתשרי מנינן</strong> <small>[מונים אנו]</small> אותם?
 ומשיבים: <strong>לא סלקא דעתך</strong> <small>[יעלה על דעתך</small> לומר כן<small>],</small> שכן <strong>כתיב</strong> <small>[נאמר]:</small> <strong>"ויעל אהרן הכהן אל הר ההר על פי ה' וימת שם בשנת הארבעים לצאת בני ישראל מארץ מצרים בחדש החמישי באחד לחדש"</strong> (במדבר לג, לח), <strong>וכתיב</strong> <small>[ונאמר</small> עוד<small>]:</small> <strong>"ויהי בארבעים שנה בעשתי עשר חדש באחד לחדש דבר משה</strong> אל בני ישראל" (דברים א, ג); <strong>מדקאי</strong> <small>[מכיון שעומד]</small> <strong>ב</strong>חודש <strong>אב</strong> שהוא החודש החמישי, <strong>וקרי</strong> <small>[וקורא]</small> <strong>לה</strong> לשנה זו <strong>"שנת ארבעים" וקאי</strong> <small>[ועומד]</small> <strong>בשבט שלאחריו, שהוא</strong> חודש אחד עשר <strong>וקרי</strong> <small>[וקורא]</small> <strong>לה,</strong> אף לאותה שנה <strong>"שנת ארבעים"</strong> — <strong>מכלל</strong> הדברים תלמד ש<strong>ראש השנה לאו</strong> <small>[לא]</small> <strong>חודש תשרי הוא,</strong> שכן אם היה ראש השנה בתשרי — הרי לא יתכן שגם חודש אב, החודש החמישי וגם חודש שבט שלאחריו (שהוא החודש האחד עשר) יהיו שניהם בשנה אחת.
 ומקשים: <strong>בשלמא היאך</strong> <small>[נניח</small> תאריך <small>זה]</small> של מיתת אהרן <small>— הלא</small> <strong>מפרש</strong> <small>[מפורש</small> בכתוב<small>]</small> שהוא בשנת הארבעים <strong>ליציאת מצרים</strong> ("בשנת הארבעים לצאת בני ישראל מארץ מצרים"), <strong>אלא האי</strong> <small>[זה],</small> התאריך של ארבעים שנה אשר בו דיבר משה, <strong>ממאי</strong> <small>[ממה,</small> מנין<small>]</small> אתה יודע ש<strong>ליציאת מצרים</strong> הוא מונה, <strong>דילמא</strong> <small>[שמא]</small> מונה הוא ארבעים שנה <strong>להקמת המשכן?</strong>
 ומשיבים: <strong>כ</strong>פי ש<strong>אמר רב פפא</strong> לענין אחר, שכשנאמר במקרא בשני מקומות <strong>"שנת עשרים", "שנת עשרים",</strong> נלמד הדבר <strong>לגזרה שוה,</strong> לומר שמדובר בשנת עשרים לאותו מנין, <strong>הכא נמי</strong> <small>[כאן גם כן]</small> זה שנאמר בשני המקומות <strong>"שנת ארבעים" "שנת ארבעים"</strong> יש ללומדו <strong>לגזרה שוה</strong> ולהבין שמדובר בשנת הארבעים לאותו מנין, ו<strong>מה כאן</strong> במיתת אהרן מפורש שהוא <strong>ליציאת מצרים, אף כאן</strong> בדיבור משה, אף שלא נתפרש לאיזה אירוע, הרי זה ודאי <strong>ליציאת מצרים.</strong>
 ועוד שואלים: גם אם הוכחנו ששני המאורעות הללו היו בשנה אחת, <strong>וממאי</strong> <small>[וממה]</small> יודע אתה ש<strong>מעשה</strong> זה של מיתת אהרן שהיה בחודש <strong>אב קדים</strong> <small>[</small>הוא <small>המוקדם],</small> <strong>דילמא</strong> <small>[שמא]</small> ה<strong>מעשה</strong> של חודש <strong>שבט,</strong> דברי משה, <strong>קדים</strong> <small>[קדמו],</small> ובאופן זה יתכן שהשנה מתחילה אכן מתשרי ושני המאורעות היו אכן באותה שנה!
 ודוחים: <strong>לא סלקא דעתך</strong> <small>[יעלה על דעתך</small> לומר כן<small>],</small> שכן <strong>כתיב</strong> <small>[נאמר]:</small> בדברי משה, שהיו אלו "אחר <strong>י הכתו את סיחון"</strong> (דברים א, ד), <strong>וכי נח נפשיה</strong> <small>[ו</small>הלא מאוחר יותר, <small>כאשר נחה נפשו,</small> נפטר<small>]</small> <strong>אהרן אכתי הוה</strong> <small>[עדיין היה]</small> <strong>סיחון קיים, דכתיב</strong> <small>[ש</small>כן <small>נאמר]:</small>
## דף ג.
 <strong>"וישמע הכנעני מלך ערד</strong> יושב הנגב כי בא ישראל וילחם בישראל וישב ממנו שבי" (במדבר לג, מ), <strong>מה שמועה שמע?</strong> — <strong>שמע שמת אהרן, ו</strong>ש<strong>נסתלקו ענני כבוד</strong> מישראל, <strong>וכסבור</strong> כי <strong>ניתנה</strong> לו <strong>רשות</strong> (אפשרות) <strong>להלחם בישראל</strong> ולנצחם. <strong>והיינו דכתיב</strong> <small>[וזהו שנאמר]:</small> <strong>"ויראו כל העדה כי גוע אהרן</strong> ויבכו את אהרן שלושים יום כל בית ישראל<strong>"</strong> (במדבר כ, כט),
 <strong>ואמר ר' אבהו: אל תקרי "ויראו"</strong> מלשון ראיה, <strong>אלא "וייראו"</strong> שנראו הם לאחרים, כיון שהוסר מהם כיסוי ענני הכבוד <strong>וכ</strong>דברי <strong>ריש לקיש,</strong> ש<strong>אמר ריש לקיש:</strong> המונח <strong>"כי" משמש</strong> בכתוב <strong>בארבע לשונות</strong> (מובנים): לשון <strong>אי</strong> <small>[אם],</small> לשון <strong>דילמא</strong> <small>[שמא],</small> לשון <strong>אלא,</strong> ולשון <strong>דהא</strong> <small>[שכן,</small> שהרי<small>],</small> ואף כאן שנאמר "ויראו כל העדה כי גווע אהרן", יש להבין "כי" זה שהוא במובן "דהא" (שהרי). וכך פירושו: כל העדה נראו, נתגלו, מפני שגווע אהרן. הרי שבזמן מיתת אהרן עדיין היה סיחון קיים, ועל כרחך יש לומר שדברי משה שנאמרו "אחרי הכותו את סיחון" נאמרו מאוחר יותר.
 אולם על גוף ההוכחה מקשים: <strong>מי דמי</strong> <small>[האם דומה]</small> הדבר? <strong>התם</strong> <small>[שם]</small> מדובר במלחמה כנגד מלך ערד שהוא <strong>כנען,</strong> ואילו <strong>הכא</strong> <small>[כאן]</small> בפסוק זה מדובר ב<strong>סיחון</strong> ומה ראיה אם כן מזה לזה? ומסבירים: <strong>תנא</strong> <small>[שנה</small> החכם<small>]:</small> כל השמות הללו של אדם אחד הם; <strong>הוא סיחון, הוא ערד, הוא כנען.</strong> וכך משמעם: <strong>"סיחון"</strong> — <strong>שדומה</strong> בפראותו <strong>לסייח במדבר, "כנען"</strong> — <strong>על שם מלכותו</strong> שהוא מולך על העם הכנעני, <strong>ומה שמו</strong> האמיתי — <strong>"ערד" שמו. איכא דאמרי</strong> <small>[יש אומרים]</small> באופן אחר: <strong>"ערד"</strong> נקרא מפני <strong>שדומה לערוד</strong> (חמור בר) <strong>במדבר, "כנען"</strong> — <strong>על שם מלכותו, ומה שמו</strong> — <strong>"סיחון" שמו.</strong> ושואלים עוד לענין התאריכים: אכן, הוכחנו שבמנין השנים, החודש החמישי (אב), קודם לחודש האחד עשר (שבט) ושניהם שייכים לשנה אחת, אולם עדיין לא הוכחנו שראש השנה הוא בניסן דווקא.
 <strong>ואימא</strong> <small>[ואמור]</small> כי <strong>ראש השנה</strong> הוא בחודש <strong>אייר!</strong>
 ודוחים: <strong>לא סלקא דעתך</strong> <small>[יעלה על דעתך</small> לומר כן<small>],</small> שכן <strong>כתיב</strong> <small>[נאמר]:</small> <strong>"ויהי בחדש הראשון בשנה השנית באחד לחדש הוקם המשכן"</strong> (שמות מ, יז), <strong>וכתיב</strong> <small>[ונאמר]:</small> עוד: <strong>"ויהי בשנה השנית בחדש השני</strong> בעשרים בחדש <strong>נעלה הענן מעל משכן העדת"</strong> (במדבר י, יא). וכך יש להוכיח: <strong>מדקאי</strong> <small>[מכיון שהוא עומד]</small> <strong>ב</strong>חודש <strong>ניסן וקרי</strong> <small>[וקורא]</small> <strong>לה</strong> לאותה שנה "<strong>שנה שנית", וקאי</strong> <small>[ועומד]</small> <strong>ב</strong>חודש <strong>אייר</strong> ("בחודש השני") <strong>וקרי</strong> <small>[וקורא]</small> אף <strong>לה "שנה שנית"</strong> — <strong>מכלל</strong> הדברים אתה למד כי <strong>ראש השנה לאו</strong> <small>[לא]</small> חודש <strong>אייר הוא!</strong>
 ומקשים עוד: <strong>ואימא</strong> <small>[ואמור]</small> אולי ש<strong>ראש השנה</strong> בחודש <strong>סיון הוא!</strong> ודוחים: <strong>לא סלקא דעתך</strong> <small>[יעלה על דעתך</small> לומר כן<small>],</small> שכן <strong>כתיב</strong> <small>[נאמר]:</small> <strong>"בחדש השלישי לצאת בני ישראל מארץ מצרים</strong> ביום הזה באו מדבר סיני<strong>"</strong> (שמות יט, א), <strong>ואם איתא</strong> <small>[יש]</small> מקום לומר שראש השנה הוא בחודש סיון אם כן <strong>"בחדש השלישי בשנה השנית לצאת</strong> בני ישראל מארץ מצרים <strong>"מיבעי ליה</strong> <small>[היה לו]</small> לומר, שהרי זו שנה חדשה!
 ומקשים: <strong>ואימא</strong> <small>[ואמור]</small> בחודש <strong>תמוז הוא! ואימא</strong> <small>[ואמור]</small> שראש השנה בחודש <strong>אב הוא! ואימא</strong> <small>[ואמור]</small> שראש השנה בחודש <strong>אדר הוא!</strong> כלומר, עדיין אין לנו ראיה ברורה לגבי כל שאר החודשים!
 <strong>אלא אמר ר' אלעזר: מהכא</strong> <small>[מכאן]</small> למדים אנו, שנאמר: <strong>"ויחל לבנות בחדש השני בשני בשנת ארבע למלכותו"</strong> (דברי הימים ב' ג, ב) ומדייקים: <strong>מאי</strong> <small>[מה</small> פירוש<small>]</small> <strong>"</strong>ב<strong>שני"</strong> שנאמר בכתוב זה? <strong>לאו</strong> <small>[</small>האם <small>לא]</small> <strong>שני לירח</strong> <small>[לחודש]</small> <strong>שמונין בו למלכותו,</strong> ומכאן הוכחה ברורה שמונים למלכות מהחודש הראשון, שהוא חודש ניסן.
 <strong>מתקיף לה</strong> <small>[מקשה על כך]</small> <strong>רבינא: ואימא</strong> <small>[ואמור]</small> כי "בשני" זה, הכוונה ל<strong>שני</strong> ל<strong>חדש!</strong> ענה לו: <strong>אם כן "שני בחדש" בהדיא הוה כתיב ביה</strong> <small>[במפורש היה</small> צריך להיות <small>נאמר בו]</small> שכאשר מצויין בכתוב היום המדוייק בחודש, נאמר במפורש שהוא יום פלוני בחודש.
 ומקשים: <strong>ואימא</strong> <small>[ואמור]</small> <strong>ש"בשני"</strong> כוונתו ליום השני <strong>בשבת</strong> (בימי השבוע)! ודוחים: אין אתה יכול לומר כן; <strong>חדא</strong> <small>[</small>טעם <small>אחד],</small> <strong>דלא אשכחן</strong> <small>[שלא מצאנו]</small> <strong>שני בשבת דכתיב</strong> <small>[שנאמר]</small> שלא מצאנו בלשון המקרא ציון ימות השבוע. <strong>ועוד</strong> יש לדחות: <strong>מקיש</strong> (משווה) <strong>"שני" בתרא</strong> <small>[אחרון]</small> <strong>ל"שני" קמא</strong> <small>[ראשון],</small> <strong>מה "שני" קמא</strong> <small>[ראשון]</small> מפורש בו שהוא <strong>חדש, אף שני בתרא</strong> <small>[אחרון]</small> הכוונה ל<strong>חדש.</strong>
 ומעירים, <strong>תניא כוותיה</strong> <small>[שנויה</small> ברייתא <small>כשיטתו]</small> של <strong>ר' יוחנן: מנין שאין מונין להם למלכים</strong> את שנות המלוכה <strong>אלא מ</strong>חודש <strong>ניסן</strong> — <strong>שנאמר: "ויהי בשמונים שנה וארבע מאות שנה לצאת בני ישראל מארץ מצרים</strong> בשנה הרביעית בחודש זיו למלוך שלמה על ישראל ויבן הבית לה' "<strong>(מלכים א' ו, א), <strong>וכתיב</strong> <small>[ונאמר]:</small> <strong>"ויעל אהרן הכהן אל הר ההר על פי ה'</strong> וימת שם בשנת הארבעים לצאת בני ישראל מארץ מצרים בחודש החמישי באחד לחודש" (במדבר לג, לח), <strong>וכתיב</strong> <small>[ונאמר]:</small> <strong>"ויהי בארבעים שנה בעשתי עשר חדש</strong> באחד לחודש דבר משה אל בני ישראל ככל אשר צוה ה' אותו עליהם<strong>"</strong> (דברים א, ג),</strong>
 <strong>וכתיב</strong> <small>[ונאמר]:</small> <strong>"אחרי הכתו את סיחון</strong> מלך האמורי אשר יושב בחשבון<strong>"</strong> (דברים א, ד) <strong>ואומר: "וישמע הכנעני</strong> מלך ערד והוא יושב בנגב בארץ כנען בבוא בני ישראל<strong>"</strong> (במדבר לג, מ), <strong>ואומר: "ויראו כל העדה כי גוע אהרן</strong> ויבכו את אהרן שלושים יום<strong>"</strong> (במדבר כ, כט) <strong>ואומר: "ויהי בחדש הראשון בשנה השנית</strong> באחד לחודש הוקם המשכן<strong>"</strong> (שמות מ, יז),
 <strong>ואומר: "ויהי בשנה השנית בחדש השני</strong> בעשרים לחודש נעלה הענן מעל משכן העדות<strong>"</strong> (במדבר י, יא), <strong>ואומר: "בחדש השלישי לצאת בני ישראל</strong> מארץ מצרים ביום הזה באו מדבר סיני<strong>"</strong> (שמות יט, א), <strong>ואומר: "ויחל לבנות</strong> בחודש השני בשני בשנת ארבע למלכותו<strong>"</strong> (דברי הימים ב' ג, ב), שהוא סיכום קצר של ההוכחות שהביא רבי יוחנן.
 <big>א</big> <strong>אמר רב חסדא: לא שנו</strong> שמונים למלכים את שנות המלוכה מאחד בניסן <strong>אלא למלכי ישראל בלבד, אבל למלכי אומות העולם</strong> — <strong>מתשרי מנינן</strong> <small>[מונים אנו]</small> את שנות מלכותם, <strong>שנאמר: "דברי נחמיה בן חכליה ויהי בחדש כסלו שנת עשרים</strong> ואני הייתי בשושן הבירה<strong>"</strong> (נחמיה א, א), <strong>וכתיב</strong> <small>[ונאמר]:</small> <strong>"ויהי בחדש ניסן שנת עשרים לארתחשסתא</strong> ואשא את היין ואתנה למלך ולא הייתי רע לפניו<strong>"</strong> (נחמיה ב, א).
 וכך יש להוכיח: <strong>מדקאי</strong> <small>[מכיון שהוא עומד]</small> <strong>ב</strong>חודש <strong>כסליו וקרי ליה</strong> <small>[וקורא לה],</small> לשנה זו, <strong>"שנת עשרים" וקאי</strong> <small>[ועומד הוא]</small> <strong>ב</strong>חודש <strong>ניסן וקרי ליה</strong> <small>[וקורא לה],</small> לשנה זו, <strong>"שנת עשרים"</strong> — <strong>מכלל</strong> הדברים אתה למד כי <strong>ראש השנה</strong> במנין זה <strong>לאו</strong> <small>[לא]</small> חודש <strong>ניסן הוא.</strong>
 ושואלים: <strong>בשלמא היאך</strong> <small>[נניח זה]</small> המנין האמור בפסוק השני — <strong>מפרש</strong> שהוא <strong>לארתחשסתא, אלא האי</strong> <small>[זה]</small> המנין בפסוק הראשון <strong>ממאי</strong> <small>[ממה,</small> מנין<small>]</small> יודע אתה <small>שהוא</small> <strong>לארתחשסתא? דילמא</strong> <small>[שמא]</small>
## דף ג:
 <strong>למנינא אחרינא</strong> <small>[למנין אחר]</small> <strong>הוא</strong> מונה? <strong>אמר רב פפא: "שנת עשרים" "שנת עשרים"</strong> שנאמר בשני הכתובים <strong>לגזירה שוה</strong> הוא בא, <strong>מה התם</strong> <small>[שם]</small> מפרש שהיא שנת עשרים <strong>לארתחשסתא, אף הכא</strong> <small>[כאן]</small> הכוונה <strong>לארתחשסתא.</strong>
 ושואלים: <strong>וממאי</strong> <small>[וממה,</small> מנין<small>]</small> יודע אתה שה<strong>מעשה</strong> של <strong>כסליו קדים [</strong>הוא ש<small>קדם],</small> <strong>דילמא</strong> <small>[שמא]</small> ה<strong>מעשה</strong> של <strong>ניסן קדים</strong> <small>[</small>הוא ש<small>קדם],</small> ואכן מונים אף למלכי אומות העולם מניסן?
 ומשיבים: <strong>לא סלקא דעתך</strong> <small>[יעלה על דעתך</small> לומר כן<small>],</small> <strong>דתניא</strong> <small>[ש</small>כן <small>שנינו</small> בברייתא<small>]:</small> אותם <strong>דברים שאמר חנני לנחמיה ב</strong>חודש <strong>כסליו, אמרן נחמיה למלך ב</strong>חודש <strong>ניסן.</strong>
 ומפרטים: <strong>דברים שאמר חנני לנחמיה בכסליו</strong> — <strong>שנאמר: "דברי נחמיה בן חכליה ויהי בחדש כסלו שנת עשרים ואני הייתי בשושן הבירה. ויבא חנני אחד מאחי הוא ואנשים מיהודה ואשאלם על היהודים הפליטה אשר נשארו מן השבי ועל ירושלים. ויאמרו לי הנשארים אשר נשארו מן השבי שם במדינה ברעה גדולה ובחרפה וחומת ירושלים מפרצת ושעריה נצתו באש"</strong> (נחמיה א-ג).
 ודברים אלו הם ש<strong>אמרן נחמיה למלך בניסן, שנאמר: "ויהי בחדש ניסן שנת עשרים לארתחשסתא המלך יין לפניו ואשא את היין ואתנה למלך ולא הייתי רע לפניו. ויאמר לי המלך מדוע פניך רעים ואתה אינך חולה אין זה כי אם רע לב ואירא הרבה מאד. ואמר למלך המלך לעולם יחיה מדוע לא ירעו פני אשר העיר בית קברות אבתי חרבה ושעריה אכלו באש.</strong>
 <strong>ויאמר לי המלך על מה זה אתה מבקש ואתפלל אל אלהי השמים. ואמר למלך אם על המלך טוב ואם ייטב עבדך לפניך אשר תשלחני אל יהודה אל עיר קברות אבתי ואבננה. ויאמר לי המלך והשגל יושבת אצלו עד מתי יהיה מהלכך ומתי תשוב וייטב לפני המלך וישלחני ואתנה לו זמן"</strong> (נחמיה ב א-ו).
 <strong>מתיב</strong> <small>[מקשה]</small> <strong>רב יוסף</strong> על כלל זה שקבע רב חסדא, והלא נאמר: <strong>"ביום עשרים וארבעה לחדש בששי בשנת שתים לדריוש</strong> המלך<strong>"</strong> (חגי א, טו) <strong>וכתיב</strong> <small>[ונאמר]:</small> מיד בסמוך לו: <strong>"בשביעי בשנת שתים בעשרים ואחד לחדש</strong> היה דבר ה' ביד חגי הנביא לאמור<strong>"</strong> (חגי ב, א), <strong>ואם איתא</strong> <small>[יש]</small> מקום להנחה זו שמונים למלכי האומות מחודש תשרי הלא <strong>"בשביעי בשנת שלש" מיבעי ליה</strong> <small>[צריך היה לו</small> לומר<small>]!</small>
 <strong>אמר ר' אבהו:</strong> יש לומר, כי <strong>כורש מלך כשר היה,</strong> ו<strong>לפיכך מנו לו</strong> את חשבון שנות מלכותו <strong>כ</strong>שנות <strong>מלכי ישראל,</strong> מחודש ניסן.
 <strong>מתקיף לה</strong> <small>[מקשה על כך]</small> <strong>רב יוסף</strong> על תירוץ זה: <strong>חדא</strong> <small>[אחת]</small> יש להקשות — ש<strong>אם כן קשו קראי אהדדי</strong> <small>[קשים הכתובים זה על זה],</small> <strong>דכתיב</strong> <small>[שנאמר]:</small> <strong>"ושיציא ביתה דנה עד יום תלתה לירח אדר די היא שנת שת למלכות דריוש מלכא"</strong> <small>[ונגמר בית זה עד יום שלושה לחודש אדר שהוא שנת שש למלכות דרויש המלך]</small> (עזרא ו, טו), <strong>ותניא</strong> <small>[ושנויה</small> ברייתא<small>]:</small> <strong>באותו זמן לשנה הבאה עלה עזרא מבבל וגלותו,</strong> בני הגולה שהעלה, <strong>עמו. וכתיב</strong> <small>[ונאמר]:</small> <strong>במקרא: "ויבא ירושלים בחדש החמישי היא שנת השביעית למלך"</strong> (עזרא ז, ח) <strong>ואם איתא</strong> <small>[יש]</small> מקום לסברה שחדשי מלכותו נמנו כשל מלכי ישראל מחודש ניסן — הלא <strong>"שנת השמינית" מיבעי ליה</strong> <small>[היה צריך לו</small> לומר<small>]!</small>
 <strong>ועוד</strong> יש להקשות על דברי רבי אבהו: <strong>מי דמי</strong> <small>[האם דומה]</small> הדבר בפסוקים? והלא <strong>התם</strong> <small>[שם]</small> מדובר ב<strong>כורש,</strong> ואילו <strong>הכא</strong> <small>[כאן]</small> מדובר ב<strong>דריוש,</strong> ועל דריוש הלא לא אמרו שהיה מלך כשר! ומשיבים: זה אינו קשה, כי <strong>תנא</strong> <small>[שנה</small> החכם<small>]:</small> <strong>הוא כורש, הוא דריוש, הוא ארתחשסתא,</strong> וכולם שמות וכינויים של מלך אחד. ומפרטים: <strong>כורש</strong> הוא נקרא, מתוך <strong>שמלך כשר היה</strong> (כורש בחילוף אותיות — כשר), ונקרא <strong>ארתחשסתא, על שם מלכותו</strong> — שהוא תוארו המלכותי, <strong>ומה שמו</strong> האמיתי — <strong>דריוש שמו.</strong>
 ומקשים: <strong>מכל מקום קשיא</strong> <small>[</small>הרי <small>קשה],</small> שממקום אחד נראה שנמנו שנות מלכותו מחודש ניסן ובמקום אחר רואים שמניינן מחודש תשרי! <strong>אמר ר' יצחק, לא קשיא</strong> <small>[אין זה קשה],</small> ויש לפרש: <strong>כאן</strong> שמנו לו מחודש ניסן כמלכי ישראל, מדובר <strong>קודם שהחמיץ</strong> (שהתקלקל), <strong>כאן</strong> שמנו לו כמלכי גוים, מדובר <strong>לאחר שהחמיץ.</strong>
 <strong>מתקיף לה</strong> <small>[מקשה על כך]</small> <strong>רב כהנא: ומי</strong> <small>[והאם]</small> <strong>החמיץ</strong> וקלקל מעשיו כאשר עלה עזרא? <strong>והכתיב</strong> <small>[והרי נאמר]:</small>
## דף ד.
 <strong>"ומה חשחן ובני תורין ודכרין ואמרין לעלון לאלה שמיא חנטין מלח חמר ומשח כמאמר כהניא די בירושלם להוא מתיהב להם יום ביום די לא שלו"</strong> <small>[ומה שהם צריכים, ובני בקר ואילים וטלאים לעלות לאלהי השמים, חיטים, מלח, יין ושמן, כמאמר הכהנים אשר בירושלים שינתן להם יום ביום בלי לשכוח]</small> (עזרא ו, ט). הרי שגילה יראת שמים שנדב נדבה זו למקדש! <strong>אמר לו ר' יצחק לרב כהנא: רבי, מטונך</strong> <small>[ממשאך],</small> מכתוב זה עצמו שהבאת יש תשובה לדבריך, שהרי מסיים שם: <strong>"די להון מהקרבין ניחוחין לאלה שמיא ומצלין לחיי מלכא ובנוהי"</strong> <small>[כדי שיהיו מקריבים עולות לאלהי השמים ומתפללים לחיי המלך ובניו]</small> (עזרא ו, י), הרי שהתכוון בכך אף לשם עצמו.
 ותוהים: <strong>ומאן דעבד הכי</strong> <small>[ומי שעושה כך]</small> <strong>לאו מעליותא</strong> <small>[</small>האם <small>לא מעלה]</small> <strong>היא? והתניא</strong> <small>[והרי שנינו</small> בברייתא<small>]:</small> <strong>ה</strong>נותן סלע לצדקה ו<strong>אומר: "סלע זו לצדקה בשביל שיחיו בני",</strong> או שאומר שנותנה <strong>"בשביל שאזכה בה לחיי העולם הבא"</strong> — <strong>הרי זה צדיק גמור.</strong> ואם כן, מה הפגם בכך שנדב המלך קרבנות לחייו ולחיי בניו?
 ומשיבים: <strong>לא קשיא</strong> <small>[אין זה קשה];</small> <strong>כאן בישראל,</strong> אף שנותן בתנאי הרי זה צדיק גמור, כיון שהדבר ברור שאף אם בסופו של דבר לא יתקבל תנאו, לא יקרא תגר חס ושלום כלפי שמים. <strong>כאן</strong> שנחשב הדבר שקלקול, מדובר <strong>בגוים,</strong> והגוי אינו נחשב כצדיק אם מתכוון בנתינתו לשם מטרה כלשהי, שכן אם אין בקשתו מתמלאת הרי הוא מתחרט וקורא תגר.
 <strong>ואיבעית אימא</strong> <small>[ואם תרצה אמור]:</small> <strong>מנלן דאחמיץ</strong> <small>[מניין לנו שהחמיץ,</small> שהתקלקל<small>]</small> — <strong>דכתיב</strong> <small>[שנאמר]</small> בבנין המקדש, שצוה לעשות <strong>"נדבכין די אבן גלל תלתא ונדבך די אע חדת ונפקתא מן בית מלכא תתיהב"</strong> <small>[נדבכים של אבן שלושה, ונדבך של עץ חדש, וההוצאה מבית המלך תנתן]</small> (עזרא ו, ד), ויש להבין <strong>למה ליה</strong> <small>[לו]</small> <strong>דעבד הכי</strong> <small>[שעשה כך]</small> עצים ואבנים יחד? אלא ודאי <strong>סבר</strong> <small>[חשב]:</small> <strong>אי מרדו בי יהודאי</strong> <small>[אם ימרדו בי היהודים]</small> — <strong>איקלייה בנורא</strong> <small>[אשרוף אותו,</small> את בנין בית המקדש <small>באש],</small> שאם יהיו העצים חלק מן הבנין ייקל למוטטו בשריפה.
 ותוהים: <strong>אטו</strong> <small>[האם]</small> <strong>שלמה</strong> המלך כשבנה את בית המקדש הראשון <strong>לא עבד הכי</strong> <small>[עשה כך]?</small> <strong>והכתיב</strong> <small>[והרי נאמר]:</small> <strong>"</strong>ויבן את החצר הפנימית <strong>שלשה טורי גזית וטור כרתת ארזים"</strong> (מלכים א' ו, לו)! ומשיבים: <strong>שלמה עבד</strong> <small>[עשה,</small> בנה<small>]</small> את העצים <strong>מלמעלה</strong> שאף בשריפתם עדיין ישאר מסד האבן, <strong>ואיהו עבד</strong> <small>[והוא,</small> דריוש <small>עשה]</small> אותם <strong>מלמטה</strong>, שבשריפתם יתמוטט כל הבנין. ועוד: <strong>שלמה שקעיה בבנינא</strong> <small>[שיקע אותם,</small> את העצים, <small>ב</small>תוך <small>הבנין],</small> ובכך מנע מגע אש אפשרית בעצים, ואילו <strong>איהו</strong> <small>[הוא</small> דריוש<small>],</small> <strong>לא שקעיה בבנינא</strong> <small>[שיקע אותם ב</small>תוך <small>הבנין].</small> וכן: <strong>שלמה סדייה בסידא</strong> <small>[סייד אותם</small> את העצים <small>בסיד],</small> דבר העשוי לעכב את הבעירה, ואילו <strong>איהו</strong> <small>[הוא],</small> דריוש <strong>לא סדייה בסידא</strong> <small>[סד אותם בסיד].</small>
 <strong>אמר רב יוסף, ואיתימא</strong> <small>[ויש אומרים]</small> שאמר זאת <strong>ר' יצחק: מנלן</strong> <small>[מנין לנו]</small> <strong>דאחמיץ</strong> <small>[שהחמיץ]</small> דריוש — <strong>מהכא</strong> <small>[מכאן],</small> שנאמר: <strong>"ויאמר לי המלך והשגל יושבת אצלו</strong> עד מתי יהיה מהלכך ומתי תשוב ויטב לפני המלך וישלחני ואתנה לו זמן <strong>"(נחמיה ב, ו). ומבארים: מאי</strong> <small>[מהו]</small> <strong>"שגל"</strong> זה האמור בכתוב? <strong>אמר רבה בר לימא משמיה</strong> <small>[משמו]</small> של <strong>רב: כלבתא</strong> <small>[כלבה]</small> היתה זו שישבה לידו, שהיה מייחד אותה לו למשכב.
 ומקשים: <strong>אלא מעתה, הא דכתיב</strong> <small>[זה שנאמר]:</small> <strong>בבלשאצר: "ועל מרא שמיא התרוממת ולמאניא די ביתיה היתיו קדמך ואנת ורברבנך שגלתך ולחנתך חמרא שתין בהון"</strong> <small>[ועל אדון השמים התנשאת ואת כלי ביתו הביאו לפניך ואתה וגדוליך ושגלותיך ופילגשיך יין שותים בהם]</small> (דניאל ה, כג), <strong>ואי</strong> <small>[ואם]</small> <strong>"שגל"</strong> זה האמור בכתוב <strong>כלבתא</strong> <small>[כלבה]</small> <strong>היא,</strong> וכי <strong>כלבתא</strong> <small>[כלבה]</small> <strong>בת משתיא חמרא</strong> <small>[שתיית יין]</small> <strong>היא?</strong> ומתרצים: <strong>הא לא קשיא</strong> <small>[</small>דבר <small>זה אינו קשה],</small> שיתכן להעמיד את הדבר במקרה מסויים; <strong>דמלפא לה ושתייא</strong> <small>[שמלמדים אותה והיא שותה].</small>
 ומקשים: <strong>אלא מעתה</strong> מה <strong>דכתיב</strong> <small>[שנאמר]:</small> <strong>"בנות מלכים ביקרותיך נצבה שגל לימינך בכתם אופיר"</strong> (תהלים מה, י) <strong>ואי</strong> <small>[ואם]</small> <strong>שגל כלבתא</strong> <small>[כלבה]</small> <strong>היא, מאי קא</strong> <small>[מה</small> אם כן<small>]</small> <strong>מבשר להו</strong> <small>[להם]</small> ה<strong>נביא לישראל</strong> שיהיו לימינם כלבות?! ומשיבים: <strong>הכי קאמר</strong> <small>[כך אמר],</small> <strong>בשכר שחביבה תורה לישראל כ</strong>שם שחביבה <strong>שגל לגוים</strong> — <strong>זכיתם לכתם אופיר.</strong>
 <strong>ואיבעית אימא</strong> <small>[ואם תרצה אמור]:</small> <strong>לעולם</strong> פירוש <strong>"שגל"</strong> האמור בכל שאר הכתובים — <strong>מלכתא</strong> <small>[מלכה]</small> <strong>היא, ו</strong>אולם <strong>רבה בר לימא, גמרא גמיר לה</strong> <small>[</small>ב<small>מסורת היה למוד]</small> דבר זה, ש"שגל" האמורה בכתוב זה היתה כלבה, <strong>ואמאי קרי</strong> <small>[ומדוע קרא]</small> <strong>לה "שגל"</strong> — <strong>שהיתה חביבה עליו</strong> כלבה זו <strong>כשגל</strong> (כמלכה). <strong>אי נמי</strong> <small>[או גם כן]</small> יש לומר בביאור הענין <strong>שהושיבה</strong> לידו <strong>במקום שגל.</strong>
 <strong>איבעית אימא</strong> <small>[</small>ו<small>אם תרצה אמור]:</small> <strong>מנלן דאחמיץ</strong> <small>[מניין לנו שהתקלקל]</small> — <strong>מהכא</strong> <small>[מכאן]</small> שנאמר: <strong>"עד כסף ככרין מאה ועד חנטין כורין מאה ועד חמר בתין מאה ועד בתין משח מאה ומלח די לא כתב" [עד כסף מאה ככרות ועד חיטים מאה כורים ויין מאה בת (</strong>סאה<small>), מאה בת שמן, ומלח שלא נכתב]</small> (עזרא ז, כב), וממשמעות הפסוק למדים אנו כי <strong>מעיקרא</strong> <small>[מתחילה]</small> נתן <strong>בלא קיצותא</strong> <small>[קיצבה]</small> <strong>והשתא בקיצותא</strong> <small>[ועכשיו בקיצבה].</small>
 ודוחים: <strong>ודילמא מעיקרא</strong> <small>[ושמא מתחילה]</small> <strong>לא הוה קים ליה בקיצותא</strong> <small>[היה ברור לו בקיצבה]</small> שלא ידע מה צורך המקדש בכל יום, ואחר כך כשנודעו לו השיעורים המדוייקים, קבע בהתאם לכך כמות מסויימת. <strong>אלא, מחוורתא כדשניין מעיקרא</strong> <small>[מחוור,</small> ברור <small>כפי שתירצנו,</small> הסברנו <small>מתחילה].</small>
 <big>א</big> שנינו במשנה כי ראש השנה לרגלים הוא באחד בניסן. ושואלים: ראש השנה ל<strong>רגלים, באחד בניסן הוא?</strong> והלא <strong>בחמשה עשר בניסן הוא,</strong> שהרי אז מתחיל הרגל, חג הפסח! <strong>אמר רב חסדא,</strong> הכוונה היא: <strong>רגל שבו,</strong> שבחודש זה, הוא <strong>ראש השנה לרגלים.</strong>
 ולגוף הדבר, מה הוא עניינו של ראש השנה לרגלים — <strong>נפקא מינה</strong> <small>[יוצא מזה]</small> להלכה <strong>ל</strong>ענין <strong>נודר, למיקם עליה</strong> <small>[לעמוד</small> לעבור <small>עליו]</small> <strong>ב</strong>עבירה של <strong>"בל תאחר" ו</strong>כשיטת <strong>ר' שמעון היא. דתניא</strong> <small>[ש</small>כן <small>שנינו</small> בברייתא<small>]</small> <strong>: אחד הנודר</strong> קרבן למקדש, <strong>ואחד המקדיש</strong> דבר למקדש. <strong>ואחד המעריך</strong> ערך לקודש, <strong>כיון שעברו עליו שלשה רגלים</strong> מאותו יום ולא שילם את נדרו — <strong>עובר ב"בל תאחר".</strong>
 <strong>ר' שמעון אומר:</strong> לא שלושה רגלים סתם, אלא <strong>שלשה רגלים כסדרן וחג המצות תחילה,</strong> שלעולם יש להתחיל לענין זה מחג הפסח. <strong>וכן היה ר' שמעון בן יוחי אומר: רגלים</strong> שעדיין יכול לאחר מבלי שיעבור על "בל תאחר" ולהביא בהם את הקרבנות שנדר, <strong>פעמים שלשה</strong> הם, <strong>פעמים ארבעה, פעמים חמשה. כיצד?</strong> אם <strong>נדר</strong> נדר <strong>לפני הפסח</strong> — הרי <strong>שלשה</strong> רגלים הם שיכול לאחר עד חג הסוכות. נדר <strong>לפני עצרת</strong> — הרי הם חמישה רגלים, שאין מתחילים למנות לו אלא מפסח הבא. ואם נדר <strong>לפני החג</strong> (סוכות) — ארבעה רגלים.
 <strong>תנו רבנן</strong> <small>[שנו חכמים]:</small> <strong>חייבי הדמין,</strong> כלומר, מי שנדר שדמיו (מחירו, ערכו) או דמי אחר יהיו הקדש, או <strong>ערכין,</strong> או <strong>חרמין</strong> (סוג של הקדש) שנדב למקדש, או <strong>ההקדשות,</strong> וכן קרבנות <strong>חטאות,</strong> או <strong>אשמות,</strong> או <strong>עולות,</strong> או <strong>שלמים,</strong> וכן נדרים של <strong>צדקות,</strong> או <strong>מעשרות</strong> דגן, וכן קרבנות <strong>בכור,</strong> או <strong>מעשר</strong> בהמה, או קרבן <strong>פסח,</strong>
## דף ד:
 או <strong>לקט שכחה ופאה</strong> שהופרשו ועדיין לא נטלום העניים, <strong>כיון שעברו עליהן שלשה רגלים</strong> ולא נתן — הרי זה <strong>עובר ב"בל תאחר". ר' שמעון אומר: שלשה רגלים</strong> אלו, צריכים שיהיו <strong>כסדרן, וחג המצות תחלה.</strong>
 <strong>ר' מאיר אומר: כיון שעבר עליהן רגל אחד</strong> בלבד — הרי זה <strong>עובר ב"בל תאחר", ר' אליעזר בן יעקב אומר: כיון שעברו עליהן שני רגלים</strong> — <strong>עובר ב"בל תאחר". ר' אלעזר בר' שמעון אומר: כיון שעבר עליהן חג הסוכות</strong> — <strong>עובר עליהן ב"בל תאחר".</strong>
 ומבארים את השיטות: <strong>מאי טעמא דתנא קמא</strong> <small>[מה הטעם של התנא הראשון]</small> — <strong>מכדי</strong> <small>[הרי]</small> <strong>מיניהו סליק</strong> <small>[מהם,</small> מן הרגלים, <small>הוא יוצא]</small> שהפרק כולו עוסק בענין שלושת הרגלים, ואם כן, <strong>למה לי למהדר ומיכתב</strong> <small>[לחזור ולכתוב]</small> בסיכומו: <strong>"בחג המצות ובחג השבעות ובחג הסכות</strong> ולא יראה את פני ה' ריקם <strong>"(דברים טז, טז)? אלא ודאי שמע מינה</strong> <small>[למד מכאן]</small> כי דבר זה נכתב <strong>ל</strong>ענין <strong>"בל תאחר".</strong>
 <strong>ור' שמעון</strong> האומר כי שלושה רגלים אלו צריכים להיות כסידרם, <strong>אומר</strong> בביאור שיטתו: <strong>אינו צריך לומר</strong> בפסוק זה <strong>"בחג הסוכות", ש</strong>הרי <strong>בו דיבר הכתוב</strong> בפסוקים הקודמים לזה, אם כן <strong>למה</strong> בכל זאת <strong>נאמר</strong> — <strong>לומר שזה אחרון.</strong> כלומר, שהסדר המנוי בכתוב זה הוא הסדר המחייב.
 <strong>ור' מאיר</strong> האומר כי די ברגל אחד כדי לעבור ב"בל תאחר", <strong>מאי טעמא</strong> <small>[מה טעם</small> שיטתו<small>]?</small> <strong>דכתיב</strong> <small>[שנאמר]:</small> <strong>"כי אם אל המקום אשר יבחר ה' מכל שבטיכם לשום את שמו שם לשכנו תדרשו ובאת שמה. והבאתם שמה</strong> עולותיכם וזבחיכם ואת מעשרותיכם ואת תרומת ידכם ונדריכם ונדבותיכם ובכורות בקרכם וצאנכם" (דברים יב, ה-ו) ומי שלא הביא מיד ברגל הראשון כאשר חלה עליו החובה של "ובאת שמה" — הרי זה עובר.
 ושואלים: <strong>ורבנן</strong> <small>[וחכמים,</small> תנא קמא<small>]</small> הסוברים כי אינו עובר ב"בל תאחר" אלא לאחר שעברו שלושה רגלים, כיצד מבינים הם כתוב זה? ומשיבים: לדעתם הכתוב <strong>ההוא</strong> מלמד שמצות <strong>עשה</strong> היא להביא את נדריו ברגל הראשון, ואולם אם לא הביא מיד, אף שעבר בעשה — אינו עובר במצות לא תעשה.
 ושואלים: <strong>ור' מאיר</strong> מה משיב הוא לטענה זו? לדעתו <strong>כיון דאמר ליה רחמנא אייתי</strong> <small>[שאמרה לו התורה הבא]</small> את הקרבן במועד זה <strong>ולא אייתי</strong> <small>[הביא]</small> — <strong>ממילא קם ליה</strong> <small>[עומד הוא]</small> <strong>ב</strong>איסור <strong>"בל תאחר", שהרי איחר מן המועד שקבעה התורה.</strong>
 ושואלים: <strong>ור' אליעזר בן יעקב</strong> האומר כי עובר ב"בל תאחר" לאחר שני רגלים, <strong>מאי טעמא</strong> <small>[מה טעם</small> שיטתו<small>]?</small> ומסבירים: <strong>דכתיב</strong> <small>[שנאמר]:</small> <strong>"אלה תעשו לה' במועדיכם</strong> לבד מנדריכם ונדבותיכם לעולותיכם ולמנחותיכם ולנסכיכם ולשלמיכם" (במדבר כט, לט) וכיון שנקבעה הבאת הנדרים במועדים — <strong>מיעוט מועדים שנים.</strong>
 <strong>ורבנן</strong> <small>[וחכמים],</small> כיצד מפרשים הם פסוק זה — <strong>ההוא</strong> מתפרש <strong>לכ</strong> פי שאמר <strong>ר' יונה.</strong> ש<strong>אמר ר' יונה: הוקשו</strong> (הושוו) <strong>כל המועדים כולם זה לזה,</strong> לומר, <strong>ש</strong>כל שעירי החטאת שמביאים, <strong>כולם מכפרים על טומאת מקדש וקדשיו</strong> כפי שמכפר שעיר ראש חודש.
 ושואלים: <strong>ור' אלעזר בר' שמעון</strong> האומר כי שמשעבר חג הסוכות ולא הביא מיד הוא עובר ב"בל תאחר", <strong>מאי טעמא</strong> <small>[מה טעם</small> שיטתו<small>]?</small> <strong>דתניא</strong> <small>[ש</small>כן <small>שנינו</small> בברייתא<small>]</small> <strong>ר' אלעזר בר' שמעון אומר: לא יאמר</strong> בכתוב זה (דברים טז, טז) <strong>"חג הסכת",</strong> שהרי <strong>בו דיבר הכתוב</strong> קודם לכן, ואם כן <strong>למה</strong> בכל זאת <strong>נאמר</strong> — <strong>לומר ש</strong>חג <strong>זה</strong> הוא ה<strong>גורם</strong> שייחשב הנודר כמאחר להביא נדריו, שחייב להביא את כל נדריו עד סוף החג, בין שנדר סמוך לו בין הרבה לפניו.
 ושואלים: <strong>ור' מאיר ור' אליעזר בן יעקב האי</strong> <small>[</small>פסוק <small>זה]</small> <strong>"בחג המצות ובחג השבעות ובחג הסכות" מאי דרשו ביה</strong> <small>[מה דורשים הם בו]</small> ומה למדים הם ממנו? ומשיבים: <strong>מיבעי להו</strong> <small>[צריכים הם אותו]</small> <strong>ל</strong>כפי ש<strong>אמר ר' אלעזר אמר ר' אושעיא,</strong> ש<strong>אמר ר' אלעזר אמר ר' אושעיא מניין לעצרת</strong> (חג השבועות) <strong>שיש לה תשלומין כל שבעה</strong> ימים אחרי יום טוב, שקרבנות שלא הביא בחג השבועות עצמו יכול להביאו עוד שישה ימים נוספים לאחר מכן? — <strong>תלמוד לומר: "בחג המצות ובחג השבעות ובחג הסכות", מקיש</strong> (משווה) <strong>חג השבועות לחג המצות, מה חג המצות יש לו תשלומין כל שבעה,</strong> שהרי לאחר יום החג הראשון יש עוד שישה ימים של חג — <strong>אף חג השבועות יש לו תשלומין כל שבעה.</strong>
 ושואלים: <strong>אם כן, וליקש</strong> <small>[ושיקיש,</small> ישווה<small>]</small> אותו <strong>לחג הסוכות</strong> שאף הוא נזכר בסמוך לו, ויאמר: <strong>מה להלן</strong> בסוכות, מספר ימי החג <strong>שמונה</strong> ימים — <strong>אף כאן</strong> בעצרת, יהיו תשלומיו <strong>שמונה</strong> ימים! ודוחים: אי אפשר לומר כן, שאף בסוכות יש רק שבעה ימים. כי היום ה<strong>שמיני רגל בפני עצמו הוא.</strong>
 ומקשים: <strong>אימור דאמרינן</strong> <small>[אמור שאנו אומרים]</small> כי היום ה<strong>שמיני רגל בפני עצמו</strong> הוא דווקא <strong>לענין פז"ר קש"ב</strong> (<strong>שישה דברים שיש בו: פ</strong> ייס בין משמרות הכהנים מי מקריב קרבנותיו, שנעשה כחג בפני עצמו ולא כהמשך לפייסות של סוכות. וכן לענין ברכת <strong>ז</strong> מן ("שהחיינו") שיש לאומרה בשמיני בפני עצמה. ושהוא נחשב <strong>ר</strong> גל בפני עצמו לענין חובת עלייה לרגל. וכן, שהוא <strong>ק</strong> רבן חג בפני עצמו, שאינו המשך סדר מוספי חג הסוכות. ושיש בו <strong>ש</strong>יר חג מיוחד בפני עצמו. וכן שיש בו <strong>ב</strong>רכה בפני עצמה (שמזכירים חג זה בתפילות ובברכות כחג בפני עצמו), <strong>אבל לעניין תשלומין</strong> של חובות החג — <strong>דברי הכל</strong> כל שיהיה מוקרב בו <strong>תשלומין</strong> של <strong>ראשון הוא,</strong> שאף הוא נחשב כהמשך ליום החג הראשון!
 <strong>דתנן</strong> <small>[ש</small>כן <small>שנינו</small> במשנה<small>]:</small> <strong>מי שלא חג</strong> (הביא קרבן חגיגה) ב<strong>יום טוב הראשון של חג</strong> הסוכות — <strong>חוגג</strong> (מקריב) <strong>את כל הרגל, ו</strong>אף ב<strong>יום טוב האחרון של חג.</strong> משמע שאף יום השמיני בכלל החג הוא! ואם כן מדוע שלא נקיש את חג השבועות דווקא לחג הסוכות שבו שמונה ימים?
 ומסבירים: עדיף להשוות את חג השבועות לפסח ולא לסוכות בשל הכלל: <strong>תפשת מרובה</strong> — <strong>לא תפשת, תפשת מועט</strong> — <strong>תפשת,</strong> ולכן כפי שעושים אנו בכל מקום, יש ללמוד דווקא מן המספר הקטן ולא מן הגדול.
 ושואלים: <strong>ואלא</strong> אם כן <strong>למאי הלכתא כתביה רחמנא</strong> <small>[למה,</small> לאיזו <small>הלכה כתבה התורה]</small> בפסוק זה את <strong>חג הסוכות</strong> שאין למדים ממנו לכאורה דבר? ומשיבים: <strong>לאקושיה</strong> <small>[להשוותו]</small> <strong>לחג המצות</strong> לענין אחר.
## דף ה.
 <strong>מה חג המצות טעון לינה</strong> שחייב ללון בירושלים במוצאי החג, ואינו רשאי לשוב לביתו אלא למחרת החג — <strong>אף חג הסוכות טעון</strong> כמו כן <strong>לינה</strong> בירושלים טרם שוב העולים לרגל אל ביתם.
 ושואלים: <strong>והתם</strong> <small>[ושם]</small> בחג המצות <strong>מנלן</strong> <small>[מניין לנו]</small> דין זה? ומשיבים: <strong>דכתיב</strong> <small>[שנאמר]:</small> בקרבן הפסח "ובשלת ואכלת במקום אשר יבחר ה' בו <strong>ופנית בבקר והלכת לאהליך"</strong> (דברים טז, ז).
 ושואלים: <strong>ותנא קמא, ור' שמעון</strong> הלומדים מן הפסוק "בחג המצות ובחג השבועות ובחג הסוכות" (דברים טז, טז), כי אינו עובר ב"בל תאחר" אלא לאחר שעברו שלושה רגלים (כל אחד כשיטתו), אם כן דין <strong>תשלומין לעצרת מנא להו</strong> <small>[מניין להם]?</small>
 ומשיבים: <strong>נפקא להו</strong> <small>[יוצא להם]</small> הדבר <strong>מדתני</strong> <small>[ממה ששנה]</small> <strong>רבה בר שמואל. דתני</strong> <small>[ששנה]</small> <strong>רבה בר שמואל: אמרה תורה מנה ימים וקדש חדש</strong> (כפי שנאמר: "חודש ימים". במדבר יא, כ), וכן <strong>מנה ימים וקדש עצרת</strong> שהרי העצרת (שבועות) נקבעת על פי מספר הימים לאחר הפסח (שנאמר: "תספרו חמישים יום". ויקרא כג, טז). ונלמד מכאן: <strong>מה חדש למנויו,</strong> כלומר, קרבן ראש החודש מובא באחד מן הימים שמונים בהם את החודש, <strong>אף עצרת למנויו,</strong> שיש יום מיוחד להקרבת קרבנות החג.
 ושואלים: <strong>אם כן אימא</strong> <small>[אמור]</small> שתהיה <strong>עצרת</strong> רק <strong>חד יומא</strong> <small>[יום אחד]</small> ומהיכן למד אתה שיש שבוע שלם להקרבה? <strong>אמר רבא: אטו</strong> <small>[וכי]</small> ב<strong>עצרת יומי מנינן שבועי לא מנינן</strong> <small>[ימים אנו מונים,</small> אולם <small>שבועות אין אנו מונים]?</small> <strong>והאמר מר</strong> <small>[והרי אמר החכם]:</small> <strong>מצוה למימני יומי</strong> <small>[למנות ימים]</small> חמשים יום, <strong>ומצוה למימני שבועי</strong> <small>[למנות שבועות]</small> שבעה שבועות, וההיקש מלמדנו איפוא שיש שבוע שלם לקרבנות החג. <strong>ועוד:</strong> הלא <strong>"חג שבועות" כתיב</strong> <small>[נאמר],</small> <strong>משמע: חג שנקבע על ידי מנין שבועות.</strong>
 <big>א</big> בין הדברים שמנתה הברייתא כאלו שעוברים עליהם ב"בל תאחר" נמנה גם הפסח, ועל כן תוהים: <strong>ו</strong>כי ה<strong>פסח בר מיקרב</strong> <small>[ראוי להקרבה]</small> <strong>ברגלים הוא?</strong> והלא <strong>פסח זימנא קביעא ליה</strong> <small>[זמן קבוע</small> יש <small>לו],</small> בארבעה עשר בניסן, <strong>אי אקרביה</strong> <small>[אם הקריבו]</small> — <strong>אקרביה</strong> <small>[הקריבו],</small> <strong>ואי לא אקרביה</strong> <small>[ואם לא הקריבו]</small> — <strong>אידחי ליה</strong> <small>[נדחה לו]!</small>
 <strong>אמר רב חסדא: פסח כדי נסבה</strong> <small>[לריק הביאו],</small> שהפסח אכן אינו שייך לענין "בל תאחר" ובברייתא הוכנס רק משום שגרת הלשון המצויה "בכור, מעשר ופסח".
 <strong>רב ששת אמר</strong> הסבר אחר: <strong>מאי</strong> <small>[מה]</small> פירוש <strong>"פסח"</strong> כאן — <strong>שלמי פסח.</strong> שאם אבד הכבש שהופרש לקרבן הפסח, והפריש בעליו כבש אחר והקריבו כפסח, ואחרי כן נמצא הראשון, הרי הוא כשלמים לכל דיניו.
 ושואלים: <strong>אי הכי</strong> <small>[אם כך]</small> — <strong>היינו</strong> <small>[הרי זה]</small> מה שכבר נאמר שם <strong>שלמים</strong> ואין איפוא כל חידוש בדבר! ומשיבים: <strong>תנא</strong> <small>[שנה]</small> <strong>שלמים הבאין מחמת פסח, ותנא</strong> <small>[ושנה]</small> <strong>שלמים הבאין מחמת עצמן.</strong> וטעם ההכפלה, <strong>סלקא דעתך אמינא</strong> <small>[יעלה על דעתך לומר]:</small> <strong>הואיל</strong> ושלמים אלה <strong>מחמת פסח קאתו</strong> <small>[הם באים],</small>
## דף ה:
 ואם כן <strong>כפסח</strong> עצמו <strong>דמו</strong> <small>[</small>הם <small>נחשבים],</small> ואם לא הקריבם מיד יעבור עליהם ולא תינתן לו הזדמנות נוספת להקריבם — על כן <strong>קא משמע לן</strong> <small>[השמיע לנו]</small> שהם בכלל כל הנדרים וזמן כולם שווה.
 <big>א</big> לגופה של ההלכה שואלים: <strong>מנהני מילי</strong> <small>[מניין דברים אלה]</small> שעל כל הקרבנות והנדרים המנויים באותה ברייתא עובר משום "בל תאחר"? <strong>דתנו רבנן</strong> <small>[ששנו חכמים]:</small> נאמר, <strong>"כי תדר נדר</strong> לה' אלוהיך לא תאחר לשלמו כי דרוש ידרשנו ה' אלהיך מעמך והיה בך חטא <strong>"(דברים כג, כב), אין לי אלא נדר</strong> שאדם מקבל התחייבות זו על עצמו בנדר (בלשון "הרי עלי להביא..."), אולם <strong>נדבה</strong> שמפריש את הבהמה (בלשון "הרי זו"), בלא להתחייב באחריותה, <strong>מנין</strong> שאף היא בכלל איסור זה של "בל תאחר"?
 ומשיבים: <strong>נאמר כאן "נדר" ונאמר להלן "</strong>ו<strong>אם נדר או נדבה</strong> זבח קרבנו <strong>"(ויקרא ז, טז). מה להלן</strong> שנאמר נדר, <strong>נדבה עמו</strong> ודינה כמותו, <strong>אף כאן</strong> — <strong>נדבה עמו.</strong>
 נאמר "<strong>לה' אלקיך" (דברים כג, כב) — אלו הדמין</strong> כלומר מה שאדם נודב דמיו (ערכו) של דבר מה, ו<strong>הערכין והחרמין וההקדשות</strong> שכולם באים לבדק בית ה'. נאמר שם <strong>"לא תאחר לשלמו"</strong> (דברים כג, כב) ויש כאן הדגשה: לשלם אותו דווקא, כלומר: <strong>הוא ולא חילופיו,</strong> לומר שעל חילופיו אינו עובר ב"בל תאחר". נאמר: <strong>"כי דרש ידרשנו"</strong> (דברים כג, כב) הרי זו לשון המורה על כל דבר שנדרש ממך להביאו — <strong>אלו חטאות ואשמות עולות</strong> (ראיה) <strong>ושלמים</strong> (שלמי חגיגה), שכל אלו בכלל הדברים שחובה עליו להביאם.
 <strong>"ה' אלהיך"</strong> שנאמר שם בהמשך הוא לכאורה כתוב מיותר, שכן כבר נאמר בכגון זה לפני כן, ודי אם היה אומר "כי דרוש ידרשנו", ומיתור זה למדים לרבות דברים נוספים: <strong>אלו צדקות ומעשרות</strong> דגן <strong>ובכור. "מעמך"</strong> (דברים כג, כב) — ללמד שנותן משלו דברים אחרים לשם מצוה, <strong>זה לקט שכחה ופאה</strong> הניתן לעניים. <strong>"והיה בך חטא"</strong> (דברים כג, כב) — להדגיש: <strong>ולא בקרבנך חטא,</strong> לומר שאין הקרבן נפסל בכך.
 ומעתה מבררים כמה דברים בברייתא זו, <strong>אמר מר</strong> <small>[החכם]</small> בברייתא: <strong>"לא תאחר לשלמו"</strong> — <strong>הוא ולא חילופיו,</strong> לומר שדין זה חל על הקרבן עצמו ולא על בהמה שהביאו כחילופין לו. <strong>חילופי מאי</strong> <small>[מה],</small> בחילופי איזה קרבן מדובר כאן? <strong>אי</strong> <small>[אם]</small> תאמר כי מדובר ב<strong>חילופי עולה ושלמים</strong> שנדר להקריבם ואבדו, והביא אחרים (חילופים) תחתיהם — הרי אין בכך חידוש, שהרי אלו בכל מקרה בהמות אלו שהפריש בשנית כעולה או שלמים <strong>מקרב קרבי</strong> <small>[קרבים הם]</small> כקרבנות הראשונים, ואינם שונים מהם בדינם.
 <strong>אי</strong> <small>[</small>ו<small>אם]</small> תאמר שהמדובר ב<strong>חילופי חטאת,</strong> שאבדה בהמת חטאת והפריש אחרת תחתיה, ונתכפר בה ולאחר מכן נמצאה הראשונה, הרי יודעים אנו שזו שנשארה <strong>למיתה אזלא</strong> <small>[הולכת],</small> שאין מקריבים אותה אלא גורמים לה שתמות, ואם כן אין כאן מקום לומר שיעבור עליה משום "בל תאחר". <strong>אלא</strong> יש לומר <strong>מאי</strong> <small>[מהם]</small> <strong>חילופיו</strong> — <strong>חילופי תודה.</strong>
 <strong>דתני</strong> <small>[ששנה]</small> <strong>ר' חייא</strong> בברייתא: קרבן <strong>תודה שנתערבה בתמורתה,</strong> שהמיר את קרבן תודה שהפריש כבר, בבהמה אחרת, ונתערבו התודה ותמורתה זו בזו, <strong>ומתה אחת מהן</strong> — <strong>חברתה אין לה תקנה.</strong> ומדוע?
 <strong>היכי ליעביד</strong> <small>[כיצד יעשה]?</small> <strong>ליקרבה וליקריב</strong> <small>[שיקריבנה ויקריב]</small> את <strong>לחם</strong> התודה <strong>בהדה</strong> <small>[איתה]</small> — יש לחשוש <strong>דלמא</strong> <small>[שמא]</small> בהמה זו אינה זו שהפריש בתחילה, אלא <strong>תמורה היא</strong> ותמורת תודה אמנם קריבה כתודה עצמה, אולם שלא כמותה, הריהי קריבה בלא לחם. ואם תאמר כי <strong>ליקרבה</strong> <small>[שיקריבנה]</small> <strong>בלא לחם —</strong> יש לחשוש <strong>דלמא</strong> <small>[שמא]</small> <strong>תודה היא</strong> והקרבת הלחם היא חלק מתהליך הקרבת התודה עצמה. ומתוך שחילופי תודה אינם יכולים להיות קרבים — אינו עובר עליהם "בבל תאחר", וחליפיו שאמרנו בברייתא — חילופי תודה הם.
 ומקשים: <strong>והא כיון דלאו בת הקרבה היא</strong> <small>[וזו, כיון שאינה ראויה להקרבה],</small> אם כן <strong>קרא למעוטי</strong> <small>[כתוב</small> מיוחד <small>למעט]</small> <strong>למה לי?</strong> שהרי בין כה וכה אי אפשר להקריבה, ואין צורך בפסוק מיוחד לומר שאין עובר עליה ב"בל תאחר".
 <strong>אמר רב ששת: לעולם</strong> תפרש שבא <strong>למעוטי</strong> <small>[למעט]</small> <strong>חילופי עולה ושלמים, והכא במאי עסקינן</strong> <small>[וכאן במה עוסקים אנו];</small> <strong>כגון שעברו עליו שני רגלים</strong> מיום שהקדישו ולא הביאו <strong>והומם</strong> (ונפל בו מום) <strong>וחיללו על אחר</strong> כדין, <strong>ועבר עליו</strong> עוד <strong>רגל אחד. סלקא דעתך אמינא</strong> <small>[יעלה על דעתך לומר]</small> <strong>הואיל ו</strong>קרבן זה <strong>מכח קמא קאתי</strong> <small>[</small>הקרבן <small>הראשון הוא בא],</small> שהרי הוקדש כחילוף לו, ו<strong>כמאן</strong> <small>[</small>ו<small>כמי]</small> ש<strong>עברו עליו שלשה רגלים דמי</strong> <small>[ייחשב],</small> על כן <strong>קא משמע לן</strong> <small>[השמיע לנו]</small> שאין הדבר כן, ומונים לו שלושה רגלים מזמן הקדשתו.
 ושואלים: <strong>זה נוח לשיטת חכמים, אולם ל</strong>שיטת <strong>ר' מאיר,</strong> ש<strong>אמר: כיון שעבר עליו רגל אחד עובר ב"בל תאחר", מאי איכא למימר</strong> <small>[מה יש לומר]</small> ולפרש כאן? <strong>אמר רבא: הכא במאי עסקינן</strong> <small>[כאן במה אנו עוסקים]</small> <strong>כגון שהומם בתוך הרגל, וחיללו</strong> על קרבן אחר, <strong>ועבר עליו הרגל</strong> ולא הקריבו. <strong>סלקא דעתך אמינא</strong> <small>[יעלה על דעתך לומר]:</small> <strong>הואיל ומכח קמא קאתי</strong> <small>[הראשון הוא בא]</small> והראשון הלא הוקדש לפני הרגל — <strong>כמאן דעבר עליה כוליה רגל דמי</strong> <small>[כמי שעבר עליו כל הרגל נחשב],</small> ועובר, על כן <strong>קא משמע לן</strong> <small>[השמיע לנו]</small> שאינו כן.
 שנאמר שם <strong>"והיה בך חטא"</strong> ומלשון זה למדים, כי דווקא בך יהיה חטא, אולם <strong>ולא בקרבנך חטא,</strong> שאין הקרבן נפסל על ידי הבאתו באיחור. ושואלים: <strong>והא מהכא נפקא</strong> <small>[ו</small>דבר <small>זה מכאן,</small> מפסוק זה, <small>יוצא</small> הוא נלמד<small>]?</small> הלא <strong>מ</strong>מה שלמדו <strong>אחרים נפקא</strong> <small>[יוצא</small> הדבר<small>],</small> <strong>דתניא</strong> <small>[ש</small>כן <small>שנינו</small> בברייתא<small>],</small> <strong>אחרים אומרים: יכול יהא בכור שעברה שנתו</strong> שלא הקריבוהו כפי מצוותו בתוך שנתו הראשונה, אלא לאחר מכן, <strong>כפסולי המוקדשין ויפסל</strong> לקרבן כבעל מום —
 <strong>תלמוד לומר: "ואכלת לפני ה' אלהיך</strong> במקום אשר יבחר לשכן שמו שם <strong>מעשר דגנך תירשך ויצהרך ובכרת בקרך וצאנך" (דברים יד, כג), מקיש</strong> (משווה) הפסוק <strong>בכור למעשר</strong> דגן, <strong>מה מעשר אינו נפסל משנה לחברתה</strong> שהרי מפורש בו שמביאים אותו עד סוף שלוש שנים, <strong>אף בכור אינו נפסל משנה לחברתה.</strong> ואם כן יש לנו מקור להלכה שאין הקרבן עצמו נפסל משום האיחור!
 ומשיבים: <strong>איצטריך</strong> <small>[הוצרך]</small> גם לימוד נוסף זה, כי <strong>סלקא דעתך אמינא</strong> <small>[</small>שמא <small>יעלה על דעתך לומר]</small> כי <strong>הני מילי</strong> <small>[דברים אלו]</small> שאין הקרבן נפסל אמורים דווקא ב<strong>בכור, דלאו בר הרצאה הוא</strong> <small>[שאינו ראוי לריצוי],</small> כלומר, אינו בא על מנת לכפר ("לרצות") על חטא כלשהו, לא על מצות עשה ולא על מצות לא תעשה, ואינו אלא מתנה לכהן, <strong>אבל קדשים</strong> אחרים ש<strong>בני הרצאה נינהו</strong> <small>[ריצוי הם]</small> ותפקידם לכפר ולרצות על בעליהם, <strong>אימא</strong> <small>[אמור]</small> ש<strong>לא לירצו</strong> <small>[ירצו]</small> אם הביאם באיחור, לכך <strong>קא משמע לן</strong> <small>[השמיע לנו]</small> שאין הדבר כן.
 ושואלים עוד: <strong>ואכתי</strong> <small>[ועדיין]</small> אין לימוד זה נחוץ,
## דף ו.
 כי דבר זה <strong>בן עזאי נפקא</strong> <small>[יוצא</small> הדבר<small>],</small> <strong>דתניא</strong> <small>[ש</small>כן <small>שנינו</small> בברייתא<small>],</small> <strong>בן עזאי אומר:</strong> נאמר, "לא ירצה המקריב <strong>אתו"</strong> (ויקרא ז, יח),
 <strong>מה תלמוד לומר,</strong> מה למדים אנו מן ההדגשה "אותו"? <strong>לפי שנאמר:</strong> "כי תידור נדר לה' אלוקיך <strong>לא תאחר לשלמו</strong> כי דרוש ידרשנו ה' אלוקיך מעימך והיה בך חטא" (דברים כג, כב), ומכתוב זה <strong>שומע אני</strong> כי <strong>אף</strong> ה<strong>מאחר</strong> להביא את <strong>נדרו</strong> יהא <strong>ב"בל ירצה", תלמוד לומר: "אותו"</strong> להדגיש: <strong>אותו</strong> קרבן פיגול שהקריבו שלא בזמנו הוא <strong>ב"לא ירצה", ו</strong>אולם <strong>אין</strong> ה<strong>מאחר נדרו</strong> עובר <strong>ב"לא ירצה",</strong>
 <strong>אלא,</strong> יש לדחות מה שאמרנו ולפרש את הכתוב כך: ההדגשה בכתוב "והיה בך חטא" באה ללמד: <strong>בך חטא</strong> — <strong>ולא באשתך חטא.</strong> וצריך הדבר להיאמר, שלא ייחשב הדבר כאיחור גם לבני ביתו.
 כי <strong>סלקא דעתך אמינא</strong> <small>[יעלה על דעתך לומר]</small> <strong>הואיל ואמר ר' יוחנן, ואי תימא</strong> <small>[ויש אומרים]</small> שאמר זאת <strong>ר' אלעזר: אין אשתו של אדם מתה אלא אם כן מבקשין ממנו ממון</strong> שהבטיח <strong>ואין לו</strong> לשלם, <strong>שנאמר</strong> לענין המחייב עצמו בממון של ערבות: <strong>"אם אין לך לשלם למה יקח משכבך מתחתיך"</strong> (משלי כב, כז), ונתפרש כרמז למות אשתו, ואם כן <strong>אימא בהאי עון</strong> <small>[אמור שבעון זה]</small> של <strong>"בל תאחר" נמי</strong> <small>[גם כן]</small> <strong>אשתו מתה,</strong> שאף זה כמי שאינו רוצה לפרוע התחייבותו, לכך <strong>קא משמע לן</strong> <small>[השמיע לנו]</small> הכתוב שאין הדבר כן, ועבירה זו נחשבת רק לו לבדו.
 <big>א</big> על הכתוב "מוצא שפתיך תשמור ועשית כאשר נדרת לה' אלוהיך נדבה אשר דברת בפיך" (דברים כג, כד), <strong>תנו רבנן</strong> <small>[שנו חכמים]:</small> <strong>"מוצא שפתיך"</strong> — <strong>זו מצות עשה, "תשמר"</strong> — <strong>זו מצות לא תעשה,</strong> שלשון שמירה היא אזהרה מעבירה, <strong>"ועשית"</strong> — הרי זו <strong>אזהרה לבית דין שיעשוך</strong> (שיגרמו לך שתעשה) שיכריחוך לכך, <strong>"כאשר נדרת"</strong> — <strong>זה נדר, "לה' אלהיך"</strong> — <strong>אלו חטאות ואשמות עולות</strong> (ראיה) <strong>ושלמים</strong> (שלמי חגיגה) לקיים דבריו, שהם שאר קרבנות שקיימת חובה עליו להביאם, <strong>"נדבה"</strong> — <strong>כמשמעו, "אשר דברת"</strong> — <strong>אלו קדשי בדק הבית,</strong> שאומר דברו ונודר, <strong>"בפיך"</strong> — <strong>זו צדקה,</strong> שמחייב את עצמו כשמבטיח בפיו.
 ומעתה באים לביאור פרטי הדברים, <strong>אמר מר</strong> <small>[החכם]:</small> <strong>"מוצא שפתיך"</strong> — <strong>זו מצות עשה.</strong> ושואלים: <strong>למה לי</strong> לשם מה נאמר, והלא <strong>מ"ובאת שמה... והבאתם שמה"</strong> (דברים יב, ה-ו) <strong>נפקא</strong> <small>[יוצא</small> הדבר<small>]</small> שזו מצות עשה! וכן <strong>"תשמר"</strong> ששנינו כי <strong>זו מצות לא תעשה, למה לי?</strong> הלא <strong>מ</strong>מה שנאמר <strong>"לא תאחר לשלמו" נפקא</strong> <small>[יוצא</small> נלמד הדבר<small>]!</small>
 וכן <strong>"ועשית"</strong> ששנינו כי זו <strong>אזהרה לבית דין שיעשוך. למה לי?</strong> הלא <strong>מ"יקריב אתו"</strong> (ויקרא א, ג) <strong>נפקא</strong> <small>[יוצא</small> הדבר<small>]</small> <strong>דתניא</strong> <small>[ש</small>כן <small>שנינו</small> בברייתא<small>]:</small> כתוב זה שנאמר <strong>"יקריב אתו"</strong> (ויקרא א, ג), <strong>מלמד שכופין אותו</strong> להקריב את קרבנו. <strong>יכול</strong> שיהא מקריבו אפילו <strong>בעל כרחו</strong> לגמרי — <strong>תלמוד לומר: "לרצנו"</strong> (ויקרא א, ג), <strong>הא כיצד</strong> עושים? בית דין <strong>כופין אותו עד שיאמר רוצה אני.</strong> וכיון שכל ההלכות הללו כבר ידועות ממקור אחר מה טעם לחזרה זו? 
 ומשיבים: יש צורך בדבר כי מדובר במקרים שונים. <strong>חד</strong> <small>[</small>במקום <small>אחד]</small> מדובר באופן ש<strong>אמר</strong> ונדר קרבן, <strong>ו</strong>אולם <strong>לא אפריש</strong> <small>[הפריש</small> אותו<small>]</small> ולא ייחד בעל חיים מסויים לנדרו, <strong>וחד</strong> <small>[ו</small>במקום <small>אחד]</small> מדובר כאשר <strong>אפריש</strong> <small>[הפריש]</small> את הקרבן, <strong>ו</strong>אולם <strong>לא אקריב</strong> <small>[הקריב</small> אותו<small>].</small>
 <strong>וצריכא</strong> <small>[וצריך]</small> שייאמרו שניהם, <strong>דאי אשמעינן</strong> <small>[שאם היה משמיע לנו]</small> רק במקרה ש<strong>אמר ולא אפריש</strong> <small>[הפריש]</small> כלל, היינו אומרים שנענש <strong>משום</strong> ש<strong>לא קיימיה לדיבוריה</strong> <small>[קיים את דיבורו],</small> <strong>אבל</strong> אם <strong>אפריש</strong> <small>[הפריש]</small> <strong>ולא אקריב</strong> <small>[הקריב]</small> <strong>אימא</strong> <small>[אמור]:</small> <strong>כל היכא דאיתיה</strong> <small>[כל מקום שהוא נמצא]</small> — <strong>בי גזא דרחמנא איתיה</strong> <small>[בבית אוצרו של הקדוש ברוך הוא, הוא נמצא]</small> שהרי הארץ ומלואה לה', ולכן אינו עובר אם מאחר את הבאתו למקדש, על כן <strong>צריכא</strong> <small>[צריך]</small> ללמדנו שגם במקרה זה עובר.
 <strong>ואי אשמעינן</strong> <small>[ואם היה משמיע לנו]</small> <strong>אפריש</strong> <small>[הפריש]</small> <strong>ולא אקריב</strong> <small>[הקריב],</small> הייתי אומר שעובר משום שיש כבר קרבן בעין <strong>דקא משהי ליה גביה</strong> <small>[שמשהה אותו אצלו],</small> <strong>אבל</strong> אם <strong>אמר</strong> נדר <strong>ולא אפריש</strong> <small>[הפריש],</small> <strong>אימא</strong> <small>[אמור]</small> כי <strong>דיבורא</strong> <small>[דיבור]</small> בלבד <strong>לא כלום הוא,</strong> כל עוד לא היתה הפרשה במעשה, ולכן <strong>צריכא</strong> <small>[צריך]</small> שייאמרו שניהם.
 ומקשים: <strong>ומי מצית אמרת</strong> <small>[והאם יכול אתה לומר]</small> שמדובר באופן ש<strong>אמר</strong> בלבד <strong>ולא אפריש</strong> <small>[הפריש]?</small> <strong>והא</strong> <small>[והרי]</small> <strong>נדבה</strong> כבר <strong>כתיבא</strong> <small>[כתובה],</small> שהלא היא נלמדת בגזירה שווה, <strong>ותנן</strong> <small>[ושנינו במשנה]:</small> <strong>אי זהו נדר</strong> — <strong>האומר: הרי עלי עולה,</strong> שחייב את עצמו להביא קרבן. <strong>ואי זו היא נדבה</strong> — <strong>האומר: הרי זו,</strong> בהמה מסויימת, תהא ל<strong>עולה.</strong>
 <strong>ומה בין נדר לנדבה</strong> לענין הלכה? ב<strong>נדר,</strong> אם <strong>מת או נגנב</strong> — בעל החיים שנדר <strong>חייב באחריותו</strong> וצריך להביא אחר במקומו, שהרי היתה על הנודר התחייבות אישית להביא. ואילו ב<strong>נדבה,</strong> אם <strong>מתה או נגנבה</strong> הבהמה — <strong>אינו חייב באחריותה.</strong> ואם כן, נדבה היא קרבן שאדם הפרישו כבר!
 <strong>אמר רבא: משכחת לה</strong> <small>[מוצא אתה אותה]</small> אפשרות לנדר כעין נדבה, <strong>כגון</strong> באופן ש<strong>אמר: הרי עלי עולה על מנת שאיני חייב באחריותה</strong> ובאופן כזה אינה אלא נדבה.
 שנינו בברייתא <strong>"בפיך"</strong> — <strong>זו צדקה. אמר רבא: וצדקה,</strong> אם מאחר בנתינתה לאחר שנדרה — <strong>מחייב עלה לאלתר</strong> <small>[מתחייב עליה מיד].</small> <strong>מאי טעמא</strong> <small>[מה טעם]</small> הדבר — <strong>דהא קיימי</strong> <small>[שהרי</small> כרגיל <small>עומדים,</small> מצויים<small>]</small> <strong>עניים</strong> מיד בשעת הנדר, ויש אפשרות לתת להם מיד, שלא כקרבן שאינו יכול להקריבו אלא בבית המקדש.
 ושואלים: <strong>פשיטא</strong> <small>[פשוט,</small> מובן מאליו<small>]</small> דין זה! ומסבירים: <strong>מהו דתימא</strong> <small>[שתאמר]</small> סברה הפוכה; <strong>כיון דבעניינא</strong> <small>[שבענין]</small> ה<strong>קרבנות כתיבא</strong> <small>[כתובה</small> הצדקה<small>],</small> ושמא <strong>עד דעברי עלה</strong> <small>[שיעברו עליה]</small> <strong>שלשה רגלים כקרבנות</strong> לא יעבור ב"בבל תאחר", על כן <strong>קא משמע לן</strong> <small>[השמיע לנו]</small> רבא שאינו כן, כי <strong>התם היא דתלינהו רחמנא</strong> <small>[שם</small> בקרבנות, <small>הוא שתלתה אותם התורה]</small> <strong>ברגלים, אבל הכא</strong> <small>[כאן]</small> בצדקה <strong>לא,</strong> וטעם הדבר, <strong>דהא שכיחי</strong> <small>[שהרי מצויים]</small> <strong>עניים.</strong>
 <big>ב</big> <strong>אמר רבא:</strong> אף על פי שלרוב הדעות בנדרים אינו עובר על "בל תאחר" אלא לאחר שלושה רגלים, מכל מקום, <strong>כיון שעבר עליו רגל אחד</strong> שלא הביא נדריו — מיד <strong>עובר בעשה.</strong>
 <strong>מיתיבי</strong> <small>[מקשים</small> על כך<small>]</small> ממה ששנינו: <strong>העיד ר' יהושע ור' פפייס על ולד</strong> שנולד לבהמת <strong>שלמים,</strong> בין אם הקדישה לפני שנתעברה ובין אם הקדישה לאחר מכן, <strong>שיקרב</strong> אף הוא <strong>שלמים. אמר ר' פפייס: אני מעיד שהיתה לנו פרה של זבחי שלמים ואכלנוה בפסח, ואכלנו ולדה</strong> של אותה פרה כקרבן <strong>שלמים בחג</strong> (סוכות). ונברר את פרטי אותו מעשה.
 <strong>בשלמא</strong> <small>[נניח]</small> <strong>בפסח</strong> עצמו <strong>לא אקרבוה</strong> <small>[הקריבוהו]</small> את הולד, <strong>אימור</strong> <small>[אמור]</small> שמא <strong>מחוסר זמן הוה</strong> <small>[היה]</small> שעוד לא הגיע ליום השמיני לחייו, ואסור להקריב בהמה לפני כן. <strong>אלא ולדה בעצרת</strong> (חג השבועות) <strong>היכי משהי לה</strong> <small>[איך משהים אותו]</small> ולא מקריבים אותו מיד בחג הסמוך לפסח? והלא לדברי רבא <strong>עברי עליה</strong> <small>[עוברים עליו,</small> על איחורו<small>]</small> <strong>בעשה</strong> מיד בחלוף החג הראשון!
 <strong>אמר רב זביד משמיה</strong> <small>[משמו]</small> <strong>של רבא: כגון</strong>
## דף ו:
 <strong>שהיה</strong> ולד זה <strong>חולה בעצרת</strong> (חג השבועות) ולכן לא הביאוהו אלא ברגל הבא. <strong>רב אשי אמר</strong> תירוץ אחר: <strong>מאי</strong> <small>[מה</small> פירוש<small>]</small> <strong>"ואכלנו ולדה שלמים בחג" דקתני</strong> <small>[ששנה]</small> — כוונתו ל<strong>חג השבועות,</strong> ואם כן אין כל קושי בדבר.
 ושואלים: <strong>ואידך</strong> <small>[והאחר]</small> רב זביד שלא פירש כן, מה טעמו — <strong>כל היכא דתני</strong> <small>[מקום שהוא שונה]</small> ומכנה את שם החג <strong>'פסח', תני</strong> <small>[הריהו שונה]</small> ומכנה את חג השבועות בשם <strong>'עצרת'</strong> ואין מכנים בשם 'חג' סתם אלא לחג הסוכות.
 <big>א</big> <strong>אמר רבא: כיון שעברו עליו שלשה רגלים</strong> ולא הביא, הרי <strong>בכל יום ויום</strong> מאז <strong>עובר עליו ב"בל תאחר". מיתיבי</strong> <small>[מקשים</small> על כך<small>]</small> ממה ששנינו בתוספתא: <strong>אחד בכור, ואחד כל הקדשים, כיון שעברו עליהם שנה</strong> אפילו <strong>בלא</strong> שיעברו שלוש ה<strong>רגלים</strong> או שעברו שלוש <strong>רגלים בלא</strong> שעברה <strong>שנה</strong> שלימה — <strong>עובר ב"בל תאחר".</strong>
 ותחילה תוהים על השאלה עצמה: <strong>והאי מאי תיובתיה</strong> <small>[וזה מה קושיתו]?</small> הרי לכאורה אין כל קשר בין הלכה זו ודברי רבא, ומה הקושיה שבדבר? <strong>אמר רב כהנא: מאן דקא מותיב</strong> <small>[מי שמקשה</small> כאן<small>]</small> — <strong>שפיר קא מותיב</strong> <small>[יפה הוא מקשה].</small> וכך יש להבין: <strong>מכדי תנא אלאוי קא מהדר</strong> <small>[הרי התנא</small> בתוספתא זו <small>על</small> הוספת <small>לאוים הוא מחזר],</small> כלומר, בא להראות תוספת איסור, אפילו בשנה בלא רגלים או רגלים בלא שנה, ואם דברי רבא נכונים להלכה, אם כן <strong>ליתני</strong> <small>[שישנה]:</small> <strong>בכל יום ויום עובר ב"בל תאחר".</strong>
 <strong>ואידך</strong> <small>[והאחר]</small> רבא מה הוא אומר — <strong>תנא</strong> זה <strong>למיקבעיה בלאו קא מהדר</strong> <small>[לקבוע את הדבר באיסור הוא מחזר],</small> כלומר, אינו בא אלא להגדיר את תחומי איסור זה, אולם <strong>בלאוי יתירי לא קא מהדר</strong> <small>[</small>להוסיף <small>לאוים יתרים אין הוא מחזר].</small>
 <big>ב</big> כיון שהזכרנו ברייתא זו, באים לבררה ל<strong>גופא,</strong> שנינו: <strong>אחד בכור ואחד כל הקדשים, כיון שעברו עליהם שנה בלא רגלים</strong> או <strong>רגלים בלא שנה</strong> — <strong>עובר ב"בל תאחר".</strong> ושואלים: <strong>בשלמא</strong> <small>[נניח]</small> <strong>רגלים בלא שנה משכחת לה</strong> <small>[מוצא אתה אותה]</small> שיתכן שיעברו שלוש רגלים (מפסח עד סוכות) שהם רק כמחצית השנה, <strong>אלא שנה בלא רגלים היכי משכחת לה</strong> <small>[האיך אתה מוצא אותה]</small> אפשרות שתעבור שנה שלימה ועדיין לא עברו שלוש רגלים?
 ומוסיפים: <strong>הניחא למאן דאית ליה</strong> <small>[זה נוח למי שיש לו,</small> שסבור<small>],</small> שעובר על שלוש רגלים דווקא <strong>כסדרן,</strong> הרי <strong>משכחת לה</strong> <small>[מוצא אתה אותה],</small> שאם נדר סמוך לחג השבועות לא יעבור אלא לאחר חג הסוכות בשנה השלישית ויתכן איפוא שתעבור שנה שלימה בלא שיעברו שלוש רגלים (כסידרן). <strong>אלא למאן דלית ליה</strong> <small>[למי שאין לו]</small> שאינו מקבל את ההלכה שחובה שיהיו <strong>כסדרן, היכי משכחת לה</strong> <small>[היאך מוצא אתה אותה]?</small>
 ומעירים עוד: <strong>בשלמא</strong> <small>[נניח]</small> <strong>ל</strong>פי שיטת <strong>רבי משכחת לה</strong> <small>[מוצא אתה</small> אפשרות <small>כזו]</small> <strong>בשנה מעוברת,</strong> שלדעתו חודש העיבור אינו נחשב חלק מן השנה, חוץ מאחד עשר יום ששנת החמה ארוכה מזו של הלבנה. <strong>דתניא</strong> <small>[ש</small>כן <small>שנינו</small> בברייתא<small>],</small>נאמר בענין מוכר בית בעיר חומה שהמוכר יכול לגאלו בחזרה עד "עד תום שנת ממכרו" (ויקרא כה, כט), "ואם לא יגאל עד מלאת לו שנה תמימה וקם הבית אשר בעיר אשר לו חומה לצמיתות לקונה אותו לדורותיו לא יצא ביובל" (ויקרא כה, ל), ונחלקו בפירוש המושג <strong>"שנה תמימה"; רבי אומר, מונה שלש מאות וששים וחמשה יום כמנין ימות החמה,</strong> ולא שנת לבנה כרגיל, ולכן קורא לה "שנה תמימה",
 <strong>וחכמים אומרים: מונה שנים עשר חודש מיום ליום,</strong> כלומר, מיום מסויים בחודש עד לאותו יום כעבור שנים עשר חודש, <strong>ואם נתעברה שנה</strong> — <strong>נתעברה לו</strong> למוכר, והדבר הוא עדיין בתוך גדר "שנה תמימה". ומעתה <strong>משכחת לה</strong> <small>[מוצא אתה אותה]</small> אפשרות <strong>ל</strong>שיטת <strong>רבי,</strong> כיצד: <strong>דאקדשה בתר</strong> <small>[שהקדיש אותה,</small> את הבהמה <small>אחר]</small> <strong>חג המצות, דכי מטא שילהי</strong> <small>[ולכאשר מגיע סוף]</small> <strong>אדר בתראה</strong> <small>[האחרון,</small> אדר שני<small>]</small> <strong>שנה מליא</strong> <small>[מלאה],</small> אולם <strong>רגלים לא מלו</strong> <small>[נתמלאו],</small> שהרי עדיין לא הגיע הרגל השלישי. <strong>אלא לרבנן, היכי משכחת לה</strong> <small>[לחכמים, כיצד מוצא אתה אותה]?</small>
 ומשיבים: <strong>כדתני</strong> <small>[כפי ששנה]</small> <strong>רב שמעיה: עצרת</strong> (חג השבועות) <strong>פעמים</strong> הוא חל ב<strong>חמשה</strong> בסיון, <strong>פעמים</strong> ב<strong>ששה</strong> בסיון, <strong>ופעמים</strong> ב<strong>שבעה. הא כיצד?</strong> אם <strong>שניהן,</strong> גם ניסן וגם אייר, היו <strong>מלאין</strong> (בני שלושים יום) נמצא שיום החמישים לפסח, שבו נקבע חג השבועות הוא <strong>חמשה</strong> בסיון, אם היו <strong>שניהן חסרין</strong> — הריהו ב<strong>שבעה</strong> בסיון, <strong>אחד מלא ואחד חסר</strong> — הרי זה <strong>בששה.</strong> ואם כן לשיטה זו, אם היו שניהם מלאים וחל חג השבועות בחמישה בסיון, ונדר הוא בשישה בסיון שהיה יום אחר חג השבועות באותה שנה, ובשנה שלאחריה היו שניהם חסרים וחל החג בשבעה בסיון הרי שעברה שנה ולא עברו שלושה רגלים.
 ומעירים: <strong>ומאן</strong> <small>[ומי</small> הוא<small>]</small> <strong>תנא</strong> זה <strong>דפליג עליה</strong> <small>[החולק עליו]</small> על <strong>רב שמעיה</strong> וסבור שלשנה יש מנין ימים קבוע — <strong>אחרים היא. דתניא</strong> <small>[ש</small>כן <small>שנינו</small> בברייתא<small>],</small> <strong>אחרים אומרים: אין בין עצרת לעצרת</strong> בשנה הבאה וכן <strong>אין בין ראש השנה לראש השנה</strong> שלאחריו <strong>אלא ארבעה ימים בלבד,</strong> לפי שמנין ימות השנה קבוע הוא (354 יום) והחודשים באים כסדרם אחד מלא ואחד חסר, <strong>ואם היתה שנה מעוברת</strong> — והם איפוא חמישים ושנים שבועות שלמים וארבעה ימים נוספים הרי בשל חודש אדר הנוסף נוסף יום אחד על ארבעה שבועות שלמים, ולכך הרי הם <strong>חמשה.</strong>
 <big>ג</big> <strong>בעי</strong> <small>[שאל]</small> <strong>ר' זירא: יורש מהו ב"בל תאחר"?</strong> כלומר, האם יורש עובר משום "בל תאחר" על נדר שנדר אביו? וצדדי השאלה: <strong>"כי תדר נדר</strong> לה' אלוקיך לא תאחר לשלמו <strong>"(דברים כג, כב) אמר רחמנא</strong> <small>[אמרה התורה],</small> <strong>והא</strong> <small>[והרי]</small> יורש זה עצמו <strong>לא נדר</strong> דבר, <strong>או דלמא</strong> <small>[שמא]</small> עיקרה של המצוה היא כפי שנאמר: <strong>"ובאת שמה והבאתם שמה"</strong> (דברים יב, ה-ו) <strong>ו</strong>בהבאת הקרבן בזמנו <strong>הא מיחייב</strong> <small> [הרי הוא מחוייב].</small>
 ומציעים: <strong>תא שמע</strong> <small>[בוא</small> ו<small>שמע]</small> <strong>תשובה לדבר, דתני</strong> <small>[ששנה]</small> <strong>ר' חייא:</strong> נאמר "כי דרוש ידרשנו ה' אלהיך <strong>מעמך"</strong> (דברים כג, כב) ומ"עמך" כוונתו <strong>פרט ליורש.</strong> ומכאן נלמד שאין היורש עובר ב"בל תאחר".
 ותוהים: <strong>והאי</strong> <small>[וזה]</small> <strong>"מעמך"</strong> הלא <strong>מיבעי ליה</strong> <small>[צריך אותו]</small> לענין אחר, כי דבר <strong>זה</strong> מלמדנו לענין <strong>לקט שכחה ופאה</strong> שאף עליהם עובר ב"בל תאחר"! ומשיבים: <strong>קרי ביה</strong> <small>[קרא בו],</small> כלומר, למד ממנו שני לימודים, מ<strong>"עמך"</strong> ומ<strong>"מעמך";</strong> ממה שנאמר "עמך" נלמד לענין לקט שכחה ופאה, וה־'מ' הנוספת "מעמך" באה למעט יורש.
 <strong>בעי</strong> <small>[שאל]</small> <strong>ר' זירא</strong> שאלה אחרת בנושא זה: <strong>אשה</strong> שנדרה נדר <strong>מה היא,</strong> מה דינה, <strong>ב</strong>ענין דין <strong>"בל תאחר"?</strong> וצדדי השאלה: <strong>מי אמרינן</strong> <small>[האם אומרים אנו]</small> <strong>הא</strong> <small>[הרי]</small> <strong>לא מיחייבא</strong> <small>[אינה מחוייבת]</small> <strong>בראיה</strong> של המקדש ברגל (שהרי היא מצוות עשה שהזמן גרמא, שנשים פטורות ממנה), ולכן אינה עוברת אם אינה מביאה את הקרבן בזמנו. <strong>או דלמא</strong> <small>[שמא]</small> יש לומר <strong>הא איתה</strong> <small>[הרי היא ישנה]</small> ומחוייבת <strong>ב</strong>מצות ה<strong>שמחה</strong> בחג, וכיון שכך מסתבר לומר שהיא מחוייבת גם בשאר מצוות הקשורות בחג?
 <strong>אמר ליה</strong> <small>[לו]</small> <strong>אביי: ותיפוק ליה</strong> <small>[ושיצא לו</small> הדבר<small>]</small> בפשטות <strong>דהא איתה</strong> <small>[שהרי היא ישנה]</small> ומחוייבת גם כן בשמחת החג, ותוהים: <strong>ומי</strong> <small>[והאם]</small> <strong>אמר אביי הכי</strong> <small>[כך]</small> שמצות עשה לאשה לשמוח ברגל? <strong>והאמר</strong> <small>[והרי אמר]</small> <strong>אביי: אשה</strong> — <strong>בעלה משמחה.</strong> כלומר, אין מצוה על האשה עצמה לשמוח, אלא המצוה חלה על הבעל — לגרום לכך שתהא אשתו שמחה בחג. ומשיבים: <strong>ל</strong>פי <strong>דבריו</strong> של <strong>ר' זירא קאמר</strong> <small>[אמר]</small> ועל פי שיטתו, שכיון שר' זירא סבור שיש מצות עשה על האשה בשמחה — הרי נפתרת שאלתו על פי שיטתו.
 <big>ד</big> <strong>איבעיא להו</strong> <small>[נשאלה להם]</small> ללומדים שאלה זו: <strong>בכור מאימתי מונין לו שנה</strong> לענין "בל תאחר"? <strong>אביי אמר: משעה שנולד, רב אחא בר יעקב אמר: משעה שנראה להרצאה.</strong> כלומר, משעה שהיה ראוי לקרבן והוא מיום השמיני והלאה, כמפורש בתורה (ויקרא כב, כז).
 ומעירים, <strong>ולא פליגי</strong> <small>[ו</small>באמת <small>אינם חלוקים]</small> בהלכה, כי <strong>הא</strong> <small>[זה]</small> שאמר רב אחא בר יעקב שמונין לו משעה שנרצה, מדובר <strong>ב</strong>בכור <strong>תם,</strong> שאין בו מום, וחובה היא להביאו ולהקריבו במקדש.
## דף ז.
 ואילו <strong>הא</strong> <small>[זה</small> שאמר אביי<small>],</small> מדובר <strong>בבעל מום,</strong> שמכיון שנולד במומו הרי הוא ראוי להישחט כבר מיום הוולדו, ולכן אם אינו נותנו לכהן תוך שנה מאותו יום הריהו עובר ב"בל תאחר".
 ושואלים: <strong>בעל מום</strong> מעיקרו <strong>מי מצי אכיל ליה</strong> <small>[האם יכול הוא לאכול אותו]</small> מיד? והרי יש לחשוש שמא הוא נפל, ואין שחיטה מועילה לו עד שיחיה שמונה ימים שזהו זמן ההבחנה בבהמה שאינה נפל (ראה שבת קלה, ב)! ומשיבים: <strong>דקים ליה ביה</strong> <small>[שמוחזק לו בו]</small> <strong>ש</strong>כבר <strong>כלו לו חדשיו,</strong> אחר שהוא יודע בבירור את זמן עיבורה המדוייק של הבהמה.
 <big>א</big> <strong>תנו רבנן</strong> <small>[שנו חכמים]:</small> <strong>באחד בניסן ראש השנה ל</strong>מנין ה<strong>חדשים</strong> של השנה, <strong>ולעיבורין, ולתרומת שקלים,</strong> שאין קונים בהמות לקרבנות ציבור בכל שנה אלא מן השקלים שנתרמו באותה שנה, ומראש חודש ניסן הריהי נחשבת כשנה חדשה. <strong>ויש אומרים אף לשכירות בתים.</strong>
 ומפרטים: <strong>לחדשים מנלן</strong> <small>[מניין לנו]</small> — <strong>דכתיב</strong> <small>[שנאמר]:</small> <strong>"החדש הזה לכם ראש חדשים ראשון הוא לכם לחדשי השנה. דברו אל כל עדת ישראל לאמר בעשר לחדש הזה ויקחו להם איש שה לבית אבת שה לבית. והיה לכם למשמרת עד ארבעה עשר יום לחדש הזה ושחטו אתו וגו'"</strong> (שמות יב, ב-ג. ושמות יב, ו) <strong>וכתיב</strong> <small>[ונאמר]:</small> <strong>"שמור את חדש האביב</strong> ועשית פסח לה' אלוקיך כי בחודש האביב הוציאך ה' ממצרים לילה<strong>"</strong> (דברים טז, א), <strong>איזהו חדש שיש בו אביב</strong> (והוא — השעורה הבשלה), <strong>הוי אומר</strong> — <strong>זה ניסן, וקרי ליה</strong> <small>[וקורא הוא אותו]</small> חודש <strong>ראשון,</strong> משמע שהוא ראשון לחודשי השנה.
 ושואלים: <strong>ואימא</strong> <small>[ושמא]</small> חודש <strong>אייר</strong> הוא זה? ומשיבים: <strong>בעינא</strong> <small>[צריכים]</small> חודש שיהיה בו <strong>אביב, וליכא</strong> <small>[ואין</small> כבר<small>]</small> באייר, שכבר נקצרה השעורה. ומקשים: <strong>ואימא</strong> <small>[ואמור]</small> שהוא חודש <strong>אדר</strong> שחלק מן השעורה מתחיל להבשיל בו<strong>!</strong> ומשיבים: <strong>בעינא</strong> <small>[צריכים אנו]</small> שיהיה <strong>רוב אביב</strong> בחודש זה, <strong>וליכא</strong> <small>[ואין]</small> עדיין, כי רוב השעורה מתבשלת בחודש ניסן. ותוהים: <strong>מידי [וכי] "רוב אביב" כתיב</strong> <small>[נאמר]:</small> בפסוק? הלא "אביב" בלבד נאמר, וכיון שיש אביב גם באדר מדוע לא נאמר שהוא החודש הראשון?
 <strong>אלא אמר רב חסדא:</strong> יש לדחות מה שאמרנו, ו<strong>מהכא</strong> <small>[מכאן]</small> למדים אנו דבר זה, שנאמר: <strong>"אך בחמשה עשר יום לחדש השביעי באספכם את תבואת הארץ"</strong> (ויקרא כג, לט), <strong>איזהו חדש שיש בו אסיפה</strong> של כל התבואות מן השדה, טרם בוא הגשם — <strong>הוי אומר זה תשרי, וקא קרי ליה</strong> <small>[והוא קורא אותו]</small> <strong>"שביעי",</strong> ומכאן שהראשון הוא ניסן.
 ומקשים: <strong>ואימא</strong> <small>[ואמור]</small> שהוא חודש <strong>מרחשון ומאי "שביעי"</strong> שנאמר — <strong>שביעי ל</strong>חודש <strong>אייר!</strong> ודוחים: <strong>בעינא</strong> <small>[צריכים אנו]</small> שיהא בו <strong>אסיף, וליכא</strong> <small>[ואין בו]</small> במרחשון אסיף, לפי שאז כבר נגמר האסיף ומתחילים בחרישת השדות טרם בוא הגשמים. ומקשים עוד: <strong>ואימא</strong> <small>[אמור]</small> שהוא חודש <strong>אלול</strong> שבו כבר מתחילים לאסוף את התבואה מן השדות, <strong>ומאי</strong> <small>[ומה]</small> פירוש <strong>"שביעי"</strong> — <strong>שביעי ל</strong>חודש <strong>אדר!</strong> ומשיבים: <strong>בעינא</strong> <small>[צריכים אנו]</small> שיהא <strong>רוב אסיף</strong> בחודש זה, <strong>וליכא</strong> <small>[ואין].</small> ומקשים: <strong>מידי</strong> <small>[וכי]</small> <strong>"רוב אסיף" כתיב</strong> <small>[נאמר</small> בכתוב<small>]?</small>
 <strong>אלא אמר רבינא</strong> יש לדחות מה שאמרנו, ולומר כי <strong>דבר זה מתורת משה רבינו לא למדנו</strong> במפורש, אלא <strong>מדברי קבלה</strong> (מדברי הנביאים) <strong>למדנו</strong> אותו, שהרי נאמר: <strong>"ביום עשרים וארבעה לעשתי עשר חדש הוא חדש שבט"</strong> (זכריה א, ז), ומתוך שחודש שבט הוא החודש האחד עשר, הרי שהראשון הוא ניסן. <strong>רבה בר עולא אמר מהכא</strong> <small>[מכאן],</small> ממקרא זה, שנאמר: <strong>"ותלקח אסתר אל המלך אחשורוש אל בית מלכותו בחדש העשירי הוא חדש טבת" (אסתר ב, טז).</strong>
 <strong>רב כהנא אמר מהכא</strong> <small>[מכאן],</small> שנאמר: <strong>"בארבעה לחדש התשעי בכסלו"</strong> (זכריה ז, א). <strong>רב אחא בר יעקב אמר מהכא</strong> <small>[מכאן],</small> שנאמר: <strong>"ויקראו סופרי המלך בעת ההיא בחדש השלישי הוא חדש סיון"</strong> (אסתר ח, ט). <strong>רב אשי אמר מהכא</strong> <small>[מכאן],</small> שנאמר: <strong>"הפיל פור הוא הגורל לפני המן מיום ליום ומחדש לחדש שנים עשר הוא חדש אדר"</strong> (אסתר ג, ז). <strong>ואיבעית אימא מהכא</strong> <small>[ואם תרצה אמור</small> כי הדבר נלמד <small>מכאן]:</small> <strong>"בחדש הראשון הוא חדש ניסן"</strong> (אסתר ג, ז).
 ותוהים: <strong>וכולהו, מאי טעמא</strong> <small>[וכולם, מה טעם]</small> <strong>לא אמרי מהאי</strong> <small>[אמרו,</small> למדו <small>מזה]</small> מפסוק מפורש שנאמר בו איזה הוא החודש הראשון! ומשיבים: <strong>דלמא מאי</strong> <small>[שמא מה</small> פירושו<small>]</small> של <strong>"ראשון" —</strong> כגון <strong>ראשון למילתיה</strong> <small>[לעניינו],</small> לענין חודשי הגזירה, ואין ללמוד מכאן למקומו בתוך מנין חדשי השנה.
 ושואלים: <strong>ו</strong>ה<strong>תנא דידן</strong> <small>[שלנו]</small> במשנתנו, מה טעם לא מנה אף את ראש חודש ניסן כראש לחודשים? ומשיבים: <strong>ב</strong>ראשי <strong>שנים קמיירי</strong> <small>[הוא עוסק]</small> אולם <strong>ב</strong>ענין ה<strong>חדשים לא קמיירי</strong> <small>[אינו עוסק].</small>
 <big>ב</big> <strong>שנינו באותה ברייתא שראש חודש ניסן הוא ראש השנה לעיבורין.</strong> ושואלים: <strong>וכי לעיבורין מניסן מנינן</strong> <small>[מונים אנו]?</small> <strong>והתניא</strong> <small>[והרי שנינו</small> בברייתא<small>]:</small> <strong>אין מעברין</strong> את <strong>השנה לפני ראש השנה, ואם עיברוה</strong> — <strong>אינה מעוברת. אבל מפני הדחק</strong> משום גזירות וסיבות אחרות — <strong>מעברין אותה אחר ראש השנה מיד</strong> שאז חכמים מחליטים על העיבור לפי החישובים שהם עושים. <strong>ואף על פי כן אין מעברין</strong> כלומר, אין מוסיפין את החודש היתר <strong>אלא</strong> חודש <strong>אדר.</strong> ואם כן, מה מקום לניסן כאן?
 <strong>אמר רב נחמן בר יצחק: מאי</strong> <small>[מה</small> פירוש<small>]</small> <strong>עיבורין</strong> כאן — <strong>הפסקת עיבורין.</strong> כלומר שבחודש ניסן שוב אין מעברים. <strong>דתנן</strong> <small>[ש</small>כן <small>שנינו</small> במשנה<small>]:</small> <strong>הן,</strong> ר' יהושע ור' פפייס, <strong>העידו שמעברין</strong> את <strong>השנה כל</strong> חודש <strong>אדר. שהיו</strong> חכמים <strong>אומרים</strong> שאין מעברים אלא <strong>עד הפורים.</strong> ואם לא החליטו חכמי הדור לעבר את השנה קודם פורים — שוב אין מעברים.
 ומסבירים: <strong>מאי טעמא דמאן דאמר</strong> <small>[מה טעמו של מי שאומר]</small> שאין מעברים את השנה אלא <strong>עד הפורים? כיון</strong> ש<strong>אמר מר</strong> <small>[החכם]:</small> <strong>שואלין בהלכות הפסח קודם לפסח שלשים יום,</strong> הרי שמפורים והלאה כבר התחילו ללמד את העם את דיני הפסח שהוא שלושים יום לאחר פורים, ואם יעברו את השנה לאחר הפורים יידחה חג הפסח בחודש, וכתוצאה מכך <strong>אתי לזלזולי</strong> <small>[יבואו לזלזל]</small> <strong>בחמץ,</strong> שכיון שכבר שמעו מן הדרשנים שהפסח אמור לחול חודש לאחר הפורים, שוב לא יתקבלו אצלם דברי שלוחי בית הדין הבאים לאחר מכן ולפיהם יש לדחות את הפסח בחודש נוסף.
 <strong>ואידך</strong> <small>[והאחרים]</small> שאינם חוששים לכך — <strong>מידע ידיע דשתא מעברתא בחושבנא תליא מלתא</strong> <small>[ידוע כי שנה מעוברת בחשבון תלוי הדבר]</small> <strong>וסברי: חושבנא הוא דלא סליק להו לרבנן עד האידנא</strong> <small>[וסבורים שהחשבון הוא שלא עלה להם לחכמים עד עכשיו]</small> וסיימו את חישוביהם רק לאחר פורים. וכיון שהכל יודעים את הדבר אין לחשוש לזלזול בפסח.
 ושואלים: <strong>ו</strong>ה<strong>תנא דידן</strong> <small>[שלנו]</small> שלא מנה את אחד בניסן כראש השנה לענין עיבור השנה, מה טעמו? ומסבירים: הוא <strong>ב</strong>דברים שראש חודש ניסן הוא <strong>התחלה</strong> להם <strong>קמיירי</strong> <small>[עוסק],</small> ואולם <strong>בהפסקה</strong> הוא <strong>לא קמיירי</strong> <small>[עוסק],</small> והרי לענין העיבור אין ראש חודש ניסן ראש שנה אלא מועד אחרון.
 <big>ג</big> שנינו בברייתא שאחד בניסן הוא ראש השנה <strong>לתרומת שקלים.</strong> ושואלים: <strong>מנלן</strong> <small>[מניין לנו]?</small> <strong>אמר ר' יאשיה: אמר קרא</strong> <small>[הכתוב]:</small> <strong>"זאת עולת חדש בחדשו לחדשי השנה"</strong> (במדבר כח, יד), ופירוש ריבוי צורות המלה "חדש" שבפסוק — <strong>אמרה תורה: חדש והבא קרבן מתרומה חדשה</strong> בשנה החדשה. <strong>וגמרי</strong> <small>[ולומדים]</small> בגזירה שווה <strong>"שנה" "שנה" מניסן,</strong> שלענין זה מתחילה השנה בניסן. שבניסן נאמר: <strong>"ראשון הוא לכם לחדשי השנה"</strong> (שמות יב, ב).
 ומקשים: <strong>ולגמור</strong> <small>[ושילמד]</small> גזירה שווה <strong>"שנה" "שנה" מתשרי</strong> שנאמר בו <strong>"מראשית השנה"</strong> (דברים יא, יב)! ומשיבים: <strong>דנין שנה שיש עמה חדשים</strong> (והיא "עולת חודש בחדשו") <strong>משנה שיש עמה חדשים</strong> כפי שנאמר ש"ראשון הוא לחדשי השנה", <strong>ואין דנין שנה שיש עמה חדשים משנה שאין עמה חדשים</strong> ("ראשית השנה" בלבד).
 באותה הלכה <strong>אמר רב יהודה אמר שמואל: קרבנות צבור הבאין באחד בניסן</strong> — <strong>מצוה להביא מן החדש,</strong> כלומר, מתרומה שהביאו לצורך שנה זו. <strong>ואם הביא מן הישן</strong> — <strong>יצא</strong> ידי חובת הקרבנות, <strong>אלא שחיסר מצוה</strong> של חידוש מתרומה חדשה.
 ומעירים, <strong>תניא נמי הכי</strong> <small>[שנויה</small> ברייתא <small>גם כן כך]:</small> <strong>קרבנות צבור הבאין באחד בניסן</strong> — <strong>מצוה להביא מן החדש, ואם הביא מן הישן</strong> — <strong>יצא, אלא שחיסר מצוה.</strong> ועוד שנינו שם: <strong>ויחיד שהתנדב</strong> להביא קרבנות ציבור <strong>משלו</strong> — <strong>כשרין, בלבד שימסרם לצבור</strong> ולא ישאיר את הקרבן ברשותו.
 על כך תוהים: דבר זה הלא <strong>פשיטא</strong> <small>[פשוט,</small> מובן מאליו<small>],</small> שיכול אדם להתנדב משלו לציבור, אם אמנם נתן לציבור כראוי. ומשיבים: <strong>מהו דתימא</strong> <small>[שתאמר]:</small> <strong>ליחוש</strong> <small>[שנחשוש]</small> לאותו אדם <strong>שמא</strong>
## דף ז:
 <strong>לא ימסרם לצבור יפה יפה</strong> ובלבו יתכוון שישארו ברשותו, על כן <strong>קא משמע לן</strong> <small>[השמיע לנו]</small> שאין לחשוש לכך.
 ושואלים: <strong>ותנא דידן</strong> <small>[והתנא שלנו]</small> מדוע לא מנה תרומת שקלים בין ענייני ראש חודש ניסן? ומשיבים: התנא שלנו אינו מביא אלא דברים שהם מוחלטים, <strong>כיון דקתני</strong> <small>[ששנינו]</small> "ש <strong>אם הביא</strong> מן התרומה הישנה <strong>יצא</strong> בדיעבד" <strong>— אם כן לא פסיקא ליה</strong> <small>[אין</small> הדבר <small>פסוק,</small> <strong>מוחלט</strong><small>],</small> ולכך לא שנה זאת.
 <big>א</big> שנינו בברייתא כי <strong>יש אומרים</strong> שאחד בניסן הוא ראש השנה <strong>אף לשכירות בתים. תנו רבנן</strong> <small>[שנו חכמים]:</small> <strong>המשכיר בית לחבירו לשנה</strong> — <strong>מונה שנים עשר חודש מיום ליום. ואם אמר</strong> שהוא משכיר <strong>"לשנה זו", אפילו לא עמד</strong> (נעשה) הסכם זה <strong>אלא באחד באדר, כיון שהגיע יום אחד בניסן</strong> — <strong>עלתה לו שנה,</strong> ונסתיים חוזה השכירות.
 ומעירים: <strong>אפילו למאן דאמר</strong> <small>[ל</small>שיטת <small>מי שאומר]</small> ש<strong>יום אחד בשנה חשוב שנה,</strong> מכל מקום <strong>שאני הכא</strong> <small>[שונה כאן]</small> בדיני שכירות בתים <strong>דלא טרח איניש למיגר ביתא לבציר מתלתין יומין</strong> <small>[שאין אדם טורח לשכור בית לפחות משלושים יום]</small> ולכן אם שכר לאחר ראש חודש אדר אין מחשיבים זאת לשנה שלימה.
 ושואלים: <strong>ואימא</strong> <small>[ואמור]</small> ש<strong>תשרי</strong> הוא ראש השנה לענין שכירות בתים ואם שוכר אדם דירה בקיץ תסתיים השנה בחודש תשרי? ומשיבים: <strong>סתם, כי אגר איניש ביתא</strong> <small>[כאשר שוכר אדם בית]</small> — <strong>לכולהו</strong> <small>[לכל]</small> <strong>ימות הגשמים אגר</strong> <small>[הוא שוכר]</small> ולכן כל השוכר בסוף הקיץ דעתו לכל החורף עד ניסן כאשר מסתיימת תקופת הגשמים.
 ושואלים: <strong>ו</strong>ה<strong>תנא קמא</strong> <small>[הראשון]</small> של ה<strong>ברייתא ו</strong>ה<strong>תנא דידן</strong> <small>[שלנו]</small> של המשנה, הסוברים שאין למנות ראש השנה לשכירות בתים באחד בניסן מה טעמם? ומסבירים: לדעתם <strong>בניסן נמי מישכח שכיח קיטרי</strong> <small>[גם כן שכיח,</small> מצוי <small>שיתקשרו</small> עבים ויירד מטר<small>]</small> ולכן אין לקבוע בהחלטיות שאדם שוכר דירה רק עד ניסן, אלא מן הסתם רצונו להמשיך את חוזה השכירות עד לאחר ניסן כדי שלא יהא מצב שלא יהא לו בית בזמן הגשמים.
 <big>ב</big> עתה חוזרים לפירוש המשנה. נאמר בה כי <strong>באחד באלול ראש השנה למעשר בהמה.</strong> ומעירים: <strong>מני</strong> <small>[</small>כשיטת <small>מי היא]</small> משנתנו — כשיטת <strong>ר' מאיר היא. דתנן</strong> <small>[ש</small>כן <small>שנינו</small> במשנה<small>]:</small> <strong>ר' מאיר אומר, באחד באלול ראש השנה למעשר בהמה.</strong>
 ושואלים: הלא לפי האמור קודם שאחד בניסן הוא ראש השנה <strong>לרגלים, מני</strong> <small>[ל</small>שיטת <small>מי היא]</small> המשנה — כשיטת <strong>ר' שמעון היא,</strong> שלשיטתו אין עובר על "בל תאחר" אלא אם כן עברו שלוש רגלים כסידרם וכפי שהעמידו את שיטת המשנה כדבריו (לעיל ראש השנה ד, א). <strong>אימא סיפא</strong> <small>[אמור את סופה</small> של משנתנו<small>],</small> <strong>ר' אלעזר ור' שמעון אומרים: באחד בתשרי</strong> ראש השנה למעשר בהמה. ואם נצרף את הדברים נמצא כי <strong>רישא וסיפא</strong> <small>[ראשה וסופה]</small> כשיטת <strong>ר' שמעון, ומציעתא</strong> <small>[ואמצע</small> המשנה<small>]</small> ביחס למעשר בהמה הוא כשיטת <strong>ר' מאיר,</strong> ותמוה שתהא משנה כגון זו.
 <strong>אמר רב יוסף:</strong> כל המשנה כולה שיטת <strong>רבי היא, ונסיב לה אליבא דתנאי</strong> <small>[ולוקח,</small> מביא, <small>אותה</small> בצירוף שיטותיהם <small>של תנאים</small> שונים<small>]</small> שדעתו לפסוק כמותם להלכה בנושאים שונים. <strong>ברגלים סבר לה</strong> <small>[סובר]</small> רבי <strong>כ</strong>שיטת <strong>ר' שמעון ובמעשר בהמה סבר לה כ</strong>שיטת <strong>ר' מאיר.</strong>
 ומקשים: <strong>אי הכי</strong> <small>[אם כך],</small> כיצד הם <strong>ארבעה</strong> ראשי שנה? שאם אנו אומרים שהתנא של משנתנו סבור שאחד באלול הוא ראש שנה, אם כן <strong>חמשה</strong> ראשי שנים <strong>הוו</strong> <small>[הם]</small> (אחד בניסן, חמישה עשר בניסן, אחד באלול, אחד בתשרי וחמישה עשר בשבט)! <strong>אמר רבא: ארבעה</strong> הם <strong>לדברי הכל;</strong> כי <strong>ל</strong>שיטת <strong>ר' מאיר</strong> הם <strong>ארבעה,</strong> כי <strong>דל</strong> <small>[הוצא]</small> מכאן את ראש השנה ל<strong>רגלים,</strong> שהרי לדעתו אין זמן קבוע למנין תחילת הרגלים. ואף לדעת <strong>ר' שמעון</strong> יש <strong>ארבעה</strong> ראשי שנים — <strong>דל</strong> <small>[הוצא]</small> <strong>מעשר בהמה,</strong> שלדעתו הוא באחד בתשרי.
 <strong>רב נחמן בר יצחק אמר:</strong> כך יש להבין — <strong>ארבעה חדשים</strong> הם שיש <strong>בהן כמה ראשי שנים,</strong> שבניסן יש לדעת רבי מאיר ראש שנה הן למלכים והן לרגלים, אף שאינם חלים באותו יום.
 <strong>מיתיבי</strong> <small>[מקשים]</small> מברייתא, שבה שנינו: <strong>ששה עשר בניסן</strong> הוא <strong>ראש השנה</strong> לענין <strong>העומר,</strong> שהרי מתאריך זה ואילך מותר לאכול מן התבואה החדשה. <strong>ששה בסיון</strong> — <strong>ראש השנה לשתי הלחם</strong> שמיום זה מביאים למקדש מנחות מן התבואה החדשה. ואם כן, לשיטת <strong>רבא ליתני</strong> <small>[שישנה]</small> במשנתנו: <strong>ששה</strong> ראשי שנה הם (גם שישה עשר בניסן ושישה בסיון) ולדעת <strong>רב נחמן בר יצחק ליתני</strong> <small>[שישנה]</small> לפחות <strong>חמשה,</strong> שהרי סיון אף הוא חודש שיש בו ראש השנה,
 <strong>אמר רב פפא: כי קא חשיב</strong> <small>[כאשר מונה הוא]</small> במשנה הריהו מונה <strong>מידי דחייל מאורתא</strong> <small>[הדברים שמתחילים מן הערב]</small> מתחילתו של היום. אולם <strong>מידי</strong> <small>[דבר]</small> <strong>דלא חייל מאורתא לא קא חשיב</strong> <small>[דבר שאינו חל מן הערב אין הוא מונה]</small> וכיון שהתאריכים הנקבעים על ידי העומר ושתי הלחם אינם חלים מן הערב אלא משעת הקרבתם — אינו מונה אותם.
 ומקשים: <strong>והרי רגלים, דלא חיילי מאורתא</strong> <small>[שאינם חלים מן הערב],</small> שאין איסור "בל תאחר" חל עם התחלת הרגל בערב אלא בבוקר לאחר הקרבת התמיד בזמן הראוי להקרבת שאר הקרבנות ובכל זאת <strong>קחשיב</strong> <small>[מונה</small> אותם<small>]!</small> ומשיבים: <strong>כיון שצריך לאיתויי מעיקרא</strong> <small>[להביא מתחילה]</small> וחיוב הפרשת הקרבן חל מיד מן הערב אם כן הרי <strong>מיחייב וקאי</strong> <small>[הוא חייב ועומד</small> כבר מתחילתו<small>].</small>
 ומקשים: <strong>והרי יובלות, דלא חיילי מאורתא</strong> <small>[שאינם חלים מן הערב],</small> אלא משעת תקיעת שופר ביום, <strong>ו</strong>בכל זאת <strong>קחשיב</strong> <small>[מונה אותם]!</small> ומשיבים: משנתנו כשיטת <strong>ר' ישמעאל בנו של ר' יוחנן בן ברוקא היא,</strong> ש<strong>אמר: מראש השנה</strong> מיד <strong>חייל</strong> <small>[חל]</small> ה<strong>יובל</strong> ואין תקיעת השופר אלא לגמר השחרור, ולכן ראוי למנותו.
 <strong>רב שישא בריה דרב אידי אמר</strong> הסבר אחר מדוע לא נמנו במשנה עומר ושתי הלחם: <strong>כי קא חשיב</strong> <small>[כאשר מנה</small> במשנתנו<small>]</small> מנה <strong>מידי דלא תלי</strong> <small>[דבר שאינו תלוי]</small> <strong>במעשה,</strong> כגון הקרבת העומר, אולם <strong>מידי דתלי</strong> <small>[דבר התלוי]</small> <strong>במעשה לא קא חשיב</strong> <small>[מנה].</small>
 ומקשים: <strong>והרי רגלים,</strong> הם <strong>מידי דתלי</strong> <small>[דבר התלוי]</small> <strong>במעשה,</strong> בהקרבת התמיד <strong>וקא חשיב</strong> <small>[ו</small>בכל זאת <small>מונה אותם]!</small> ומשיבים: אין כן הדבר, אלא <strong>"בל תאחר" ממילא חייל</strong> <small>[מעצמו הוא חל]</small> מתחילת היום אם לא הביא את הקרבן בזמנו ואין הדבר תלוי בשעת הקרבת הקרבנות.
## דף ח.
 ומקשים: <strong>והרי יובלות</strong> שהם תלויים במעשה של תקיעה ומונה אותם! ומשיבים: כשיטת <strong>ר' ישמעאל בנו של ר' יוחנן בן ברוקא היא,</strong> שלדעתו אף היובל אינו תלוי בכך.
 <strong>ורב אשי אמר</strong> הסבר אחר: אכן ישנם יותר מארבע ראשי שנים, ואלה שמנאם דבר מיוחד יש בהם. וכך אמר: <strong>ארבע ראשי השנים הם שהן</strong> חלים <strong>בארבע ראשי חדשים</strong> ואילו שאר ראשי שנים אינם חלים בראש חודש.
 ומקשים: <strong>באחד בשבט</strong> הרי הוא ראש השנה רק לדעת <strong>בית שמאי,</strong> ואם כן לשיטות אחרות אינם אפילו ארבעה<strong>!</strong> ומשיבים: <strong>הכי קאמר</strong> <small>[כך אמר]:</small> <strong>שלשה</strong> (ראשי שנים הם החלים בראש חודש) <strong>לדברי הכל,</strong> ואילו <strong>באחד בשבט</strong> — <strong>מחלוקת בית שמאי ובית הלל.</strong>
 <big>א</big> במשנתנו שנינו ש<strong>ר' אלעזר ור' שמעון אומרים</strong> שראש השנה למעשר בהמה הוא <strong>באחד בתשרי. אמר ר' יוחנן: ושניהם</strong> רבי מאיר ורבי אלעזר <strong>מקרא אחד דרשו</strong> בדרכים שונות, <strong>שנאמר: "לבשו כרים הצאן ועמקים יעטפו בר יתרועעו אף ישירו"</strong> (תהלים סה, יד). <strong>ר' מאיר סבר: אימתי לבשו כרים הצאן</strong> מתי זמן הרביעה של הצאן — <strong>בזמן שעמקים יעטפו בר,</strong> כלומר, כשהעמקים מתכסים בתבואה. <strong>ואימתי עמקים יעטפו בר</strong> — <strong>באדר,</strong> אם כן <strong>מתעברות</strong> הצאן באדר <strong>ויולדות</strong> שישה חדשים אחר כך <strong>באב,</strong> ואם כן <strong>ראש השנה שלהן</strong> ראוי שיהא בראש חודש <strong>אלול</strong> שעד אז נולדו רוב בני הצאן בשנה זו.
 ואילו <strong>ר' אלעזר ור' שמעון אומרים: אימתי לבשו כרים הצאן,</strong> מתי הוא זמן הרביעה הרגיל — <strong>בזמן ש"יתרועעו אף ישירו", אימתי שבלים אומרות שירה,</strong> כלומר, מתי הן מליאות והן משיקות זו עם זו ברוח ומשמיעות רחש־שירה — <strong>בניסן,</strong> ולשיטה זו <strong>מתעברות</strong> הרחלים <strong>בניסן ויולדות באלול</strong> אם כן ראוי שיהא <strong>ראש השנה שלהן</strong> באחד ב<strong>תשרי.</strong>
 ושואלים: <strong>ואידך נמי</strong> <small>[והאחר גם כן]</small> <strong>הא כתיב</strong> <small>[הרי נאמר]:</small> <strong>"יתרועעו אף ישירו"!</strong> ומשיבים: <strong>ההוא</strong> מדבר <strong>באפלתא</strong> <small>[ב</small>רחלים <small>אפילות,</small> מאחרות<small>],</small> שמתעברות לאחר זמנן <strong>דהויין</strong> <small>[שהן</small> מתעברות<small>]</small> <strong>בניסן.</strong> ושואלים: <strong>ואידך נמי</strong> <small>[והאחרים גם כן]</small> רבי אלעזר ורבי שמעון <strong>הכתיב</strong> <small>[הרי נאמר]:</small> <strong>"ועמקים יעטפו בר"</strong> שהוא באדר! ומשיבים: <strong>ההוא</strong> מדבר <strong>בחרפייתא דאתיין</strong> <small>[במקדימות הבאות]</small> <strong>מאדר.</strong>
 ושואלים: <strong>בשלמא</strong> <small>[נניח]</small> <strong>ל</strong>שיטת <strong>ר' מאיר,</strong> פירושו של הפסוק הוא <strong>כדכתיב</strong> <small>[כפי שנאמר]</small> לפי הסדר במקרא <strong>"לבשו כרים הצאן"</strong> — <strong>בזמן ש"עמקים יעטפו בר", ואיכא נמי</strong> <small>[ויש גם כן]</small> מקרים שבהם מתאחר הדבר עד לזמן ש<strong>"יתרועעו אף ישירו". אלא ל</strong>דעת <strong>ר' אלעזר ור' שמעון איפכא מיבעי ליה</strong> <small>[להיפך היה צריך שיהיה</small> כתוב<small>]:</small> <strong>"לבשו כרים הצאן"</strong> — <strong>בזמן ש"יתרועעו אף ישירו" ואיכא נמי</strong> <small>[ויש גם כן]</small> מקרים שמקדימים בזמן <strong>ש"עמקים יעטפו בר".</strong> ואם כן, לדעתם אין המקראות כתובים כסידרם!
 <strong>אלא אמר רבא,</strong> כך צריך לפרש את המחלוקת: <strong>דכולי עלמא</strong> <small>[לדעת הכל]</small> <strong>"לבשו כרים הצאן"</strong> הוא בעיקר <strong>בזמן ש"עמקים יעטפו בר",</strong> כלומר, בחודש <strong>אדר,</strong> ולא בנושא זה נחלקו. אלא <strong>הכא בהאי קרא קמיפלגי</strong> <small>[כאן בכתוב זה נחלקו];</small> נאמר: <strong>"עשר תעשר</strong> את כל תבואת זרעך היוצא השדה שנה שנה. ואכלת לפני ה' אלוקיך במקום אשר יבחר לשכן שמו שם מעשר דגנך תירושך ויצהרך ובכורות בקרך וצאנך למען תלמד ליראה את ה' אלוקיך כל הימים "(דברים יד, כב-כג) <strong>בשני מעשרות הכתוב מדבר, אחד מעשר בהמה ואחד מעשר דגן.</strong>
 ובכך היא המחלוקת: <strong>ר' מאיר סבר, מקיש</strong> <small>[משווה]</small> הכתוב <strong>מעשר בהמה למעשר דגן</strong> באופן זה: <strong>מה מעשר דגן</strong> — <strong>סמוך לגמרו</strong> של היבול לאחר סוף ייבושו בשדה הוא זמן <strong>עישורו,</strong> בתשרי, <strong>אף מעשר בהמה סמוך לגמרו עישורו,</strong> וגמרו הוא בסוף חודש אב, ולכן זמנו לענין מעשר בראש חודש אלול. ואילו <strong>ר' אלעזר ור' שמעון סברי</strong> <small>[סבורים]</small> כי <strong>מקיש</strong> <small>[משווה]</small> הכתוב <strong>מעשר בהמה למעשר דגן</strong> לענין התאריך, <strong>מה מעשר דגן ראש השנה שלו תשרי</strong> — <strong>אף מעשר בהמה ראש השנה שלו תשרי.</strong>
 <big>ב</big> שנינו במשנה כי <strong>באחד בתשרי</strong> הוא <strong>ראש השנה לשנים.</strong> ושואלים: <strong>למאי הלכתא</strong> <small>[למה, לאיזו הלכה]</small> נאמר הדבר? <strong>אמר רב פפא: לשטרות. דתנן</strong> <small>[ש</small>כן <small>שנינו</small> במשנה<small>]:</small> <strong>שטרי חוב המוקדמין,</strong> שהתאריך שנכתב בהם מוקדם למעשה שכתוב בהם — הרי הם <strong>פסולין, והמאוחרין,</strong> שהתאריך שנכתב בהם מאוחר מזמן המעשה — <strong>כשירין.</strong> ומאחר והזמן המופיע בשטר עשוי לקבוע את כשרותו, לכן יש לדעת מה הוא התאריך בו מתחילה כל שנה.
 ותוהים: <strong>והתנן</strong> <small>[והרי שנינו</small> כבר במשנתנו<small>]:</small> <strong>באחד בניסן ראש השנה למלכים, ואמרינן</strong> <small>[ואמרנו]</small> בענין זה: <strong>למאי הלכתא</strong> <small>[לאיזו הלכה]</small> נאמר הדבר — <strong>ואמר רב חסדא</strong> שהכוונה היא <strong>לשטרות.</strong> ואם הזמן לשטרות הוא בניסן הרי אין ענין לשטרות בתשרי!
 ומשיבים: <strong>לא קשיא</strong> <small>[קשה],</small> <strong>כאן</strong> שהתאריך בשטרות נקבע <strong>ל</strong>פי מנין שנות שלטון <strong>מלכי ישראל</strong> — מונים מניסן, <strong>כאן</strong> שמונים <strong>למלכי אומות העולם</strong> — מונים מתשרי.
 ושואלים: <strong>אלא הא</strong> <small>[זו]</small> ש<strong>אמר רב חסדא</strong> בפירוש משנתנו כי <strong>לא שנו אלא למלכי ישראל אבל למלכי אומות העולם מתשרי מנינן</strong> <small>[מונים אנו],</small> וכי <strong>רב חסדא מתניתין אתא לאשמועינן</strong> <small>[משנתנו בא להשמיענו]</small> והרי לפי מה שהסברנו נאמר כבר הדבר במשנה?!
 ומשיבים: <strong>לא, רב חסדא קראי אתא לאשמועינן</strong> <small>[</small>את פירוש <small>הכתובים בא להשמיענו]</small> ולא כפי שהוסברו הדברים בראש פרק זה בישוב התאריכים השונים בענייני המלכים.
 <strong>ואיבעית אימא</strong> <small>[ואם תרצה אמור]</small> <strong>רב חסדא כ</strong>שיטת <strong>ר' זירא מתני לה</strong> <small>[שונה הוא אותה]</small> ולדעתו ראש השנה לשנים שנאמר במשנה לא לענין שטרות נאמר, אלא לענין אחר. ש<strong>ר' זירא אמר: לתקופה,</strong> שאחד בתשרי הוא יום ראשון לחשבונות השנים וחשבונות תקופות החמה ומולדות הלבנה, שכולם נמנים מתשרי, וכשיטת <strong>ר' אליעזר היא,</strong> ש<strong>אמר: ב</strong>חודש <strong>תשרי נברא העולם.</strong> וכל החשבונות בנויים לפי תאריך יסודי זה.
 <strong>רב נחמן בר יצחק אמר:</strong> מה שאמרנו שבאחד בתשרי הוא ראש השנה לשנים הוא <strong>ל</strong>ענין <strong>דין,</strong> שביום זה נידון העולם עבור השנה כולה, <strong>דכתיב</strong> <small>[שנאמר]:</small> <strong>"</strong>ארץ אשר ה' אלוהיך דורש אותה תמיד עיני ה' אלהיך בה <strong>מראשית השנה ועד אחרית שנה"</strong> (דברים יא, יב), לומר ש<strong>מראשית השנה נידון מה יהא בסופה.</strong>
 ושואלים: <strong>ממאי</strong> <small>[ממה,</small> מניין<small>]</small> יודעים אנו שב<strong>תשרי הוא</strong> יום הדין? <strong>דכתיב</strong> <small>[שנאמר]:</small> <strong>"תקעו בחדש שופר בכסה ליום חגנו"</strong> (תהלים פא, ד), ונברר <strong>איזהו חג</strong>
## דף ח:
 <strong>שהחדש,</strong> כלומר, הירח <strong>מתכסה בו</strong> — <strong>הוי אומר זה ראש השנה,</strong> כי זה הוא החג היחיד החל בראשית החודש, כאשר עדיין אין הירח נראה בו. <strong>וכתיב</strong> <small>[ונאמר]</small> בסמוך לו: <strong>"כי חק לישראל הוא משפט לאלהי יעקב"</strong> (תהלים פא, ה), משמע שיום זה הוא יום המשפט.
 על אותו כתוב <strong>תנו רבנן</strong> <small>[שנו חכמים],</small> נאמר: <strong>"כי חק לישראל הוא משפט לאלהי יעקב"</strong> — <strong>מלמד שאין בית דין של מעלה נכנסין לדין אלא אם כן קידשו בית דין של מטה את החדש,</strong> שלאחר שישראל קובעים את היום הזה כחוק — אז נעשה המשפט בבית דין של מעלה.
 <strong>תניא אידך</strong> <small>[שנויה</small> ברייתא <small>אחרת],</small> נאמר: <strong>"כי חק לישראל הוא", אין לי אלא</strong> שהוא יום דין <strong>לישראל,</strong> שהוא יום דין אף <strong>לאומות העולם מנין — תלמוד לומר: "משפט לאלהי יעקב"</strong> שהוא המושל בכל העולם כולו. <strong>אם כן,</strong> אם הוא חוק לכל באי עולם, <strong>מה תלמוד לומר "כי חק לישראל",</strong> אלא <strong>מלמד שישראל נכנסין תחילה לדין.</strong>
 ו<strong>כ</strong>דברי <strong>רב חסדא</strong> בנושא אחר, ש<strong>אמר רב חסדא: מלך וצבור</strong> הבאים לדין לפני ה' — <strong>מלך נכנס תחילה לדין, שנאמר:</strong> "ויהיו דברי אלה אשר התחננתי לפני ה' קרובים אל ה' אלוקינו יומם ולילה לעשות <strong>משפט עבדו ומשפט עמו</strong> ישראל דבר יום ביומו" (מלכים א' ח, נט).
 ושואלים: <strong>ובאמת מאי טעמא</strong> <small>[מה טעם]</small> מקדימים את המלך? ומשיבים: <strong>איבעית אימא</strong> <small>[אם תרצה אמור]:</small> <strong>לאו אורח ארעא למיקם מלכא אבראי</strong> <small>[אין זה דרך ארץ שיעמוד המלך בחוץ]</small> וימתין עד סיום משפטם של נתיניו, <strong>ואיבעית אימא</strong> <small>[ואם תרצה אמור]:</small> <strong>מקמי דליפוש</strong> <small>[מלפני שירבה]</small> <strong>חרון אף</strong> על רשעי ישראל, ומשום חרון אף זה יענש גם המלך, ומשום כך אמרו שיכנס המלך תחילה ועל ידי כך יוכל להנצל מדין קשה.
 <big>א</big> שנינו במשנה כי אחד בתשרי הוא ראש השנה <strong>לשמיטין.</strong> ושואלים: <strong>מנלן</strong> <small>[מניין לנו]</small> שכן הוא? <strong>דכתיב</strong> <small>[שנאמר]:</small> <strong>"ובשנה השביעת שבת שבתון יהיה לארץ"</strong> (ויקרא כה, ד) <strong>וגמר</strong> <small>[ולמד]</small> בגזירה שווה מן המילים <strong>"שנה" "שנה" מתשרי,</strong> שנאמר: <strong>"מראשית השנה"</strong> (דברים יא, יב) ושם מדובר בשנה המתחילה עם תקופת הגשמים.
 ומקשים: <strong>ולגמור</strong> <small>[ושילמד]</small> <strong>"שנה" "שנה"</strong> בגזירה שווה <strong>מניסן, דכתיב</strong> <small>[ש</small>אף בו <small>נאמר]</small> <strong>"ראשון הוא לכם לחדשי השנה"</strong> (שמות יב, ב)! ומשיבים: <strong>דנין שנה שאין עמה חדשים משנה שאין עמה חדשים</strong> הכתובה בחודש תשרי, <strong>ואין דנין שנה שאין עמה חדשים</strong> שבשמיטה <strong>משנה שיש עמה חדשים,</strong> לפי שבאותו כתוב הכוונה היא בעיקר לסדר החודשים בתוך השנה.
 <big>ב</big> עוד שנינו במשנה כי אחד בתשרי הוא ראש השנה <strong>ליובלות.</strong> ושואלים: <strong>וכי יובלות באחד בתשרי הוא</strong> תחילתם? הלא ראש השנה ל<strong>יובלות בעשרה בתשרי הוא! דכתיב</strong> <small>[שנאמר]:</small> <strong>"בחודש השביעי בעשור לחודש ביום הכפרים תעבירו שופר</strong> בכל ארצכם. וקדשתם את שנת החמישים שנה וקראתם דרור בארץ לכל יושביה יובל היא תהיה לכם"<strong> (ויקרא כה, ט-י). </strong>
 ומשיבים: <strong>הא מני</strong> <small>[</small>משנה <small>זו</small> כשיטת <small>מי היא] —</small> כשיטת <strong>ר' ישמעאל בנו של ר' יוחנן בן ברוקה היא, דתניא</strong> <small>[ש</small>כן <small>שנינו</small> בברייתא<small>]</small> <strong>:</strong> זה שנאמר לגבי היובל <strong>"וקדשתם את שנת החמשים שנה" (ויקרא כה, ט—י), מה תלמוד לומר? לפי שנאמר</strong> שתהא תקיעת השופר של יובל <strong>ביום הכפרים, יכול לא תהא מתקדשת</strong> שנת היובל <strong>אלא מיום הכפרים ואילך</strong> — <strong>תלמוד לומר: "וקדשתם את שנת החמשים"</strong> — <strong>מלמד שמתקדשת והולכת מתחילתה</strong> מהיום שבו מתחילה השנה.
 <strong>מכאן אמר ר' ישמעאל בנו של ר' יוחנן בן ברוקא</strong> ששני הכתובים מתיישבים באופן זה: <strong>שמראש השנה עד יום הכפורים</strong> של שנת יובל <strong>לא היו עבדים נפטרין לבתיהן</strong> — שהרי עדיין לא נשמעה תקיעת שופר, <strong>ולא</strong> היו <strong>משתעבדין לאדוניהם</strong> — שהרי כבר התחילה שנת היובל <strong>אלא אוכלין ושותין ושמחין, ו</strong>אם רוצים, אף יניחו <strong>עטרותיהן בראשיהן</strong> כבני חורין. <strong>כיון שהגיע יום הכפורים תקעו בית דין בשופר, נפטרו עבדים לבתיהן ושדות</strong> שנמכרו <strong>חוזרות לבעליהן.</strong>
 ושואלים: <strong>ורבנן</strong> <small>[וחכמים],</small> כיצד מפרשים הם את הכתוב "וקדשתם את שנת החמישים שנה"? ומשיבים: הם למדים מכאן ש<strong>שנים אתה מקדש ואי</strong> (אין) <strong>אתה מקדש חדשים.</strong> כאותה שיטה שאין בית דין מצווים לקבוע ולקדש את החודש כלל, אבל הם מצווים לקדש את שנת החמישים, שעליהם לומר: "מקודשת השנה".
 <strong>תניא אידך</strong> <small>[שנויה</small> ברייתא <small>אחרת]:</small> זה שנאמר <strong>"יובל היא"</strong> (ויקרא כה, ט—י), <strong>מה תלמוד לומר? לפי שנאמר: "וקדשתם את שנת החמשים", יכול כשם שמתקדשת והולכת מתחילתה כך מתקדשת והולכת בסופה,</strong> שעד יום הכיפורים של שנת החמישים ואחת תשאר קדושת שנת היובל, <strong>ואל תתמה</strong> שכן הוא, <strong>שהרי מוסיפין מחול על קדש</strong> בכמה זמנים בין בכניסתו בין ביציאתו של זמן בקודש — <strong>תלמוד לומר: "יובל היא שנת החמשים"</strong> (ויקרא כה, ט—י) ללמדנו: <strong>שנת החמשים אתה מקדש, ואי אתה מקדש</strong> את <strong>שנת החמשים ואחת</strong> ואפילו בחלקה<strong>.</strong>
## דף ט.
 ושואלים: <strong>ורבנן</strong> <small>[וחכמים]</small> שאינם סבורים ששנת היובל מתקדשת מתחילתה ולכן אינם צריכים ללמוד מ"היא" לסופה, כיצד מבינים הם כתוב זה? הם מפרשים: <strong>שנת חמשים אתה מונה, ואי אתה מונה שנת חמשים ואחת.</strong> ומה בא דבר זה ללמדנו — <strong>לאפוקי</strong> <small>[להוציא]</small> <strong>מ</strong>דברי <strong>ר' יהודה,</strong> ש<strong>אמר: שנת חמשים עולה לכאן ולכאן,</strong> שלשיטתו שנת היובל נמנית גם כשנה ראשונה של השמיטה הבאה, על כן <strong>קא משמע לן</strong> <small>[השמיע לנו]</small> בברייתא זו <strong>שלא</strong> כדבריו, שחכמים אומרים ששנת היובל היא סיום של מחזור אחד, והשנה שלאחר היובל היא תחילת מנין חדש של השמיטות.
 <big>א</big> אגב מה שנאמר קודם שואלים: <strong>וכלל זה שמוסיפין מחול על קדש מנלן</strong> <small>[מניין לנו]?</small>
 <strong>דתניא</strong> <small>[ש</small>כן <small>שנינו</small> בברייתא<small>]</small> <strong>:</strong> נאמר <strong>"בחריש ובקציר תשבת"</strong> (שמות לד, כא), <strong>ר' עקיבא אומר: אינו צריך לומר</strong> וללמד על <strong>חריש וקציר של שביעית</strong> עצמה, <strong>שהרי כבר נאמר</strong> "ובשנה השביעית שבת שבתון יהיה לארץ שבת לה' <strong>שדך לא תזרע" (ויקרא כה, ד), אלא</strong> "בחריש ובקציר תשבות" בא ללמדנו על <strong>חריש של ערב שביעית הנכנס</strong> ומועיל <strong>ל</strong>צמיחה של ה<strong>שביעית, וקציר של שביעית</strong> שגדל באותה שנה, <strong>היוצא למוצאי שביעית</strong> שאף בו נוהגים קדושת שביעית, הרי שמוסיפים על קדושת שנת השמיטה מלפניה ומלאחריה.
 <strong>ר' ישמעאל אומר:</strong> הכתוב "בחריש ובקציר תשבות" משמעו: <strong>מה חריש</strong> שהוא תמיד <strong>רשות,</strong> שאין חריש של מצוה — <strong>אף קציר</strong> שנאסר בשמיטה הוא דווקא קציר של <strong>רשות, יצא קציר העומר שהוא</strong> קציר <strong>מצוה,</strong> ואינו נכלל באיסור התורה ומותר איפוא לקצור את העומר אף בשנת השמיטה.
 ושואלים: <strong>אם כן, ור' ישמעאל</strong> כלל זה <strong>שמוסיפין מחול על קדש מנא ליה</strong> <small>[מניין לו]?</small> ומשיבים: <strong>נפקא ליה</strong> <small>[יוצא לו,</small> נלמד לו<small>]</small> כלל זה <strong>מדתניא</strong> <small>[ממה ששנויה</small> ברייתא<small>],</small> נאמר בענין יום הכיפורים: <strong>"ועניתם את נפשתיכם בתשעה</strong> לחודש בערב <strong>"(ויקרא כג, לב), יכול בתשעה</strong> ממש יתחיל להתענות? <strong>תלמוד לומר: "בערב", אי</strong> <small>[אם]</small> <strong>בערב יכול משתחשך,</strong> כלומר, ממש רק מן הלילה, שהוא מתחילת היום העשירי? <strong>תלמוד לומר: "בתשעה" הא</strong> <small>[הרי]</small> <strong>כיצד</strong> מתיישבים הכתובים? <strong>מתחיל ומתענה</strong> זמן קצר <strong>מבעוד יום</strong> בסופו של תשיעי — <strong>מלמד</strong> כתוב זה <strong>שמוסיפין מחול על קדש.</strong>
 <strong>אין לי אלא</strong> שעושים תוספת כזו <strong>בכניסתו</strong> של יום הכיפורים, <strong>ביציאתו מנין</strong> שמוסיפים? <strong>תלמוד לומר: "מערב עד ערב</strong> תשבתו שבתכם" (ויקרא כג, לב) ללמדנו שכשם שמוסיפים בכניסה — כך מוסיפים ביציאה.
 <strong>אין לי אלא יום הכפורים,</strong> שמפורשת בו תוספת זו, <strong>שבתות מנין</strong> שאף בהן מוסיפים — <strong>תלמוד לומר: "תשבתו"</strong> ימי שבת אחרים. <strong>ימים טובים מנין</strong> שאף הם בכלל הוספה? <strong>תלמוד לומר: "שבתכם"</strong> ללמד: כל יום שיש בו מצות שביתה יש להוסיף על הקודש. <strong>הא כיצד? כל מקום שיש בו</strong> מצות <strong>שבות</strong> — <strong>מוסיפין מחול על קדש.</strong>
 ושואלים: <strong>ור' עקיבא, האי</strong> <small>[זה]</small> הכתוב <strong>"ועניתם את נפשתיכם בתשעה" מאי עביד ליה</strong> <small>[מה עושה הוא בו],</small> שהרי את ההלכה על תוספת לקודש לומד הוא ממקור אחר! ומשיבים: <strong>מבעי ליה</strong> <small>[צריך הוא אותו]</small> <strong>לכדתני</strong> <small>[לכפי ששנה]</small> <strong>חייא בר רב מדפתי</strong> שהביא ברייתא זו. <strong>דתני חייא בר רב מדפתי</strong>, נאמר: <strong>"ועניתם את נפשותיכם בתשעה" וכי בתשעה מתענין? והלא בעשירי מתענין! אלא לומר לך: כל האוכל ושותה בתשיעי</strong> כראוי <strong>מעלה עליו</strong> (מחשיב לו) <strong>הכתוב</strong> את האכילה הזו, שהיא הכנה לצום,
## דף ט:
 <strong>כאלו התענה</strong> גם <strong>תשיעי ו</strong>גם <strong>עשירי.</strong> 
 אגב הזכרת ראש שנת היובל מביאים דברים נוספים שנאמרו בנושא זה. <big>א</big> <strong>תנו רבנן</strong> <small>[שנו חכמים]</small> על הכתוב "וקדשתם את שנת החמישים שנה וקראתם דרור בארץ לכל יושביה <strong>יובל היא</strong> תהיה לכם" (ויקרא כה, י): ההדגשה "יובל הוא" באה ללמד <strong>אף על פי שלא שמטו</strong> את הכספים ואת הקרקעות, <strong>אף על פי שלא תקעו</strong> בשופר הרי היא בכל זאת יובל. <strong>יכול אף על פי שלא שלחו</strong> את העבדים עדיין תיחשב זו שנת יובל — <strong>תלמוד לומר "היא"</strong> — למעט. כלומר יש לשמור בכל זאת משהו מעיקרי דיני השנה, ואם לא אין זה יובל, אלו <strong>דברי ר' יהודה.</strong>
 <strong>ר' יוסי אומר: "יובל היא"</strong> — <strong>אף על פי שלא שמטו, אף על פי שלא שלחו. יכול אף על פי שלא תקעו</strong> אף אז תהא זו שנת יובל — <strong>תלמוד לומר: "היא"</strong> — למעט.
 ורבי יוסי מסביר את שיטתו: <strong>וכי מאחר שמקרא אחד מרבה</strong> שבכל אופן הוא יובל, <strong>ומקרא אחד ממעיט, מפני מה אני אומר</strong> ש<strong>"יובל היא"</strong> בא ללמד כי הוא יובל <strong>אף על פי שלא שלחו ואין</strong> הוא <strong>יובל אלא אם כן תקעו? לפי שאפשר לעולם בלא שילוח עבדים,</strong> שהרי יתכן שלא יהיו עבדים עבריים משועבדים כלל באותה שנה, <strong>ואי אפשר לעולם בלא תקיעת שופר.</strong> כלומר, דבר זה הלא אפשר לעשותו תמיד, ועל כן ודאי שעל כך הקפיד הכתוב.
 <strong>דבר אחר: זו</strong> תקיעת השופר <strong>מסורה לבית דין,</strong> שעליהם החובה לתקוע. <strong>וזו</strong> שילוח עבדים <strong>אינה מסורה לבית דין</strong> אלא לכל אדם, ואין לתלות הלכה קבועה אלא בדברים שהם בידי בית דין ולא במעשי היחידים.
 ושואלים: <strong>מאי</strong> <small>[מה]</small> <strong>דבר אחר.</strong> כלומר, מה טעם הוצרך רבי יוסי להוסיף עוד נימוק לדבריו? כך יש לומר: <strong>וכי תימא</strong> <small>[ואם תאמר]</small> <strong>אי אפשר</strong> לא יתכן <strong>דליכא חד</strong> <small>[שאין</small> אדון <small>אחד]</small> אי־שם <strong>בסוף העולם דלא משלח</strong> <small>[שאינו משלח]</small> את עבדו, מכל מקום אפשר לומר: <strong>זו</strong> התקיעה — <strong>מסורה לבית דין, וזו</strong> שחרור העבדים — <strong>אינה מסורה לבית דין.</strong>
 ושואלים: <strong>בשלמא</strong> <small>[נניח]</small> <strong>ל</strong>שיטת <strong>ר' יוסי כדקאמר טעמיה</strong> <small>[שאמר</small> ופירש <small>את טעמו],</small> <strong>אלא לר' יהודה מאי טעמא</strong> <small>[מה טעם]</small> תולה הוא את שנת היובל בשילוח עבדים? ומסבירים: <strong>אמר קרא</strong> <small>[הכתוב]:</small> <strong>"וקראתם דרור בארץ"</strong> (ויקרא כה, י), ומיד לאחר מכן נאמר "יובל היא", <strong>וקסבר</strong> <small>[וסבור]</small> רבי יהודה: <strong>מקרא נדרש לפניו,</strong> לפסוק הקודם, שהמיעוט של "יובל היא" מתקשר לכתוב באותו פסוק <strong>לפניו</strong> ("וקראתם דרור בארץ") <strong>ולא</strong> לש <strong>לפני פניו,</strong> לפסוק המדבר בתקיעת שופר ("והעברת שופר תרועה בחודש השביעי בעשור לחודש ביום הכיפורים תעבירו שופר בכל ארצכם". ויקרא כה, ט).
 ושואלים: <strong>דכולי עלמא</strong> <small>[לדעת הכל]</small> ברור כי <strong>'דרור'</strong> הוא <strong>לשון חירות, מאי משמע</strong> <small>[מה המשמעות,</small> מהיכן מובן הדבר<small>]?</small> <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>אין 'דרור' אלא לשון חירות. אמר ר' יהודה: מה לשון 'דרור'</strong> — <strong>כמדייר בי דיירא</strong> <small>[כפי</small> שאדם <small>שדר בכל דירה]</small> <strong>ומוביל סחורה בכל מדינה,</strong> ולכן הוא נקרא 'דרור' — אדם שיכול לדור בכל מקום.
 <strong>אמר ר' חייא בר אבא אמר ר' יוחנן: זו דברי ר' יהודה ור' יוסי, אבל חכמים אומרים: שלשתן מעכבות בו</strong> ביובל: שמיטת קרקעות, תקיעת שופר ושילוח עבדים. <strong>קסברי</strong> <small>[סבורים הם]:</small> <strong>מקרא נדרש לפניו, ולפני פניו, ולאחריו</strong> שכל הדינים הללו נאמרו בפרשה זו ולגבי כולם נאמר "יובל היא".
 ושואלים: <strong>והכתיב</strong> <small>[והרי נאמר]:</small> <strong>"יובל"</strong> שבא לרבות שיהא יובל מכל מקום! ומשיבים: "יובל" <strong>ההוא</strong> בא ללמד ש<strong>אפילו בחוצה לארץ</strong> נוהגת מצות היובל. ומקשים: <strong>והכתיב</strong> <small>[והרי נאמר]:</small> <strong>"בארץ"</strong> (ויקרא כה, י)! ומשיבים: "בארץ" בא ללמדנו: <strong>בזמן שנוהג דרור בארץ</strong> — <strong>נוהג</strong> אף <strong>בחוצה לארץ, בזמן שאינו נוהג בארץ</strong> — <strong>אינו נוהג בחוצה לארץ</strong> כלל.
 <big>ב</big> עוד שנינו במשנה, כי אחד בתשרי הוא ראש השנה <strong>לנטיעה.</strong> ושואלים: <strong>מנלן</strong> <small>[מנין לנו]</small> דבר זה? <strong>דכתיב</strong> <small>[שנאמר]:</small> <strong>"שלש שנים</strong> יהיה לכם <strong>ערלים</strong> לא יאכל<strong>"</strong> (ויקרא יט, כג) <strong>וכתיב</strong> <small>[ונאמר]:</small> <strong>"ובשנה הרביעית</strong> יהיה כל פריו קודש הלולים לה'<strong>"</strong> (ויקרא יט, כד) <strong>ויליף</strong> <small>[ולומד]</small> בגזירה שווה <strong>"שנה" "שנה" מ</strong>חודש <strong>תשרי דכתיב</strong> <small>[שנאמר</small> בו<small>]</small> <strong>"מראשית השנה"</strong> (דברים יא, יב), ומקשים:
 <strong>וליגמר</strong> <small>[ושילמד]</small> <strong>שנה שנה מניסן, דכתיב</strong> <small>[שנאמר</small> <strong>בו</strong><small>]:</small> <strong>"ראשון הוא לכם לחדשי השנה"</strong> (שמות יב, ב)?! ודוחים: <strong>דנין שנה שאין עמה חדשים</strong> הכתובה בערלה <strong>משנה שאין עמה חדשים</strong> הכתובה בתשרי, <strong>ואין דנין שנה שאין עמה חדשים משנה שיש עמה חדשים</strong> כגון זו הכתובה בניסן.
 <strong>תנו רבנן</strong> <small>[שנו חכמים]:</small> <strong>אחד הנוטע ואחד המבריך,</strong> כלומר, שכופף ענפי אילן (כגון גפן) ושותל אותם באדמה כדי שישתרשו שם, <strong>ואחד המרכיב</strong> ענף בתוך אילן, אם עשה זאת ב<strong>ערב</strong> שנת ה<strong>שביעית שלשים יום לפני ראש השנה</strong> — <strong>עלתה לו שנה</strong> כלומר נחשב לו זמן זה כשנה שלימה לענין מנין שנות הערלה <strong>ו</strong>הפירות שצמחו — <strong>מותר לקיימן בשביעית,</strong> שאין זה נחשב כדבר שנעשה בשנה השביעית. אולם אם נעשה הדבר <strong>פחות משלשים יום לפני ראש השנה</strong> — <strong>לא עלתה לו שנה</strong> לענין ערלה, <strong>ו</strong>הפירות שצמחו בו <strong>אסור לקיימן בשביעית</strong>
## דף י.
 ומעירים: <strong>ופירות נטיעה זו,</strong> אף שנגמרו שלוש שנים בתשרי, מכל מקום <strong>אסורין</strong> הם באכילה <strong>עד חמישה עשר בשבט</strong> באותה שנה, <strong>אם</strong> לענין <strong>ערלה</strong> שבשלוש השנים הראשונות הרי הם אסורים משום <strong>ערלה, ואם</strong> לענין נטע <strong>רבעי</strong> שיש לפדות פירות אלה שבשנה הרביעית הרי הם <strong>רבעי.</strong>
 ושואלים: <strong>מנא הני מילי</strong> <small>[מניין דברים אלה]</small> שאף שנסתיימו שלוש או ארבע שנים לאילן זה, אין מונים את שנות ערלה ורבעי לפי ראש השנה, אלא לפי חמישה עשר בשבט? <strong>אמר ר' חייא בר אבא אמר ר' יוחנן ומטו בה</strong> <small>[</small>ויש <small>מושכים,</small> מוסרים, שמועה <small>זו]</small> עוד <strong>משמיה</strong> <small>[משמו]</small> של <strong>ר' ינאי: אמר קרא</strong> <small>[הכתוב]:</small> "שלוש שנים יהיה לכם ערלים לא יאכל. <strong>ובשנה הרביעית</strong> יהיה כל פריו קודש הילולים לה' <strong>ובשנה החמישית</strong> תאכלו את פריו להוסיף לכם תבואתו אני ה' אלוקיכם" (ויקרא יט, כג-כד), 
 שבגלל ו' החיבור שבין הפסוקים יש להבין ש<strong>פעמים ש</strong>הנטיעה כבר <strong>ב</strong>שנה ה<strong>רביעית ועדיין אסורה משום ערלה, ופעמים ש</strong>הנטיעה כבר <strong>ב</strong>שנה ה<strong>חמישית ועדיין אסורה משום רבעי.</strong>
 ושואלים: <strong>לימא</strong> <small>[</small>האם <small>לומר]</small> שהלכה זו ש<strong>לא כ</strong>שיטת <strong>ר' מאיר, דאי</strong> <small>[שאם]</small> כשיטת <strong>ר' מאיר</strong> היא — <strong>הא</strong> <small>[הרי]</small> <strong>אמר</strong> ר' מאיר: <strong>יום אחד בשנה חשוב שנה. דתניא</strong> <small>[ש</small>כן <small>שנינו</small> בברייתא<small>]:</small> <strong>פר האמור בתורה סתם</strong> הרי הוא <strong>בן עשרים וארבעה חדש ויום אחד,</strong> שאף שמסורת בידינו שפר הוא בן שלוש שנים, לאו דווקא שלוש שנים מליאות הן, אלא כיון שנכנס יום אחד בשלישית הרי הוא כבן שלוש. אלו <strong>דברי ר' מאיר.</strong>
 <strong>ר' אלעזר אומר: בן עשרים וארבעה חדש ושלשים יום. שהיה ר' מאיר אומר: כל מקום שנאמר "עגל" בתורה סתם</strong> — הרי הוא <strong>בן שנה,</strong> אם נאמר <strong>"בן בקר"</strong> — הרי הוא <strong>בן שתים,</strong> ואם נאמר <strong>"פר"</strong> — הרי הוא <strong>בן שלש.</strong> וכיון שהברייתא לענין נטיעות סבורה שצריך שלושים יום ואין די ביום אחד לפני ראש השנה, משמע שאינה כשיטת ר' מאיר!
 ודוחים: <strong>אפילו תימא</strong> <small>[תאמר]</small> שהיא כשיטת <strong>ר' מאיר,</strong> אולם <strong>כי קאמר</strong> <small>[כאשר אמר]</small> <strong>ר' מאיר</strong> כי <strong>יום אחד בשנה חשוב שנה</strong> — הרי זה <strong>בסוף שנה,</strong> שיום אחד ישלים את מנין השנים כאילו היתה זו שנה שלימה, <strong>אבל בתחלת שנה</strong> שיום אחד בתחילת החשבון ייחשב כשנה <strong>לא</strong> אמר כן.
 כנגד טענה זו <strong>אמר רבא: ולאו קל וחומר הוא</strong> שתהא הסברה הפוכה? <strong>ומה נדה, שאין תחילת היום עולה לה בסופה</strong> שגם אם עברו שבעה ימים משעה לשעה מתחילת ראיית הדם, והיה זה באמצע היום השביעי — אין זה נחשב לסיום טומאת נדתה, אלא ממתינה באותו יום וטובלת רק בלילה שלאחריו, ובכל זאת <strong>סוף היום עולה לה בתחלתה,</strong> שאם ראתה דם נדה זמן קצר לפני הערב השמש, הרי יום זה נמנה כיום ראשון לימי נדתה. משמע שיום אחד בתחלה נחשב יותר למנין מאשר יום בסוף המנין. ואם כן <strong>שנה, שיום אחד עולה לה</strong> (נחשב ונמנה) <strong>בסופה,</strong>
## דף י:
 <strong>אינו דין שיום אחד עולה בתחלתה?</strong>
 ושואלים: אם כן, לצד שהוכחנו לכאורה שהברייתא אינה כשיטת רבי מאיר <strong>ואלא מאי</strong> <small>[מה]</small> תאמר שהברייתא כשיטת <strong>ר' אליעזר</strong> שרק שלושים יום בשנה נחשבים כשנה — אולם לדעתו <strong>שלשים ושלשים בעי</strong> <small>[צריך]!</small> שלושים יום לקליטת הנטיעה בקרקע ושלושים נוספים כדי להחשיבה כבת שנה. <strong>דתנן</strong> <small>[ש</small>כן <small>שנינו</small> במשנה<small>]:</small> <strong>אין נוטעין ואין מבריכין ואין מרכיבין</strong> נטיעות ב<strong>ערב</strong> השנה ה<strong>שביעית פחות משלשים יום לפני ראש השנה, ואם נטע והבריך והרכיב</strong> — <strong>יעקור,</strong> שכן ודאי נקלטה הנטיעה בשביעית וגידולי שביעית אסורים בהנאה, אלו <strong>דברי ר' אליעזר. ר' יהודה אומר: כל הרכבה שאינה קולטת בשלשה ימים</strong> — <strong>שוב אינה קולטת. ר' יוסי ור' שמעון אומרים: שתי שבתות</strong> הוא זמן קליטה.
 <strong>ואמר רב נחמן אמר רבה בר אבוה: לדברי האומר שלשים</strong> יום, כוונתו כי <strong>צריך שלשים ושלשים,</strong> שלושים לקליטה ושלושים להפסקה, <strong>לדברי האומר שלשה</strong> — <strong>צריך שלשה ושלשים, ולדברי האומר שתי שבתות</strong> — <strong>צריך שתי שבתות ושלשים יום.</strong> ולכן <strong>אי נמי</strong> <small>[אם גם כן]</small> תאמר כשיטה המפחיתה ביותר בזמן קליטה, שהיא שיטת <strong>ר' יהודה,</strong> הרי גם אז <strong>שלשה ושלשים בעי</strong> <small>[צריך]!</small> ואם כן אין הדברים מתיישבים אף לשיטת רבי אלעזר!
 <strong>אלא</strong> יש לחזור ממה שאמרנו ו<strong>לעולם</strong> יש לומר כי הברייתא היא כשיטת <strong>ר' מאיר. וכי קאמר</strong> <small>[וכאשר אמר]</small> ר' מאיר <strong>שלשים</strong> יום, הרי כוונתו היתה <strong>לענין קליטה</strong> שהיא שלושים יום.
 ומקשים: <strong>אי הכי</strong> <small>[אם כך]</small> <strong>שלשים ואחד בעי</strong> <small>[צריך הוא]!</small> שלושים יום לקליטה, ועוד יום אחד שייחשב להתחלת השנה! ומשיבים: בעצם כך הוא החשבון, אלא <strong>קא סבר</strong> <small>[סבור הוא]:</small> <strong>יום שלשים עולה</strong> (נחשב) <strong>לכאן ולכאן,</strong> שיום זה עצמו נחשב כהשלמת יום השלושים לימי הקליטה, וגם נחשב כיום אחד בשנה שייחשב לאותה שנה.
 <strong>אמר ר' יוחנן: ושניהן,</strong> גם רבי מאיר וגם רבי אלעזר שנחלקו מה נחשב לשנה <strong>מקרא אחד דרשו</strong> באופנים שונים. שנאמר: <strong>"ויהי באחת ושש מאות שנה בראשון באחד לחדש</strong> חרבו המים מעל הארץ <strong>"(בראשית ח, יג). ר' מאיר סבר: מדאכתי</strong> <small>[מכיון שעדיין]</small> <strong>יום אחד</strong> בלבד <strong>הוא דעייל</strong> <small>[שנכנס]</small> <strong>בשנה,</strong> שהרי הוא בראשון באחד בחודש <strong>וקא קרי</strong> <small>[והוא קורא]</small> <strong>לה שנה,</strong> שהרי לא מנה שנת שש מאות אלא שנת שש מאות ואחד, אם כן <strong>שמע מינה</strong> <small>[למד מכאן]</small> ש<strong>יום אחד בשנה חשוב שנה.</strong>
 <strong>ואידך</strong> <small>[והאחר]</small> רבי אלעזר מה הוא אומר? <strong>אי כתיב</strong> <small>[אילו היה כתוב]</small> <strong>בשש מאות ואחת שנה</strong> הייתי אכן מפרש <strong>כדקאמרת</strong> <small>[כפי שאתה אומר],</small> אולם <strong>השתא דכתיב</strong> <small>[עכשיו שנאמר]</small> <strong>"באחת ושש מאות שנה",</strong> כך צריך להבין: המלה <strong>"שנה"</strong> על ה<strong>שש מאות קאי</strong> <small>[עומדת,</small> שייכת<small>],</small> לומר שהשנה היא עדיין שנת שש מאות. <strong>ומאי</strong> <small>[ומהו]</small> <strong>"אחת"</strong> שנאמר — <strong>אתחלתא</strong> <small>[ההתחלה]</small> של <strong>אחת קאמר</strong> <small>[אמר].</small>
 ושואלים: <strong>ור' אליעזר מאי טעמא</strong> <small>[מה טעם]</small> שיטתו, מהיכן לומד הוא כדבריו? <strong>דכתיב</strong> <small>[שנאמר]:</small> <strong>"בראשון באחד לחדש", מדאכתי</strong> <small>[מכיון שעדיין]</small> <strong>יום אחד הוא</strong> רק <strong>דעייל</strong> <small>[שנכנס]</small> <strong>בחדש וקא קרי ליה</strong> <small>[והוא קורא לו]</small> <strong>חדש</strong> — <strong>שמע מינה</strong> <small>[למד מכאן]</small> כי <strong>יום אחד בחדש חשוב</strong> (נחשב) ל<strong>חדש, ומ</strong>זה ש<strong>יום אחד בחדש</strong> נחשב ל<strong>חדש,</strong> אם כן בדרך זו יש לומר אף כי <strong>שלשים יום בשנה חשובין שנה.</strong> כי <strong>חדש</strong> חושבים אותו <strong>ל</strong>פי <strong>מנוייו</strong> והחודש הרי הוא נמנה משלושים ימים, <strong>ושנה למנוייה</strong> ומניינה על פי שנים עשר חודשים.
 <big>א</big> ומעירים: <strong>מכלל</strong> דבריהם עולה <strong>דתרוייהו סבירא להו</strong> <small>[ששניהם סבורים]</small> כי <strong>בניסן נברא העולם,</strong> ומחודש ניסן מונים את השנים. כי אם היתה תחילת המנין בתשרי אם כן באחד לחודש הראשון (חודש ניסן) הוא כבר חצי שנה לאחר התחלתה של השנה.
 <strong>תניא</strong> <small>[שנויה</small> ברייתא<small>],</small> שנחלקו בכך תנאים. <strong>ר' אליעזר אומר: ב</strong>חודש <strong>תשרי נברא העולם, בתשרי נולדו</strong> ה<strong>אבות, בתשרי מתו אבות, בפסח נולד יצחק</strong> אבינו, <strong>בראש השנה נפקדה</strong> בילדים <strong>שרה רחל וחנה, בראש השנה יצא יוסף מבית האסורין.</strong>
## דף יא.
 <strong>בראש השנה בטלה עבודה מאבותינו במצרים, בניסן נגאלו</strong> אבותינו ויצאו ממצרים, <strong>בתשרי עתידין ליגאל</strong> גאולה האחרונה על ידי המשיח.
 ואילו <strong>ר' יהושע אומר: בניסן נברא העולם, בניסן נולדו אבות, בניסן מתו אבות, בפסח נולד יצחק, בראש השנה נפקדה שרה רחל וחנה, בראש השנה יצא יוסף מבית האסורין, בראש השנה בטלה עבודה מאבותינו במצרים, בניסן נגאלו</strong> ממצרים וכן <strong>בניסן עתידין ליגאל</strong> גאולה אחרונה.
 את הדברים הללו מפרטים ומפרשים; <strong>תניא</strong> <small>[שנויה</small> ברייתא<small>],</small> <strong>ר' אליעזר אומר: מנין שב</strong>חודש <strong>תשרי נברא העולם</strong> — <strong>שנאמר: "ויאמר אלהים תדשא הארץ דשא עשב מזריע זרע עץ פרי</strong> עושה פרי למינו<strong>"</strong> (בראשית א, יא). <strong>איזהו חדש שהארץ מוציאה דשאים ו</strong>באותה שעה גם ה<strong>אילן מלא פירות</strong> בשלים — <strong>הוי אומר זה תשרי.</strong> וראיה לדבר שבתשרי נברא העולם, שהרי העולם צריך בראשית קיומו לגשמים כדי שיוכל להצמיח, <strong>ואותו הפרק זמן רביעה</strong> (זמן ירידת גשמים) <strong>היתה, וירדו גשמים וצימחו</strong> כל הצמחים, <strong>שנאמר: "ואד יעלה מן הארץ</strong> והשקה את כל פני האדמה<strong>"</strong> (בראשית ב, ו).
 <strong>ר' יהושע אומר: מנין שבניסן נברא העולם</strong> — <strong>שנאמר: "ותוצא הארץ דשא עשב מזריע זרע</strong> למינהו <strong>ועץ עשה פרי"</strong> (בראשית א, יב). <strong>איזהו חדש שהארץ מליאה דשאים ואילן מוציא פירות,</strong> כלומר, יוצר, חונט, את פירותיו — <strong>הוי אומר זה ניסן. ואותו הפרק זמן בהמה חיה ועוף שמזדווגין זה אצל זה, שנאמר: "לבשו כרים הצאן</strong> ועמקים יעטפו בר יתרועעו אף ישירו<strong>"</strong> (תהלים סה, יד). 
 ושואלים: <strong>ואידך נמי</strong> <small>[והאחר,</small> ר' אליעזר, <small>גם כן]</small> <strong>הא כתיב</strong> <small>[הרי נאמר]:</small> <strong>"עץ עשה פרי"</strong> שמשמעו העץ בזמן שהוא יוצר את הפירות! ומשיבים: הפסוק <strong>ההוא לברכה לדורות הוא דכתיב</strong> <small>[שנאמר].</small> שאין הכוונה שבאותה שעה היה העץ יוצר את פירותיו, אלא לדורות יהא כל עץ מוציא פירות.
 ושואלים: <strong>ואידך נמי</strong> <small>[והאחר גם כן]</small> <strong>הא כתיב</strong> <small>[הרי נאמר]:</small> <strong>"עץ פרי"</strong> ומשמע שיש בו כבר פירות? ומשיבים: הפסוק <strong>ההוא</strong> נאמר <strong>כ</strong>דברי <strong>ר' יהושע בן לוי,</strong> ש<strong>אמר ר' יהושע בן לוי: כל מעשה בראשית ב</strong>מלוא <strong>קומתן</strong> ובמלוא גידולם <strong>נבראו</strong>, שהיו ראויים לטעון מיד פירות, ופירותיהם <strong>לדעתן</strong> (לרצונם) <strong>נבראו, לצביונן</strong> (ביופיים) <strong>נבראו, שנאמר: "ויכלו השמים והארץ וכל צבאם"</strong> (בראשית ב, א), <strong>אל תקרי</strong> <small>[תקרא]</small> <strong>"צבאם" אלא</strong> קרא <strong>"צביונם"</strong> (יפים) ואם כן נבראו כל הבריות, ובכללם העצים, מלאים ובשלים.
 <strong>ר' אליעזר אומר: מנין שב</strong>חודש <strong>תשרי נולדו</strong> ה<strong>אבות</strong> — <strong>שנאמר: "ויקהלו אל המלך שלמה כל איש ישראל בירח האתנים בחג</strong> הוא החודש השביעי <strong>"(מלכים א' ח, ב), מהו "ירח האיתנים"</strong> — <strong>ירח שנולדו בו איתני עולם,</strong> הם האבות.
 <strong>מאי משמע</strong> <small>[מה משמעו],</small> מהיכן נובע <strong>דהאי "איתן" לישנא דתקיפי</strong> <small>[ש"איתן" זה לשון תוקף]</small> <strong>הוא</strong> — <strong>כדכתיב</strong> <small>[כפי שנאמר]:</small> <strong>"איתן מושבך</strong> ושים בסלע קינך <strong>"(במדבר כד, כא). ו</strong>כן הוא <strong>אומר: "שמעו הרים את ריב ה' והאתנים מוסדי ארץ"</strong> (מיכה ו, ב), שמתפרש כקריאה לאבות האומה. <strong>ואומר: "קול דודי הנה זה בא מדלג על ההרים מקפץ על הגבעות"</strong> (שיר השירים ב, ח). ופירשוהו <strong>"מדלג על ההרים"</strong> — שהקדים בגאולה <strong>בזכות אבות</strong> שנקראו "הרים" כאמור; <strong>"מקפץ על הגבעות"</strong> — <strong>בזכות אמהות.</strong>
 ואילו <strong>ר' יהושע אומר: מנין שבניסן נולדו אבות</strong> — <strong>שנאמר: "ויהי בשמונים שנה וארבע מאות שנה לצאת בני ישראל מארץ מצרים בשנה הרביעית בחדש זו"</strong> (מלכים א' ו, א), ומהו "בחודש זיו" — <strong>בירח שנולדו בו זיותני עולם</strong> (היפים שבעולם) שהם האבות.
 ושואלים: <strong>ואידך נמי</strong> <small>[והאחר גם כן]</small> <strong>הכתיב</strong> <small>[הרי נאמר]:</small> <strong>"בירח האתנים"!</strong> ומשיבים: <strong>התם</strong> <small>[שם]</small> פירושו <strong>דתקיפי</strong> <small>[ש</small>הם <small>חזקים]</small> <strong>במצות.</strong>
 ושואלים עוד: <strong>ואידך נמי</strong> <small>[והאחר גם כן]</small> <strong>הכתיב</strong> <small>[הרי נאמר]:</small> <strong>"בחדש זו"!</strong> ומשיבים: "זיו" אינו כינוי לאבות, אלא לומר: <strong>דאית ביה זיוא לאילני</strong> <small>[שיש בו זיו</small> ויופי <small>לאילנות].</small> וכפי ש<strong>אמר רב יהודה: האי מאן דנפק ביומי</strong> <small>[מי שיוצא בימי]</small> <strong>ניסן וחזי אילני דמלבלבי</strong> <small>[ורואה אילנות המלבלבים]</small> <strong>אומר</strong> ברכה זו: <strong>ברוך שלא חיסר מעולמו כלום וברא בו בריות טובות ואילנות טובות להתנאות בהן בני אדם.</strong>
 <strong>מאן דאמר</strong> <small>[מי שאומר]</small> כי <strong>בניסן נולדו</strong> האבות, ממילא סבור הוא גם כן כי <strong>בניסן מתו,</strong> וכן <strong>מאן דאמר</strong> <small>[מי שאומר]</small> כי <strong>בתשרי נולדו,</strong> סבור הוא כי <strong>בתשרי</strong> אף <strong>מתו. שנאמר</strong> במשה: <strong>"ויאמר אלהם בן מאה ועשרים שנה אנכי היום"</strong> (דברים לא, ב), <strong>שאין תלמוד לומר "היום",</strong> שהרי ברור שהוא מדבר ביום זה, <strong>ומה תלמוד לומר "היום"</strong> — לומר שהוא מתכוון ליום זה ממש, <strong>היום מלאו ימי ושנותי. ללמדך שהקדוש ברוך הוא יושב וממלא שנותיהם של צדיקים מיום ליום</strong> ו<strong>מחדש לחדש, שנאמר: "את מספר ימיך אמלא"</strong> (שמות כג, כו), וודאי גם האבות זכו שמלאו ימיהם ומתו ביום שנולדו בו.
 <strong>בפסח נולד יצחק מנלן</strong> <small>[מניין לנו]</small> — <strong>כדכתיב</strong> <small>[כפי שנאמר]:</small> <strong>"למועד אשוב אליך</strong> כעת חיה ולשרה בן<strong>"</strong> (בראשית יח, יד), ופירושו: בזמן החג (מועד) הבא. ונברר: <strong>אימת קאי</strong> <small>[אימתי עמד]</small> ואמר דבר זה? <strong>אילימא</strong> <small>[אם תאמר]</small> שהיה זה <strong>בפסח וקאמר ליה</strong> <small>[ואמר לו]</small> שיולד הבן במועד הבא <strong>בעצרת</strong> (חג השבועות) — <strong>בחמשין יומין מי קא ילדה</strong> <small>[בחמישים יום האם יולדת</small> אשה<small>]?</small> <strong>אלא</strong> תאמר <strong>דקאי</strong> <small>[שהוא עמד]</small> <strong>בעצרת וקאמר ליה</strong> <small>[ואמר לו]</small> שתלד <strong>בתשרי</strong> — <strong>אכתי</strong> <small>[עדיין]</small> <strong>בחמשה ירחי מי קא ילדה</strong> <small>[בחמישה חודשים</small> האם <small>היא יולדת]?</small> <strong>אלא דקאי</strong> <small>[שעמד]</small> <strong>בחג</strong> (הסוכות) בתשרי <strong>וקאמר</strong> <small>[ואמר]</small> <strong>לה</strong> בחג כי <strong>ב</strong>חודש <strong>ניסן</strong> תלד.
 ושואלים: <strong>אכתי, בשיתא ירחי מי קא ילדה</strong> <small>[עדיין בשישה חודשים האם</small> אשה <small>יולדת]?</small> <strong>תנא</strong> <small>[שנה</small> החכם<small>]:</small> <strong>אותה שנה מעוברת היתה.</strong> ותוהים: <strong>סוף סוף כי מדלי מר יומי</strong> <small>[אם תוציא את ימי]</small> ה<strong>טומאה</strong> של נדה, הרי <strong>בצרי להו</strong> <small>[פוחתים הם</small> הימים<small>],</small> שהרי באותה שעה שאמר המלאך עדיין לא נפקדה שרה, ואותו יום ראתה וסת, כמרומז בכתוב ("אחרי בלותי היתה לי עדנה". בראשית יח, יב) ואם כן נמצא שהם פחות משישה חודשים!
 <strong>אמר מר זוטרא: אפילו למאן דאמר</strong> <small>[ל</small>דעת <small>מי שאומר]</small> כי האשה <strong>היולדת לתשעה</strong> חודשים — <strong>אינה יולדת למקוטעין,</strong> אלא משלימה הריון של תשעה חודשים מלאים, זו <strong>שיולדת לשבעה</strong> חודשים מיום עיבורה — <strong>יולדת גם למקוטעין,</strong> כלומר, גם לפחות משבעה חודשים שלמים, <strong>שנאמר</strong> בלידת שמואל: <strong>"ויהי לתקפות הימים</strong> ותהר חנה ותלד בן<strong>"</strong> (שמואל א א, כ), ומכאן למדים: <strong>מיעוט "תקופות"</strong> הן <strong>שתים, ומיעוט "ימים"</strong> — <strong>שנים,</strong> וכיון שכל תקופה נמשכת שלושה חודשים נמצא שהאשה יולדת אפילו כעבור שישה חודשים ויומיים.
 שנינו כי <strong>בראש השנה נפקדה שרה רחל וחנה.</strong> ומבררים: <strong>מנלן</strong> <small>[מניין לנו],</small> מהיכן נלמד דבר זה<strong>? אמר ר' אלעזר: אתיא</strong> <small>[באה,</small> נלמדת<small>]</small> בגזירה שווה <strong>"פקידה" "פקידה", אתיא</strong> <small>[</small>ו<small>באה,</small> נלמדת<small>]</small> בגזירה שווה <strong>"זכירה" "זכירה". כתיב</strong> <small>[נאמר]</small> <strong>ברחל: "ויזכר אלהים את רחל"</strong> (בראשית ל, כב) <strong>וכתיב</strong> <small>[ונאמר]</small> <strong>בחנה: "ויזכרה ה'" (שמואל א' א, יט), ואתיא</strong> <small>[ובאה,</small> נלמדת<small>]</small> <strong>"זכירה" "זכירה" מראש השנה דכתיב</strong> <small>[שנאמר]:</small> <strong>"שבתון זכרון תרועה"</strong> (ויקרא כג, כד), שהוא יום הקבוע לזכרון. ומכאן נלמד לרחל שנפקדה בראש השנה.
 וכן נלמד בגזירה שווה <strong>"פקידה" "פקידה", כתיב</strong> נאמר <strong>בחנה: "כי פקד ה' את חנה" (שמואל א' ב, כא) וכתיב</strong> <small>[ונאמר]</small> <strong>בשרה: "וה' פקד את שרה" (בראשית כא, א), ואם כן כמו שבחנה היה בראש השנה, אף בשרה ראש השנה היה.</strong>
 עוד שנינו כי <strong>בראש השנה יצא יוסף מבית האסורין, מנלן</strong> <small>[מנין לנו],</small> מהיכן נלמד הדבר — <strong>דכתיב</strong> <small>[שנאמר]:</small> <strong>"תקעו בחדש שופר בכסא ליום חגנו. כי חק לישראל הוא</strong> משפט לאלהי יעקב<strong>"</strong> (תהלים פא, ד-ה),
## דף יא:
 ומיד לאחר מכן נאמר: <strong>"עדות ביהוסף שמו בצאתו</strong> על ארץ מצרים <strong>"(תהלים פא, ו), משמע שהיה זה סמוך לראש השנה.</strong>
 עוד שנינו כי <strong>בראש השנה בטלה עבודה מאבותינו במצרים</strong> מנין — <strong>כתיב הכא</strong> <small>[נאמר כאן]:</small> <strong>"והוצאתי אתכם מתחת סבלת מצרים"</strong> (שמות ו, ו) <strong>וכתיב התם</strong> <small>[ונאמר שם]</small> ביוסף: <strong>"הסירותי מסבל שכמו"</strong> (תהלים פא, ז), וכשם שיוסף יצא מבית הסוהר בתשרי — כך גם אבותינו במצרים נגאלו מן העבודה בתשרי.
 <strong>בניסן נגאלו</strong> — <strong>כדאיתא</strong> <small>[כפי שמצוי</small> בכתובים במפורש<small>].</small> <strong>בתשרי עתידין ליגאל</strong> — <strong>אתיא</strong> <small>[בא,</small> נלמד הדבר<small>]</small> בגזירה שווה <strong>"שופר" "שופר". כתיב הכא</strong> <small>[נאמר כאן]</small> בראש השנה: <strong>"תקעו בחדש שופר"</strong> (תהלים פא, ד) <strong>וכתיב התם</strong> <small>[ונאמר שם]</small> בתיאור הגאולה לעתיד בראש השנה: <strong>"והיה ביום ההוא יתקע בשופר גדול"</strong> (ישעיה כז, יג).
 <strong>ר' יהושע אומר: בניסן נגאלו, בניסן עתידין ליגאל</strong> — <strong>מנלן</strong> <small>[מניין לנו]</small> דבר זה? <strong>אמר קרא</strong> <small>[הכתוב]:</small> <strong>"ליל שמרים</strong> הוא לה' להוציאם מארץ מצרים הוא הלילה הזה לה' שימורים לכל בני ישראל לדורותם<strong>"</strong> (שמות יב, מב), ללמדנו שהוא <strong>ליל המשומר ובא מששת ימי בראשית,</strong> שאף גאולה אחרונה ("לדורותם") תהיה בו.
 <strong>ואידך</strong> <small>[והאחר]</small> ר' אליעזר מפרש כי הוא <strong>לילה המשומר ובא מן המזיקין,</strong> שבכל הדורות לא תהיה שליטה למזיקים בליל הפסח.
 <big>א</big> ומעירים: <strong>ואזדו</strong> <small>[והולכים הם]</small> ר' אליעזר ור' יהושע <strong>לטעמייהו</strong> <small>[לטעמם,</small> לשיטתם<small>],</small> שנחלקו באותה בעיה גם במקום אחר. <strong>דתניא</strong> <small>[ש</small>כן <small>שנינו</small> בברייתא<small>]</small> <strong>: "בשנת שש מאות שנה לחיי נח בחדש השני בשבעה עשר יום לחדש</strong> ביום הזה נבקעו כל מעינות תהום רבה וארובות השמים נפתחו<strong>"</strong> (בראשית ז, יא). <strong>ר' יהושע אומר: אותו היום שבעה עשר באייר היה</strong> שהחודש השני הוא חודש אייר, שהוא <strong>יום שמזל כימה שוקע ביום ומעינות מתמעטין</strong> עם גבור החום, <strong>ומתוך ששינו</strong> אנשי דור המבול <strong>מעשיהן</strong> לרעה <strong>שינה הקדוש ברוך הוא עליהם מעשה בראשית, ו</strong>במקום שישקע מזל כימה <strong>העלה מזל כימה ביום, ונטל שני כוכבים מכימה ו</strong>על ידי כך <strong>הביא מבול לעולם.</strong>
 ואילו <strong>ר' אליעזר אומר: אותו היום שבעה עשר במרחשון היה</strong> והחודש השני הוא השני לתשרי, <strong>יום שמזל כימה עולה ביום ו</strong>בכל הזמנים <strong>מעינות מתגברים</strong>
## דף יב.
 <strong>ומתוך ששינו מעשיהם</strong> לרעה <strong>שינה הקדוש ברוך הוא עליהם מעשה בראשית, והעלה מזל כימה ביום, ונטל שני כוכבים</strong> ממנה <strong>והביא מבול לעולם.</strong>
 ושואלים: <strong>בשלמא</strong> <small>[נניח]</small> <strong>ל</strong>שיטת <strong>ר' יהושע</strong> הסובר כי המבול החל בחודש אייר — <strong>היינו דכתיב</strong> <small>[זה שנאמר]:</small> <strong>"החודש השני",</strong> שמפורש בתורה במקום אחר שהוא חודש אייר, <strong>אלא לר' אלעזר מאי</strong> <small>[מה]</small> עניינו של <strong>"שני"</strong> זה שנאמר? הלא לדבריו לא היה זה בחודש השני! ומשיבים: <strong>שני לדין</strong> שהרי יום הדין הוא ראש השנה.
 ועוד שואלים: <strong>בשלמא</strong> <small>[נניח]</small> <strong>ל</strong>שיטת <strong>ר' יהושע</strong> הסובר כי המבול החל בחודש אייר, <strong>היינו</strong> <small>[זהו]</small> ש<strong>שינה</strong> מעשה בראשית, <strong>אלא לר' אליעזר מאי</strong> <small>[במה]</small> <strong>שינה?</strong>
 ומשיבים: אף לדעת ר' אליעזר שינה, <strong>כ</strong>שיטתו של <strong>רב חסדא,</strong> ש<strong>אמר רב חסדא: ברותחין קלקלו ברותחין נידונו. ברותחין קלקלו</strong> — <strong>בעבירה,</strong> שהיו פרוצים בעריות וקלקלו בשכבת זרע (שהיא חמה) <strong>וברותחין נידונו</strong> — שגשמי המבול היו רותחים. ומנין למדים זאת — <strong>כתיב הכא</strong> <small>[נאמר כאן]</small> בענין המבול: <strong>"וישכו המים"</strong> (בראשית ח, א) <strong>וכתיב התם</strong> <small>[ונאמר שם]</small> באחשורוש <small>:</small> <strong>"וחמת המלך שככה"</strong> (אסתר ז, י), ומכאן ששיכוך זה פירושו הצטננות מן החום.
 <strong>תנו רבנן</strong> <small>[שנו חכמים]</small> בברייתא: <strong>חכמי ישראל מונין</strong> ומפרשים <strong>למבול</strong> ולמנין שנות העולם <strong>כ</strong>שיטת <strong>ר' אליעזר</strong> — מתשרי, ואת חשבון ה<strong>תקופה,</strong> לענין חשבון תקופת החמה, מונים הם <strong>כ</strong>שיטת <strong>ר' יהושע</strong> — מניסן, ואילו <strong>חכמי אומות העולם מונין אף למבול</strong> ולענין סדר הדורות <strong>כ</strong>שיטת <strong>ר' יהושע</strong> — מניסן.
 <big>א</big> שנינו במשנה שאחד בתשרי הוא ראש השנה <strong>לירקות. תנא</strong> <small>[שנה</small> החכם בתוספתא<small>]:</small> <strong>לירקות ולמעשרות ולנדרים.</strong> ושואלים: <strong>לירקות מאי נינהו</strong> <small>[מה הם]</small> מה עניינו? הרי הכוונה היא <strong>למעשר ירק,</strong> שאין תורמים ומעשרים מירק שנלקט בערב ראש השנה על זה שנלקט לאחר ראש השנה,
 ואם כן <strong>היינו</strong> <small>[הרי הוא]</small> <strong>מעשרות</strong> ומדוע חילק ביניהם בברייתא? ומשיבים: <strong>תנא דרבנן וקתני דאורייתא</strong> <small>[שנה</small> את הדבר <small>שהוא מדברי סופרים, ושנה</small> את הדבר שהוא <small>מן התורה],</small> שמעשר דגן ויצהר הוא מן התורה וזמנו הוא באחד בתשרי, וירק שמצות עישורו היא מדברי סופרים, אף זמנו בתשרי.
 ושואלים: <strong>אם כן, וליתני דאורייתא ברישא</strong> <small>[ושישנה</small> את הדבר שהוא <small>מן התורה בראשונה]!</small> ומשיבים: <strong>איידי דחביבא ליה אקדמה</strong> <small>[כיון שחביבה לו</small> ההלכה <small>הקדים אותה],</small> שמקדימים תחילה דבר שיש בו חידוש, ולכך שנה תחילה ירקות שאין מצות עישורם אלא מדברי סופרים, ואחר כך שנה מעשרות. ושואלים: <strong>ו</strong>ה<strong>תנא דידן</strong> <small>[שלנו],</small> במשנתנו שלא שנה מעשרות מה טעמו? ומסבירים: הוא <strong>תנא דרבנן</strong> <small>[שנה</small> מעשר ירק שהוא <small>מדברי סופרים]</small> <strong>וכל שכן</strong> מעשרות <strong>דאורייתא</strong> <small>[שמן התורה].</small>
 ושואלים שוב על התוספתא: <strong>וליתני</strong> <small>[ושישנה]</small> <strong>"מעשר"</strong> בלשון יחיד, ומדוע שנה בלשון רבים "מעשרות"? ומשיבים: הוא סבור <strong>אחד מעשר בהמה ואחד מעשר דגן.</strong> ושואלים עוד: מדוע שנה "ירקות" בלשון רבים, <strong>וליתני</strong> <small>[ושישנה]</small> <strong>"ירק"!</strong> ומשיבים: <strong>תרי גווני</strong> <small>[שני מיני]</small> <strong>ירק</strong> נרמזו בכך, <strong>דתנן</strong> <small>[ש</small>כן <small>שנינו</small> במשנה<small>]:</small> <strong>ירק הנאגד,</strong> כלומר, מין ירק שדרך לאגוד אותו באגודות טרם מכירתו — הזמן שחלה עליו חובת מעשר הוא <strong>משיאגד, ושאינו נאגד</strong> — לא חלה עליו חובת מעשר אלא <strong>משימלא את הכלי</strong> שאליו לוקט אותו.
 <strong>תנו רבנן</strong> <small>[שנו חכמים</small> בתוספתא<small>]:</small> <strong>ליקט ירק ערב ראש השנה עד שלא תבא השמש,</strong> לפני ששקעה החמה, ובאשר על כן שייך הוא עדיין לשנה הקודמת, <strong>וחזר וליקט</strong>
## דף יב:
 <strong>משתבא השמש,</strong> משכבר שקעה, שהוא כבר שייך לשנה הבאה — <strong>אין תורמין ומעשרין מזה על זה, לפי שאין תורמין ומעשרין לא מן החדש על הישן ולא מן הישן על החדש.</strong> וכן <strong>אם היתה</strong> זו שנה <strong>שניה</strong> משנות השמיטה <strong>הנכנסת ל</strong>שנה ה<strong>שלישית,</strong> הרי מה שילקט בשנה ה<strong>שניה</strong> מפריש ממנו <strong>מעשר ראשון, ומעשר שני</strong> שאוכלו בירושלים, ומן השייך לשנה ה<strong>שלישית</strong> מפריש <strong>מעשר ראשון ומעשר עני.</strong>
 <big>א</big> לגופו של ענין שואלים: <strong>מנא הני מילי</strong> <small>[מניין דברים אלה]</small> שבשנה השלישית אין מפרישים מעשר שני אלא מעשר עני? <strong>אמר ר' יהושע בן לוי:</strong> נאמר, <strong>"כי תכלה לעשר את כל מעשר תבואתך בשנה השלישית שנת המעשר"</strong> (דברים כו, יב), לומר: <strong>שנה שאין בה אלא מעשר אחד. הא כיצד?</strong> מפריש <strong>מעשר ראשון, ומעשר עני</strong> שמפורש באותו ענין. <strong>ומעשר שני יבטל,</strong> באותה שנה.
 ושמא תאמר: <strong>או אינו אלא</strong> הכוונה ש<strong>אף מעשר ראשון נמי</strong> <small>[גם כן]</small> <strong>יבטל,</strong> ויפריש רק מעשר אחד בלבד — <strong>תלמוד לומר: "ואל הלוים תדבר ואמרת אלהם כי תקחו מאת בני ישראל את המעשר אשר נתתי לכם מאתם בנחלתכם"</strong> (במדבר יח, כו), <strong>הקישו</strong> (השווה אותו) <strong>הכתוב</strong> את המעשר <strong>לנחלה, מה נחלה אין לה הפסק</strong> שהרי מדין תורה אי אפשר למכור אחוזת נחלה שבארץ והיא עוברת מדור לדור ואין בה הפסק — <strong>אף מעשר ראשון</strong> שניתן ללויים כנחלה הוא, <strong>אין לו הפסק,</strong> ולכן עלינו לומר שהוא ניתן בכל שנה ושנה בלי הפסק.
 <strong>תניא נמי הכי</strong> <small>[שנויה</small> ברייתא <small>גם כן כך]:</small> <strong>"כי תכלה לעשר</strong> בשנה השלישית, שנת המעשר" — <strong>שנה שאין בה אלא מעשר אחד. הא כיצד</strong> — <strong>מעשר ראשון ומעשר עני, ומעשר שני יבטל. יכול אף מעשר ראשון נמי</strong> <small>[גם כן]</small> <strong>יבטל</strong> — <strong>תלמוד לומר: "ובא הלוי</strong> כי אין לו חלק ונחלה עמך והגר והיתום והאלמנה אשר בשעריך ואכלו ושבעו" (דברים יד, כט), לומר: <strong>כל זמן שבא</strong> — <strong>תן לו.</strong> משמע בכל שנה ושנה צריך לתת לו מעשר, אלו <strong>דברי ר' יהודה.</strong>
 <strong>ר' אליעזר בן יעקב אומר: אינו צריך</strong> ללומדו מכאן, אלא <strong>הרי הוא אומר "ואל הלוים תדבר ואמרת אלהם כי תקחו מאת בני ישראל את המעשר אשר נתתי לכם מאתם בנחלתכם</strong> והרמותם ממנו תרומת ה' מעשר מן המעשר<strong>"</strong> (במדבר יח, כו) <strong>הקישו</strong> (השווה אותו) <strong>הכתוב לנחלה: מה נחלה אין לה הפסק</strong> — <strong>אף מעשר ראשון אין לו הפסק.</strong>
 <big>ב</big> שנינו בברייתא כי באחד בתשרי ראש השנה <strong>לנדרים. תנו רבנן</strong> <small>[שנו חכמים</small> בתוספתא<small>]:</small> <strong>המודר הנאה מחבירו לשנה</strong> שנדר שבמשך שנה אחת לא יהנה ממנו — <strong>מונה שנים עשר חודש מיום ליום</strong> מאותו יום שנדר. <strong>ואם אמר</strong> שהוא מודר ממנו <strong>לשנה זו, אפילו לא עמד</strong> ונדר <strong>אלא בעשרים ותשעה באלול, כיון שהגיע יום אחד בתשרי</strong> — <strong>עלתה לו שנה</strong> ואינו נוהג איסור בשנה הבאה.
 <strong>ואפילו למאן דאמר</strong> <small>[ל</small>שיטת <small>מי שאומר]</small> בדרך כלל כי <strong>יום אחד בשנה אינו חשוב שנה</strong> מסכים הוא להלכה זו כי <strong>לצעוריה נפשיה קביל עליה</strong> <small>[לצער את עצמו קיבל עליו]</small> <strong>והא אצטער ליה</strong> <small>[והרי</small> כבר <small>הצטער לו]</small> ויצא ידי חובת הנדר, שהרי קיים משהו ממנו.
 ושואלים: <strong>ואימא</strong> <small>[ואמור]</small> ששנה זו של נדר תהא עד <strong>ניסן?</strong> ומשיבים: כלל הוא כי <strong>בנדרים הלך אחר לשון בני אדם</strong> כי אין דנים את הנדרים אלא לפי הנהוג בלשון הדיבור המצוי בין אנשים, ובלשון הדיבור מונים שנה מאחד בתשרי.
 <big>ג</big> <strong>תנן התם</strong> <small>[שנינו שם]</small> במשנה במסכת מעשרות: מתי הוא הזמן שבו ולפיו אנו מונים את שנת המעשר? לגבי <strong>התלתן</strong> — <strong>משתצמח,</strong> לגבי <strong>התבואה, והזיתים</strong> — <strong>משיביאו שליש</strong> בישולם, אותה שעה קובעת למעשרות בכל שנה שהיא.
 ושואלים: <strong>מאי</strong> <small>[מה]</small> פירוש <strong>משתצמח</strong> — הלא הצמח צומח כמעט משעת זריעתו! אלא הכוונה היא <strong>משתצמח לזרעים</strong> כלומר, שמתחילים כבר לצמוח הזרעים בתוך הצמח.
 שנינו כי <strong>התבואה</strong> (דגן ותירוש) <strong>והזיתים,</strong> זמנם למעשר <strong>משיביאו שליש,</strong> כלומר, כשיגיעו לשליש בישולם. ושואלים: <strong>מנא הני מילי</strong> <small>[מניין דברים אלה]</small> לגבי קביעת זמן מסויים כקובע את השנה לענין מעשר היבולים? <strong>אמר רב אסי אמר ר' יוחנן, ומטו בה</strong> <small>[והיו ממשיכים אותה</small> את השמועה הזו<small>]</small> <strong>משמיה</strong> <small>[משמו]</small> של <strong>ר' יוסי הגלילי: אמר קרא</strong> <small>[הכתוב]:</small> <strong>"מקץ שבע שנים במעד שנת השמטה בחג הסכות"</strong> (דברים לא, י) ולכאורה תמוה: <strong>שנת השמטה מאי עבידתיה</strong> <small>[מה מעשיה]</small> מה היא שייכת ל<strong>חג הסוכות?</strong> הלא חג הסוכות תחילת השנה ה<strong>שמינית היא!</strong>
 <strong>אלא,</strong> כפי שבכתוב זה רואים שזמן חג הסוכות נחשב כאילו היה שייך לשנה שעברה, הרי זה בא <strong>לומר לך:</strong> ש<strong>כל תבואה שהביאה שליש ב</strong>שנה ה<strong>שביעית</strong> (השמיטה) <strong>לפני ראש השנה</strong> — <strong>אתה נוהג בו</strong> ביבול זה <strong>מנהג</strong> וקדושת שנת ה<strong>שביעית</strong> גם אם השימוש וגמר הפרי הוא <strong>ב</strong>שנה ה<strong>שמינית.</strong>
 <strong>אמר ליה</strong> <small>[לו]</small> <strong>ר' זירא לרב אסי:</strong>
## דף יג.
 <strong>ודלמא</strong> <small>[ושמא]</small> <strong>לא עייל</strong> <small>[נכנס]</small> <strong>כלל,</strong> אפילו אם לא הבשילה התבואה כלל בשביעית, בכל זאת <strong>וקאמר רחמנא</strong> <small>[ואמרה התורה]</small> <strong>תשמט ותיזיל</strong> <small>[ותלך]</small> שנת השמיטה <strong>עד חג הסוכות,</strong> שכל חיובי השמיטה נמשכים עד לסוכות!
 ומשיבים: <strong>לא סלקא דעתך</strong> <small>[יעלה על דעתך</small> לומר כן<small>],</small> <strong>דכתיב</strong> <small>[שנאמר]:</small> <strong>"וחג האסף בצאת השנה</strong> באספך את מעשיך מן השדה<strong>"</strong> (שמות כג, טז), <strong>מאי</strong> <small>[מה]</small> פירושו של <strong>"אסיף"? אילימא</strong> <small>[אם תאמר]</small> שמשמעו: <strong>חג הבא בזמן אסיפה</strong> — <strong>הכתיב</strong> <small>[הלא</small> כבר <small>נאמר]</small> פעם אחת: <strong>"באספך"</strong> ואין צורך לאמר זאת שנית.
 <strong>אלא מאי</strong> <small>[מה]</small> פירוש <strong>"אסיף"</strong> כאן — <strong>קציר. וקים להו לרבנן</strong> <small>[ומוחזק להם לחכמים]</small> ש<strong>כל תבואה שנקצרה בחג</strong> שזה היה גמר בישולה <strong>בידוע ש</strong>כבר <strong>הביאה שליש</strong> בישולה <strong>לפני ראש השנה, וקא קרי לה</strong> <small>[והוא קורא אותה]</small> את עונת השנה עד חג הסוכות <strong>"בצאת השנה".</strong>
 <strong>אמר ליה</strong> <small>[לו]</small> <strong>ר' ירמיה לר' זירא</strong> לאחר ששמע דברים אלה: <strong>וקים להו לרבנן</strong> <small>[</small>וכי <small>מוחזק להם לחכמים]</small> וידוע להם ההבדל המדוייק <strong>בין שליש לפחות משליש? אמר ליה</strong> <small>[לו]</small> רב זירא: <strong>לאו אמינא לך</strong> <small>[וכי לא אמרתי לך]</small> <strong>לא תפיק נפשך לבר מהלכתא</strong> <small>[אל תוציא את עצמך מחוץ ל</small>גדרי <small>ההלכה]?</small> שהרי <strong>כל מדות חכמים כן הוא,</strong> שיש להם שיעורים וגבולות מדוייקים, 
 כגון <strong>בארבעים סאה</strong> של מים <strong>הוא טובל</strong> ונטהר, אולם <strong>בארבעים סאה חסר קורטוב (משהו)</strong> — <strong>אינו יכול לטבול בהן.</strong> וכן מאכל ששיעורו <strong>כביצה מטמא טומאת אוכלין, כביצה חסר</strong> מידה קטנה ואפילו רק כ<strong>שומשום</strong> — <strong>אינו מטמא טומאת אוכלין,</strong> וכן בגד שיש כו
 <strong>שלשה על שלשה</strong> טפחים — <strong>מטמא</strong> טומאת <strong>מדרס</strong> אם ישב עליו הזב, ואילו בגד של <strong>שלשה על שלשה חסר נימא</strong> (חוט) <strong>אחת</strong> — <strong>אינו מטמא מדרס.</strong>
 <strong>הדר</strong> <small>[חזר]</small> ו<strong>אמר ר' ירמיה</strong> עצמו: <strong>לאו מילתא היא דאמרי</strong> <small>[אין זה דבר מה שאמרתי]</small> כלומר, השאלה ששאלתי אין לה בסיס שהרי אפשר להוכיח שיודעים חכמים את ההבדל. <strong>דבעו מיניה חבריא</strong> <small>[ששאלו בני החבורה,</small> החכמים <small>ממנו]</small> <strong>מרב כהנא: עומר שהקריבו ישראל בכניסתן לארץ</strong> בשנה הראשונה שבאו עם יהושע, <strong>מהיכן הקריבוהו,</strong> מהיכן מצאו עומר זה לקצור? <strong>אם תאמר</strong> שעומר זה הוא מתבואה שגדלה <strong>דעייל</strong> <small>[שהביאה,</small> שגדלה<small>]</small> <strong>ביד גוי,</strong> הלא <strong>"קצירכם" אמר רחמנא</strong> <small>[אמרה התורה]</small> <strong>ולא קציר גוי.</strong>
 ותוהים קודם כל על עצם הדברים: <strong>ממאי דאקריבו</strong> <small>[מניין</small> לך <small>שהקריבו]</small> עומר בשנה זו, <strong>דלמא</strong> <small>[שמא]</small> <strong>לא אקריבו</strong> <small>[הקריבו]!</small> ודוחים: <strong>לא סלקא דעתך</strong> <small>[יעלה על דעתך</small> לומר כן<small>],</small> <strong>דכתיב</strong> <small>[שנאמר]</small> שם: <strong>"ויאכלו מעבור הארץ ממחרת הפסח"</strong> (יהושע ה, יא), ללמדנו: רק <strong>ממחרת הפסח</strong> — <strong>אכול</strong> <small>[אכלו]</small> מתבואת הארץ, אולם <strong>מעיקרא</strong> <small>[מקודם,</small> מתחילה<small>]</small> <strong>לא אכול</strong> <small>[אכלו].</small> ומדוע — <strong>דאקריבו</strong> <small>[שהקריבו]</small> <strong>עומר</strong> בשישה עשר כדינו <strong>והדר אכלי</strong> <small>[ואחר כך אכלו]</small> שאם לא הקריבו עומר כלל ולא חל חיוב זה עליהם — לא היה להם לחלק בין קודם הפסח ואחר הפסח, ויש איפוא לשאול: <strong>מהיכן הקריבו?</strong>
 <strong>אמר להן</strong> רב כהנא: <strong>כל שלא הביא שליש ביד גוי,</strong> ונמסר ביד ישראל ונגמר בישולו — הרי הוא ראוי לקצירה לשם עומר.
 ואמר ר' ירמיה: הרי גם שם אפשר היה לשאול: <strong>ודלמא עייל ולא קים להו</strong> <small>[ושמא כבר הביא</small> שליש <small>ולא מוחזק להם</small> לחכמים<small>]</small> ואינם יודעים את ההבדל המדוייק? <strong>אלא</strong> על כרחך עליך לומר כי <strong>קים להו</strong> <small>[מוחזק להם]</small> בדיוק — <strong>הכא נמי קים להו</strong> <small>[כאן גם כן מוחזק בידם].</small>
 ומקשים: אף זו אינה ראיה גמורה <strong>ודלמא</strong> <small>[ושמא]</small> אז <strong>לא עייל</strong> <small>[הביאה,</small> צמחה התבואה<small>]</small> <strong>כלל</strong> לפני שכבשו את הארץ, וניכר ההבדל לכל, <strong>אבל היכא דעייל ריבעא</strong> <small>[במקום שהביאה,</small> שהגיעה, לכלל <small>רבע]</small> בישולה — <strong>בין שליש לפחות משליש לא קים להו</strong> <small>[מוחזק להם]</small> ואין הם יודעים את ההבדל!
 ומשיבים: <strong>לא סלקא דעתך</strong> <small>[יעלה על דעתך</small> לומר כן<small>],</small> <strong>דכתיב</strong> <small>[שנאמר]:</small> <strong>"והעם עלו מן הירדן בעשור לחדש</strong> הראשון<strong>"</strong> (יהושע ד, יט), <strong>ואי סלקא דעתך</strong> <small>[ואם יעלה על דעתך</small> לומר<small>]</small> ש<strong>לא עייל</strong> <small>[הביאה]</small> <strong>כלל</strong> — <strong>בחמשה יומי</strong> <small>[ימים]</small> <strong>מי קא מליא</strong> <small>[האם היא מתמלאה]</small> ממצב בו היא כבוסר גמור עד להבשלה מלאה?
 את ההוכחה הזאת דוחים: <strong>אלא מאי</strong> <small>[מה]</small> אומר אתה <strong>דעייל רבעא</strong> <small>[שנכנס</small> מתחילה כדי <small>רבע]</small> <strong>או דנקא</strong> <small>[שישית]</small> <strong>אכתי</strong> <small>[עדיין]</small> יכול אתה לומר <strong>בחמשה יומי מי קא מליא</strong> <small>[האם היא מתמלאה]?</small> <strong>אלא מאי אית לך למימר</strong> <small>[מה יש לך לומר]</small> להשיב — כי <strong>"ארץ צבי"</strong> (דניאל יא, טו) <strong>כתיב</strong> <small>[נאמר]</small> <strong>בה</strong> בארץ ישראל, ששבח הארץ הוא שפירותיה מתבשלים במהירות רבה כמרוץ הצבי, <strong>הכא נמי</strong> <small>[כאן גם כן]</small> יכול אתה לומר כי <strong>"ארץ צבי" כתיב</strong> <small>[נאמר]</small> <strong>בה,</strong> שיכולה התבואה להבשיל מראשיתה עד גמרה במשך ימים אלה.
 מצד אחר <strong>מתקיף לה</strong> <small>[מקשה על כך]</small> <strong>ר' חנינא</strong> על עצם ההוכחה מן הכתוב "באספך" לענין שנת השמיטה: <strong>ומי מצית אמרת</strong> <small>[והאם יכול אתה לומר]</small> <strong>דהאי</strong> <small>[שזה]</small> <strong>"אסיף"</strong> האמור בסוכות <strong>קציר הוא? והכתיב</strong> <small>[והרי נאמר]:</small> <strong>"באספך מגרנך ומיקבך"</strong> (דברים טז, יג) <strong>ואמר מר</strong> <small>[החכם]:</small> <strong>בפסולת גורן ויקב הכתוב מדבר שבהם מסככים את הסוכה. ואם כן "אסיף" זה האמור בחג הסוכות אינו שייך לקציר אלא לאיסוף הקש מן הגורן!</strong>
 <strong>אמר ר' זירא</strong> על כך: <strong>הא מילתא הואי בידן</strong> <small>[דבר זה היה בידינו]</small> כלומר, היה נראה לי שיש לנו ראיה טובה, <strong>ואתא</strong> <small>[ובא]</small> <strong>ר' חנינא שדא ביה נרגא</strong> <small>[הטיל בו גרזן]</small> וקצצו. שקושייתו של ר' חנינא ביטלה לגמרי הוכחה זו.
 ושואלים: <strong>אלא</strong> לאחר הדחיה הזו <strong>מנלן</strong> <small>[מניין לנו]</small> מקור ההלכה שזמן מעשרות התבואה נחשב משעה שהביאה שליש? ומשיבים: <strong>כדתניא</strong> <small>[כפי ששנינו</small> בברייתא<small>],</small> <strong>ר' יונתן בן יוסף אומר:</strong> נאמר <strong>"ועשת את התבואה לשלש השנים"</strong> (ויקרא כה, כא),
## דף יג:
 <strong>אל תקרי</strong> <small>[תקרא]</small> <strong>"לשלש" אלא "לשליש"</strong> ומכאן למדנו ששליש בישול התבואה הוא התאריך הקובע לגבי חשבון המעשר.
 ומקשים: <strong>והא מיבעי ליה לגופיה</strong> <small>[והרי צריך הוא לגופו]</small> שתבא ברכה בתבואה בשנה שלפני השמיטה! ומשיבים: <strong>כתיב קרא אחרינא</strong> <small>[נאמר כתוב אחר]:</small> <strong>"וזרעתם את השנה השמינת ואכלתם מן התבואה ישן עד השנה התשיעת"</strong> (ויקרא כה, כב) ואם כן פסוק נותר לדרשה — לא "לשלוש" אלא "לשליש".
 <big>א</big> <strong>תנן התם</strong> <small>[שנינו שם]</small> במשנה: <strong>האורז והדוחן והפרגין והשומשמין שהשרישו לפני ראש השנה</strong> של שמיטה <strong>מתעשרים לשעבר,</strong> כלומר, מפרישים מהם את המעשר הראוי להיות מופרש בשנה הקודמת (שנה ראשונה, שניה, רביעית וחמישית — מעשר שני. שלישית ושישית — מעשר עני), <strong>ומותרין בשביעית,</strong> אם היתה זו שנת השמיטה. <strong>ואם לאו,</strong> שלא השרישו לפני ראש השנה — <strong>אסורין בשביעית,</strong> אם היתה זו שנת שמיטה, <strong>ומתעשרין לשנה הבאה,</strong> כלומר, כמעשר הראוי לאותה שנה שבה נלקטו, אם אינה שנת השמיטה.
 <strong>אמר רבה: אמור רבנן</strong> <small>[אמרו חכמים]</small> שנת ה<strong>אילן</strong> לענין המעשר נקבעת <strong>בתר</strong> <small>[אחר,</small> לפי<small>]</small> זמן ה<strong>חנטה</strong> (יצירת צורת הפרי), <strong>תבואה וזיתים</strong> הולכים <strong>בתר</strong> <small>[אחר]</small> <strong>שליש</strong> בישולם, <strong>ירק</strong> הולך <strong>בתר</strong> <small>[אחר]</small> <strong>לקיטה,</strong> שזמן לקיטתו הוא הזמן הקובע לענין מעשר. והשאלה היא: <strong>הני כמאן שוינהו רבנן</strong> <small>[אלה</small> האורז והדוחן <small>כמו מה עשו אותם חכמים]</small> שהרי אינם נקבעים לא לחנטה לא לשליש ולא ללקיטה!
 <strong>הדר</strong> <small>[חזר]</small> ו<strong>אמר רבה: מתוך שעשויין פרכין פרכין</strong> שאין בשלים כולם כאחד, אלא נלקטים מעט מעט באגודות ופורכים אותם לאכילה, ואם נלך אחר זמן הלקיטה יבואו לטעות ולהפריש מהנלקט לפני ראש השנה על הנלקט לאחר ראש השנה ולהיפך, ולכן <strong>אזלי רבנן</strong> <small>[הולכים חכמים]</small> <strong>בתר</strong> <small>[אחר]</small> ה<strong>השרשה,</strong> שהוא זמן אחיד עבור כל השדה, שכל השדה משרישה בשנה אחת.
 <strong>אמר ליה</strong> <small>[לו]</small> <strong>אביי: ו</strong>מדוע יעשו כך? <strong>יצבור גורנו לתוכו</strong> ויניח את הפירות הללו במקום אחד ויבללם ויטול מן התערובת מעשר <strong>ונמצא תורם מן החדש שבו על החדש שבו,</strong> ו<strong>מן הישן שבו על הישן שבו!</strong>
 <strong>מי</strong> <small>[האם]</small> <strong>לא תניא</strong> <small>[שנויה</small> ברייתא<small>]</small> כיוצא בזו, ש<strong>ר' יוסי בן כיפר אמר משום ר' שמעון שזורי: פול המצרי שזרעו לזרע,</strong> כלומר, לא לאכילתו כירק אלא לצורך אכילת וזריעת זרעיו, <strong>מקצתו</strong> של הפול <strong>השריש לפני ראש השנה, ומקצתו השריש לאחר ראש השנה</strong> — <strong>אין תורמין ומעשרין מזה על זה, לפי שאין תורמין ומעשרין לא מן החדש על הישן ולא מן הישן על החדש.</strong>
 <strong>כיצד הוא עושה</strong> בהפרשת המעשרות שלא יבוא לטעות ולהפריש שלא כראוי — <strong>צובר גורנו לתוכו</strong> שמניח ובולל יחד הכול במקום אחד, ומפריש <strong>ונמצא תורם ומעשר מן החדש שבו על החדש שבו, ומן הישן שבו על הישן שבו.</strong> ומדוע אין עושים כן אף באורז ודוחן?
 <strong>אמר ליה</strong> <small>[לו]</small> רבה: <strong>ר' שמעון שזורי קאמרת</strong> <small>[אמרת]?</small> מדבריו אין להקשות, כי <strong>ר' שמעון שזורי סבר יש בילה,</strong> שלדעתו, דברים שהונחו בתערובת מחשיבים אנו אותם כאילו נבללו בלילה גמורה, ומה שמוציא מהם — מוציא לפי יחסי התערובת הראשונה.
 <strong>ו</strong>אולם <strong>רבנן סברי</strong> <small>[וחכמים סבורים]</small> <strong>אין בילה</strong> בכיוצא בזה, לכן אין התקנה של צבירת הכל יחד מועילה לדעת חכמים.
 <strong>אמר ר' יצחק בר נחמני אמר שמואל: הלכה כר' יוסי בן כיפר שאמר משום ר' שמעון שזורי. מתקיף לה</strong> <small>[מקשה על כך]</small> <strong>ר' זירא: ומי</strong> <small>[והאם]</small> <strong>אמר שמואל הכי</strong> <small>[כך]?</small> <strong>והאמר</strong> <small>[והרי אמר]</small> <strong>שמואל: לכל אין בילה,</strong> שדברים המעורבים אינם נחשבים כבלולים לגמרי <strong>חוץ מיין</strong> חדש שעירב עם הישן <strong>ושמן</strong> חדש שעירב עם הישן וכן שאר נוזלים, ואם כן כיצד פסק כר' שמעון שזורי?
 ומעירים בתשובה לכך: <strong>אשתמיטתיה</strong> <small>[נשמט ממנו,</small> שכח<small>]</small> ר' זירא <strong>הא</strong> <small>[זו]</small> ש<strong>אמר שמואל: הכל</strong> במעשרות <strong>הולך אחר גמר פרי</strong> וזמן זה הוא הקובע את שנת המעשר. ולפי שיטה זו זמן ההשרשה אינו מעלה ואינו מוריד, ולכן יכול שמואל לפסוק כר' שמעון שזורי אבל לא מטעם בילה — טעמו של ר' שמעון שזורי עצמו — כי אם משום שלדעתו כל היבול מבשיל כאחת ושייך לשנה אחת ומתעשר כאחד.
## דף יד.
 ומעירים: <strong>וצריכא</strong> <small>[וצריך]</small> שיאמר שמואל את שלוש ההלכות הללו, ואינן נלמדות זו מזו. <strong>דאי אשמעינן</strong> <small>[שאילו היה משמיע לנו]</small> רק כי <strong>הלכה כר' שמעון שזורי, הוה אמינא</strong> <small>[הייתי אומר]</small> שהוא אומר כן <strong>משום דקסבר</strong> <small>[שהוא סבור]</small> <strong>יש בילה</strong> <small>[בלילה],</small> <strong>שדברים המעורבים נחשבים כבלולים לגמרי, על כן קא משמע לן</strong> <small>[השמיע לנו]</small> מאמר שני: <strong>לכל אין בילה.</strong>
 ועוד: <strong>ואי אשמעינן</strong> <small>[ואילו היה משמיע לנו]</small> <strong>לכל אין בילה</strong> — <strong>הוה אמינא כרבנן סבירא ליה</strong> <small>[הייתי אומר</small> ש<small>כחכמים הוא סבור]</small> לענין מעשרות, על כן <strong>קא משמע לן</strong> <small>[השמיע לנו]</small> ש<strong>הלכה כר' שמעון שזורי.</strong>
 <strong>ואי אשמעינן הני תרתי</strong> <small>[ואילו היה משמיע לנו</small> את <small>אלה השתים]</small> בלבד <strong>הוה אמינא</strong> <small>[הייתי אומר]</small> כפי שהקשה ר' זירא <strong>קשיא</strong> <small>[קשה]</small> מדברי <strong>שמואל</strong> על דברי <strong>שמואל,</strong> על כן <strong>קא משמע לן</strong> <small>[השמיע לנו]:</small> <strong>הכל הולך אחר גמר פרי.</strong>
 <strong>ואי אשמעינן</strong> <small>[ואם היה משמיע לנו]</small> רק דבר זה ש<strong>הכל הולך אחר גמר פרי, הוה אמינא</strong> <small>[הייתי אומר]</small> <strong>אפילו תבואה וזיתים נמי</strong> <small>[גם כן]</small> הולכים בהם אחר גמר הפרי — <strong>קא משמע לן</strong> <small>[השמיע לנו]</small> ש<strong>הלכה כר' שמעון שזורי במאי דפליג</strong> <small>[במה שחלק]</small> בשאר מינים, אבל לא בתבואה וזיתים.
 ושואלים: <strong>ולשמעינן הני תרתי</strong> <small>[ושישמיע לנו</small> רק <small>את שתי אלה],</small> שהלכה כר' שמעון שזורי ושהכל הולך אחר גמר פרי, ובכך היינו למדים את כל שיטתו של שמואל, <strong>לכל אין בילה למה לי?</strong> ומשיבים: <strong>הא קא משמע לן</strong> <small>[</small>דבר <small>זה השמיע לנו],</small> לא החידוש שבצד השלילי שלכל אין בילה, אלא ש<strong>ליין ושמן יש בילה.</strong>
 <big>א</big> <strong>תניא</strong> <small>[שנויה</small> ברייתא<small>],</small> <strong>ר' יוסי הגלילי אומר:</strong> נאמר, <strong>"באספך מגרנך ומיקבך"</strong> (דברים טז, יג), ללמד, <strong>מה גורן ויקב מיוחדין שגדילין על מי שנה שעברה,</strong> שהרי הם גידולי בעל היונקים מן הרטיבות שבקרקע, וגידולם ממי הגשמים של השנה שעברה, ודינם שהם <strong>מתעשרין לשנה שעברה, אף כל שגדילין על מי שנה שעברה</strong> — <strong>מתעשרין</strong> אף הם <strong>לשנה שעברה. יצאו ירקות שגדילין על מי שנה הבאה,</strong> שהרי זמן גידולם קצר, והם גדלים ממי הגשמים היורדים עליהם במשך זמן גידולם, ולכן <strong>מתעשרין</strong> הם <strong>לשנה הבאה.</strong>
 <strong>ר' עקיבא אומר:</strong> דבר זה נלמד באופן אחר, ומה שנאמר <strong>"באספך מגרנך ומיקבך"</strong> יש לדרוש באופן זה: <strong>מה גורן ויקב מיוחדין שגדילין על רוב מים,</strong> שגידולם ממי הגשמים, שהם רוב המים המצויים, ודינם שהם <strong>מתעשרין לשנה שעברה, אף כל שגדילין על רוב מים מתעשרין</strong> כמותם <strong>לשנה שעברה. יצאו ירקות שגדילין על כל מים</strong> שגידולם לא רק על מי גשמים אלא גם בהשקיה ממי מעינות ונהרות, והם <strong>מתעשרין לשנה הבאה.</strong>
 ושואלים: <strong>מאי בינייהו</strong> <small>[מה</small> ההבדל <small>ביניהם]</small> למעשה, העשוי לנבוע מן ההסבר השונה בדברי הכתוב? <strong>אמר ר' אבהו: בצלים הסריסין ופול המצרי איכא בינייהו</strong> <small>[יש ביניהם]</small> הבדל למעשה. <strong>דתנן</strong> <small>[ש</small>כן <small>שנינו</small> במשנה<small>]:</small> <strong>בצלים הסריסין,</strong> כלומר, בצלים שממעכים את הזרעים באחד משלבי הצמיחה, כדי שלא יגדלו הפקעות והזרעים אלא יצמיחו ירק ופקעות קטנות בלבד, <strong>ו</strong>כן <strong>פול המצרי</strong> שזרעו לצורך ירק, אם <strong>מנע מהן מים שלשים יום לפני ראש השנה</strong> של שנת השביעית, ועל ידי כך הם מפסיקים לגדל ירק ומתחילים לגדל זרעים — הרי הם <strong>מתעשרין לשעבר ומותרין בשביעית, ואם לאו</strong> — <strong>אסורין בשביעית ומתעשרין לשנה הבאה.</strong> ואם כן הדבר תלוי לא במין הצמחים אלא במצבם בפועל, אם אכן הם שותים ממי שנה שעברה או ממי שנה זו, והוא כשיטת ר' יוסי הגלילי.
 <big>ב</big> שנינו במשנה: <strong>באחד בשבט ראש השנה לאילן,</strong> כדברי בית שמאי. ושואלים: <strong>מאי טעמא</strong> <small>[מה טעם]</small> קבעו כראש שנת האילנות את התאריך הזה? <strong>אמר ר' אלעזר אמר ר' אושעיא: הואיל ויצאו</strong> (ונגמרו) כבר <strong>רוב גשמי</strong> ה<strong>שנה, ועדיין רוב תקופה מבחוץ</strong> שרוב תקופת טבת הוא לאחר מכן. שנמשכת עד יום שוויון היום והלילה האביבי, בערך בניסן.
 ותוהים: <strong>מאי קאמר</strong> <small>[מה אמר]?</small> כלומר, הלא אין זה נימוק אלא טענה לפתור! ומשיבים: <strong>הכי קאמר</strong> <small>[כך אמר]:</small> <strong>אף על פי שרוב תקופה מבחוץ,</strong> שעדיין נמשכת תקופת טבת, מכל מקום <strong>הואיל ויצאו רוב גשמי שנה</strong> הרי אנו רואים זאת כסיומה של שנת הגשמים הזו, וכל הגדל מכאן והלאה נחשב כשל השנה הבאה.
 <big>ג</big> <strong>תנו רבנן</strong> <small>[שנו חכמים</small> בתוספתא<small>]:</small> <strong>מעשה בר' עקיבא שליקט</strong> פירות <strong>אתרוג</strong> מן האילן <strong>באחד בשבט ונהג בו שני</strong> סוגי <strong>עישורין</strong> <small>[מעשרות].</small> שאותה שנה היתה שנה שניה (או חמישית) לשנות השמיטה, ובשנה שניה מפרישים מעשר שני ואילו בשלישית מעשר עני, והוא הפריש את שניהם מחמת הספק.
## דף יד:
 ומדוע נהג בו כך? <strong>אחד</strong> מחמת הספק אם באחד בשבט כבר נתחדשה שנת האילן כדברי בית שמאי, ואחד מחמת הספק שמא אינה שאינה מתחדשת אלא בחמישה עשר בשבט <strong>כדברי בית הלל.</strong>
 <strong>ר' יוסי בר יהודה אומר: לא מנהג בית שמאי ובית הלל נהג בה,</strong> כלומר, לא מחמת ספק זה עשה כן, <strong>אלא מנהג רבן גמליאל ור' אליעזר נהג בה.</strong>
 <strong>דתנן</strong> <small>[ש</small>כן <small>שנינו</small> במשנה<small>]:</small> <strong>אתרוג שוה לאילן בשלשה דרכים, ולירק</strong> הוא שוה <strong>בדרך אחד.</strong> כיצד? <strong>שוה לאילן בשלשה דרכים: לערלה</strong> שבשלוש השנים הראשונות, פירותיו אסורים באכילה כאילן, <strong>ול</strong>ענין נטע <strong>רבעי,</strong> שכדין האילן, אף פירותיו בשנה הרביעית צריכים פדיון, <strong>ול</strong>ענין <strong>שביעית</strong> לגבי קביעת שנת השמיטה. ובכל שלושת הדינים הללו הזמן הקובע הוא תאריך חנטת האתרוג, כדין פירות האילן. ושווה האתרוג <strong>לירק בדרך אחד</strong> — <strong>שבשעת לקיטתו עישורו</strong> שלענין שנות המעשר, אנו הולכים לא אחר חנטת הפרי אלא לאחר לקיטתו, אלו <strong>דברי רבן גמליאל.</strong>
 <strong>ר' אליעזר אומר: אתרוג שוה לאילן לכל דבר.</strong>
 לפני שבאים לדון בפרטים תוהים על עיקרו של המעשה: <strong>ומי עבדינן כתרי חומרי</strong> <small>[והאם עושים,</small> נוהגים <small>אנו כשתי חומרות]</small> הסותרות זו את זו? <strong>והתניא</strong> <small>[הרי שנינו</small> בברייתא<small>]:</small> <strong>לעולם הלכה כדברי בית הלל, ו</strong>אולם <strong>הרוצה לעשות כדברי בית שמאי</strong> — <strong>עושה,</strong> ואם רוצה לעשות <strong>כדברי בית הלל</strong> — <strong>עושה.</strong> אולם, אם הוא עושה <strong>מקולי בית שמאי ומקולי בית הלל</strong> יחד — הרי זה <strong>רשע,</strong> ואם הוא עושה <strong>מחומרי בית שמאי ומחומרי בית הלל</strong> — <strong>עליו הכתוב אומר "והכסיל בחשך הולך"</strong> (קהלת ב, יד). <strong>אלא</strong> ינהג <strong>אי</strong> <small>[או]</small> <strong>כבית שמאי בקוליהון ובחומריהון</strong> <small>[בקולותיהם ובחומרותיהם],</small> או <strong>כבית הלל בקוליהון ובחומריהון</strong> <small>[בקולותיהם ובחומרותיהם].</small> ואם כן, כיצד זה נהג ר' עקיבא כשתי החומרות?
 ומשיבים: <strong>ר' עקיבא גמריה אסתפק ליה</strong> <small>[לימודו הסתפק לו]</small> <strong>ולא ידע</strong> מה היא שיטת בית הלל, <strong>אי</strong> <small>[אם]</small> <strong>בית הלל באחד בשבט אומר, אי</strong> <small>[אם]</small> <strong>בחמישה עשר בשבט אומר,</strong> ומשום כך נהג כשתי השיטות, אבל בעצם רצה לנהוג כדעת בית הלל.
 ומבררים עוד את הברייתא: <strong>ר' יוסי בר יהודה אומר: לא מנהג בית שמאי ובית הלל נהג בה אלא מנהג רבן גמליאל ור' אליעזר נהג בה.</strong> ותוהים: אם כן, מאחר שעשה זאת <strong>באחד בשבט</strong> משמע ש<strong>כבית שמאי נהג בה,</strong> שהרי לדעת בית הלל אחד בשבט שייך בבירור לשנה שעברה, ואף אם חשש לדעת ר' אליעזר לא היה צריך להפריש מעשר נוסף!
 <strong>אמר ר' חנינא ואיתימא</strong> <small>[ויש אומרים]</small> שאמר זאת <strong>ר' חנניא: הכא</strong> <small>[כאן]</small> מדובר <strong>באתרוג שחנטו פירותיו קודם חמישה עשר דאידך שבט עסקינן</strong> <small>[של שבט האחר</small> בשנה שעברה, <small>עוסקים אנו]</small> ואם כן מצד זמן החנטה ברור שאותו אתרוג שייך לשנה השניה, אלא שחשש ר' עקיבא לדעת רבן גמליאל ההולך אחר הלקיטה, ולקיטה זו הרי היתה בשלישית. <strong>ובדין הוא אפילו קודם לכן</strong> שבעצם לא היה ספק זה תלוי באחד בשבט דווקא וגם אם היה קוטפם זמן רב קודם לכן היה ספק זה קיים אלא <strong>מעשה שהיה כך היה</strong> שנזדמן הדבר באחד בשבט.
 <strong>רבינא אמר: כרוך ותני</strong> <small>[ושנה]</small> ותקן את הגירסה בנוסח זה: <strong>לא אחד בשבט היה אלא חמישה עשר בשבט היה, ולא מנהג בית שמאי ובית הלל נהג בה אלא מנהג רבן גמליאל ור' אליעזר נהג בה</strong> ולפי שיטת בית הלל.
 <big>א</big> לעצם דין עישור האתרוג <strong>אמר רבה בר רב הונא: השתא</strong> <small>[עכשיו]</small> ש<strong>אמר רבן גמליאל</strong> כי <strong>אתרוג אחר לקיטתו עישורו כירק,</strong> יש לומר ש<strong>ראש השנה שלו</strong> לגבי מנין שנות המעשר הוא <strong>תשרי</strong> כמו שאר הירקות, וכפי ששנינו שאחד בתשרי הוא ראש השנה למעשר ירקות.
 <strong>מיתיבי</strong> <small>[מקשים]</small> על דברי רב בר רב הונא מתוספתא, ששנינו בה: <strong>ר' שמעון בן אלעזר אומר: ליקט אתרוג ערב חמישה עשר בשבט עד שלא תבוא</strong> (תשקע) <strong>השמש, וחזר וליקט</strong> אתרוג אחר <strong>משתבוא השמש</strong> ונתחדשה שנת אילן חדשה — <strong>אין תורמין ומעשרין מזה על זה, לפי</strong> הכלל <strong>שאין תורמין ומעשרין לא מן החדש על הישן ולא מן הישן על החדש.</strong> וכן אם <strong>היתה</strong> זו שנה <strong>שלישית</strong> ש<strong>נכנסת</strong> לשנה <strong>הרביעית</strong> בשנות השמיטה, הרי ממה ששייך ל<strong>שלישית</strong> מפריש <strong>מעשר ראשון ומעשר עני,</strong> וממה ששייך ל<strong>רביעית</strong> מפריש <strong>מעשר ראשון ומעשר שני.</strong>
## דף טו.
 ומעתה נברר את השיטה: <strong>מאן שמעת ליה דאזיל בתר</strong> <small>[מי שמעת אותו ש</small>הוא <small>הולך</small> באתרוג <small>אחר</small> זמן<small>]</small> ה<strong>לקיטה,</strong> הלא הוא <strong>רבן גמליאל, וקתני</strong> <small>[ו</small>עם כל זה <small>שנה]</small> ר' שמעון בן אלעזר שזמן ראש השנה לכך הוא ב<strong>שבט,</strong> ושלא כדברי רבה בר רב הונא בשיטת רבן גמליאל!
 <strong>אלא,</strong> יש לדחות את מה שאמרנו, ו<strong>אי אתמר הכי אתמר</strong> <small>[אם נאמר, כך נאמר]:</small> <strong>אמר רבה בר רב הונא: אף על גב</strong> <small>[אף על פי]</small> ש<strong>אמר רבן גמליאל</strong> כי הולכים ב<strong>אתרוג אחר</strong> ה<strong>לקיטה כירק</strong> — <strong>ראש השנה שלו</strong> כאילן, ב<strong>שבט.</strong>
 ושואלים: <strong>מאי שנא התם</strong> <small>[במה שונה שם]</small> <strong>דקתני</strong> <small>[שהוא שונה]</small> <strong>"אם היתה שניה נכנסת לשלישית" ומאי שנא הכא</strong> <small>[ובמה שונה כאן]</small> <strong>דקתני</strong> <small>[שהוא שונה]</small> <strong>"אם היתה שלישית נכנסת לרביעית"?</strong> כלומר, מדוע לא הביא אותה דוגמה עצמה?
 ומשיבים: <strong>מלתא אגב אורחיה קא משמע לן</strong> <small>[דבר בדרך אגב השמיע לנו]:</small> ש<strong>אתרוג קשיא ליה ידא</strong> <small>[קשה לו</small> משמוש <small>היד]</small> <strong>ואיידי דממשמשי ביה כולי עלמא</strong> <small>[וכיון שממשמשים בו הכל] </small><strong>בשביעית,</strong> שהרי בשנה זו כל הפרדסים הפקר והכל רשאים להכנס ולקטוף, וממשמשים באילן, ובשל כך <strong>לא טעין פרי עד תלת שנין</strong> <small>[אינו טוען פירות</small> הראויים לאכילה <small>עד שלוש שנים].</small>
 <strong>בעא מיניה</strong> <small>[שאל אותו]</small> <strong>ר' יוחנן מר' ינאי: אתרוג, ראש השנה שלו אימתי? אמר ליה</strong> <small>[לו]</small> ר' ינאי: <strong>שבט.</strong> שאל אותו שוב ר' יוחנן: <strong>שבט</strong> זה שאמרת האם הוא לחשבון ה<strong>חדשים</strong> שהוא למנין הירח, כלומר, בחודש שבט כרגיל, <strong>או</strong> שמא כוונתך לחודש <strong>שבט</strong> הנמנה ל<strong>תקופה</strong> של החמה, שהוא חל שלושים יום יום לאחר שנכנסה תקופת טבת, שהוא זמן שאינו קבוע בכל השנים? <strong>אמר ליה</strong> <small>[לו]:</small> הכוונה הוא שבט למנין ה<strong>חדשים,</strong> ואין משנים את הזמנים לפי התקופה גם אם היא מקדימה או מאחרת.
 <strong>בעא מיניה</strong> <small>[שאל אותו]</small> <strong>רבא מרב נחמן, ואמרי לה</strong> <small>[ויש אומרים]</small> ששאל זאת <strong>ר' יוחנן מר' ינאי: היתה שנה מעוברת מהו</strong> כיצד צריך לנהוג לענין ראש השנה לאילנות? <strong>אמר ליה</strong> <small>[לו]:</small> <strong>הלך</strong> <small>[לך]</small> <strong>אחר רוב שנים</strong> ואף בשנה מעוברת ראש השנה לאילן הוא בשבט ואינו משתנה.
 <big>א</big> <strong>אמר רבה: אתרוג בת ששית,</strong> כלומר, שגדל בשנה השישית לשמיטה <strong>שנכנסה לשביעית</strong> ונקטף בשנה השביעית — <strong>פטורה מן המעשר</strong> כדין פירות שמיטה, <strong>ופטורה מן הביעור</strong> שאף שמבערים פירות שביעית שלא נאכלו, אין אתרוג זה בכללם. ואילו <strong>בת שביעית שנכנסה לשמינית</strong> — <strong>פטורה במעשר וחייבת בביעור</strong> כפרי של שביעית.
 <strong>אמר ליה</strong> <small>[לו]</small> <strong>אביי: בשלמא סיפא</strong> <small>[נניח בסוף],</small> בהלכה השניה, יש להסביר שחייבת בביעור <strong>לחומרא</strong> <small>[להחמיר],</small> אולם <strong>רישא</strong> שאמרת <strong>פטורה מן הביעור אמאי</strong> <small>[מדוע]</small> פטורה — <strong>דאמרינן</strong> <small>[שאומרים אנו]</small> <strong>זיל בתר</strong> <small>[לך אחר]</small> זמן ה<strong>חנטה</strong> וזה היה בשנה קודמת, <strong>אי הכי</strong> <small>[אם כך]</small> <strong>תיחייב במעשר!</strong>
 <strong>אמר ליה</strong> <small>[לו]:</small> איך אפשר לומר זאת, שהרי <strong>יד הכל ממשמשין בה,</strong> שהרי הכל רשאים להכנס לפרדסים כדי ליטול את הפירות שהם הפקר בשנה זו ובתוך כדי כך הרי הם ממשמשים את כל הפירות שבהם, ואף אתרוג זה הוא בפועל הפקר <strong>ואת אמרת</strong> <small>[ואתה אומר]</small> <strong>תיחייב במעשר?!</strong> ואף שאינו פטור כפרי שביעית, הוא פטור מן המעשר משום שהוא הפקר.
 ואילו <strong>רב המנונא אמר: בת ששית שנכנסת לשביעית, לעולם,</strong> כלומר לכל ענין, נחשבת היא לשל השנה ה<strong>ששית, ובת שביעית הנכנסת לשמינית</strong> — <strong>לעולם</strong> נחשבת כשל <strong>שביעית.</strong>
 על כך <strong>מיתיבי</strong> <small>[מקשים]</small> ממה ששנינו בברייתא, <strong>ר' שמעון בן יהודה אומר משום ר' שמעון: אתרוג בת ששית שנכנסת לשביעית</strong> — <strong>פטורה מן המעשר</strong> לפי ששנת השביעית היא, <strong>ופטורה מן הביעור</strong> שלדעתו <strong>אין לך דבר שחייב במעשר אלא אם כן</strong> גם <strong>גדל בחיוב</strong> מעשרות וגם <strong>נלקט בחיוב.</strong> וכן <strong>בת שביעית שנכנסת לשמינית</strong> — <strong>פטורה מן המעשר ופטורה מן הביעור, שאין לך דבר שחייב בביעור אלא אם כן גדל בשביעית ונלקט בשביעית.</strong>
 ומעירים: <strong>רישא</strong> <small>[</small>החלק <small>הראשון]</small> של ברייתא זו <strong>קשיא</strong> <small>[קשה]</small> <strong>לרב המנונא</strong> האומר כי בת שישית שנכנסת לשביעית לעולם הוא של שישית, ולדבריו היה צריך להיות איפוא חייב במעשר, ואילו <strong>סיפא [</strong>החלק <small>האחרון]</small> <strong>קשיא</strong> <small>[קשה]</small> <strong>בין לרבה בין לרב המנונא,</strong> שלדברי רבה בת שביעית שנכנסה לשמינית חייבת בביעור, ואף לדברי רב המנונא יש להחשיבה לגמרי כבת שביעית ולחייבה בביעור!
 ומשיבים: <strong>תנאי</strong> <small>[</small>מחלוקת <small>תנאים]</small> <strong>היא</strong> בכך, <strong>דתניא</strong> <small>[ש</small>כן <small>שנינו</small> בבברייתא<small>],</small> <strong>אמר ר' יוסי:</strong> החכם <strong>אבטולמוס העיד משום חמשה זקנים: אתרוג</strong> נדון <strong>אחר</strong> זמן <strong>לקיטתו ל</strong>ענין <strong>מעשר, ו</strong>אילו <strong>רבותינו נמנו,</strong> כלומר, דנו בדבר והגיעו למנין ולהצבעה <strong>באושא, ואמרו</strong> שנוהגים ודנים בו <strong>אחר</strong> זמן <strong>לקיטתו, בין למעשר בין לשביעית.</strong>
 על הדברים האלה תוהים: <strong>שביעית מאן דכר שמיה</strong> <small>[מי הזכיר את שמה],</small> שהרי במעשרות דנו, ומדוע הזכירו גם את ענין שביעית?
## דף טו:
 ומשיבים: <strong>חסורי מחסרא והכי קתני</strong> <small>[חסרה</small> המשנה <small>וכך</small> יש <small>לשנותה]:</small> <strong>אתרוג,</strong> הולכים <strong>אחר</strong> זמן <strong>לקיטתו ל</strong>ענין <strong>מעשר ואחר חנטה ל</strong>ענין <strong>שביעית. ורבותינו נמנו באושא</strong> וגמרו: <strong>אחר לקיטתו בין למעשר בין לשביעית.</strong>
 <strong>איתמר</strong> <small>[נאמר]</small> שדנו גם אמוראי ארץ ישראל בנושא זה: <strong>ר' יוחנן וריש לקיש אמרי תרוייהו</strong> <small>[אמרו שניהם]:</small> <strong>אתרוג בת ששית שנכנסה לשביעית</strong> — <strong>לעולם</strong> נחשבת כשייכת לשנה ה<strong>ששית. כי אתא</strong> <small>[כאשר בא]</small> <strong>רבין</strong> מארץ ישראל לבבל <strong>אמר</strong> בשם <strong>ר' יוחנן: אתרוג בת ששית שנכנסה לשביעית אפילו</strong> היה הפרי גדול רק <strong>כזית ונעשית</strong> גדולה <strong>כככר</strong> — <strong>חייבין עליה משום טבל</strong> אם לא עישרוהו, לפי שאנו נוהגים בפרי כאילו היה שייך לכל ענין כשל השנה שעברה, שהיא שנת מעשר.
 <big>א</big> <strong>תנו רבנן</strong> <small>[שנו חכמים]:</small> <strong>אילן שחנטו פירותיו קודם חמישה עשר בשבט</strong> — <strong>מתעשר לשנה שעברה,</strong> ואם חנטו פירותיו ל<strong>אחר חמישה עשר בשבט</strong> — <strong>מתעשר לשנה הבאה. אמר ר' נחמיה: במה דברים אמורים</strong> — <strong>באילן שעושה שתי בריכות בשנה,</strong> כלומר, שני דורות של צאצאים בשנה.
 על לשון זו תוהים: <strong>שתי בריכות סלקא דעתך</strong> <small>[עולה על דעתך]?</small> וכי מה צאצאים יש באילן? <strong>אלא אימא</strong> <small>[אמור]:</small> <strong>כעין שתי בריכות.</strong> כלומר, שני יבולים.
 <strong>אבל אילן העושה</strong> מטבעו <strong>בריכה אחת</strong> בלבד, <strong>כגון דקלים וזיתים וחרובין,</strong> שנותנים פירות רק פעם אחת בשנה, <strong>אף על פי שחנטו פירותיהן קודם חמישה עשר בשבט</strong> — <strong>מתעשרין לשנה הבאה,</strong> שהולכים בהם אחר זמן הלקיטה.
 <strong>אמר ר' יוחנן: נהגו העם בחרובין כ</strong>שיטת <strong>ר' נחמיה.</strong>
 <strong>איתיביה</strong> <small>[הקשה לו]</small> <strong>ריש לקיש לר' יוחנן</strong> על דבר זה: שנינו כי מין התאנים הקרויים <strong>בנות שוח</strong> — <strong>שביעית שלהן</strong> לענין איסור אכילה וחיוב ביעור הוא בשנה ה<strong>שניה</strong> למעשר, <strong>מפני שעושות</strong> פירות <strong>לשלש השנים,</strong> ופירות שהבשילו בשנה השניה למחזור שנות השמיטה, חנטו כבר בשנת השמיטה. משמע שדנים לא לפי זמן הלקיטה אלא לפי זמן החנטה!
 <strong>אישתיק</strong> <small>[שתק]</small> ר' יוחנן ולא השיב, שנראה כאילו אין בפיו תשובה. <strong>אמר ליה</strong> <small>[לו]</small> <strong>ר' אבא הכהן לר' יוסי הכהן: אמאי אישתיק</strong> <small>[מדוע שתק]?</small> <strong>לימא ליה</strong> <small>[שיאמר לו]</small> לריש לקיש: <strong>אמינא לך אנא</strong> <small>[אומר אני לך]</small> שיטת <strong>ר' נחמיה ואת אמרת</strong> <small>[ואתה אומר]</small> <strong>לי</strong> את שיטת <strong>רבנן</strong> <small>[חכמים]?!</small>
 ומשיבים: <strong>משום דאמר ליה</strong> <small>[ש</small>היה <small>אומר לו]</small> ריש לקיש: <strong>שבקת</strong> <small>[מניח אתה]</small> את דברי <strong>רבנן</strong> <small>[חכמים]</small> המרובים <strong>ועבדת</strong> <small>[ועושה אתה]</small> <strong>כ</strong>דברי <strong>ר' נחמיה</strong> ששיטתו שיטת יחיד?!
 ושואלים עוד: <strong>ולימא ליה</strong> <small>[ושיאמר לו]</small> ר' יוחנן: <strong>קאמינא לך</strong> <small>[אני אומר לך]</small> שאין אני אלא מוסר מה ש<strong>"נהגו"</strong> העם, <strong>ואת אמרת</strong> <small>[ואתה אומר]</small> <strong>לי</strong> דבר שהוא בעיקרו <strong>איסורא</strong> <small>[איסור]?!</small> ודוחים: גם כך לא היה יכול לענות לו, <strong>דאמר ליה</strong> <small>[שהיה</small> יכול ריש לקיש <small>לומר לו]:</small> <strong>במקום איסורא, כי נהגו שבקינן להו</strong> <small>[במקום שיש איסור, כאשר</small> נהגו להיפך <small>מניחים אנו להם]</small> לעשות כן?!
 ושואלים: <strong>ולימא ליה</strong> <small>[ושיאמר לו]</small> ר' יוחנן לריש לקיש כך: <strong>כי אמינא לך אנא</strong> <small>[כאשר אמרתי לך אני]</small> כר' נחמיה — היה זה דווקא ב<strong>מעשר חרובין דרבנן</strong> <small>[ש</small>הוא <small>מדברי סופרים],</small> שאין חובת מעשר בחרובים מן התורה, <strong>ואת אמרת</strong> <small>[ואתה אומר]</small> <strong>לי</strong> מענין <strong>שביעית</strong> שהיא <strong>דאורייתא</strong> <small>[מן התורה]?!</small> וכיון שזו היא תשובה ניצחת נראה שיש לברר שוב את המסורת בענין זה.
 <strong>אלא אמר ר' אבא הכהן: תמיהני אם השיבה ריש לקיש לתשובה זו.</strong> כלומר, שמא לא הקשה ריש לקיש קושיה זו שיש לה פירכה ברורה כזו. ותוהים: מה מקום לשאלה <strong>אם השיבה? הא אותבה</strong> <small>[הרי השיבה]</small> וכך היה המעשה! <strong>אלא אימא</strong> <small>[אמור]:</small> <strong>אם קיבלה ר' יוחנן,</strong> ושתק משום שלא היה בידו מה לענות, <strong>אם</strong> <small>[או]</small> <strong>לא קיבלה,</strong> ושתק מפני שסבר שאין שאלה זו ראויה לתשובה, כיון שאין לדמות ענין מעשר שהוא מדברי סופרים לענין שביעית שהיא מן התורה.
## דף טז.
 <big>א משנה</big> <strong>בארבעה פרקים</strong> (זמנים) בשנה <strong>העולם נידון: בפסח</strong> נידון העולם <strong>על התבואה, בעצרת</strong> (חג השבועות) נידון <strong>על פירות האילן</strong> של השנה, <strong>בראש השנה</strong> — <strong>כל באי עולם עוברין לפניו כבני מרון, שנאמר: "היצר יחד לבם המבין אל כל מעשיהם"</strong> (תהלים לג, טו), <strong>ובחג</strong> הסוכות <strong>נידונין על המים</strong> של גשמי השנה הבאה.
 <big>ב גמרא</big> נאמר במשנה שבפסח נידונים על התבואה, ושואלים: <strong>הי</strong> <small>[איזו]</small> <strong>תבואה? אילימא הא</strong> <small>[אם נאמר זאת]</small> ה<strong>תבואה דקיימא</strong> <small>[שעומדת</small> עכשיו<small>]</small> בשיבוליה ועומדת להיקצר מפסח עד שבועות, <strong>כל הני הרפתקי דעדו עלה</strong> <small>[כל אותן הרפתקאות שבאו עליה]</small> בגשמים ובמזיקים במשך כל החורף <strong>אימת איתדון</strong> <small>[מתי נדונו עליה]?</small> <strong>אלא</strong> צריך לומר שמדובר <strong>בתבואה דמזדרעא</strong> <small>[העתידה להזרע]</small> בשנה הבאה.
 ועוד שואלים: <strong>למימרא</strong> <small>[האם לומר]</small> <strong>דחד דינא מתדנא</strong> <small>[בדין אחד</small> היא <small>נידונת]</small> ולא יותר? <strong>והתניא</strong> <small>[והרי שנינו</small> בברייתא<small>]:</small> <strong>תבואה שאירע בה קרי</strong> (מאורע, מכשול) <strong>או אונס,</strong> אם אירע זה <strong>קודם הפסח</strong> — <strong>נידונית לשעבר</strong> בדין שהיה בשנה שעברה, ואם אירע בה <strong>לאחר הפסח</strong> — <strong>נידונית להבא.</strong> וכן <strong>אדם שאירע בו קרי או אונס,</strong> אם היה זה <strong>קודם יום הכפורים</strong> — <strong>נידון לשעבר</strong> בראש השנה של השנה שעברה, <strong>לאחר יום הכפורים נידון להבא.</strong> ואם כן, הרי שאותה תבואה עצמה נידונה פעמיים גם לפני פסח וגם לאחר הפסח.
 <strong>אמר רבא: שמע מינה</strong> <small>[למד מכאן]</small> כי <strong>תרי דיני מתדנא</strong> <small>[בשני דינים נידונת]</small> מזריעתה עד הפסח, ומפסח עד לקציר. <strong>אמר אביי: הלכך</strong> <small>[משום כך],</small> נלמד מכאן: <strong>כי חזי אינש דמצלח זרעא אפלא</strong> <small>[כאשר רואה אדם שמצליח הזרע האפיל],</small> כלומר, אותם צמחים שזורעים עוד בתחילת החורף והם מגיעים להבשלה רק באביב או בקיץ — <strong>ליקדים וליזרע חרפא</strong> <small>[שיקדים ויזרע זרע בכיר</small> הממהר לצמוח<small>]</small> כגון שעורה, שאפשר לזרוע בסוף החורף ותצמח עד לאחרי פסח. והטעם — <strong>דעד דמטי למדייניה קדים סליק</strong> <small>[שעד שיבואו לדונו</small> בפסח הבא <small>מקדים ועולה]</small> ואף יצליח בגידולו, שהרי כבר יודע הוא שנידון באותה שנה לטובה.
 <big>ב</big> לגופה של המשנה שואלים: <strong>מני מתניתין</strong> <small>[</small>כשיטת <small>מי היא משנתנו</small> זו<small>]</small> שהרי היא <strong>לא</strong> כשיטת <strong>ר' מאיר ולא</strong> כשיטת <strong>ר' יהודה ולא</strong> כשיטת <strong>ר' יוסי ולא</strong> כשיטת <strong>ר' נתן.</strong>
 <small>[ש</small>כן <small>שנינו</small> בתוספתא<small>]:</small> <strong>הכל נידונים בראש השנה, וגזר דין שלהם נחתם ביום הכפורים,</strong> אלו <strong>דברי ר' מאיר.</strong> ואילו <strong>ר' יהודה אומר: הכל נידונים בראש השנה, וגזר דין שלהם נחתם כל אחד ואחד בזמנו: בפסח</strong> נחתם הדין <strong>על התבואה, בעצרת על פירות האילן, בחג</strong> הסוכות הם <strong>נידונין על המים, ואדם נידון בראש השנה וגזר דין שלו נחתם ביום הכפורים.</strong>
 <strong>ר' יוסי אומר: אדם נידון בכל יום</strong> ולאו דווקא פעם אחת בשנה, <strong>שנאמר: "ותפקדנו לבקרים"</strong> (איוב ז, יח), כלומר, שבכל בוקר יש פקידה ודיון. <strong>ר' נתן אומר: אדם נידון בכל שעה, שנאמר: "לרגעים תבחננו"</strong> (איוב ז, יח).
 <strong>וכי תימא</strong> <small>[ואם תאמר]:</small> <strong>לעולם</strong> משנתנו כשיטת <strong>ר' יהודה היא, וכי קתני מתניתין</strong> <small>[וכאשר שנויה משנתנו]</small> הרי היא לענין <strong>גזר הדין</strong> ("חתימה") ולא לעיקר הדין, שהוא אכן נעשה לכולם בראש השנה, <strong>אי הכי</strong> <small>[אם כך]</small> — <strong>קשיא</strong> <small>[קשה]</small> מענין <strong>אדם,</strong> שהיה צריך להוסיף שביום הכפורים נידון האדם!
 <strong>אמר רבא: האי תנא</strong> <small>[תנא זה]</small> של משנתנו הוא תנא <strong>דבי</strong> <small>[מבית</small> מדרשו<small>]</small> של <strong>ר' ישמעאל היא, דתנא דבי</strong> <small>[ששנה</small> התנא <small>מבית</small> מדרשו<small>]</small> של <strong>ר' ישמעאל, בארבעה פרקים העולם נידון: בפסח על התבואה, בעצרת על פירות האילן, בחג נידונין על המים, ואדם נידון בראש השנה וגזר דין שלו נחתם ביום הכפורים. וכי קתני מתניתין</strong> <small>[וכאשר שנויה משנתנו],</small> הריהי שנויה על <strong>תחלת</strong> ה<strong>דין,</strong> שאדם נידון בראש השנה.
 <strong>אמר רב חסדא: מאי טעמיה</strong> <small>[מה טעמו]</small> של <strong>ר' יוסי?</strong> על שאלה זו תוהים: מה מקום לחפש את טעמו, הלא <strong>כדקאמר טעמיה</strong> <small>[כפי שאמר את טעמו]:</small> <strong>"ותפקדנו לבקרים"!</strong> ומסבירים: <strong>אנן הכי קאמרינן</strong> <small>[אנו כך אמרנו]:</small> אם הסתמך ר' יוסי על פסוק זה — <strong>מאי טעמא</strong> <small>[מה טעם,</small> מדוע<small>]</small> <strong>לא אמר כר' נתן</strong> שאדם נידון בכל שעה? ואם תאמר שהוא סבור ש"לרגעים תבחננו" אינו ראיה כי <strong>בחינה עיוני בעלמא</strong> <small>[עיון בלבד]</small> <strong>היא</strong> ולא משפט ממש — אם כן באותו אופן יש לומר כי <strong>פקידה נמי עיוני בעלמא</strong> <small>[גם כן עיון בלבד]</small> <strong>היא,</strong> ואם כן אין הוכחה גמורה מכתוב זה.
 <strong>אלא אמר רב חסדא: טעמיה</strong> <small>[טעמו]</small> של <strong>ר' יוסי מהכא</strong> <small>[מכאן]</small> מכתוב אחר, שנאמר: <strong>"לעשות משפט עבדו ומשפט עמו ישראל דבר יום ביומו" (מלכים א' ח, נט), משמע שבכל יום נידון העולם. ועל אותו פסוק</strong>
 <strong>אמר רב חסדא:</strong> כאשר <strong>מלך וצבור</strong> באין לדין שמים — <strong>מלך נכנס תחלה לדין, שנאמר: "לעשות משפט עבדו"</strong> ואחר כך <strong>"ומשפט עמו ישראל". מאי טעמא</strong> <small>[מה טעם]</small> הדבר? <strong>איבעית אימא</strong> <small>[אם תרצה אמור]:</small> <strong>לאו אורח ארעא למיתב מלכא אבראי</strong> <small>[אין זה דרך ארץ שישב המלך מבחוץ],</small> וימתין לאחרים. <strong>ואיבעית אימא</strong> <small>[ואם תרצה אמור]:</small> מוטב שידון המלך לבדו <strong>מקמי דליפוש</strong> <small>[מלפני שירבה]</small> <strong>חרון אף</strong> על חטאי העם, שמא יצא דינו לזכות.
 <strong>אמר רב יוסף: כמאן מצלינן האידנא אקצירי ואמריעי</strong> <small>[כ</small>שיטת <small>מי מתפללים אנו עכשיו על חולים וסובלי יסורים]</small> בכל יום כשאדם חולה, <strong>כמאן</strong> <small>[כמי]</small> — <strong>כ</strong>שיטת <strong>ר' יוסי,</strong> שכיון שלדעתו אדם נידון בכל יום, אם כן יש טעם להתפלל בכל יום ולשנות את דינו. <strong>ואיבעית אימא</strong> <small>[ואם תרצה אמור]:</small> <strong>לעולם</strong> עושים אנו זאת אפילו <strong>כרבנן</strong> <small>[כ</small>שיטת <small>חכמים]</small> שאדם נידון פעם אחת בשנה, אולם מנהגנו הוא על פי דברי <strong>ר' יצחק</strong> ש<strong>אמר ר' יצחק: יפה צעקה לאדם</strong> שיתפלל ויצעק לה' <strong>בין קודם גזר דין</strong> של מעלה <strong>בין לאחר גזר דין.</strong>
 <big>ג</big> <strong>תניא</strong> <small>[שנויה</small> ברייתא<small>]:</small> <strong>אמר ר' יהודה משום ר' עקיבא: מפני מה אמרה תורה הביאו עומר בפסח</strong> — <strong>מפני שהפסח זמן תבואה הוא,</strong> שאז מתחיל עיקר הקציר, ולכך <strong>אמר הקדוש ברוך הוא: הביאו לפני עומר בפסח, כדי שתתברך לכם תבואה שבשדות. ומפני מה אמרה</strong> ה<strong>תורה הביאו שתי הלחם בעצרת</strong> (חג השבועות) — <strong>מפני שעצרת זמן</strong> התחלת בישול <strong>פירות האילן הוא,</strong> ולכך <strong>אמר הקדוש ברוך הוא: הביאו לפני שתי הלחם בעצרת, כדי שיתברכו לכם פירות האילן.</strong>
 <strong>ומפני מה אמרה</strong> ה<strong>תורה נסכו מים בחג</strong> (הסוכות) — <strong>אמר הקדוש ברוך הוא: נסכו לפני מים בחג, כדי שיתברכו לכם גשמי שנה</strong> המתחילים לאחר חג הסוכות. <strong>ואמרו לפני בראש השנה</strong> בתפילה <strong>מלכיות זכרונות ושופרות.</strong> וטעמו של דבר: <strong>מלכיות</strong> — <strong>כדי שתמליכוני עליכם, זכרונות</strong> — <strong>כדי שיעלה זכרוניכם לפני לטובה, ובמה</strong> עולה הזכרון — <strong>בשופר.</strong>
 בשיטה דומה <strong>אמר ר' אבהו: למה תוקעין בשופר של איל? אמר הקדוש ברוך הוא: תקעו לפני בשופר של איל, כדי שאזכור לכם עקידת יצחק בן אברהם</strong> שנשחט תמורתו איל, <strong>ומעלה אני עליכם כאילו</strong> אתם <strong>עקדתם עצמכם לפני.</strong>
 <strong>אמר ר' יצחק: למה תוקעין בראש השנה?</strong> על שאלה זו תוהים: <strong>למה תוקעין?! רחמנא אמר</strong> <small>[התורה אמרה]</small> <strong>תקעו! אלא</strong> השאלה היא: <strong>למה מריעין?</strong> ושוב תוהים: <strong>מריעין?! רחמנא אמר</strong> <small>[התורה אמרה]</small> <strong>"בחודש השביעי באחד לחודש יהיה לכם שבתון זכרון תרועה"</strong> (ויקרא כג, כד) משמע שיום זה צריך להריע בו; <strong>אלא</strong> כך היתה השאלה — על מנהג ישראל שאינו מפורש בתורה: <strong>למה תוקעין ומריעין כשהן יושבין</strong> לפני תפילת שמונה עשרה,
## דף טז:
 <strong>ותוקעין ומריעין כשהן עומדין</strong> בתפילת שמונה עשרה — <strong>כדי לערבב</strong> (לבלבל) את <strong>השטן,</strong> שתקיעה כפולה זו חיבוב מצוה היא ופועלת כנגד יצריו הרעים, וממתיקה את דינו.
 <strong>ואמר ר' יצחק: כל שנה שאין תוקעין לה בתחלתה,</strong> שבשל תקלה כלשהי לא יכלו לתקוע — <strong>מריעין לה</strong> (עושים לה רע) <strong>בסופה</strong> בהסתמכות על כפל המשמעות של תקיעה ותרועה. <strong>מאי טעמא</strong> <small>[מה טעם הדבר] —</small> ש<strong>לא איערבב</strong> <small>[בולבל]</small> ה<strong>שטן</strong> והוא מקטרג, וישראל נענשים.
 <big>א</big> ומכאן ואילך מביאים שרשרת עניינים בשמו של ר' יצחק הקשורים כולם בבעיית דינו של אדם. <strong>ואמר ר' יצחק: כל שנה שרשה</strong> (ענייה) ויש בה צרות <strong>בתחלתה</strong> — <strong>מתעשרת בסופה, שנאמר: "מרשית השנה</strong> ועד אחרית שנה <strong>"(דברים יא, יב), "מרשית" כתיב</strong> <small>[נאמר]</small> חסר אל"ף, לשון רש, עני. ונאמר: <strong>"ועד אחרית",</strong> כלומר, <strong>סופה שיש לה אחרית</strong> — תקוה ותוחלת.
 <strong>ואמר ר' יצחק: אין דנין את האדם אלא לפי מעשיו של אותה שעה</strong> ולא לפי מה שהוא עתיד לעשות, <strong>שנאמר: "כי שמע אלהים אל קול הנער באשר הוא שם"</strong> (בראשית כא, יז), שאף שעתידים בניו של ישמעאל להרשיע הרבה, כיון שבאותה שעה היה חף מפשע — נשמעה תפילתו.
 <strong>ואמר ר' יצחק: שלשה דברים מזכירין עונותיו של אדם</strong> ו<strong>אלו הן:</strong> העובר או יושב ליד <strong>קיר נטוי</strong> או מקום סכנה אחר. <strong>ועיון תפלה,</strong> שאדם מתפלל ובוטח שתישמע תפילתו. <strong>ומוסר דין על חבירו,</strong> שמבקש שישפוט ה' ביניהם. ש<strong>אמר ר' אבין: כל המוסר דין על חבירו</strong> לשמים — <strong>הוא נענש תחלה,</strong> לפי שבדין שמים מוציאים גם מקצת פגמים שלו, <strong>שנאמר: "ותאמר שרי אל אברם חמסי עליך</strong> אנכי נתתי שפחתי בחיקך ותרא כי הרתה ואקל בעיניה ישפוט ה' ביני ובינך <strong>"(בראשית טז, ה) וכתיב</strong> <small>[ונאמר]:</small> אחר כך <strong>"ויבא אברהם לספד לשרה ולבכתה"</strong> (בראשית כג, ב), ולמדנו מכאן שכיון שמסרה דינו לשמים — נענשה, ומתה היא תחילה.
 <strong>ואמר ר' יצחק: ארבעה דברים מקרעין גזר דינו של אדם</strong> שנכתב עליו לרע, ומשנים אותו לטובה. ו<strong>אלו הן:</strong> מתן <strong>צדקה, צעקה</strong> בתפילה, <strong>שינוי השם, ושינוי מעשה,</strong> שמשנה את מעשיו לטובה. ולכולם רמז במקרא; <strong>צדקה</strong> — <strong>דכתיב</strong> <small>[שנאמר]:</small> <strong>"וצדקה תציל ממות"</strong> (משלי י, ב). <strong>צעקה</strong> — <strong>דכתיב</strong> <small>[שנאמר]:</small> <strong>"ויצעקו אל ה' בצר להם וממצקתיהם יוציאם"</strong> (תהלים קז, כח). <strong>שינוי השם</strong> — <strong>דכתיב</strong> <small>[שנאמר]:</small> <strong>"שרי אשתך לא תקרא את שמה שרי כי שרה שמה"</strong> (בראשית יז, טו), <strong>וכתיב</strong> <small>[ונאמר]</small> שם: <strong>"וברכתי אתה וגם נתתי ממנה לך בן"</strong> (בראשית יז, טז). <strong>שינוי מעשה</strong> — <strong>דכתיב</strong> <small>[שנאמר]:</small> <strong>"וירא האלהים את מעשיהם"</strong> (יונה ג, י), <strong>וכתיב</strong> <small>[ונאמר]</small> שם: <strong>"וינחם האלהים על הרעה אשר דבר לעשות להם ולא עשה"</strong> (יונה ג, י).
 <strong>ויש אומרים: אף שינוי מקום</strong> מבטל דינו של אדם, שנאמר: <strong>"ויאמר ה' אל אברם לך לך מארצך"</strong> (בראשית יב, א), <strong>והדר</strong> <small>[ואחר כך]</small> נאמר: <strong>"ואעשך לגוי גדול"</strong> (בראשית יב, ב). ומסבירים: <strong>ואידך</strong> <small>[והאחר]</small> שלא מנה שינוי מקום, סבור שלא זה היה הטעם, אלא <strong>ההוא זכותא</strong> <small>[זכותה]</small> של <strong>ארץ ישראל</strong> שהיא מקום מקודש <strong>הוא דאהניא ליה</strong> <small>[היא שהועילה לו].</small>
 <strong>ואמר ר' יצחק: חייב אדם להקביל פני רבו</strong> לבוא לפוגשו <strong>ברגל</strong> (בחג), <strong>שנאמר</strong> ששאל בעל השונמית אותה כשהלכה לנביא: <strong>"מדוע את הלכת אליו היום לא חדש ולא שבת"</strong> (מלכים ב' ד, כג), <strong>מכלל</strong> (מכאן) <strong>דבחדש</strong> <small>[שבראש חודש]</small> <strong>ובשבת</strong> (כלומר, יום חג, יום שבתון) <strong>איבעי לה למיזל</strong> <small>[צריכה היתה ללכת].</small>
 <strong>ואמר ר' יצחק: חייב אדם לטהר עצמו ברגל, שנאמר: "ובנבלתם לא תגעו"</strong> (ויקרא יא, ח), ופסוק זה עוסק בענין הרגל.
 <strong>תניא נמי הכי</strong> <small>[שנויה</small> ברייתא <small>גם כן כך]</small> בהרחבה; נאמר: <strong>"ובנבלתם לא תגעו"</strong> (ויקרא יא, ח), <strong>יכול יהו ישראל מוזהרין</strong> ואסורים <strong>על מגע נבילה, תלמוד לומר: "אמר אל הכהנים בני אהרן</strong> ואמרת אליהם לנפש לא יטמא בעמיו<strong>"</strong> (ויקרא כא, א) ומכאן: <strong>בני אהרן מוזהרין</strong> מלהיטמא, אולם <strong>בני ישראל אין מוזהרין.</strong>
 <strong>והלא דברים קל וחומר: ומה טומאה חמורה</strong> של מת רק <strong>כהנים מוזהרין, ישראלים אינם מוזהרין. טומאה קלה</strong> של נבילה — <strong>לא כל שכן</strong> שאין ישראל מוזהרים עליה? <strong>אלא, מה תלמוד לומר "ובנבלתם לא תגעו"</strong> — <strong>ב</strong>זמן ה<strong>רגל</strong> שאז חייבים הכל להיות טהורים.
 <big>ב</big> עתה שבים לעסוק בענין יום הדין, <strong>אמר ר' כרוספדאי אמר ר' יוחנן: שלשה ספרים נפתחין בראש השנה</strong> לפני הקדוש ברוך הוא, <strong>אחד של רשעים גמורין, ואחד של צדיקים גמורין, ואחד של בינוניים</strong> שמעשיהם שקולים. <strong>צדיקים גמורין</strong> — <strong>נכתבין ונחתמין לאלתר</strong> (מיד) <strong>לחיים, רשעים גמורין</strong> — <strong>נכתבין ונחתמין לאלתר למיתה, בינוניים</strong> — <strong>תלויין ועומדין מראש השנה ועד יום הכפורים, זכו</strong> במעשים טובים ובמצוות שהוסיפו בימים אלה — <strong>נכתבין לחיים, לא זכו</strong> — <strong>נכתבין למיתה.</strong>
 <strong>אמר ר' אבין: מאי קרא</strong> <small>[מהו הכתוב]</small> המרמז על כך — שנאמר: <strong>"ימחו מספר חיים ועם צדיקים אל יכתבו"</strong> (תהלים סט, כט), <strong>"ימחו מספר"</strong> — <strong>זה ספרן של רשעים גמורין,</strong> שהם נמחקים מן העולם, <strong>"חיים"</strong> — <strong>זה ספרן של צדיקים, "ועם צדיקים לא יכתבו"</strong> — <strong>זה ספרן של בינוניים,</strong> שנכתבים בספר לעצמם, לא עם הצדיקים.
 <strong>רב נחמן בר יצחק אמר, מהכא</strong> <small>[מכאן]</small> נלמד הדבר, ממה שנאמר: <strong>"ואם אין מחני נא מספרך אשר כתבת"</strong> (שמות לב, לב) <strong>"מחני נא"</strong> — <strong>זה ספרן של רשעים</strong> שהם נימחים, <strong>"מספרך"</strong> — <strong>זה ספרן של צדיקים</strong> שהוא מיוחד ומיוחס לה', <strong>"אשר כתבת"</strong> — <strong>זה ספרן של בינוניים.</strong>
 בדומה לרעיון זה <strong>תניא</strong> <small>[שנויה</small> ברייתא<small>],</small> <strong>בית שמאי אומרים: שלש כתות הן ליום הדין</strong> הגדול שבאחרית הימים: <strong>אחת של צדיקים גמורין, ואחת של רשעים גמורין, ואחת של בינוניים. צדיקים גמורין</strong> — <strong>נכתבין ונחתמין לאלתר לחיי עולם, רשעים גמורין</strong> — <strong>נכתבין ונחתמין לאלתר לגיהנם, שנאמר: "ורבים מישני אדמת עפר יקיצו אלה לחיי עולם ואלה לחרפות לדראון עולם"</strong> (דניאל יב, ב), <strong>בינוניים</strong> — <strong>יורדין לגיהנם</strong> שיתמרקו ויתכפרו עונותיהם,
## דף יז.
 <strong>ומצפצפין</strong> (וצועקים) מכאביהם <strong>ועולין</strong> משם, <strong>שנאמר: "והבאתי את השלשית באש וצרפתים כצרף את הכסף ובחנתים כבחן את הזהב הוא יקרא בשמי ואני אענה אתו"</strong> (זכריה יג, ט), ואלה הם בני הכת השלישית הצריכים צירוף וניקוי, <strong>ועליהם אמרה חנה "ה' ממית ומחיה מוריד שאול ויעל"</strong> (שמואל א' ב, ו).
 <strong>בית הלל אומרים</strong> לגבי הבינוניים כיון שנאמר במידות ה': <strong>"ורב חסד",</strong> הרי מידה זו <strong>מטה כלפי חסד, ועליהם אמר דוד: "אהבתי כי ישמע ה' את קולי</strong> תחנוני <strong>"(תהלים קטז, א). ועליהם אמר דוד</strong> את <strong>כל הפרשה כולה "דלתי ולי יהושיע"</strong> (תהלים קטז, ו), שאף שהם דלים במצוות — ה' מושיעם.
 <strong>פושעי ישראל</strong> שפשעו בעבירות <strong>בגופן,</strong> וכן <strong>פושעי אומות העולם</strong> שפשעו <strong>בגופן</strong> — <strong>יורדין לגיהנם ונידונין בה שנים עשר חדש. לאחר שנים עשר חדש</strong> — <strong>גופן כלה, ונשמתן נשרפת, ורוח מפזרתן תחת כפות רגלי צדיקים, שנאמר: "ועסותם רשעים כי יהיו אפר תחת כפות רגליכם"</strong> (מלאכי ג, כא).
 <strong>אבל המינין</strong> שהם בני כתות כופרות <strong>והמסורות</strong> (המלשינים) <strong>והאפיקורסים</strong> המזלזלים בתורה ובחכמיה <strong>שכפרו בתורה, ושכפרו בתחיית המתים, ושפירשו מדרכי צבור</strong> ולא רצו להשתתף עם כלל ישראל בצרותיהם, <strong>ושנתנו חיתיתם</strong> (פחדם) <strong>בארץ חיים,</strong> שהטילו אימה על הבריות, <strong>ושחטאו והחטיאו את הרבים, כגון ירבעם בן נבט וחביריו</strong> — <strong>יורדין לגיהנם ו</strong>הם אינם יוצאים משם מיד אלא <strong>נידונין בה לדורי דורות, שנאמר: "ויצאו וראו בפגרי האנשים הפשעים בי</strong> כי תולעתם לא תמות ואשם לא תכבה והיו דראון לכל בשר
 <strong>"</strong>(ישעיה סו, כד). ועליהם אמרו: <strong>גיהנם כלה והן אינן כלין, שנאמר: "וצורם לבלות שאול מזבל לו"</strong> (תהלים מט, טו), שכביכול שאול תכלה לפני שייגמר עונשם. <strong>וכל כך למה</strong> הם נענשים — <strong>מפני שפשטו ידיהם בזבול,</strong> במקדש ובדברים המקודשים, <strong>שנאמר: "מזבל לו"</strong> (תהלים מט, טו) <strong>ואין "זבול" אלא בית המקדש, שנאמר: "בנה בניתי בית זבל לך"</strong> (מלכים א' ח, יג) <strong>ועליהם אמרה חנה: "ה' יחתו מריבו"</strong> (שמואל א' ב, י).
 <strong>אמר ר' יצחק בר אבין: ופניהם</strong> בשעת הדין <strong>דומין לשולי</strong> (לתחתית) <strong>קדירה</strong> שהיא שחורה ומפוייחת. <strong>ואמר רבא: ואינהו משפירי שפירי</strong> <small>[והם מהיפים־יפים]</small> מ<strong>בני מחוזא,</strong> שסבר רבא שבני העיר מחוזא היו רובם רשעים, <strong>ומקריין</strong> <small>[ונקראים]</small> <strong>בני גיהנם</strong> משום שהם זוכים להיתקן בגיהנם.
 <strong>אמר מר</strong> <small>[החכם]</small> <strong>בית הלל אומרים: "ורב חסד"</strong> (שמות לד, ו), ללמד כי הקדוש ברוך הוא <strong>מטה</strong> בדינו <strong>כלפי חסד,</strong> ואם כן, הבינוניים אינם נידונים לגיהנם. ושואלים: <strong>והכתיב</strong> <small>[והרי נאמר]:</small> <strong>"והבאתי את השלשית באש"</strong> (זכריה יג, ט), משמע שיש כת שלישית הנדונה בגיהנם, אבל לא לעולם! ומשיבים: <strong>התם</strong> <small>[שם]</small> בפסוק זה, מדובר <strong>בפושעי ישראל בגופן.</strong>
 ותוהים: <strong>פושעי ישראל בגופן</strong> — <strong>והא אמרת לית להו תקנתא</strong> <small>[והרי אמרת</small> ש<small>אין להם תקנה]!</small> ומשיבים: <strong>כי לית להו תקנתא</strong> <small>[כאשר אין להם תקנה],</small> הרי זה כשהיו פושעים בגופם נוסף למה שהיה להם <strong>ברוב עונות,</strong> אבל <strong>הכא</strong> <small>[כאן]</small> מדובר <strong>במחצה עונות ובמחצה זכיות, ואית בהו נמי</strong> <small>[ויש בהם גם</small> בין העוונות <small>גם כן]</small> <strong>עון</strong> של <strong>פושעי ישראל בגופן,</strong> ולכן <strong>לא סגיא ליה</strong> <small>[מספיק לו]</small> לאיש כזה <strong>דלאו</strong> <small>[שלא</small> יתקיים בו<small>]</small> <strong>"והבאתי את השלישית באש". ואם לאו</strong> <small>[לא]</small> חטא בגופו — <strong>"ורב חסד"</strong> — <strong>מטה כלפי חסד. ועליהן אמר דוד: "אהבתי כי ישמע ה'"</strong> (תהלים קטז, א).
 <strong>דרש רבא: מאי דכתיב</strong> <small>[מהו שנאמר]:</small> <strong>"אהבתי כי ישמע ה'"</strong> (תהלים קטז, א) — <strong>אמרה כנסת ישראל לפני הקדוש ברוך הוא: רבונו של עולם, אימתי</strong> אני יודעת ש<strong>אני אהובה עליך</strong> — <strong>בזמן שאתה שומע קול תחנוני, "דלתי ולי יהושיע"</strong> (תהלים קטז, ו) — <strong>אף על פי שדלה אני מן המצות</strong> בכל זאת <strong>לי נאה להושיע.</strong>
 ושואלים: <strong>פושעי ישראל בגופן מאי ניהו</strong> <small>[מה הם]?</small> <strong>אמר רב: קרקפתא דלא מנח</strong> <small>[גולגולת שאינה מניחה]</small> <strong>תפילין,</strong> שכל שאינו מניח כלל תפילין הוא הנקרא פושע ישראל בגופו. <strong>פושעי אומות העולם בגופן</strong> מה הם? <strong>אמר רב:</strong> שחוטאים <strong>בעבירה</strong> של זנות.
 <strong>ושנתנו חיתיתם בארץ חיים</strong> שהזכרנו מי הם? <strong>אמר רב חסדא: זה פרנס המטיל אימה יתירה על הצבור שלא לשם שמים. אמר רב יהודה אמר רב: כל פרנס המטיל אימה יתירה על הצבור שלא לשם שמים</strong> נענש ו<strong>אינו רואה בן תלמיד חכם, שנאמר: "לכן יראוהו אנשים לא יראה כל חכמי לב"</strong> (איוב לז, כד), שמי שגורם ש"יראוהו" — יפחדו ממנו אנשים, לא יראה במשפחתו עוד חכמי לב.
 שנינו שם, <strong>בית הלל אומרים: "ורב חסד"</strong> — <strong>מטה כלפי חסד.</strong> ושואלים: <strong>היכי עביד</strong> <small>[כיצד עושה]</small> הטייה זו? <strong>ר' אליעזר אומר: כובשו,</strong> כביכול מכביד הקדוש ברוך הוא את כף המאזנים של זכות, <strong>שנאמר: "ישוב ירחמנו יכבש עונתינו"</strong> (מיכה ז, יט). <strong>ר' יוסי בר חנינא אמר: נושא</strong> ומיקל מן העבירות, <strong>שנאמר: "נשא עון ועבר על פשע"</strong> (מיכה ז, יח).
 <strong>תנא דבי</strong> <small>[שנה</small> החכם <small>מבית</small> מדרשו<small>]</small> של <strong>ר' ישמעאל: מעביר</strong> וסולח <strong>ראשון ראשון<strong> מן העבירות, <strong>וכן היא המדה</strong> של מידות הרחמים שהוא מעביר וסולח על החטא הראשון, ובכך מיקל הוא את כף החובה. <strong>אמר רבא: ו</strong>אותו <strong>עון עצמו</strong> שאיתו הטה ה' כלפי חסד, <strong>אינו נמחק</strong> לגמרי. שכן <strong>אי איכא רובא</strong> <small>[אם יש לו</small> לאדם <small>רוב]</small> <strong>עונות</strong> — <strong>מחשיב בהדיהו</strong> <small>[נחשב אתם],</small> אלא שאם הוא שקול מטים את דינו לכף זכות.</strong></strong>
 <big>א</big> אגב הבאת פסוק זה, <strong>רבא אמר: כל המעביר על מדותיו,</strong> שמוותר על מה שמגיע לו מן הדין — <strong>מעבירין לו</strong> (סולחים לו) <strong>על כל פשעיו, שנאמר: "נשא עון ועבר על פשע".</strong> וכך הוא מפרש: <strong>למי נושא</strong> הקדוש ברוך הוא <strong>עון</strong> — <strong>למי שעובר על פשע</strong> שעושים כלפיו.
 וכעין זה מסופר: <strong>רב הונא בריה</strong> <small>[בנו]</small> של <strong>רב יהושע חלש</strong> <small>[חלה],</small> <strong>על</strong> <small>[נכנס]</small> <strong>רב פפא לשיולי ביה</strong> <small>[לשאול בו,</small> בשלומו<small>].</small> <strong>חזייה דחליש ליה עלמא</strong> <small>[ראה שנחלש עולמו]</small> שהוא נוטה למות, <strong>אמר להו</strong> <small>[להם]</small> למטפלים בו: <strong>צביתו ליה זוודתא</strong> <small>[הכינו לו צידה],</small> כלומר, תכריכים ושאר צרכי המת. <strong>לסוף איתפח</strong> <small>[הבריא]</small> רב הונא, <strong>הוה מכסיף</strong> <small>[היה מתבייש]</small> <strong>רב פפא למיחזייה</strong> <small>[לראות אותו],</small> שנראה כאילו גזר את דינו של חבירו למיתה. <strong>אמרו ליה</strong> <small>[לו]</small> ידידי רב הונא לרב הונא: <strong>מאי חזית</strong> <small>[מה ראית]</small> כשהיית באותו מצב של גסיסה? <strong>אמר להו</strong> <small>[להם]:</small> <strong>אין, הכי הוה</strong> <small>[כן, כך היה]</small> והייתי באמת קרוב למות, <strong>ואמר להו</strong> <small>[להם]</small> <strong>הקדוש ברוך הוא</strong> לבית דין של מעלה: <strong>הואיל ולא מוקים במיליה</strong> <small>[ואיננו מעמיד בדבריו]</small> ומוותר — <strong>לא תקומו בהדיה</strong> <small>[אל תעמדו אתו]</small> לדקדק בדינו, <strong>שנאמר: "נשא עון ועבר על פשע"</strong> (מיכה ז, יח), ללמד כי <strong>למי נושא עון</strong> — <strong>למי שעובר על פשע.</strong>
 נאמר שם: <strong>"לשארית נחלתו"</strong> (מיכה ז, יח) <strong>אמר רב אחא בר חנינא: אליה</strong> — <strong>וקוץ בה</strong> כלומר, דבר טוב ושמן הוא כמו אליה, אבל יש בה גם קוץ ופגם, שאמנם ה' מוחל וסולח, אבל נוספת הגבלה קשה: <strong>"לשארית נחלתו"</strong> משמע — <strong>ולא לכל נחלתו,</strong>
## דף יז:
 ושארית זו היא — <strong>למי שמשים עצמו כשירים</strong> כבלתי חשוב, כטפל.
 <strong>רב הונא רמי</strong> <small>[השליך,</small> הראה סתירה<small>];</small> <strong>כתיב</strong> <small>[נאמר]:</small> <strong>"צדיק ה' בכל דרכיו"</strong> (תהלים קמה, יז), משמע שהוא נוהג לפי מידת הצדק והמשפט, <strong>וכתיב</strong> <small>[ונאמר שם]:</small> <strong>"וחסיד בכל מעשיו",</strong> משמע שהוא נוהג בחסד, לפנים משורת הדין! והסביר: <strong>בתחלה,</strong> בשעת הדין — הוא <strong>צדיק, ולבסוף</strong> כשמגיעה שעת העונש הוא <strong>חסיד.</strong>
 <strong>ר' אלעזר רמי</strong> <small>[השליך,</small> הראה סתירה<small>];</small> <strong>כתיב</strong> <small>[נאמר]:</small> <strong>"ולך ה' חסד"</strong> (תהלים סב, יג), משמע שה' נוהג לפנים משורת הדין <strong>וכתיב</strong> <small>[ונאמר]</small> באותו פסוק: <strong>"כי אתה תשלם</strong> לאיש <strong>כמעשהו",</strong> משמע שהוא משלם מידה כנגד מידה! והשיב: <strong>בתחלה "כי אתה תשלם</strong> לאיש <strong>כמעשהו", ולבסוף</strong> — <strong>"ולך ה' חסד".</strong>
 <strong>אילפי, ואמרי לה</strong> <small>[ויש אומרים]</small> שהיה זה החכם <strong>אילפא, רמי</strong> <small>[השליך,</small> הראה סתירה<small>],</small> <strong>כתיב</strong> <small>[נאמר]:</small> <strong>"ורב חסד"</strong> (שמות לד, ו) <strong>וכתיב</strong> <small>[ונאמר]:</small> באותו פסוק <strong>"ואמת",</strong> שהיא לכאורה מידת הדין! והשיב: <strong>בתחלה "ואמת",</strong> שהוא שורת הדין, <strong>ולבסוף</strong> כשאין האדם יכול לעמוד במשפט שכולו אמת — <strong>"ורב חסד".</strong>
 <big>א</big> נאמר שם לפני רשימת מידות הרחמים <strong>"ויעבר ה' על פניו ויקרא"</strong> (שמות לד, ו). <strong>אמר ר' יוחנן: אלמלא מקרא כתוב</strong> במפורש <strong>אי אפשר</strong> היה <strong>לאומרו,</strong> שיש בו כביכול פחיתות כבוד כלפי מעלה, <strong>מלמד שנתעטף הקדוש ברוך הוא כשליח צבור</strong> שמתעטף בטליתו, <strong>והראה לו למשה סדר תפלה. אמר לו: כל זמן שישראל חוטאין</strong> — <strong>יעשו לפני כסדר הזה ואני מוחל להם,</strong> שיתעטף שליח ציבור ויאמר בציבור שלוש עשרה מידות הרחמים.
 באותו ענין נאמר <strong>"ה' ה'",</strong> ופירושו: <strong>אני הוא קודם שיחטא האדם, ואני הוא לאחר שיחטא האדם ויעשה תשובה,</strong> שאין ה' זוכר לו את חטאיו הראשונים, תמיד הוא <strong>"אל רחום וחנון".</strong>
 <strong>אמר רב יהודה: ברית כרותה לשלש עשרה מדות שאינן חוזרות ריקם שאם אדם מזכיר אותן בודאי נענה, שנאמר</strong> באותו עניין: <strong>"הנה אנכי כרת ברית"</strong> (שמות לד, י).
 <big>ב</big> <strong>אמר ר' יוחנן: גדולה תשובה שמקרעת גזר דינו של אדם. שנאמר: "השמן לב העם הזה ואזניו הכבד ועיניו השע פן יראה בעיניו ובאזניו ישמע ולבבו יבין ושב ורפא לו"</strong> (ישעיה ו, י), משמע שאם ישוב — ירפא לו מכל מה שחטא.
 <strong>אמר ליה</strong> <small>[לו]</small> <strong>רב פפא לאביי: ודלמא</strong> <small>[ושמא]</small> נאמר הדבר <strong>לפני גזר דין,</strong> אבל לאחר גזר דין אין התשובה מועלת? <strong>אמר ליה</strong> <small>[לו]</small> <strong>אביי:</strong> "ושב <strong>ורפא לו" כתיב</strong> <small>[נאמר</small> שם<small>],</small> <strong>איזהו דבר שצריך רפואה</strong> — משמע שכבר היתה מכה הצריכה רפואה, <strong>הוי אומר זה גזר דין,</strong> ומשישוב — אזי "ושב ורפא לו".
 <strong>מיתיבי</strong> <small>[מקשים]</small> ממה שנאמר בברייתא: <strong>השב בינתים,</strong> בין ראש השנה ליום הכיפורים — <strong>מוחלין לו, לא שב בינתים, אפילו הביא כל אילי נביות</strong> (שהם מובחרים) <strong>שבעולם</strong> והביאם לקרבנות — <strong>אין מוחלין לו!</strong> הרי שלאחר שנגזר הדין אינו האדם יכול לשנותו אף בתשובה גדולה! ומשיבים: <strong>לא קשיא</strong> <small>[אין זה קשה];</small> <strong>הא</strong> <small>[זה]</small> שזמן תשובתו דווקא בעשרת ימי תשובה — <strong>ביחיד, הא</strong> <small>[זה]</small> שמוחלים להם בכל עת שהם חוזרים — <strong>בצבור.</strong>
 <strong>מיתיבי</strong> <small>[מקשים],</small> נאמר: <strong>"</strong>ארץ אשר ה' אלוקיך דורש אותה תמיד <strong>עיני ה' אלהיך בה"</strong> (דברים יא, יב) — <strong>עתים</strong> שהשגחה תמידית של ה' בארץ ישראל היא דבר <strong>לטובה,</strong> ו<strong>עתים לרעה. עתים לטובה כיצד? הרי שהיו ישראל רשעים גמורין בראש השנה ופסקו להם</strong> לפי הראוי להם <strong>גשמים מועטים</strong> באותה שנה, ול<strong>בסוף חזרו בהן</strong> למוטב, <strong>להוסיף עליהן</strong> על הגשמים <strong>אי אפשר</strong> — <strong>ש</strong>הרי <strong>כבר נגזרה גזרה, אלא הקדוש ברוך הוא מורידן,</strong> לאותם גשמים מועטים שנגזרו <strong>בזמנן</strong> הראוי להם <strong>על הארץ הצריכה להן,</strong> בשדות ובכרמים ובגינות — <strong>הכל לפי הארץ,</strong> ונמצא שהגשמים המעטים מועילים כגשמים מרובים.
 ולהיפך, <strong>עתים לרעה כיצד? הרי שהיו ישראל צדיקים גמורין בראש השנה ופסקו עליהן גשמים מרובין לבסוף חזרו בהן</strong> והרשיעו, <strong>לפחות מהן</strong> ממה שנגזר <strong>אי אפשר ש</strong>הרי <strong>כבר נגזרה גזרה, אלא הקדוש ברוך הוא מורידן</strong> לאותם הגשמים <strong>שלא בזמנן, על הארץ שאינה צריכה להן,</strong> ביערות ובמדבריות.
 ושואלים: <strong>כיון שיש עתים לטובה, מיהא</strong> <small>[על כל פנים]</small> <strong>לקרעיה לגזר דנייהו ולוסיף להו</strong> <small>[שיקרע את גזר דינם ויוסיף להם]</small> ולכאורה משמע שאין גזר דין נקרע, אפילו עשה כל הציבור תשובה! ומשיבים: <strong>שאני התם</strong> <small>[שונה שם]</small> ש<strong>אפשר בהכי</strong> <small>[בכך],</small> כלומר, כדי להפוך את תוצאת הגזר דין לטובה, אין צורך שתשתנה גזירת המקום, ואפשר שייעשה הדבר בלא שינוי.
 <strong>תא שמע</strong> <small>[בוא</small> ו<small>שמע]</small> ממקום אחר ראיה לדבר: נאמר, <strong>"יורדי הים באניות עשי מלאכה במים רבים. המה ראו מעשי ה'</strong> ונפלאותיו במצולה. <strong>ויאמר ויעמד רוח סערה ותרומם גליו. יחוגו וינועו כשכור</strong> וכל חכמתם תתבלע. <strong>ויצעקו אל ה' בצר להם</strong> וממצוקותיהם יוציאם. <strong>יודו לה' חסדו</strong> ונפלאותיו לבני אדם<strong>"</strong> (תהלים קז, כג-כח. ותהלים קז, לא) 
 <strong>עשה להן</strong> לפרשיות אלה בין קטע לקטע <strong>סימניות כאכין ורקין שבתורה,</strong> לומר לנו על ידי סימניות אלה שכמו שהביטויים בתורה הם מדוייקים ואי אפשר לשנות מהם — כך אלה אין לשנות מהם. <strong>לומר לך:</strong> אם <strong>צעקו קודם גזר דין</strong> — הרי הם <strong>נענין, צעקו לאחר גזר דין</strong> — <strong>אינן נענין!</strong>
 ומשיבים: מכאן אין קושיה, <strong>הני נמי</strong> <small>[אלה גם כן]</small> יורדי הים <strong>כיחידין דמו</strong> <small>[</small>הם <small>נחשבים],</small> שאף שמדובר באנשים רבים, הרי אינם ציבור שלם, אלא רק קבוצה מצומצמת ומוגדרת.
 ומציעים עוד: <strong>תא שמע</strong> <small>[בוא</small> ו<small>שמע]</small> ממה ששנינו: <strong>שאלה בלוריא הגיורת את רבן גמליאל, כתיב</strong> <small>[נאמר]</small> <strong>בתורתכם: "אשר לא ישא פנים"</strong> (דברים י, יז) <strong>וכתיב</strong> <small>[ונאמר]:</small> <strong>"ישא ה' פניו אליך"</strong> (במדבר ו, כו), כיצד מיישבים סתירה זו?
 <strong>נטפל לה ר' יוסי הכהן</strong> להשיב לה. <strong>אמר לה: אמשול לך משל, למה הדבר דומה? לאדם שנושה בחבירו מנה וקבע לו זמן</strong> לפרעון <strong>בפני המלך, ונשבע לו בחיי המלך</strong> שיפרע, ו<strong>הגיע זמן ולא פרעו. בא לפייס את המלך</strong> על שנשבע בשמו ולא קיים את השבועה, <strong>ואמר לו</strong> המלך: <strong>עלבוני מחול לך, לך ופייס את חבירך. הכא נמי</strong> <small>[כאן גם כן],</small> <strong>כאן בעבירות שבין אדם למקום</strong> — ישא ה' פניו וימחול, <strong>כאן בעבירות שבין אדם לחבירו</strong> — לא ישא פנים. עד שיפייס את חבירו.
 זו היתה הסברה ראשונה, <strong>עד שבא ר' עקיבא ולימד,</strong> והסביר את הסתירה באופן אחר:
## דף יח.
 <strong>כאן קודם גזר דין</strong> — ישא ה' פניו, <strong>כאן לאחר גזר דין</strong> — לא ישא פנים. ואם כן משמע שלאחר גזר דין אין עוד מקום לתשובה! ומשיבים: <strong>הכא נמי</strong> <small>[כאן גם כן]</small> מדובר <strong>ביחיד,</strong> אבל ציבור נמחל להם אפילו לאחר גזר דין.
 ומעירים: כי גם לגבי <strong>גזר דין</strong> של <strong>יחיד תנאי</strong> <small>[</small>מחלוקת <small>תנאים]</small> <strong>היא, דתניא</strong> <small>[ש</small>כן <small>שנינו</small> בברייתא<small>],</small> <strong>היה ר' מאיר אומר: שנים שעלו למטה</strong> מפני החולי <strong>וחוליין שוה, וכן שנים שעלו לגרדום</strong> למקום הדין הרומי <strong>לידון ודינן שוה, זה ירד</strong> מן המיטה והבריא <strong>וזה לא ירד, זה ניצל</strong> מן הדין <strong>וזה לא ניצל,</strong>
 <strong>מפני מה זה ירד וזה לא ירד, זה ניצל וזה לא ניצל?</strong> כי <strong>זה</strong> שהבריא או ניצל — <strong>התפלל</strong> וביקש על נפשו <strong>ונענה, וזה התפלל ולא נענה.</strong> ו<strong>מפני מה זה נענה וזה לא נענה? זה התפלל תפלה שלימה</strong> בכל לב, ולכן <strong>נענה, וזה לא התפלל תפלה שלימה ולכן</strong>
 <strong>לא נענה. ר' אלעזר אמר:</strong> לא כן, אלא <strong>כאן</strong> שמתפלל על נפשו <strong>קודם גזר דין</strong> — הריהו נענה, <strong>כאן</strong> שמתפלל <strong>לאחר גזר דין</strong> — אינו נענה. <strong>ר' יצחק אמר: יפה צעקה לאדם בין קודם גזר דין בין לאחר גזר דין.</strong> שאף לאחר גזר דין יכול הוא להיענות.
 ושואלים מצד אחר: <strong>וגזר דין</strong> של <strong>צבור מי מיקרע</strong> <small>[האם</small> הוא <small>נקרע]</small> תמיד על ידי תשובה? <strong>והא</strong> <small>[והרי]</small> <strong>כתוב אחד אומר: "כבסי מרעה לבך</strong> ירושלים למען תיושעי" (ירמיה ד, יד), <strong>וכתיב</strong> <small>[ונאמר]</small> בכתוב אחר: <strong>"כי אם תכבסי בנתר ותרבי לך ברית נכתם עונך לפני"</strong> (ירמיה ב, כב), <strong>מאי לאו</strong> <small>[האם לא]</small> צריך להבין את הסתירה בין הכתובים כך: <strong>כאן קודם גזר דין</strong> — יש תקנה בכיבוס הלב שבתשובה, <strong>כאן לאחר גזר דין</strong> — אף זה אינו מועיל!
 ודוחים: <strong>לא, אידי ואידי</strong> <small>[זה וזה]</small> מדובר <strong>לאחר גזר דין, ולא קשיא</strong> <small>[ואין זה קשה]:</small> <strong>כאן</strong> — <strong>בגזר דין שיש עמו שבועה</strong> שנשבע הקדוש ברוך הוא שלא יבטל דינו, שאף אם עושה תשובה אין גזר דינו מתבטל, <strong>כאן בגזר דין שאין עמו שבועה</strong> — יש לו ביטול על ידי תשובה,
 <strong>וכ</strong>פי שאמר <strong>רב שמואל בר אמי.</strong> ש<strong>אמר רב שמואל בר אמי, ואמרי לה</strong> <small>[ויש אומרים]</small> ש<strong>אמר</strong> זאת <strong>רב שמואל בר נחמני אמר ר' יונתן: מנין לגזר דין שיש עמו שבועה</strong> של הקדוש ברוך הוא שלא יתבטל, <strong>שאינו נקרע</strong> — <strong>שנאמר: "ולכן נשבעתי לבית עלי אם יתכפר עון בית עלי בזבח ובמנחה</strong> עד עולם<strong>"</strong> (שמואל א' ג, יד).
 אגב פסוק זה <strong>אמר רבא: בזבח ובמנחה אינו מתכפר</strong> — <strong>אבל מתכפר בתורה. אביי אמר: בזבח ובמנחה אינו מתכפר, אבל מתכפר</strong> על ידי <strong>תורה וגמילות חסדים.</strong> מסופר: <strong>רבה ואביי מדבית</strong> <small>[מבית,</small> ממשפחת<small>]</small> <strong>עלי קאתו</strong> <small>[באו],</small> וקללת בית עלי היתה שמרבית בני משפחתו ימותו אנשים, כלומר, עוד בהיותם צעירים מאד. <strong>רבה</strong> ש<strong>עסק</strong> בעיקר <strong>בתורה חיה ארבעין שנין</strong> <small>[חי ארבעים שנה],</small> ואילו <strong>אביי</strong> ש<strong>עסק בתורה וגמילות חסדים חיה שיתין שנין</strong> <small>[חי שישים שנה],</small> שהועיל לו הדבר לדחות יותר את גזר דינו.
 <strong>תנו רבנן</strong> <small>[שנו חכמים]:</small> <strong>משפחה אחת היתה בירושלים שהיו מתיה מתין בני שמונה עשרה שנה</strong> ולא ידעו מה גרם להם. <strong>באו והודיעו את רבן יוחנן בן זכאי. אמר להם: שמא ממשפחת עלי אתם, דכתיב ביה</strong> <small>[שנאמר]:</small> <strong>"וכל מרבית ביתך ימותו אנשים"</strong> (שמואל א' ב, לג), ואם אכן כך, תקנתכם היא — <strong>לכו ועסקו בתורה ו</strong>בזכות זאת <strong>חיו. הלכו ועסקו בתורה וחיו</strong> יותר. <strong>והיו קורין אותה משפחת ר' יוחנן על שמו</strong> ולכבודו.
 <strong>אמר רב שמואל בר איניא משמיה</strong> <small>[משמו]</small> של <strong>רב: מניין לגזר דין של צבור שאינו נחתם,</strong> ותוהים: <strong>אינו נחתם?! והכתיב</strong> <small>[והרי נאמר]:</small> <strong>"נכתם עונך לפני"</strong> (ירמיה ב, כב), משמע שלעוון הציבור אין מחילה ומחיקה! <strong>אלא</strong> כך יש לומר: <strong>אף על גב שנחתם</strong> — <strong>נקרע</strong> לאחר מכן ומתהפך לטובה. <strong>שנאמר: "כה' אלהינו בכל קראנו אליו"</strong> (דברים ד, ז), משמע שתמיד יש דרך להתקרב לה'.
 ושואלים: <strong>והכתיב</strong> <small>[והרי נאמר]:</small> <strong>"דרשו ה' בהמצאו קראהו בהיותו קרוב"</strong> (ישעיה נה, ו), משמע שיש זמן שאינו קרוב ואינו נענה!
 ומשיבים: <strong>התם [שם</strong> מדובר<small>]</small> <strong>ביחיד,</strong> שיש זמנים מיוחדים שה' קרוב אליו, <strong>הכא</strong> <small>[כאן</small> מדובר<small>]</small> <strong>בצבור,</strong> שבכל זמן שיקראוהו, הריהו קרוב. ושואלים: <strong>ביחיד אימת</strong> הזמן שה' קרוב בו? <strong>אמר רבה בר אבוה: אלו עשרה ימים שבין ראש השנה ליום הכפורים.</strong> נאמר: <strong>"ויהי כעשרת הימים ויגף ה' את נבל</strong> וימת" (שמואל א' כה, לח), ושואלים: <strong>עשרה ימים</strong> אלה <strong>מאי עבידתייהו</strong> <small>[מה מעשיהם]</small> כלומר, מה טיבם של עשרה ימים דווקא? <strong>אמר רב יהודה אמר רב: כנגד עשר לגימות שנתן נבל לעבדי דוד</strong> שבאו לבקרו, שמפני הנימוס נתן לעשרת עבדי דוד לשתות דבר מה, ולכן נדחה גזר דינו בעשרה ימים. <strong> אמר רב נחמן</strong> בשם <strong>רבה בר אבוה: אלו עשרה ימים שבין ראש השנה ליום הכפורים,</strong> שנותנים לכל אדם לעשות בהם תשובה.
 <big>א</big> שנינו במשנה: <strong>בראש השנה כל באי העולם עוברין לפניו כבני מרון.</strong> ושאלו <strong>מאי</strong> <small>[מה</small> פירוש<small>]</small> <strong>"כבני מרון"? הכא</strong> <small>[כאן</small> בבבל<small>]</small> <strong>תרגימו</strong> <small>[תרגמו,</small> הסבירו זאת<small>]:</small> <strong>כבני אמרנא</strong> <small>[כבני צאן],</small> <strong>ריש לקיש אמר: כמעלות בית מרון</strong> ששם היה מעלה תלול וצר מאד ולא היה ברוחבו אלא כדי מעבר אדם אחד בלבד, והעומד בראש ההר היה יכול לראות את כל העולים להר במבט אחד. <strong>אמר רב יהודה אמר שמואל: כחיילות</strong> כאנשי צבא <strong>של בית דוד</strong> למשל, שהם נסקרים בבת אחת.
 <strong>אמר רבה בר בר חנה אמר ר' יוחנן: וכולן נסקרין בסקירה אחת</strong> (במבט אחד<small>).</small> <strong>אמר רב נחמן בר יצחק: אף אנן נמי תנינא</strong> <small>[אנחנו גם כן שנינו]</small> מעין זה בברייתא, שנאמר: <strong>היצר יחד לבם המבין אל כל מעשיהם"</strong> (תהלים לג, טו). ודנים: <strong>מאי קאמר</strong> <small>[מה אמר]</small> פסוק זה? <strong>אילימא הכי קאמר</strong> <small>[אם תאמר כך אמר]</small> הפסוק: <strong>דברנהו לכולי עלמא ומייחד לבייהו כהדדי</strong> <small>[שברא את כל העולם ומייחד את לבם זה כזה]</small> — <strong>והא קא חזינן דלאו הכי</strong> <small>[והרי אנו רואים שאין זה כך]</small> שהרי אין לבם של כל האנשים כאחד ואינם דומים זה לזה. <strong>אלא לאו הכי קאמר</strong> <small>[האם לא כך אמר]:</small> <strong>היוצר רואה יחד</strong> את <strong>לבם ומבין אל כל מעשיהם</strong> בסקירה אחת.
 <big>ב משנה</big> <strong>על</strong> קביעת וקידוש <strong>ששה חדשים</strong> בשנה <strong>השלוחין יוצאין</strong> מבית דין הגדול לכל מקום בארץ ובגולה להודיע מתי קדשו את החודש, ואלו הם: יוצאים <strong>על</strong> חודש <strong>ניסן מפני הפסח</strong> שידעו מתי לחוג אותו, <strong>על</strong> חודש <strong>אב מפני התענית</strong> שבתשעה באב, <strong>על אלול</strong> יוצאים <strong>מפני ראש השנה</strong> שחל חודש לאחר ראש חודש אלול, <strong>על תשרי</strong> יוצאים <strong>מפני תקנת המועדות</strong> (יום הכיפורים וסוכות), <strong>על כסליו מפני חנוכה, ועל אדר מפני הפורים.</strong>
 <strong>וכשהיה בית המקדש קיים</strong> — <strong>יוצאין</strong> השלוחים <strong>אף על</strong> חודש <strong>אייר מפני פסח קטן</strong> (פסח שני) שזמנו בארבעה עשר באייר, כדי שיקריבו בו אלו שהיו בשעת הקרבת הפסח הראשון טמאים או בדרך רחוק ולא יכלו להקריבו.
 <big>ג גמרא</big> שואלים: כיון שיוצאים בחודש אב מפני התענית <strong>וליפקו נמי</strong> <small>[ושייצאו גם כן]</small> על חודש <strong>תמוז ו</strong>על חודש <strong>טבת</strong> שגם בהם יש ימי תענית ציבור!
## דף יח:
 שכן <strong>אמר רב חנא בר ביזנא אמר ר' שמעון חסידא: מאי דכתיב</strong> <small>[מהו שנאמר]:</small> <strong>"כה אמר ה' צבאות צום הרביעי וצום החמישי וצום השביעי וצום העשירי יהיה לבית יהודה לששון ולשמחה</strong> ולמועדים טובים <strong>"(זכריה ח, יט), קרי להו</strong> <small>[קורא להם]</small> ימי <strong>"צום" וקרי להו</strong> <small>[וקורא להם]</small> <strong>"ששון ושמחה",</strong> כיצד? <strong>בזמן שיש שלום</strong> בעולם — <strong>יהיו לששון ולשמחה</strong> ואסורים יהיו במספד ובתענית, <strong>אין שלום</strong> — יהיו אלה ימי <strong>צום.</strong> בכל אופן מדבריו למדים כי גם הצום הרביעי והעשירי בכלל התעניות, ומדוע אם כן לא נשלחו שליחים להודיע על החודשים בהם הם חלים?
 <strong>אמר רב פפא: הכי קאמר</strong> <small>[כך אמר],</small> כך יש להסיק מפסוק זה: <strong>בזמן שיש שלום</strong> ובית המקדש בנוי ואין הגוים שולטים על ישראל — <strong>יהיו</strong> הימים האלו <strong>לששון ולשמחה,</strong> אולם אם <strong>יש שמד</strong> (צרות על ישראל) יהיו אלה ימי <strong>צום, אין שמד ואין שלום</strong> כשאין צרות מיוחדות ולא הגיעה נחמה ישראל, <strong>רצו</strong> הקהל — <strong>מתענין, רצו</strong> — <strong>אין מתענין.</strong> וכיון שאין חובה גמורה להתענות, אין שולחים שליחים.
 ושואלים: <strong>אי הכי</strong> <small>[אם כך],</small> שהדבר תלוי ברצון הציבור בלבד, <strong>תשעה באב נמי</strong> <small>[גם כן]</small> יהיה כשאר ימי הצום, שפעמים יצומו ופעמים לא יצומו, כפי רצון הציבור באותו זמן, ומדוע נאמר במשנה שעל תשעה באב יוצאים השלוחים? <strong>אמר רב פפא: שאני</strong> <small>[שונה]</small> <strong>תשעה באב, הואיל והוכפלו בו צרות.</strong> ש<strong>אמר מר</strong> <small>[החכם]:</small> <strong>בתשעה באב חרב הבית ב</strong>פעם ה<strong>ראשונה וב</strong>פעם ה<strong>שניה, ו</strong>ביום זה <strong>נלכדה ביתר, ו</strong>בו <strong>נחרשה העיר</strong> ירושלים בידי השונאים, שרצו לעשות סימן שלא תבנה עוד ולכן החמירו בו ביותר.
 <big>א</big> בענין הצומות הללו הרמוזים בדברי הנביא, נחלקו חכמים. <strong>תניא</strong> <small>[שנויה</small> ברייתא<small>]</small> <strong>אמר ר' שמעון: ארבעה דברים היה ר' עקיבא</strong> (רבו) <strong>דורש, ואני אין דורש כמותו,</strong> אלא דורש באופן אחר. ואחד השינויים הוא בענין זה, וכך פירש ר' עקיבא: <strong>"צום הרביעי"</strong> — זה <strong>תשעה בתמוז שבו הובקעה העיר, שנאמר: "</strong>בחודש <strong>הרביעי בתשעה לחדש ויחזק הרעב בעיר ולא היה לחם לעם הארץ ותבקע העיר"</strong> (ירמיה נב, ו-ז). <strong>ואמאי קרי ליה</strong> <small>[ומדוע קורא לו]</small> הנביא <strong>"</strong>צום ה<strong>רביעי"</strong> — מפני שהוא בתמוז, <strong>רביעי לחדשים</strong> מניסן.
 <strong>"צום החמישי"</strong> — <strong>זה תשעה באב, שבו נשרף בית אלהינו. ואמאי קרי ליה</strong> <small>[ומדוע קורא לו]</small> <strong>"</strong>צום ה<strong>חמישי"</strong> — כי הוא ב<strong>חמישי לחדשים. "צום השביעי"</strong> — <strong>זה שלשה בתשרי שבו נהרג גדליה בן אחיקם. ומי הרגו</strong> — <strong>ישמעאל בן נתניה הרגו, ללמדך</strong> על ידי קביעת התענית ביום זה <strong>ששקולה מיתתן של צדיקים כשריפת בית אלהינו</strong> שאף על כך קבעו תענית לדורות. <strong>ואמאי קרי ליה</strong> <small>[ומדוע קורא לו]</small> הנביא <strong>"</strong>צום ה<strong>שביעי"</strong> — שהוא תשרי <strong>שביעי לחדשים.</strong>
 <strong>"צום העשירי"</strong> — <strong>זה עשרה בטבת שבו סמך מלך בבל על ירושלים</strong> והתחיל לצור עליה, <strong>שנאמר: "ויהי דבר ה' אלי בשנה התשיעית בחדש העשירי בעשור לחדש לאמר. בן אדם כתב לך את שם היום את עצם היום הזה סמך מלך בבל אל ירושלים"</strong> (יחזקאל כד, א-ב). <strong>ואמאי קרי ליה</strong> <small>[ומדוע קורא לו]</small> הנביא <strong>"</strong>צום ה<strong>עשירי"</strong> — כי הוא בחודש טבת ה<strong>עשירי לחדשים. והלא היה ראוי זה לכתוב ראשון</strong> שהרי תחילת המצור על העיר היא ראשונה לכל המאורעות האחרים <strong>ולמה נכתב כאן</strong> בסוף הרשימה — <strong>כדי להסדיר חדשים כתיקנן</strong> שמתחיל ברביעי ומסיים בעשירי, אלו דברי ר' עקיבא.
 ואמר ר' שמעון: <strong>ואני איני אומר כן, אלא: "צום העשירי"</strong> — <strong>זה חמשה בטבת שבו באת שמועה לגולה שהוכתה העיר, שנאמר: "ויהי בשתי עשרה שנה בעשרי בחמשה לחדש לגלותנו בא אלי הפליט מירושלים לאמר הכתה העיר"</strong> (יחזקאל לג, כא) <strong>ועשו</strong> אבל ב<strong>יום שמועה</strong> על החורבן <strong>כיום שריפה</strong> שלו.
 והוסיף ר' שמעון: <strong>ונראין דברי מדבריו, שאני</strong> לפי שיטתי <strong>אומר על ראשון ראשון ועל אחרון אחרון,</strong> שלדעת ר' שמעון הצומות מנויים לפי סדר המאורעות, <strong>והוא</strong> ר' עקיבא, רבי, <strong>אומר על ראשון אחרון ועל אחרון ראשון. אלא שהוא מונה לסדר החדשים</strong> ואינו מתחשב במאורעות עצמם <strong>ואני מונה</strong> אף <strong>לסדר</strong> ה<strong>פורעניות.</strong>
 <big>ב</big> <strong>איתמר</strong> <small>[נאמר]</small> שנחלקו חכמים בשאלה הבאה. <strong>רב ור' חנינא אמרי</strong> <small>[אומרים]</small> שניהם: <strong>בטלה מגילת תענית,</strong> שכל הימים המיוחדים שנקבעו כימי שמחה ומנויים במגילת תענית — כולם בטלו לאחר החורבן, והותרו בהם ההספד והתענית. שבזמן הגלות אין טעם לחוג לזכר מאורעות שמחה שהיו במשך הדורות. <strong>ר' יוחנן ור' יהושע בן לוי אמרי</strong> <small>[אומרים]:</small> <strong>לא בטלה מגילת תענית.</strong>
 ומסבירים: <strong>רב ור' חנינא אמרי</strong> <small>[אומרים]</small> ש<strong>בטלה מגילת תענית, הכי קאמר</strong> <small>[כך אמר]:</small> כיון שאמר הנביא <strong>בזמן שיש שלום</strong> — <strong>יהיו</strong> ימי הצום <strong>לששון ולשמחה, אין שלום</strong> — יהיו אלה ימי <strong>צום. והנך נמי כי הני</strong> <small>[ואלה גם כן כמו אלה],</small> כלומר, ימי השמחה המנויים במגילת תענית גם הם בטלים בזמן שאין שלום.
 <strong>ר' יוחנן ור' יהושע בן לוי אמרי</strong> <small>[אומרים]:</small> <strong>לא בטלה מגילת תענית,</strong> וטעמם: <strong>הני הוא</strong> <small>[אלה הם]</small> ימי הצום הכתובים במקרא <strong>דתלינהו רחמנא</strong> <small>[שתלתה אותם התורה]</small> <strong>בבנין בית המקדש, אבל הנך</strong> <small>[אלה]</small> ימי החג שבמגילת תענית — <strong>כדקיימי קיימי</strong> <small>[כפי שהם עומדים, הם עומדים]</small> ולא בטלו.
 <strong>מתיב</strong> <small>[מקשה]</small> <strong>רב כהנא</strong> לשיטת רב ור' חנינא. שנינו: <strong>מעשה וגזרו</strong> חכמים <strong>תענית בחנוכה בלוד, וירד ר' אליעזר</strong> באותו יום <strong>ורחץ</strong> במרחץ להראות שאינו מקבל תענית זו. <strong>ור' יהושע</strong> ירד <strong>וסיפר</strong> שערותיו. ולא עוד, אלא <strong>אמרו להם</strong> שני חכמים אלה: <strong>צאו והתענו</strong> לאות חרטה ותשובה <strong>על מה שהתעניתם.</strong> לפי שימי החנוכה הם ימי שמחה ואסור להתענות בהם. והרי חנוכה היא מן הימים שנקבעו במגילת תענית, מכאן שאף לאחר חורבן הבית ממשיכים לחוג את ימי החנוכה, הרי שלא בטלה מגילת תענית!
 <strong>אמר ר' יוסף: שאני</strong> <small>[שונה]</small> <strong>חנוכה דאיכא</strong> <small>[שיש]</small> בה <strong>מצוה</strong> של הדלקת נרות. ולכן לא בטל חג זה. ובניגוד לשאר ימים שבמגילת תענית. <strong>אמר ליה</strong> <small>[לו]</small> <strong>אביי:</strong> ומה טיבה של ראיה זו? <strong>ותיבטיל איהי</strong> <small>[שתבטל היא</small> חנוכה עצמה<small>]</small> <strong>ותיבטל</strong> גם <strong>מצותה</strong> בהדלקת נרות!
 <strong>אלא אמר רב יוסף</strong> יש לחזור מההסבר הקודם, ולומר כי <strong>שאני</strong> <small>[שונה]</small> <strong>חנוכה דמיפרסם ניסא</strong> <small>[שמפורסם</small> הוא <small>הנס</small> שלה<small>],</small> כיון שנתפרסם ונתקבל בכל ישראל כיום של שמחה אין לבטל אותו.
 <strong>מותיב</strong> <small>[מקשה]</small> <strong>רב אחא בר הונא:</strong> נאמר במגילת תענית <strong>בתלתא</strong> <small>[בשלושה]</small> <strong>בתשרי</strong> יום שמחה הוא כי בו <strong>בטילת אדכרתא מן שטריא</strong> <small>[בטלה אזכרת</small> שם שמים <small>מן השטרות].</small> ומבואר שם, <strong>שגזרה מלכות יון גזרה</strong> על היהודים, <strong>שלא להזכיר שם שמים על פיהם, וכשגברה מלכות חשמונאי ונצחום התקינו שיהו מזכירין שם שמים אפילו בשטרות. וכך היו כותבים: בשנת כך וכך ליוחנן כהן גדול לאל עליון.</strong>
 <strong>וכששמעו חכמים בדבר אמרו: למחר זה</strong> בעל החוב <strong>פורע את חובו</strong> ואז אין צורך עוד בשטר <strong>ונמצא שטר מוטל באשפה,</strong> ושם שמים הכתוב בו מתבזה, <strong>וביטלום</strong> לתקנת הזכרת שם שמים בשטרות, <strong>ואותו היום</strong> שביטלו <strong>עשאוהו יום טוב. ואי סלקא דעתך</strong> <small>[ואם עולה על דעתך</small> לומר<small>]</small> כי <strong>בטלה מגילת תענית,</strong> וכי <strong>קמייתא בטול אחרנייתא</strong> <small>[את</small> התקנות <small>הראשונות מבטלים ואחרונות</small> תקנות חדשות<small>]</small> <strong>מוסיפין?</strong>
 ומשיבים: <strong>הכא במאי עסקינן</strong> <small>[כאן במה אנו עוסקים],</small> <strong>בזמן שבית המקדש קיים</strong> ואז נשמרו כל הימים המנויים במגילת תענית. ואף הוסיפו מפעם לפעם ימי זכרון נוספים. ומה שאמרנו שבטלה — זה לאחר החורבן.
## דף יט.
 ומקשים: אם היה זה בזמן שבית המקדש היה קיים <strong>ותיפוק ליה</strong> <small>[ויצא לו]</small> דין זה שהוא יום שמחה מטעם אחר כי <strong>דהוה ליה</strong> <small>[הרי הוא]</small> <strong>יום שנהרג בו גדליה בן אחיקם,</strong> והרי אמרנו שבזמן בית המקדש עשו את ימי הצום לימי שמחה! <strong>אמר רב: לא נצרכה</strong> תקנה זו של שמחה בשלישי בתשרי <strong>אלא לאסור את</strong> יום <strong>שלפניו.</strong> כי ימי השמחה הקבועים לחגים במגילת תענית לא רק הם עצמם אסורים בתענית אלא גם היום שלפניהם ושלאחריהם, ודין זה לא היה קיים קודם, גם כאשר בטל צום גדליה.
 ומקשים: <strong>שלפניו נמי</strong> <small>[גם כן],</small> <strong>תיפוק ליה</strong> <small>[תצא לו]</small> הלכה זו ממקום אחר <strong>דהוה ליה</strong> <small>[שהרי הוא]</small> <strong>יום שלאחר ראש חדש,</strong> ואמרנו שיום אחד לפני כל חג ואחרי כל חג אין מתענים בו! ודוחים: <strong>ראש חדש דאורייתא</strong> <small>[מן התורה]</small> הוא <strong>ודאורייתא לא בעי</strong> <small>[</small>וחגים <small>מן התורה אינם צריכים]</small> <strong>חיזוק</strong> ולכן לא קבעו בהם תקנה שגם בימים שלפניהם ולאחריהם אסור יהיה להתענות.
 <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>הימים האלה הכתובין במגילת תענית אסורין</strong> בתענית, <strong>בין לפניהם בין לאחריהן.</strong> ואילו <strong>שבתות וימים טובים</strong> — <strong>הם</strong> עצמם <strong>אסורים</strong> בתענית, <strong>לפניהן ולאחריהן מותרין. מה הפרש בין זה לזה? הללו,</strong> שבתות וימים טובים, חיובם הוא מ<strong>דברי תורה, ואין דברי תורה צריכין חיזוק</strong> ולכן גם אם יהיה יום צום לפניהם או אחריהם — יום החג עצמו לא ייבטל, ואילו <strong>הללו דברי סופרים, ודברי סופרים צריכין חיזוק.</strong>
 ומקשים שוב: <strong>ותיפוק ליה</strong> <small>[ושתצא לו]</small> הלכה זו לגבי איסור תענית בשני בתשרי משום <strong>דהוה ליה</strong> <small>[שהרי הוא]</small> <strong>יום שלפני יום שנהרג בו גדליה בן אחיקם,</strong> וכיון שנקבע יום זה ליום שמחה, הרי גם ביום שלפניו אסור להתענות! <strong>אמר רב אשי:</strong> צום <strong>גדליה בן אחיקם דברי קבלה</strong> (דבר האמור בדברי הנביאים) <strong>הוא, ודברי קבלה כדברי תורה דמו</strong> <small>[נחשבים]</small> לענין זה, שאף הם אינם צריכים חיזוק.
 ועוד <strong>מתיב [מקשה] רב טובי בר מתנה,</strong> על ההנחה שבטלה מגילת תענית, שבמגילה זו נאמר: <strong>בעשרים ותמניא ביה אתת בשורתא טבתא ליהודאי דלא יעידון מאורייתא</strong> <small>[בעשרים ושמונה בו</small> באדר <small>באה בשורה טובה ליהודים שלא יסורו מן התורה]</small> ומסופר הענין במגילת תענית: <strong>שגזרה מלכות הרשעה גזרה שלא יעסקו בתורה, ושלא ימולו את בניהם, ושיחללו שבתות. מה עשה יהודה בן שמוע וחביריו? הלכו ונטלו עצה ממטרוניתא</strong> <small>[גבירה]</small> <strong>אחת שכל גדולי רומי מצויין אצלה</strong> וסביר להניח כי תדע כיצד לבטל גזירה זו.
 <strong>אמרה להם</strong> כעצה: <strong>בואו והפגינו</strong> (צעקו) <strong>בלילה</strong> ואז ישמעו השרים את דבריכם, ויבטלו את הגזירה. <strong>הלכו והפגינו בלילה, אמרו: אי</strong> (אוי) <strong>שמים! לא אחיכם אנחנו, ולא בני אב אחד אנחנו, ולא בני אם אחת אנחנו</strong> היהודים כמותכם? <strong>מה נשתנינו מכל אומה ולשון שאתם גוזרין עלינו גזירות קשות? וביטלום</strong> לגזירות אלה. <strong>ואותו היום</strong> שביטלום <strong>עשאוהו</strong> חכמים <strong>יום טוב. ואי סלקא דעתך</strong> <small>[ואם עולה על דעתך]</small> לומר כי <strong>בטלה מגילת תענית,</strong> אם כן תמוה: <strong>קמייתא בטול</strong> <small>[</small>את התקנות <small>הראשונות ביטלו],</small> <strong>אחרנייתא</strong> <small>[האחרונות]</small> <strong>מוסיפין?!</strong>
 <strong>וכי תימא הכא נמי</strong> <small>[ואם תאמר כאן גם כן]</small> מדובר <strong>בזמן שבית המקדש קיים</strong> — <strong>והא</strong> <small>[והרי]</small> <strong>יהודה בן שמוע תלמידו של ר' מאיר, ור' מאיר בתר הכי</strong> <small>[אחר כך]</small> אחר זמן החורבן <strong>הוה</strong> <small>[היה]!</small> וראיה שהוא מאוחר, <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>כלי זכוכית ש</strong>נטמאו ואחר כך <strong>ניקבו</strong> כדי לטהרן מטומאתן <strong>והטיף לתוכן אבר</strong> (עופרת) כדי לחבר את השברים — נחלקו בכך אם עתה נחשב כלי זה לכלי מתכת שדינו הוא שמשנסתם הנקב שבו, הריהו חוזר לטומאתו הראשונה אף על פי שלא נגע בטומאה בשנית, או שמא עדיין הוא בכלל כלי זכוכית שמשניקבו שוב אינם חוזרים לטומאתם הראשונה לעולם. <strong>אמר רבן שמעון בן גמליאל: יהודה בן שמוע מטמא משום</strong> (בשם) <strong>ר' מאיר,</strong>
## דף יט:
 <strong>וחכמים מטהרין</strong> שלדעתם, כיון שבעיקרו הוא כלי זכוכית, אין ביציקת העופרת כדי להחשיבו ככלי מתכת. וכיון שר' מאיר עצמו היה כמה דורות לאחר החורבן, ועדיין תיקן ר' יהודה בן שמוע תלמידו ימי שמחה. אם כן ברור שלא בטלה מגילת תענית.
 ומסכמים <strong>תנאי</strong> <small>[</small>מחלוקת <small>תנאים]</small> <strong>היא</strong> אם בטלה, או לא בטלה המגילה. <strong>דתניא</strong> <small>[ש</small>כן <small>שנינו</small> בברייתא<small>]</small> <strong>: הימים האלו הכתובין במגילת תענית, בין בזמן שבית המקדש קיים בין בזמן שאין בית המקדש קיים</strong> — <strong>אסורין</strong> בתענית ובהספד, אלו <strong>דברי ר' מאיר. ר' יוסי אומר: בזמן שבית המקדש קיים</strong> — <strong>אסורין, מפני ששמחה היא להם. אין בית המקדש קיים</strong> — <strong>מותרין, מפני שאבל הוא להם.</strong>
 ומסכמים: <strong>והלכתא</strong> <small>[וההלכה]</small> היא כי <strong>בטלו</strong> הימים, ועוד אמרו <strong>והלכתא</strong> <small>[וההלכה]</small> היא ש<strong>לא בטלו</strong> הימים. ותוהים: <strong>קשיא הלכתא אהלכתא</strong> <small>[קשה מהלכה על הלכה]!</small> ומשיבים: <strong>לא קשיא</strong> <small>[אין זה קשה]:</small> כי <strong>כאן בחנוכה ופורים</strong> — לא בטלו חגים אלה, אף שחנוכה היא מהימים הכלולים במגילת תענית. <strong>כאן בשאר יומי</strong> <small>[בשאר ימים]</small> הכתובים בה — כולם בטלו.
 <big>א</big> שנינו במשנה כי יוצאים השליחים ומודיעים <strong>על</strong> קידוש חודש <strong>אלול מפני ראש השנה, ו</strong>יוצאים <strong>על</strong> חודש <strong>תשרי מפני תקנת המועדות.</strong> ושואלים: <strong>כיון דנפקי להו</strong> <small>[שהם יוצאים]</small> על חודש <strong>אלול</strong> ומודיעים מתי היה ראש החודש, על חודש <strong>תשרי למה להו</strong> <small>[להם]</small> להודיע? הרי יודעים אנו כי ראש חודש תשרי חל ביום השלושים לאחר ראש חודש אלול.
 <strong>וכי תימא</strong> <small>[ואם תאמר]</small> שיש להודיע שנית <strong>דלמא עברוה</strong> <small>[שמא עיברו]</small> את חודש <strong>אלול</strong> וראש השנה יחול רק ביום השלושים ואחד אחר ראש חודש אלול, <strong>והאמר</strong> <small>[והרי אמר]</small> <strong>ר' חיננא בר כהנא אמר רב: מימות עזרא ואילך לא מצינן</strong> <small>[מצאנו]</small> שיהא חודש <strong>אלול מעובר,</strong> ואם כן אפשר בקלות לחשב את ימי המועדים שבתשרי, ואין צורך איפוא להודיע בשנית!
 ומשיבים: מה שאמרו <strong>"לא מצינו"</strong> אין משמעו שאין לעשות אלול מעובר — אלא כך היה מעשה ש<strong>לא אצטריך</strong> <small>[הוצרכו]</small> לעשות, <strong>הא אצטריך</strong> <small>[הרי</small> אם <small>הצטרכו]</small> — <strong>מעברינן ליה</strong> <small>[מעברים אותו],</small> ומתוך שקיימת אפשרות שיתעבר חודש אלול, אף שהיא רחוקה, לפיכך יש סיבה לשלוח שלוחים בשנית כדי להודיע על זמנו של חודש תשרי<small>.</small>
 ושואלים: <strong>אם יעשו כן הא מיקלקל</strong> <small>[הרי מתקלקל]</small> <strong>ראש השנה,</strong> שהרי כל אלה שהודיעו להם על מועד ראש חודש אלול יחוגו את ראש השנה ביום השלושים לאלול, בעוד שזמנו האמיתי הוא ביום השלושים ואחד! ומשיבים: <strong>מוטב תיקלקל ראש השנה ולא יתקלקלו כולהו</strong> <small>[כל]</small> ה<strong>מועדות</strong> — יום הכיפורים, סוכות ושמיני עצרת הבאים אחר כך.
 ומעירים: <strong>דיקא נמי</strong> <small>[מדוייק גם כן]</small> הדבר מלשון המשנה, <strong>דקתני</strong> <small>[ששנה</small> בה<small>]</small> שיוצאים שלוחים להודיע <strong>על</strong> חודש <strong>תשרי מפני תקנת המועדות, שמע מינה</strong> <small>[למד מכאן]</small> שזוהי אכן הסיבה והטעם לכך.
 <big>ב</big> שנינו במשנה שיוצאים <strong>על כסליו מפני חנוכה, ועל אדר מפני הפורים.</strong> ומעירים: <strong>ואילו</strong> אם <strong>נתעברה השנה</strong> ש<strong>יוצאין</strong> שלוחים להודיע <strong>אף על אדר שני מפני הפורים</strong> שחל אז באדר השני — <strong>לא קתני</strong> <small>[שנינו].</small> משמע כי <strong>מתניתין</strong> <small>[משנתנו]</small> ש<strong>לא כ</strong>שיטת <strong>רבי, דתניא</strong> <small>[ש</small>כן <small>שנינו</small> בתוספתא<small>],</small> <strong>רבי אומר: אם נתעברה השנה</strong> — <strong>יוצאין אף על אדר השני מפני הפורים.</strong>
 ומציעים: <strong>לימא בהא קמיפלגי</strong> <small>[האם לומר</small> שבענין עקרוני <small>זה נחלקו]:</small> <strong>דמר</strong> <small>[שחכם זה,</small> התנא של משנתנו<small>]</small> <strong>סבר,</strong> כי <strong>כל מצות הנוהגות בשני</strong> שעיקרן קריאת הפרשות המיוחדות בתורה, ופורים <strong>נוהגות בראשון</strong> ואם קיימו אותן בראשון ולא בשני — יצאו ידי חובה. <strong>ומר</strong> <small>[וחכם זה],</small> רבי <strong>סבר</strong> כי <strong>כל מצות הנוהגות בשני</strong> — <strong>אין נוהגות בראשון,</strong> ולכן צריך להודיע גם על השני כדי לקיים בו את מצוות חודש אדר.
 ודוחים: <strong>לא, דכולי עלמא</strong> <small>[לדעת הכל]</small> <strong>מצות הנוהגות בשני</strong> — <strong>אין נוהגות בראשון, והכא</strong> <small>[וכאן]</small> <strong>בעיבור שנה קמיפלגי</strong> <small>[חלוקים]</small> הם, מה שיעורו של חודש העיבור. <strong>דתניא</strong> <small>[ש</small>כן <small>שנינו</small> בברייתא<small>]</small> <strong>: כמה עיבור שנה</strong> — <strong>שלשים יום, רבן שמעון בן גמליאל אומר: חדש.</strong> וכיון שלדעת רבן שמעון בן גמליאל אין קביעות במספר ימי חודש העיבור — צריך להודיע גם מתי יחול חג הפורים.
 ושואלים: <strong>מאי שנא</strong> <small>[במה שונה]</small> <strong>שלשים יום דידעי</strong> <small>[</small>שאנשים <small>יודעים]</small> ומוסיפים שלושים יום, ויודעים לחשב מתי יחול פורים. <strong>חדש נמי ידעי</strong> <small>[גם כן יודעים]</small> הם, שהוא עשרים ותשעה יום. ומחשבים מתי פורים! <strong>אמר רב פפא: מאן דאמר</strong> <small>[מי שאומר]</small> שמוסיפים <strong>חדש,</strong> לאו דווקא חודש (בן עשרים ותשעה יום) אלא: <strong>רצה</strong> — <strong>חדש, רצה</strong> — <strong>שלשים</strong> ולכן צריך להודיע כיצד קבעו.
 <strong>העיד ר' יהושע בן לוי משום קהלא קדישא דירושלים</strong> <small>[בשם הקהל הקדוש</small> של <small>בירושלים]</small> <strong>על שני אדרים שמקדשין אותם ביום עיבוריהן,</strong> כלומר, ביום השלושים לחודש הקודם.
 ומעירים: <strong>למימרא</strong> <small>[</small>דבר זה בא <small>לומר]:</small> שחודשים <strong>חסרין עבדינן</strong> <small>[עושים אנו]</small> את שני האדרים<small>,</small> אולם חודשים <strong>מלאין לא עבדינן</strong> <small>[עושים אנו]</small> אותם, שיהיו בני שלושים יום! ו<strong>לאפוקי</strong> <small>[להוציא]</small> <strong>מ</strong>מה ש<strong>דרש רב נחמן בר חסדא,</strong> שאמר: <strong>העיד ר' סימאי משום חגי זכריה ומלאכי על שני אדרים</strong> שבשנה מעוברת, <strong>שאם רצו לעשותן שניהן מליאין</strong> — <strong>עושין, שניהן חסרין</strong> — <strong>עושין, אחד מלא ואחד חסר</strong> — <strong>עושין, וכך היו נוהגין בגולה,</strong> שכאשר לא ידעו את המועד שנקבע בבית דין כך היו עושים. <strong>ומשום רבינו</strong> (רב) <strong>אמרו: לעלם</strong> נוהגים <strong>אחד מלא ואחד חסר</strong> בשני אדרים, <strong>עד שיוודע לך שהוקבע ראש חדש בזמנו,</strong> כלומר, שגם אדר ראשון הוא חסר.
 <strong>שלחו ליה</strong> <small>[לו]</small> <strong>למר עוקבא</strong> ראש הגולה מכתב מארץ ישראל: <strong>אדר הסמוך לניסן</strong> — <strong>לעולם</strong> הוא חודש <strong>חסר</strong> בן עשרים ותשעה יום, בין בשנה פשוטה בין בשנה מעוברת, אולם אדר הראשון שאינו סמוך לניסן לפעמים הוא מלא.
 <strong>מתיב</strong> <small>[מקשה]</small> על כך <strong>רב נחמן,</strong> ממה ששנינו: <strong>על שני חדשים מחללין את השבת</strong> שמותר לעדים לחלל את השבת כדי להגיע בזמן למקום בית הדין — <strong>על</strong> חודש <strong>ניסן ועל תשרי</strong> מפני המועדים החשובים שבהם. <strong>אי אמרת בשלמא</strong> <small>[נניח</small> אם <small>אומר אתה]</small> שחודש אדר <strong>זמנין</strong> <small>[פעמים]</small> <strong>מלא זמנין</strong> <small>[פעמים]</small> <strong>חסר</strong> — <strong>משום הכי</strong> <small>[כך]</small> <strong>מחללינן</strong> <small>[מחללים אנו],</small> שצריך להודיע מתי ראש חודש ניסן, כדי שידעו לעשות את הפסח בזמנו.
## דף כ.
 <strong>אלא אי אמרת</strong> <small>[אם אומר אתה]</small> שחודש אדר <strong>לעולם חסר, אמאי מחללינן</strong> <small>[מדוע מחללים אנו]</small> את השבת? הרי יודעים מראש מתי בדיוק יחול ראש חודש ניסן! ומשיבים: <strong>משום</strong> ש<strong>מצוה לקדש</strong> את החודש <strong>על</strong> פי <strong>הראייה</strong> ולא לסמוך רק על החשבון והתקנות.
 <strong>איכא דאמרי</strong> <small>[יש שאומרים]</small> לא בנוסח זה, אלא <strong>אמר רב נחמן: אף אנן נמי תנינא</strong> <small>[אנחנו גם כן שנינו]</small> סיוע לדברים ששלחו למר עוקבא, שכן שנינו: <strong>על שני חדשים מחללין את השבת</strong> — <strong>על ניסן ועל תשרי. אי אמרת בשלמא</strong> <small>[נניח אם אומר אתה]</small> ש<strong>לעולם</strong> עושים את אדר הסמוך לניסן <strong>חסר</strong> — <strong>משום הכי</strong> <small>[כך]</small> <strong>מחללינן</strong> <small>[מחללים אנו]</small> את השבת משום ש<strong>מצוה לקדש על הראייה.</strong>
 <strong>אלא אי אמרת זמנין</strong> <small>[אם אומר אתה</small> ש<small>לפעמים]</small> הוא <strong>מלא זמנין</strong> <small>[</small>ו<small>לפעמים]</small> הוא <strong>חסר</strong> ואין קביעות בדבר — <strong>אמאי מחללינן</strong> <small>[מדוע מחללים אנו]?</small> <strong>נעבריה האידנא</strong> <small>[נעבר אותו היום],</small> כלומר, לא יקבעו ראש חודש וישאר אדר מעובר (בן שלושים יום) <strong>ונקדשיה</strong> <small>[ויקדשוהו]</small> <strong>למחר,</strong> וכיון שאין עושים כן, אלא מחללים את השבת כדי לקבוע את החודש על פי הראייה, הרי זו הוכחה שמצוה לקדש על פי הראייה דווקא.
 ודוחים: <strong>אי דאקלע</strong> <small>[אם</small> היה מקרה <small>שהזדמן]</small> <strong>יום שלשים</strong> עצמו <strong>בשבת הכי נמי</strong> <small>[כך גם כן]</small> עושים, שאם נראה הירח בשבת ביום שלושים — אין מחללים את השבת להעיד ומעברים את חודש אדר, <strong>הכא במאי עסקינן</strong> <small>[כאן במה אנו עוסקים]</small> במקרה <strong>דאקלע</strong> <small>[שהזדמן]</small> ש<strong>יום</strong> ה<strong>שלשים ואחד</strong> הוא <strong>בשבת</strong> וראו אז את הירח, שהכרח הוא לקדש את ראש החודש ביום שבת, שהרי אין חודש יותר משלושים יום ואי אפשר לדחות את קידושו, וזאת משום ש<strong>מצוה לקדש על הראייה</strong> ולעשות זאת על פי העדים.
 <strong>מתיב</strong> <small>[מקשה</small> על כך<small>]</small> <strong>רב כהנא,</strong> שנינו: <strong>כשהמקדש קיים מחללין</strong> את השבת לצורך קידוש החודש, <strong>אף על כולן</strong> (על כל החודשים), <strong>מפני תקנת הקרבן</strong> שיקריבו את קרבן ראש החודש בזמנו.
 <strong>מדכולהו לאו</strong> <small>[מ</small>כיון <small>שבכולם</small> מחללים את השבת <small>לא]</small> <strong>משום</strong> ש<strong>מצוה לקדש על הראייה,</strong> אלא מפני טעם אחר — משמע ש<strong>ניסן ותשרי נמי</strong> <small>[גם כן]</small> <strong>לאו משום</strong> ש<strong>מצוה לקדש על הראייה.</strong>
 ולכן, <strong>אי אמרת בשלמא</strong> <small>[נניח</small> אם <small>אומר אתה]</small> <strong>זמנין</strong> <small>[פעמים]</small> שחודש אדר <strong>מלא וזמנין</strong> <small>[ופעמים]</small> שהוא <strong>חסר, משום הכי</strong> <small>[כך]</small> <strong>מחללינן</strong> <small>[מחללים אנו],</small> <strong>אלא אי אמרת</strong> <small>[אם אומר אתה]</small> כי חודש אדר <strong>לעולם חסר,</strong> אם כן <strong>אמאי מחללינן</strong> <small>[מדוע מחללים אנו]?</small> ומסכמים: אכן, <strong>תיובתא</strong> <small>[קושיה חמורה]</small> היא, ונדחו דברי רב נחמן.
 <big>א</big> ומוסרים שפעם אחת <strong>כי אתא</strong> <small>[כאשר בא]</small> <strong>עולא, אמר:</strong> בשנה זו <strong>עברוה</strong> <small>[עיברו]</small> את חודש <strong>אלול</strong> והיה בן שלושים יום. <strong>אמר עולא: ידעי חברין בבלאי מאי טיבותא עבדינן בהדיהו</strong> <small>[</small>האם <small>יודעים חברינו הבבליים מה טובה עשינו איתם]</small> על ידי כך, שדחו את ראש השנה ביום אחד ואין יום הכיפורים חל סמוך לשבת.
 ושואלים: <strong>מאי טיבותא</strong> <small>[מה הטובה]</small> שיש בדבר? <strong>עולא אמר: משום ירקיא</strong> <small>[הירקות]</small> שלא יתייבשו במהלך שני ימי השבתון. <strong>ר' אחא בר חנינא אמר: משום מתיא</strong> <small>[המתים],</small> שאם מת אדם ביום שבתון חמור אחד (כשבת) יצטרכו לדחות את קבורתו עד מוצאי יום הכיפורים, ויש חשש שמא יסריח.
 ושואלים: <strong>מאי בינייהו</strong> <small>[מה</small> ההבדל <small>ביניהם]</small> הלכה למעשה, אם זה או זה הוא הטעם? ומשיבים: <strong>איכא בינייהו</strong> <small>[יש ביניהם]</small> הבדל הלכה למעשה בדבר זה: <strong>יום הכפורים שחל להיות אחר השבת</strong> ולא ביום שישי. <strong>מאן דאמר</strong> <small>[</small>לשיטת <small>מי שאומר]</small> שהטעם הוא <strong>משום מתיא</strong> <small>[המתים]</small> <strong>מעברינן</strong> <small>[מעברים אנו],</small> שלענין זה אין הבדל אם יום הכיפורים הוא לפני השבת או אחרי השבת. אולם <strong>ומאן דאמר</strong> <small>[ומי שאומר]</small> שהטעם הוא <strong>משום ירקיא</strong> <small>[הירקות],</small> שלא יכמשו — אין צריך לעבר, כי <strong>לאימת קא בעי להו</strong> <small>[למתי הוא צריך אותם</small> את הירקות<small>]</small> — <strong>לאורתא</strong> <small>[לערב]</small> שלאחר יום הכיפורים, ואם חל ביום ראשון, הרי <strong>לאורתא טרח ומייתי</strong> <small>[לערב</small> הוא יכול <small>לטרוח ולהביא]</small> מן השדה ירקות טריים.
 ואומרים: <strong>ולמאן דאמר</strong> <small>[ו</small>לדעת <small>מי שאומר]</small> שהטעם הוא <strong>משום ירקיא</strong> <small>[הירקות],</small> <strong>לעבריה</strong> <small>[שיעברו אותו]</small> <strong>משום מתיא</strong> <small>[המתים],</small> שהרי גם זה הוא שיקול חשוב! <strong>אלא,</strong> לכל הדעות שני הטעמים תופסים, ויש להסביר באופן אחר: <strong>איכא בינייהו</strong> <small>[יש ביניהם]</small> הבדל למעשה לא לגבי יום הכיפורים אלא לגבי <strong>יום טוב</strong> של ראש השנה <strong>הסמוך לשבת בין מלפניה בין מלאחריה.</strong> כיצד? <strong>מאן דאמר</strong> <small>[ל</small>דעת <small>מי שאומר]</small> שהטעם הוא <strong>משום ירקיא</strong> <small>[הירקות]</small> <strong>מעברינן</strong> <small>[מעברים אנו]</small> <strong>ומאן דאמר</strong> <small>[ול</small>דעת <small>מי שאומר]</small> שהטעם הוא <strong>משום מתיא</strong> <small>[המתים],</small> הרי <strong>אפשר בעממי</strong> <small>[אפשר ב</small>בני <small>העמים,</small> בגויים<small>]</small> שהרי מותר לקבור את המת ביום טוב על ידי גויים.
 ושואלים: <strong>ולמאן דאמר</strong> <small>[ול</small>דעת <small>מי שאומר]</small> שהטעם הוא <strong>משום מתיא</strong> <small>[המתים],</small> <strong>לעבריה</strong> <small>[שיעברו אותו]</small> גם <strong>משום ירקיא</strong> <small>[הירקות]!</small> ומשיבים: לדעתו אין הדבר חשוב כל כך, כי <strong>אפשר</strong> להשרותם <strong>בחמימי</strong> <small>[בחמים]</small> ואז יהיו ראויים לאכילה.
 ושואלים: <strong>אי הכי</strong> <small>[אם זה]</small> הטעם, יכולים לשאול בני בבל: <strong>מאי שנא לדידן</strong> <small>[מה שונה לנו]</small> שעשו בכך טובה לנו, הלא <strong>אפילו לדידהו נמי</strong> <small>[להם גם כן]</small> הרי זאת טובה<small>!</small> ומשיבים: <strong>לדידן חביל לן עלמא</strong> <small>[לנו</small> בבבל <small>חם לנו העולם],</small> וכיון שהחום מרובה יותר הכל מתקלקל מהר יותר, <strong>לדידהו לא חביל להו עלמא</strong> <small>[להם,</small> לבני ארץ ישראל <small>אין העולם חם להם],</small> כלומר, אין מזג האויר חם כל כך, ובשל שני הטעמים אינם מוכרחים לעבר.
 <big>ב</big> בדברים שנאמרו עד כה הוזכר שמטעמים שונים מעברים את החודש, ושואלים: <strong>איני</strong> <small>[וכן הוא]?!</small> <strong>והתני</strong> <small>[והרי שנה]</small> <strong>רבה בר שמואל: יכול כשם שמעברין את השנה לצורך,</strong> שהרי בעיבור השנה מביאים בחשבון שיקולים שונים, וביניהם צרכי החג וצרכי הציבור, <strong>כך מעברין את החדש לצורך? תלמוד לומר: "החדש הזה לכם ראש חדשים"</strong> (שמות יב, ב), לומר: <strong>כזה ראה וקדש.</strong> לומר לנו, שכאשר רואים את הירח במולדו ("כזה") — מקדשים!
 <strong>אמר רבא: לא קשיא</strong> <small>[אינו קשה]:</small> <strong>כאן</strong> — <strong>לעברו</strong> ולדחות את ראש החודש הבא — מותר, כאן — <strong>לקדשו. והכי קאמר</strong> <small>[וכך אמר]:</small> <strong>יכול כשם שמעברין את השנה ואת החדש לצורך כך מקדשין את החדש לצורך</strong> ומכריזים ומקדשים את החודש ביום שלושים עוד לפני ראיית הירח החדש? <strong>תלמוד לומר "החדש הזה לכם"</strong> — <strong>כזה ראה</strong> ורק אחר כך <strong>קדש.</strong>
 <strong>וכי הא</strong> <small>[וכמו זו]</small> ש<strong>אמר ר' יהושע בן לוי: מאיימין על העדים על החדש שנראה בזמנו,</strong> שחוקרים אותם חקירה קשה עד שהם מתבלבלים ואין עדותם מתקבלת כדי <strong>לעברו</strong> את החודש הזה מפני הצורך. <strong>ואין מאיימין על העדים על החדש שלא נראה בזמנו</strong> כדי שיוכלו בסופו של דבר <strong>לקדשו</strong> בזמנו, אלא אין מקדשים אלא על פי הראייה.
 ותוהים: <strong>איני</strong> <small>[</small>וכי <small>כך הוא]?!</small> <strong>והא שלח ליה</strong> <small>[והרי שלח לו]</small> <strong>ר' יהודה נשיאה</strong> (נשיא הסנהדרין) <strong>לר' אמי: הוו יודעין שכל ימיו של ר' יוחנן היה מלמדנו: מאיימין על העדים על החדש שלא נראה בזמנו לקדשו, אף על פי שלא ראוהו</strong> — <strong>יאמרו "ראינו"!</strong>
 <strong>אמר אביי: לא קשיא</strong> <small>[אינו קשה];</small> <strong>הא</strong> <small>[זה]</small> <strong>בניסן ותשרי</strong> כיון שהמועדים תלויים בהם ויש להתחשב גם בימים בהם נקבעים המועדים — מקדשים אותם לצורך, <strong>הא</strong> <small>[זה]</small> — <strong>בשאר ירחי</strong> <small>[חודשים],</small> אין מקדשים אפילו לצורך.
 <strong>רבא אמר: הא דתני</strong> <small>[זו ששנה]</small> <strong>רבה בר שמואל</strong> שאין מעברים ומקדשים חודש לצורך — הוא לדעת <strong>אחרים היא. דתניא</strong> <small>[</small>שכן <small>שנינו</small> בברייתא<small>],</small> <strong>אחרים אומרים: אין בין עצרת לעצרת,</strong> בין חג שבועות שבשנה אחת לחג שבועות שבשנה שנייה, <strong>ואין בין ראש השנה לראש השנה אלא ארבעה ימים בלבד,</strong> שאת החודשים קובעים חודש מלא וחודש חסר כסדרם תמיד, ולכן סך כל העודף של ימות השבוע משנה לשנה מצטבר כדי ארבעה ימים בלבד. <strong>ואם היתה שנה מעוברת</strong> שנתווסף עוד יום אחד (בגלל חודש אדר הנוסף) הרי הם <strong>חמשה</strong> ימים של הבדל.
 <strong>רב דימי מנהרדעא מתני איפכא</strong> <small>[היה שונה להיפך]:</small> <strong>מאיימין על העדים על החדש שלא נראה בזמנו</strong> כדי <strong>לקדשו, ואין מאיימין על העדים על החדש שנראה בזמנו</strong> כדי שלא יעידו, ואפשר יהיה <strong>לעברו.</strong>
 ושואלים: <strong>מאי טעמא</strong> <small>[מה הטעם]</small> של רב דימי — שלכאורה קשה וחמור יותר לאיים על העדים להעיד על דבר שלא ראו, מאשר לגרום להם להעיד על דבר שראו,
## דף כ:
 <strong>האי מיחזי כשקרא</strong> <small>[זה,</small> כשמאחרים ומעכבים <small>נראה כשקר]</small> שאם לא קידשו את החודש בזמנו, הרי רבים רואים את הירח ותוהים מדוע לא קידשו קודם. <strong>האי לא מיחזי כשקרא</strong> <small>[וזה</small> כשמקדימים <small>אינו נראה כשקר]</small> שהרי תולים הם את אי ראייתם בכך שאף שהם עצמם לא ראו, מכל מקום אנשים אחרים ראו את מולד הירח החודש והשאר לא ראוהו.
 <big>א</big> <strong>אמר שמואל: יכילנא לתקוני לכולה</strong> <small>[יכול אני לתקן</small> לוח שנה <small>לכל]</small> ה<strong>גולה</strong> (כי בקי היה היטב במהלך הכוכבים ובעקרונות החישוב והעיבור, והיה יכול לחשב הכל).
 <strong>אמר ליה</strong> <small>[לו]</small> <strong>אבא אבוה</strong> <small>[אביו]</small> של <strong>ר' שמלאי לשמואל: ידע מר האי מילתא דתניא</strong> <small>[</small>האם <small>יודע אדוני</small> מה פירוש <small>הדבר הזה ששנינו</small> בברייתא<small>]</small> של <strong>סוד העיבור,</strong> העוסקת בעקרונות חישובי המועדות: <strong>נולד קודם חצות או נולד אחר חצות? אמר ליה</strong> <small>[לו]</small> <strong>: לא,</strong> אין אני יודע. <strong>אמר ליה</strong> <small>[לו]:</small> <strong>מדהא לא ידע מר</strong> <small>[מכיון ש</small>את <small>זה אין אדוני יודע]</small> — <strong>איכא מילי אחרנייתא דלא ידע מר</strong> <small>[יש</small> עוד <small>דברים אחרים שאין אדוני יודע],</small> וכיון שכך — אין לסמוך על החשבונות הנעשים בלי שכל הנושא כולו ידוע וברור לעורך החשבון בכל פרטיו.
 לגופה של אותה ברייתא סתומה, <strong>כי סליק</strong> <small>[כאשר עלה]</small> <strong>ר' זירא</strong> לארץ ישראל מבבל, <strong>שלח להו</strong> <small>[להם]</small> במכתב לחביריו בבבל: <strong>צריך שיהא לילה ויום מן החדש,</strong> כלומר, כדי שאפשר יהיה לקדש את החודש צריך שיהא מולדו ביום הקודם, כך שיהיה לילה ויום של החודש הבא לאחר שכבר נראה מולד הירח החדש,
 <strong>וזו שאמר אבא אבוה</strong> <small>[אביו]</small> של <strong>ר' שמלאי</strong> לפני שמואל ולא ידע שמואל לפרש את החילוק בין נולד לפני חצות לנולד אחר חצות — אני אפרשה, וכך יש להבין: כלל הוא שאין הירח מתכסה לאחר מולדו בארץ ישראל אלא למשך שש שעות, ולפי חשבון זה <strong>מחשבין את תולדתו</strong> (מולדו) של הירח, אם <strong>נולד</strong> (זמן המולד) היה <strong>קודם חצות</strong> היום ועדיין יש יותר משש שעות ביום — <strong>בידוע שנראה</strong> הירח החדש עוד ביום <strong>סמוך לשקיעת החמה. לא נולד קודם חצות</strong> אלא לאחריו ואין עוד שש שעות ביום עד לשקיעה — <strong>בידוע שלא נראה סמוך לשקיעת החמה.</strong>
 ושואלים: <strong>מאי נפקא מינה</strong> <small>[מה יוצא מזה]</small> אם אנו יודעים את הדבר, שהרי ממילא אנו תלויים בהעדאת עדים? <strong>אמר רב אשי: לאכחושי סהדי</strong> <small>[</small>כדי <small>להכחיש את העדים],</small> שכיון שיודעים אנו עובדה זו, הרי אם העידו העדים שראו את הירח החדש בזמן שלפי החשבון אי אפשר לראותו — ברור שהם עדי שקר.
 <strong>אמר ר' זירא אמר רב נחמן: עשרים וארבעה שעי</strong> <small>[שעות]</small> <strong>מכסי סיהרא</strong> <small>[מכוסה הירח]</small> בין הירח הישן והחדש. וחלוקת זמן הכיסוי בין הירח הישן והחדש — <strong>לדידן שית מעתיקא ותמני סרי מחדתא</strong> <small>[לנו,</small> לבני בבל, מכוסה <small>שש</small> שעות <small>מן</small> הירח <small>הישן ושמונה עשרה</small> שעות <small>מן החדש],</small> <strong>לדידהו שית מחדתא ותמני סרי מעתיקא</strong> <small>[להם,</small> לבני ארץ ישראל, <small>שישה מן החדש ושמונה עשרה מן הישן].</small>
 ושואלים: <strong>למאי נפקא מינה</strong> <small>[מה יוצא מזה]?</small> <strong>אמר רב אשי: לאכחושי סהדי</strong> <small>[</small>כדי <small>להכחיש את העדים],</small> שאם העידו שראו את שני הירחים, הישן והחדש, בתוך עשרים וארבע שעות — ודאי שקר העידו.
 <strong>אמר מר</strong> <small>[החכם]</small> <strong>צריך שיהא לילה ויום מן החדש,</strong> ושואלים: <strong>מנלן</strong> <small>[מניין לנו]</small> הדבר? <strong>ר' יוחנן אמר:</strong> נאמר: <strong>"מערב עד ערב</strong> תשבתו שבתכם <strong>"(ויקרא כג, לב), ואם כן היום בא אחר הלילה לענין חשבון החגים.</strong>
 <strong>ריש לקיש אמר:</strong> דבר זה נלמד ממה שנאמר: <strong>"עד יום האחד ועשרים לחדש בערב"</strong> (שמות יב, יח), לומר, שהחג מסתיים בסוף היום, ובערב מתחיל יום אחר, הרי שהיום הולך אחר הלילה.
 ושואלים: <strong>מאי בינייהו</strong> <small>[מה</small> ההבדל <small>ביניהם]?</small> <strong>אביי אמר: משמעות דורשין איכא בינייהו</strong> <small>[הבדל בדרשה יש ביניהם].</small>
 <strong>רבא אמר:</strong> ענין זה, למה חושבים את <strong>חצות לילה איכא בינייהו</strong> <small>[יש</small> הבדל <small>ביניהם],</small> שאם למדים מן הפסוק המדבר ביום הכיפורים ("מערב עד ערב"), הרי יש ללכת אחר תחילת הלילה, ואם נראה עדיין הירח הישן בתחילת ליל השלושים, שוב אין מקדשים את היום השלושים. ואם למדים מן הפסוק העוסק בפסח ובמצות ("עד יום האחד ועשרים לחודש בערב"), הרי כשם שלענין הזמן שבו אכילת מצה היא רשות, יש לחשב זאת מחצות ליל ראשון של הפסח, כך גם לענין ראיית הירח לענין קידוש החודש, שאף אם נראה בתחילת הלילה, כל שהוא לפני חצות הלילה, עדיין הוא נחשב כסופו של היום הקודם, ומונים לילה ויום מחצות הלילה ואילך<small>.</small>
 <big>ב</big> ועוד בענין המועדות, <strong>אמר ר' זירא אמר רב נחמן: כל ספיקא</strong> <small>[ספק]</small> שיש בקביעת זמנים <strong>לקמיה שדינן</strong> <small>[לפניו,</small> כלומר: הלאה, <small>אנחנו משליכים</small> אותו<small>],</small> שמחמת הספק לעולם אנו מאחרים ביום אחד. <strong>למימרא דחמיסר ושיתסר עבדינן, ארביסר לא עבדינן</strong> <small>[לומר, שחמישה עשר ושישה עשר עושים אנו</small> בגלויות מחמת הספק, <small>ארבעה עשר אין אנו עושים]</small> ואין אנו חוששים שמא יש להקדים ביום אחד.
 ושואלים: <strong>וליעבד נמי ארביסר</strong> <small>[ושיעשו גם כן ארבעה עשר]</small> מפני הספק, כיצד? <strong>דלמא חסרוה לאב וחסרוה לאלול</strong> <small>[שמא</small> נמצא חודש <small>אב חסר, וגם</small> חודש <small>אלול חסר]</small> ואם כן, חל חג הסוכות בארבעה עשר בתשרי (אם נחשב את החודשים כסדרם הרגיל; אחד מלא ואחד חסר)!
## דף כא.
 ומשיבים: <strong>תרי ירחי חסירי קלא אית להו</strong> <small>[שני חודשים חסרים</small> רצופים, <small>קול יש להם],</small> שדבר זה נדיר ביותר ובודאי יוודע הדבר בינתיים.
 <big>א</big> מסופר: <strong>לוי אקלע</strong> <small>[הזדמן]</small> <strong>לבבל בחדסר</strong> <small>[ב</small>יום <small>אחד עשר]</small> <strong>בתשרי</strong> לפי החשבון שם. <strong>אמר: בסים תבשילא דבבלאי ביומא רבה דמערבא</strong> <small>[טעים הוא התבשיל של הבבליים ביום הגדול,</small> יום הכיפורים, <small>של ארץ ישראל],</small> שעיברו בארץ ישראל את חודש אלול והיה יום זה עשירי בתשרי לחשבונם<small>.</small> <strong>אמרי ליה:</strong> <small>[אמרו לו]:</small> <strong>אסהיד</strong> <small>[העד]</small> שהיום יום הכיפורים וננהג אף אנו כך! <strong>אמר להו</strong> <small>[אמר להם]:</small> <strong>לא שמעתי מפי בית דין "מקודש".</strong> וכיון שאני לא שמעתי במפורש אף שאני יודע מתי נקבע החודש אין אני יכול להעיד במישרין ולשנות את חשבונכם.
 מסופר, היה <strong>מכריז ר' יוחנן: כל היכא דמטו שלוחי</strong> <small>[כל מקום שמגיעים</small> אליו <small>שלוחים]</small> של חודש <strong>ניסן,</strong> להודיע מתי נתקדש החודש שיקבעו לפי זה את חג הפסח. <strong>ולא מטו שלוחי</strong> <small>[מגיעים השלוחים]</small> של חודש <strong>תשרי</strong> להודיע מתי יום הכיפורים וסוכות שכן בתשרי אינם הולכים בראש השנה וביום הכיפורים, ונמצא שלעולם יש להם פחות שני ימים כדי ללכת להודיע לתפוצות — <strong>ליעבדו תרי יומי</strong> <small>[שיעשו</small> גם את הפסח <small>שני ימים].</small> <strong>גזירה</strong> עשו על חודש <strong>ניסן אטו</strong> <small>[משום]</small> חודש <strong>תשרי,</strong> שאם יעשו בניסן רק יום אחד יבואו לעשות כן גם בחודש תשרי, למרות שאינם רשאים לעשות כן.
 מסופר: <strong>ר' אייבו בר נגרי ור' חייא בר אבא,</strong> תלמידיו של ר' יוחנן <strong>איקלעו לההוא אתרא דהוה מטו</strong> <small>[הזדמנו למקום אחד שאליו היו מגיעים]</small> <strong>שלוחי ניסן ולא מטו</strong> <small>[היו מגיעים]</small> <strong>שלוחי תשרי, ועבדי חד יומא, ולא אמרו להו ולא מידי</strong> <small>[והיו עושים</small> בני המקום <small>יום</small> חג <small>אחד</small> בניסן, <small>ולא אמרו להם</small> חכמים אלה <small>דבר].</small> <strong>שמע ר' יוחנן</strong> רבם את הדבר <strong>ואיקפד</strong> <small>[והקפיד]</small> עליהם, שעושים בניגוד למה ששמעו מפיו. <strong>אמר להו</strong> <small>[להם]:</small> <strong>לאו אמרי לכו</strong> <small>[האם לא אמרתי לכם]</small> <strong>היכא דמטו</strong> <small>[במקום שמגיעים]</small> <strong>שלוחי ניסן ולא מטו</strong> <small>[מגיעים]</small> <strong>שלוחי תשרי ליעבדו תרי יומי</strong> <small>[שיעשו</small> אף בניסן <small>שני ימים],</small> <strong>גזירה ניסן אטו</strong> <small>[משום]</small> <strong>תשרי!</strong>
 מסופר: <strong>רבא הוה</strong> <small>[היה]</small> <strong>רגיל דהוה יתיב בתעניתא תרי יומי</strong> <small>[שהיה יושב בתענית</small> יום הכיפורים <small>שני ימים</small> רצופים<small>]</small> שמא נקבע יום הכיפורים למחרת ולא היום. מספרים: <strong>זימנא חדא אשתכח כוותיה</strong> <small>[פעם אחת נמצא</small> שאכן היה הדבר <small>כמותו],</small> שבאמת טעו הכל והוא היה היחיד שצם בזמן.
 בדומה לזה מסופר: <strong>רב נחמן יתיב בתעניתא כוליה יומי דכיפורי</strong> <small>[ישב בתענית בכל יום הכיפורים]</small> כרגיל, <strong>לאורתא אתא ההוא גברא</strong> <small>[לעת ערב</small> בא <small>אדם אחד]</small> <strong>אמר להו</strong> <small>[להם]:</small> <strong>למחר יומא רבה במערבא</strong> <small>[מחר הוא היום הגדול,</small> יום הכיפורים, <small>בארץ ישראל]</small> וצריך איפוא לצום למחר, ונמצא שהוצרכו לצום שני ימים רצופים.
 <strong>אמר ליה</strong> <small>[לו]</small> רב נחמן: <strong>מהיכא את</strong> <small>[מאיזה מקום אתה]?</small> <strong>אמר ליה</strong> <small>[לו]:</small> <strong>מ</strong>ן המקום <strong>דמהריא. אמר ליה</strong> <small>[לו,</small> עליו<small>]</small> בלשון נופל על לשון: בגללך <strong>דם תהא אחריתו,</strong> וכיוון על עצמו, שבגלל אותו אדם עליו לצום במשך יומיים ויכול למות בשל כך. <strong>קרי עליה</strong> <small>[קרא עליו]</small> את הפסוק: <strong>"קלים היו רדפינו</strong> מנשרי שמים <strong>"(איכה ד, יט), שהרי אם היה שליח זה מאחר קצת, היו בינתיים אוכלים ושותים, ואילו הוא הקדים ובא בדיוק בזמן שלא יוכלו עוד לאכול ולשתות.</strong>
 <big>ב</big> <strong>שלח ליה</strong> <small>[לו]</small> <strong>רב הונא בר אבין לרבא: כד חזית דמשכה</strong> <small>[כאשר רואה אתה שנמשכת]</small> <strong>תקופת טבת עד שיתסר</strong> <small>[שישה עשר]</small> <strong>בניסן,</strong> שלפי החשבון נמשכת תקופת טבת עד שישה עשר בניסן (שבו אורך היום והלילה משתווים), ואם רואה אתה שתמשך תקופת טבת עד לאחר שישה עשר בניסן — <strong>עברה לההיא שתא</strong> <small>[עבר את השנה הזאת]</small> <strong>ולא תחוש</strong> <small>[ואל תחשוש]</small> <strong>לה</strong> לחפש עוד טעם אחר, <strong>דכתיב</strong> <small>[שנאמר]:</small> <strong>"שמור את חדש האביב"</strong> (דברים טז, א), כלומר, <strong>שמור אביב של תקופה</strong> שהוא תקופת ניסן <strong>שיהא בחדש ניסן</strong> לפני הפסח.
 <strong>אמר להו</strong> <small>[להם]</small> <strong>רב נחמן להנהו נחותי ימא</strong> <small>[לאותם יורדי הים]:</small> <strong>אתון דלא ידעיתו בקביעא דירחא</strong> <small>[אתם שאין אתם יודעים בקביעות החודש]</small> לפי ראיית הירח, <strong>כי חזיתו סיהרא דמשלים ליומא</strong> <small>[כאשר רואים אתם את הירח שהוא משלים ליום],</small> כלומר שהירח נראה משעת שקיעה עד הנץ החמה דעו לכם שאז אמצע חודש ניסן ו<strong>בעירו חמירא</strong> <small>[ובערו</small> את <small>החמץ].</small>
 ושואלים: <strong>הלא אימת</strong> <small>[מתי]</small> <strong>משלים</strong> הוא — <strong>בחמיסר</strong> <small>[בחמישה עשר</small> בחודש<small>]</small> <strong>והא אנן מארביסר מבערינן</strong> <small>[והרי אנו מארבעה עשר מבערים אנו]</small> את החמץ, ואם כן לא יעשו אז כראוי! ומשיבים: <strong>לדידהו דמגלו להו עלמא</strong> <small>[להם,</small> ליורדי הים, <small>שמגולה להם העולם],</small> כלומר, שהאופק פתוח ונראה, <strong>מארביסר</strong> <small>[מ</small>יום <small>ארבעה עשר]</small> הוא <strong>משלים</strong> כל הלילה ואינו מחשיך עד הזריחה, ולכן יכולים הם לסמוך על סימן זה לקביעת הפסח, ולבער בו את החמץ.
## דף כא:
 <big>א משנה</big> <strong>על שני חדשים מחללין</strong> העדים שראו את מולד הירח <strong>את השבת,</strong> אם צריכים לכך, בדרכם להעיד; <strong>על</strong> חודש <strong>ניסן ועל</strong> חודש <strong>תשרי, שבהן שלוחין יוצאין</strong> במצות בית הדין <strong>לסוריא</strong> להודיע על קביעת החודש <strong>ובהן מתקנין את המועדות</strong> החשובים של השנה — יום הכיפורים וסוכות וחג הפסח ושבועות, ועל פיהם נקבע זמנם המדוייק. <strong>וכשהיה בית המקדש קיים</strong> — <strong>מחללין אף על כולן, מפני תקנת הקרבן</strong> שיוכלו להקריב במקדש את קרבן מוסף ראש החודש בזמנו הראוי.
 <big>ב גמרא</big> נאמר שעל שני חודשים בשנה היו השליחים יוצאים. ותוהים: <strong>על שני חדשים ותו לא</strong> <small>[ולא עוד]?!</small> <strong>ורמינהו</strong> <small>[ומשליכים,</small> מראים סתירה<small>]</small> מהמשנה הקודמת, שנאמר בה: <strong>על ששה חדשים השלוחין יוצאין,</strong> ולא רק על שנים!
 <strong>אמר אביי: הכי קאמר</strong> <small>[כך אמר],</small> כך צריך להבין: <strong>על כולן שלוחין יוצאין מבערב,</strong> כאשר הדבר ברור שהיה המולד וברור שבית דין יקבעו את יום המחרת כראש חודש, ואילו <strong>על ניסן ועל תשרי</strong> אין השלוחים יוצאים <strong>עד שישמעו מפי בית דין</strong> במפורש את המילים <strong>"מקודש</strong> החודש", כדי שיוכלו להעיד עדות שלימה. 
 <strong>תניא נמי הכי</strong> <small>[שנויה</small> ברייתא <small>גם כן כך]:</small> <strong>על</strong> החודשים <strong>כולן יוצאין</strong> השלוחים כבר <strong>מבערב</strong> כדי להודיע לגולה על שנתקדש החודש<strong>,</strong> ואולם <strong>על</strong> חודש <strong>ניסן ועל</strong> חודש <strong>תשרי</strong> אינם יוצאים <strong>עד שישמעו מפי בית דין: "מקודש".</strong>
 <strong>תנו רבנן</strong> <small>[שנו חכמים]:</small> <strong>מנין שמחללין עליהן</strong> (על עדות החודשים) <strong>את השבת?</strong> — <strong>תלמוד לומר: "אלה מועדי ה'</strong> מקראי קודש <strong>אשר תקראו אתם במועדם"</strong> (ויקרא כג, ד), והדגיש הכתוב שצריך לקובעם במועדם בכל מקרה, ולכן מותר לעבור לשם כך על איסורי שבת.
 <strong>יכול כשם שמחללין עד שיתקדשו</strong> בהבאת עדי הראיה, <strong>כך מחללין</strong> את השבת <strong>עד שיתקיימו</strong> שאף השליחים האמורים לצאת לרחבי הארץ וחוצה לה כדי להודיע על שנתקדש החודש רשאים לחלל לשם כך את השבת — <strong>תלמוד לומר: "אשר תקראו אתם"</strong> ללמדנו: <strong>על קריאתם</strong> כלומר, קביעתם — <strong>אתה מחלל</strong> את השבת, <strong>ואי אתה מחלל על קיומן.</strong>
 <big>ג</big> <strong>שנינו במשנה: וכשהיה בית המקדש קיים, מחללין</strong> היו את השבת <strong>אף על</strong> החודשים <strong>כולן מפני תקנת הקרבן. תנו רבנן</strong> <small>[שנו חכמים]:</small> <strong>בראשונה היו מחללין אף על כולן. משחרב בית המקדש אמר להן רבן יוחנן בן זכאי</strong> לחכמים: <strong>וכי יש</strong> עתה איזשהו <strong>קרבן</strong> שבשבילו יצטרכו לחלל? <strong>התקינו שלא יהו מחללין אלא על ניסן ועל תשרי בלבד.</strong>
 <big>ד משנה</big> <strong>בין שנראה</strong> מולד הירח <strong>בעליל</strong> בגלוי לעיני כל, <strong>בין שלא נראה בעליל</strong> אלא על ידי יחידים בלבד — <strong>מחללין עליו את השבת. ר' יוסי אומר: אם נראה בעליל</strong> — <strong>אין מחללין עליו את השבת,</strong> שאם נראה במקום אחד בגלוי בודאי נראה גם סמוך לירושלים, ואין צורך להרחיק ללכת כדי להודיע על דבר שנודע ממילא.
 מסופר: <strong>מעשה שעברו יותר מארבעים זוג</strong> להודיע שראו את מולד הירח <strong>ועיכבם ר' עקיבא בלוד</strong> שאמר להם שאין צורך לחלל את השבת לצורך זה. <strong>שלח לו רבן גמליאל: אם מעכב אתה את הרבים</strong> — <strong>נמצאת מכשילן לעתיד לבא,</strong> שגם בפעם אחרת יאמרו: מה לנו ללכת אם אין עדותנו נחוצה, וכשיידרשו — לא יימצאו העדים.
 <big>ה גמרא</big> <strong>מאי</strong> <small>[מה,</small> כיצד<small>]</small> <strong>משמע דהאי "עליל" לישנא דמיגלי הוא</strong> <small>[ש"עליל" זה לשון גלוי הוא]?</small> <strong>אמר ר' אבהו אמר קרא</strong> <small>[הכתוב]:</small> <strong>"אמרות ה' אמרות טהרות כסף צרוף בעליל לארץ מזקק שבעתים"</strong> (תהלים יב, ז) שהוא מפרשו — כסף הגלוי לעין כל.
 כיון שהובא פסוק זה מביאים מדברי <strong>רב ושמואל</strong> שנחלקו בדברים הקשורים באותו פסוק. <strong>חד</strong> <small>[אחד</small> מהם<small>]</small> <strong>אמר: חמשים שערי בינה</strong> (שהוא מפרש "שבעתיים" — שבע פעמים שבע) <strong>נבראו בעולם, וכולן ניתנו למשה, חסר</strong> שער <strong>אחד. שנאמר: "ותחסרהו מעט מאלהים"</strong> (תהלים ח, ו) ונאמר:
 <strong>"בקש קהלת למצא דברי חפץ"</strong> (קהלת יב, י) שמשמעו שביקש וניסה ולא יכול — <strong>בקש קהלת להיות כמשה, יצתה בת קול ואמרה לו: "וכתוב ישר דברי אמת"</strong> (קהלת יב, י) הם הדברים הכתובים בתורה, ומה כתוב שם — <strong>"ולא קם נביא עוד בישראל כמשה"</strong> (דברים לד, י) אלה דבריו של חכם אחד.
 <strong>וחד</strong> <small>[ואחד</small> מהם<small>]</small> <strong>אמר: בנביאים לא קם</strong> כמשה, <strong>במלכים קם</strong> והוא שלמה שהיה חכם כמשה. <strong>אלא מה אני מקיים</strong> את דברי הכתוב <strong>"בקש קהלת למצא דברי חפץ"</strong> (קהלת יב, י) — ש<strong>בקש קהלת לדון דינין שבלב</strong> ולקבוע על פי המסתבר לו, <strong>שלא בעדים ושלא בהתראה</strong> ולסמוך על הבנתו שהוא יכול לגלות את האמת. <strong>יצתה בת קול ואמרה לו: "וכתוב ישר דברי אמת"</strong> (קהלת יב, י) ומה הוא — <strong>"על פי שנים עדים</strong> או שלשה עדים יומת המת לא יומת על פי עד אחד <strong>"(דברים יז, ו). שאין דנים למוות או למלקות אלא על פי שני עדים ולא פחות.</strong>
## דף כב.
 <big>א</big> שנינו במשנה: <strong>"מעשה שעברו יותר מארבעים זוג ועיכבן ר' עקיבא</strong> בלוד <strong>". תניא</strong> <small>[שנויה</small> ברייתא<small>],</small> <strong>אמר ר' יהודה: חס ושלום שר' עקיבא עיכבן,</strong> שבודאי לא היה עושה טעות מעין זו. <strong>אלא שזפר</strong> שהיה <strong>ראשה של</strong> העיר <strong>גדר עיכבן, ושלח רבן גמליאל והורידוהו מגדולתו</strong> משום שעשה שלא כדין.
 <big>ב משנה</big> <strong>אב ובנו שראו את החדש</strong> — <strong>ילכו</strong> שניהם כאחד להעיד. <strong>לא שמצטרפין זה עם זה</strong> לעדות אחת, שהרי קרובים פסולים לעדות, <strong>אלא שאם יפסל אחד מהם</strong> — <strong>יצטרף השני עם אחר</strong> ויוכלו להעיד על החודש, שהרי יתכן שיש עוד רק עד כשר אחד. <strong>ר' שמעון אומר: אב ובנו וכל הקרובין כשרין לעדות החדש.</strong>
 <strong>אמר ר' יוסי: מעשה בטוביה הרופא שראה את החדש בירושלים, הוא ובנו ועבדו משוחרר</strong> ובאו שלושתם להעיד, <strong>וקבלו הכהנים אותו ואת בנו ופסלו את עבדו,</strong> שהקפידו לקדש את החודש רק על פי עדות יהודים מיוחסים. <strong>וכשבאו לפני בית דין</strong> — <strong>קבלו אותו ואת עבדו, ופסלו את בנו</strong> משום קירבה.
 <big>ג גמרא</big> <strong>אמר ר' לוי: מאי טעמא</strong> <small>[מה הטעם]</small> של <strong>ר' שמעון</strong> המתיר עדות החודש בקרובים שלא כשאר העדויות שבתורה? <strong>דכתיב</strong> <small>[שנאמר]:</small> <strong>"ויאמר ה' אל משה ואל אהרן בארץ מצרים לאמר. החדש הזה לכם</strong> ראש חודשים ראשון הוא לכם לחדשי השנה<strong>"</strong> (שמות יב, א-ב), והמלה "לכם" באה לומר: <strong>עדות זו</strong> של ראש החודש <strong>תהא כשרה בכם,</strong> ומכאן למד שכשם שעדות החודש כשרה במשה ואהרן אף על פי שהם אחים, כך יכולים גם שאר אחים להעיד על החודש.
 ושואלים: <strong>ורבנן</strong> <small>[וחכמים]</small> שאינם מתירים עדות החודש בקרובים, כיצד מבינים הם כתוב זה? ומשיבים, שהם מפרשים: <strong>עדות זו תהא מסורה לכם</strong> ולשכמותכם, שגדולי הדור הם שיהיו הדיינים הקובעים את החודש בזמנו.
 <big>ד</big> שנינו במשנה: <strong>"אמר ר' יוסי מעשה בטוביה הרופא כו'". אמר רב חנן בר רבא: הלכתא</strong> <small>[ההלכה</small> היא<small>]</small> <strong>כ</strong>שיטת <strong>ר' שמעון,</strong> שיש להתיר עדות החודש בקרובים. <strong>אמר ליה</strong> <small>[לו]</small> <strong>רב הונא לרב חנן בר רבא:</strong> הלא כנגדו יש <strong>ר' יוסי</strong> שכרגיל הלכה כמותו כנגד כל אחד מחבריו <strong>ו</strong>גם <strong>מעשה</strong> שסיפר שכך עשו בפועל ופסקו כשיטתו <strong>ואת אמרת הלכתא</strong> <small>[ואתה אומר</small> כי <small>הלכה]</small> <strong>כר' שמעון</strong> נגד נימוקים אלה?!
 <strong>אמר ליה</strong> <small>[לו]:</small> <strong>והא זמנין סגיאין אמרית קמיה</strong> <small>[והרי פעמים הרבה אמרתי לפני]</small> <strong>רב</strong> כי <strong>הלכתא</strong> <small>[הלכה]</small> <strong>כר' שמעון</strong> בענין זה <strong>ולא אמר לי ולא מידי</strong> <small>[דבר],</small> משמע שהלכה כן! <strong>אמר ליה</strong> <small>[לו]:</small> <strong>היכי תנית</strong> <small>[היאך</small> אתה <small>שונה]</small> את הדעות? <strong>אמר ליה</strong> <small>[לו]:</small> <strong>אפכא</strong> <small>[להיפך],</small> כלומר, הדעה שבנוסח שלפנינו היא דעת ר' יוסי ששנה אותה בשם ר' שמעון. <strong>אמר ליה</strong> <small>[לו]</small> רב הונא: <strong>משום הכי</strong> <small>[כך]</small> <strong>לא אמר לך ולא מידי</strong> <small>[דבר],</small> שהרי לפי גרסתך שהפכת פסקת איפוא הלכה כראוי. <strong>אמר טבי בריה</strong> <small>[בנו]</small> של <strong>מרי טבי אמר מר עוקבא אמר שמואל: הלכתא</strong> <small>[ההלכה</small> היא<small>]</small> <strong>כר' שמעון.</strong>
 <big>ה משנה</big> <strong>אלו הן הפסולין</strong> להעיד: <strong>המשחק בקוביא</strong> ושאר משחקי מזל, <strong>ומלוי ברבית, ומפריחי יונים</strong> שמהמרים על יונים בתחרות מעוף, <strong>וסוחרי שביעית</strong> העושים סחורה בפירות שנת השמיטה, <strong>ועבדים. זה הכלל: כל עדות שאין האשה כשירה לה</strong> (שכן אשה רשאית להעיד על מיתת אדם, ועוד כיוצא באלה) <strong>אף הן</strong> הפסולין הללו <strong>אינן כשירין לה.</strong>
 <big>ו גמרא</big> <strong>הא</strong> <small>[הרי]</small> נלמד מכאן כי כל עדות ש<strong>אשה כשירה לה</strong> — <strong>אף הן</strong> הקרובים <strong>כשירין לה. אמר רב אשי: זאת אומרת גזלן</strong> שאינו נחשב ככזה אלא מ<strong>דבריהם</strong> של חכמים, אף שלשאר עדויות פסלו אותם חכמים, מכל מקום <strong>כשירין לעדות אשה</strong> (להעיד שמת הבעל).
 <big>ז משנה</big> <strong>מי שראה את החדש ואינו יכול להלך</strong> מפני שהוא חולה או שיש מום ברגליו — <strong>מוליכים אותו על החמור, אפילו במטה</strong> ומחללים שבת אם יש צורך בכך. <strong>ואם צודה להם</strong> (מארב של שודדים) בדרך, והם חוששים מפניו — <strong>לוקחין בידן מקלות,</strong> או שאר כלי נשק אם יש צורך בהם, אפילו בשבת.
 <strong>ואם היתה דרך רחוקה</strong> — <strong>לוקחין בידם מזונות</strong> ואינם חוששים לאיסור הוצאה בשבת. <strong>שעל מהלך לילה ויום,</strong> כלומר, בתוך מרחק כדי מהלך זה <strong>מחללין</strong> העדים <strong>את השבת ויוצאין לעדות החדש, שנאמר: "אלה מועדי ה' אשר תקראו אתם במועדם"</strong> (ויקרא כג, ד). לומר שבכל מקרה, אף אם מצריך הדבר לעבור על דברי תורה — חייבים לדאוג לקביעת המועדים בזמנם.
 
 <big>א משנה</big> <strong>אם אינן מכירין אותו,</strong> שאין בית דין מכירים בטיבו של העד אם כשר הוא — בית הדין שבעירו <strong>משלחין עמו אחר להעידו</strong> (להעיד עליו) שאדם זה המעיד על החודש אדם כשר הוא ואפשר לסמוך עליו. ומסבירים: <strong>בראשונה היו מקבלין עדות החדש מכל אדם,</strong> שהרי סתם אדם כשר לעדות, <strong>משקלקלו הבייתוסים</strong> בני כת זו שיש להם שיטה אחרת לגבי קביעת המועדים, ורצו לשבש את דברי חכמים ולשנות את קביעות המועדים והיו מביאים עדי שקר <strong>התקינו שלא יהו מקבלין</strong> עדות החודש <strong>אלא מן המכירין</strong> בלבד.
 <big>ב גמרא</big> על לשון המשנה שואלים: <strong>מאי</strong> <small>[מה</small> פירוש הדבר<small>]</small> ששולחים עמו <strong>אחר?</strong> אם נאמר כי אחר זה הוא <strong>חד</strong> <small>[</small>אדם <small>אחד],</small>
## דף כב:
 ותוהים: <strong>וחד מי</strong> <small>[ו</small>עד <small>אחד האם]</small> הוא <strong>מהימן?! והתניא</strong> <small>[והרי שנינו</small> בברייתא<small>]:</small> <strong>מעשה שבא הוא ועדיו עמו להעיד עליו</strong> משמע שצריך שנים! <strong>אמר רב פפא: מאי</strong> <small>[מה</small> פירוש<small>]</small> <strong>"אחר"</strong> שנאמר במשנה — <strong>זוג אחר</strong> של עדים.
 ומעירים: <strong>הכי נמי מסתברא</strong> <small>[כך גם כן מסתבר</small> לומר<small>],</small> <strong>דאי</strong> <small>[שאם]</small> <strong>לא תימא הכי</strong> <small>[תאמר כך],</small> אם כן מה פירוש <strong>"אם אינן מכירין אותו"</strong> האמור במשנה? <strong>מאי</strong> <small>[מה</small> פירוש<small>]</small> <strong>"אותו"? אילימא</strong> <small>[אם תאמר]</small> כי <strong>"אותו"</strong> פירושו <strong>חד</strong> <small>[אחד] —</small> <strong>וחד מי</strong> <small>[ואחד האם]</small> הוא <strong>מהימן?</strong> הלא <strong>"משפט" כתיב ביה</strong> <small>[נאמר בו]</small> בענין קביעת השנה החודשים וראש השנה ("כי חוק לישראל הוא משפט לאלהי יעקב". תהלים פא, ה) <strong>אלא מאי</strong> <small>[מה</small> פירוש<small>]</small> <strong>"אותו"</strong> — <strong>אותו הזוג, הכי נמי</strong> <small>[כך גם כן]</small> <strong>מאי</strong> <small>[מה</small> פירוש<small>]</small> <strong>"אחר"</strong> — <strong>זוג אחר.</strong>
 ושואלים: <strong>וחד</strong> <small>[ו</small>עד <small>אחד]</small> האם הוא <strong>לא מהימן</strong> בזה? <strong>והתניא</strong> <small>[והרי שנינו</small> בתוספתא<small>]:</small> <strong>מעשה בר' נהוראי שהלך אצל העד להעיד עליו בשבת באושא,</strong> לומר שהוא איש שאפשר לסמוך על עדותו, משמע שר' נהוראי לבדו העיד!
 ודוחים, <strong>אמרי</strong> <small>[אומרים]:</small> <strong>ר' נהוראי סהדא אחרינא הוה בהדיה</strong> <small>[עד אחר היה עמו]</small> <strong>והא דלא חשיב ליה</strong> <small>[וזה שלא מנה אותו]</small> ולא הזכירוהו — <strong>משום כבודו של ר' נהוראי,</strong> שעיקר הלימוד הוא ממנהגו של ר' נהוראי. אבל באמת צריך שניים. <strong>רב אשי אמר:</strong> במקרה של <strong>ר' נהוראי סהדא אחרינא הוה</strong> <small>[עד אחד היה]</small> כבר <strong>באושא</strong> עצמה שהכיר את עד המולד <strong>ואזל</strong> <small>[והלך]</small> <strong>ר' נהוראי לאצטרופי בהדיה</strong> <small>[להצטרף עמו]</small> ושואלים:
 <strong>אי הכי, מאי למימרא</strong> <small>[אם כך מה</small> יש <small>לומר],</small> שאם היו שני עדים מה החידוש בדבר? ומשיבים: <strong>מהו דתימא</strong> <small>[שתאמר]:</small> <strong>מספיקא</strong> <small>[מספק]</small> <strong>לא מחללינן שבתא</strong> <small>[מחללים אנו שבת],</small> שמא העד שבאושא איננו מצוי שם באותו יום ונמצא שחילל ר' נהוראי את השבת לחינם, על כן <strong>קא משמע לן</strong> <small>[השמיע לנו]</small> חידוש זה, שלצורך חשוב זה מחללים את השבת אף מספק.
 <big>א</big> מסופר: <strong>כי אתא</strong> <small>[כאשר בא]</small> <strong>עולא</strong> מארץ ישראל לבבל, <strong>אמר: קדשוה לירחא במערבא</strong> <small>[קידשו את החודש בארץ ישראל]</small> בתאריך מסויים. <strong>אמר רב כהנא: לא מיבעיא</strong> <small>[נצרכה]</small> לומר דווקא ב<strong>עולא, דגברא רבה</strong> <small>[שאדם גדול]</small> <strong>הוא,</strong> ובודאי הוא <strong>מהימן</strong> על מה שהעיד. <strong>אלא אפילו איניש דעלמא נמי</strong> <small>[אדם סתם גם כן]</small> <strong>מהימן</strong> בעדות זו ואין צריך לכך שני עדים. <strong>מאי טעמא</strong> <small>[מה טעם]</small> הדבר? <strong>כל מילתא דעבידא לאגלויי</strong> <small>[דבר שעתיד להגלות]</small> לאחר זמן שדבריו היו שקר — <strong>לא משקרי בה אינשי</strong> <small>[אין אנשים משקרים בו],</small> ואין צריכים לעדות של שנים אלא בדבר שאינו עשוי להתגלות לרבים. ומעירים: <strong>תניא נמי הכי</strong> <small>[שנויה</small> ברייתא <small>גם כן כך]:</small> <strong>בא אחד מסוף העולם ואמר קדשו בית דין את החדש</strong> — <strong>נאמן</strong> ואין צורך בשני עדים.
 <big>ב</big> שנינו במשנה ש<strong>בראשונה היו מקבלין עדות החדש מכל אדם</strong> עד שקילקלו הבייתוסים. <strong>תנו רבנן</strong> <small>[שנו חכמים]</small> בברייתא בפרוטרוט כיצד אירע הדבר; <strong>מה קלקול קלקלו הבייתוסין? פעם אחת בקשו בייתוסין להטעות את</strong> ה<strong>חכמים</strong> בענין קביעת החודש, <strong>שכרו שני בני אדם בארבע מאות זוז</strong> שיעידו שקר, <strong>אחד</strong> מהם היה <strong>משלנו,</strong> כלומר, נוטה אחרי הפרושים וחכמי ישראל <strong>ואחד</strong> מהם היה <strong>משלהם.</strong>
 משנכנסו להעיד עדותם, <strong>שלהם העיד</strong> את <strong>עדותו</strong> שראה את הירח <strong>ויצא. שלנו,</strong> כשבא להעיד, <strong>אמרו לו</strong> כפי הנהוג: <strong>אמור כיצד ראית את הלבנה! אמר להם: עולה הייתי במעלה אדומים, וראיתיו שהוא רבוץ בין שני סלעים, ראשו דומה לעגל, אזניו דומין לגדי, קרניו דומות לצבי, וזנבו מונחת לו בין ירכותיו, והצצתי בו ונרתעתי ונפלתי לאחורי. ואם אין אתם מאמינים לי</strong> שכך ראיתי — <strong>הרי מאתים זוז צרורין לי בסדיני</strong> ששילמו לי כשוחד. כיון ששמעו כך הבינו חכמים שהיתה כאן עדות מדומה של העד הראשון, ושלא ראו כלל את המולד.
 <strong>אמרו לו: מי הזקיקך לכך,</strong> מי הביא אותך שתבוא גם אתה להעיד כאשר בסופו של דבר אתה מספר שלא ראית דבר? <strong>אמר להם: שמעתי שבקשו בייתוסים להטעות את חכמים, אמרתי: אלך אני</strong> ואשכיר עצמי להם כעד <strong>ו</strong>משישכרוני אלך ו<strong>אודיע להם</strong> לחכמים את האמת, <strong>שמא יבואו בני אדם שאינם מהוגנין</strong> ויעידו עדות שקר כפי שביקשו מהם, <strong>ויטעו את</strong> ה<strong>חכמים.</strong>
 <strong>אמרו לו: מאתים זוז</strong> — <strong>נתונין לך במתנה</strong> אף שלא עשית את השליחות שקיבלת על עצמך, שכן כוח בבית דין להפקיע ממון, <strong>והשוכרך ימתח על העמוד</strong> להלקותו. <strong>באותה שעה התקינו שלא יהו מקבלין</strong> עדות החודש <strong>אלא מן ה</strong>אנשים שבית הדין <strong>מכירין</strong> אותם ואת טיבם, כדי שלא יכשלו שוב בעד שבא להעיד עדות שקר.
 <big>ג משנה</big> <strong>בראשונה היו משיאין משואות</strong> (מדליקים מדורות) כסימנים, כדי להודיע באמצעותם לתפוצות ישראל על שנתקדש החודש. <strong>משקלקלו הכותים</strong> (השומרונים) והיו הם משיאים משואות שלא בזמן כדי לקלקל לישראל, <strong>התקינו שיהו שלוחין יוצאין.</strong>
 ובכל אותו הזמן שעדיין היו עושים כן, <strong>כיצד היו משיאין משואות? מביאין</strong> דברים העשויים לבעור יפה, כגון <strong>כלונסאות של ארז ארוכין, וקנין, ועצי שמן, ונעורת של פשתן. וכורך</strong> כולם <strong>במשיחה</strong> (בחוט) <strong>ועולה לראש ההר ומצית בהן את האור</strong> (האש). ואת המוט הגדול של ארז היה <strong>מוליך ומביא</strong> ימינה ושמאלה <strong>ומעלה</strong> למעלה <strong>ומוריד</strong> למטה, <strong>עד שהוא רואה את חבירו</strong> שהיה <strong>עושה כן בראש ההר השני,</strong> ובכך ידע שגם ההוא קיבל ומסר את הידיעה <strong>וכן בראש ההר השלישי,</strong> וכך היתה הידיעה עוברת.
 <strong>ומאין היו משיאין משואות</strong> — באלו הרים עשו כן? <strong>מהר המשחה</strong> (מהר הזיתים) היו מעבירים את הידיעה מירושלים עד <strong>לסרטבא, ומסרטבא</strong> עד <strong>לגרופינא, ומגרופינא לחוורן, ומחוורן לבית בלתין, ומבית בלתין לא זזו משם</strong> ולא עשו מקום קבוע להדלקת מדורות אחרות, <strong>אלא</strong> היה האיש הממונה על כך <strong>מוליך ומביא ומעלה ומוריד</strong> את המשואה שבידו <strong>עד שהיה רואה</strong> את <strong>כל הגולה לפניו כמדורת האש,</strong> שאף הם היו מדליקים כנגדו להמשיך להעביר את ההודעה ממקום למקום.
 <big>ד גמרא</big> תחילה שואלים שאלה לשונית: <strong>מאי</strong> <small>[מהיכן]</small> <strong>משמע</strong> ש<strong>"משיאין" לישנא דיקוד</strong> <small>[לשון של הדלקת אש]</small> <strong>הוא? דכתיב</strong> <small>[שנאמר]:</small> <strong>"וישאם דוד ואנשיו"</strong> (שמואל ב' ה, כא), <strong>ומתרגמינן</strong> <small>[ומתרגמים אנו]</small> כתוב זה: <strong>ואוקדינן</strong> <small>[ושרף אותם]</small> <strong>דוד.</strong>
 ולעצם הדברים <strong>תנו רבנן</strong> <small>[שנו חכמים]:</small> <strong>אין משיאין משואות אלא על החדש שנראה בזמנו לקדשו</strong> ביום שלושים. <strong>ואימתי משיאין</strong> — <strong>לאור עיבורו</strong> שאם נקבע החודש ביום השלושים לחודש הקודם, הרי בלילה אור ליום שלושים ואחד מדליקים אז את המדורה. 
 ומעירים: <strong>למימרא</strong> [האם לומר] מכאן שעל חודש <strong>חסר עבדינן</strong> <small>[עושים,</small> מדליקים <small>אנו]</small> משואות, ואולם על חודש <strong>מלא לא עבדינן</strong> <small>[אין אנו עושים,</small> מדליקים<small>]</small> משואות. <strong>מאי טעמא</strong> <small>[מה טעם]</small> הדבר? <strong>אמר ר' זירא: גזירה משום ראש חדש חסר שחל להיות בערב שבת. אימת עבדי</strong> <small>[מתי עושים]</small> את הדלקת המדורות — <strong>באפוקי שבתא</strong> <small>[ביציאת השבת],</small> שהרי בליל שבת אסור להדליק אש. <strong>דאי אמרת נעביד נמי</strong> <small>[שאם אומר אתה שנעשה,</small> נדליק <small>גם כן]</small> על חודש <strong>מלא,</strong> אם כן <strong>אתו</strong> <small>[יבואו]</small>
## דף כג.
 <strong>אמרי האי</strong> <small>[יאמרו</small> האנשים, כי <small>זה]</small> חודש <strong>חסר הוא והאי דלא עביד</strong> <small>[וזה שלא עשו]</small> <strong>מאתמול</strong> בליל שבת, <strong>משום</strong> ש<strong>לא אפשר</strong> בשל קדושת השבת. <strong>או דלמא</strong> <small>[שמא]</small> חודש <strong>מלא הוא ובזמנו</strong> עשו אותו. ולכן תיקנו שאין משיאין משואות אלא בחודש חסר, וחודש שלא הדליקו בו משואות — הבינו מעצמם שהוא מלא.
 ושואלים: <strong>וליעביד</strong> <small>[ושיעשו,</small> ידליקו<small>]</small> משואות <strong>בין</strong> על חודש <strong>מלא ובין</strong> על חודש <strong>חסר,</strong> אולם <strong>וכי מקלע</strong> <small>[וכאשר יזדמן]</small> <strong>ראש חדש</strong> להיות <strong>בערב שבת</strong> שאז צריכים להדליק בליל שבת אז <strong>לא ליעביד</strong> <small>[יעשו,</small> ידליקו<small>]</small> <strong>כלל. וכיון דלא עבדינן</strong> <small>[שאין עושים אנו]</small> ב<strong>מוצאי שבת</strong> בחודש זה <strong>ועבדינן</strong> <small>[ועושים,</small> מדליקים <small>אנו]</small> בכל זאת בחודש <strong>מלא</strong> — ממילא <strong>מידע ידעי</strong> <small>[ידעו]</small> שחודש <strong>חסר הוא</strong> חודש זה, ואז אפשר יהיה להדליק משואות בכל שאר החודשים חוץ ממקרה יוצא דופן זה!
 ומשיבים: <strong>אפילו הכי</strong> <small>[כך]</small> <strong>אתו למיטעי</strong> <small>[יבואו לטעות],</small> כי <strong>אמרי</strong> <small>[אומרים</small> הם<small>]:</small> <strong>האי</strong> <small>[</small>חודש <small>זה]</small> <strong>מלא הוא והאי דלא עבדי</strong> <small>[וזה שלא עשו,</small> הדליקו<small>]</small> בו משואות — <strong>איתנוסי הוא דאיתנוסי</strong> <small>[</small>משום <small>שנאנסו],</small> שאירע להם שנשתכרו בסעודת השבת, ולכן לא יהיה סימן מובהק בדבר.
 ומקשים: <strong>וליעביד</strong> <small>[ושיעשו,</small> ידליקו<small>]</small> משואות על חודש מלא <strong>ולא ליעביד</strong> <small>[יעשו</small> כן<small>]</small> על חודש <strong>חסר כלל,</strong> ויועיל הסימן גם במקרה זה! ומשיבים, <strong>אמר אביי: משום בטול מלאכה לעם שני ימים,</strong> שהרי אם עושים על החסר יודעים הכל שמאותו לילה שבו השיאו משואות כבר התחיל החודש הבא, ואין זה עוד ראש חודש. אבל אם היו מדליקים משואות רק על החודש המלא — היו צריכים ביום השלושים לחודש הקודם לעשותו מספק ראש חודש וגם ביום שבא אחריו. וכיון שבכמה דברים נהגו העם להבטל מכמה מלאכות בראש חודש, ייגרם ביטול מלאכה יום נוסף שלא לצורך, ומשום כך תיקנו את הסימן בחודש חסר דווקא.
 <big>א</big> שנינו במשנה: <strong>כיצד היו משיאין משואות</strong> — <strong>מביאין כלונסות של</strong> ארז ודברים נוספים הבוערים יפה וקשרום כאחד והדליקו בהם אש. <strong>אמר רב יהודה, ארבעה מיני ארזים הם: ארז, קתרום, עץ שמן, וברוש.</strong> המלה <strong>קתרום</strong> לא היתה ידועה ולכן <strong>אמר רב:</strong> זהו העץ הקרוי <strong>אדרא. דבי</strong> <small>[בבית</small> מדרשו<small>]</small> של <strong>ר' שילא אמרי</strong> <small>[אמרו]:</small> זה העץ הקרוי <strong>מבליגא, ואמרי לה</strong> <small>[ויש אומרים]</small> שזהו העץ הקרוי <strong>גולמיש.</strong>
 ומעירים כי שיטת רב יהודה <strong>פליגא</strong> <small>[חלוקה]</small> על שיטת <strong>רבה בר רב הונא,</strong> ש<strong>אמר רבה בר רב הונא: אמרי בי</strong> <small>[אומרים בבית</small> מדרשו<small>]</small> של <strong>רב: עשרה מיני ארזים הם, שנאמר: "אתן במדבר ארז שטה והדס ועץ שמן אשים בערבה ברוש תדהר ותאשור יחדו"</strong> (ישעיה מא, יט), ולדעתו כל אלה כולם הם מיני ארז. ומזהים אותם: <strong>ארז</strong> הוא קרוי בארמית <strong>ארזא, שטה</strong> היא זו הקרויה <strong>תורניתא, הדס</strong> הוא <strong>אסא, עץ שמן</strong> הוא <strong>אפרסמא, ברוש</strong> הוא הקרוי בארמית <strong>ברתא, תדהר</strong> הוא העץ הקרוי בארמית <strong>שאגא, תאשור</strong> הוא הקרוי בארמית <strong>שוריבנא.</strong>
 ותוהים: גם אם מונים אותם את כולם, הלא <strong>הני</strong> <small>[אלה]</small> <strong>שבעה</strong> בלבד <strong>הוו</strong> <small>[הם],</small> ולא עשרה! <strong>כי אתא</strong> <small>[כאשר בא]</small> <strong>רב דימי</strong> מארץ ישראל לבבל <strong>אמר: הוסיפו עליהם</strong> עוד שלושה מינים הקרויים אף הם ארז: <strong>אלונים, אלמונים, אלמוגים.</strong> ומזהים אותם: <strong>אלונים</strong> הם הקרויים <strong>בוטמי, אלמונים</strong> קרויים <strong>בלוטי, אלמוגין</strong> הם <strong>כסיתא</strong> <small>[אלמוגים].</small> <strong>איכא דאמרי</strong> <small>[יש שאומרים]</small> כי אלה השלושה שהוסיפו עליהם, הם: <strong>ארונים, ערמונים, אלמוגין.</strong> ומזהים אותם: <strong>ארונים</strong> הם הקרויים בארמית <strong>ערי, ערמונים</strong> הם <strong>דולבי, אלמוגין</strong> הם <strong>כסיתא.</strong>
 אגב הזכרת האלמוגים (כסיתא) מספרים בענין זה: נאמר, <strong>"וצי אדיר לא יעברנו"</strong> (ישעיה לג, כא), שאף צי אדיר לא יוכל לעבור את הנחל העתיד לצאת מבית המקדש. ומהו אותו "צי אדיר"? <strong>אמר רב: זו בורני</strong> <small>[אניה]</small> <strong>גדולה.</strong>
 ומסבירים: <strong>היכי עבדו</strong> <small>[כיצד עושים]</small> בעלי האניות הללו שהיו עשויות לשליית אלמוגים מקרקעית הים, כדי להוציא את האלמוגים? <strong>מייתי שית אלפי גברי בתריסר ירחי שתא</strong> <small>[מביאים ששת אלפים אנשים</small> שיעבדו <small>בשנים עשר חודשי השנה]</small> <strong>ואמרי לה תריסר אלפי גברי בשיתא ירחי שתא</strong> <small>[ויש אומרים</small> שהיו מביאים <small>שנים עשר אלפים איש שיעבדו בשישה חודשי השנה]</small> <strong>וטעני לה חלא עד דשכנא</strong> <small>[וטוענים עליה</small> על אניה זו <small>חול עד שהיא יורדת,</small> שוקעת<small>]</small> בתוך המים עד סמוך למקום המצאם <strong>ונחית בר אמוראי</strong> <small>[ויורד אמודאי]</small> <strong>וקטר אטוני דכיתנא בכסיתא</strong> <small>[וקושר חבלי פשתן באלמוגים]</small> <strong>וקטר להו בספינתא</strong> <small>[וקושר אותם,</small> את החבלים, <small>בספינה]</small> <strong>ונטל חלא ושדו לבראי</strong> <small>[ולוקחים את החול וזורקים החוצה]</small> ומכיון שמוציאים החול האניה שוב צפה ועולה, <strong>וכמה דמדליא, עקרא ומתיא</strong> <small>[וכמה ש</small>היא <small>עולה,</small> היא <small>עוקרת ומביאה]</small> מעצי האלמוגים.
 ומעירים: ואלמוגים אלה יקרים כל כך עד שבעליהם <strong>מחליף</strong> אותם לפי משקל <strong>על חד תרין בכספא</strong> <small>[אחד על שנים בכסף].</small> ומעירים: <strong>תלת פרוותא הויין</strong> <small>[שלושה נמלים יש]</small> באותם מקומות <strong>תרתי בי רומאי וחדא דבי פרסאי</strong> <small>[שנים שייכים לבית</small> למחוז <small>הרומאי ואחד לבית</small> למחוז <small>הפרסי],</small> <strong>דבי רומאי מסקן כסיתא</strong> <small>[של בית הרומאים מעלים אלמוגים]</small> <strong>דבי פרסאי מסקן מרגנייתא</strong> <small>[של בית הפרסיים מעלים מרגליות],</small> <strong>ומקרייא</strong> <small>[וקוראים</small> להם<small>]</small> לנמלי הפרסיים: <strong>פרוותא דמשמהיג</strong> <small>[נמלי המלוכה].</small>
 <big>ב</big> כיון שהבאנו קודם אותו פסוק, <strong>אמר ר' יוחנן: כל שיטה ושיטה שנטלו גוים מירושלים, עתיד הקדוש ברוך הוא להחזירן לה. שנאמר: "אתן במדבר ארז שטה</strong> והדס ועץ שמן אשים בערבה ברוש תדהר ותאשור יחדיו" (ישעיה מא, יט), <strong>ואין מדבר אלא</strong> כינוי ל<strong>ירושלים, שנאמר: "ציון מדבר היתה"</strong> (ישעיה סד, ט).
 <strong>ואמר ר' יוחנן: כל הלומד תורה ואינו מלמדה</strong> לאחרים, <strong>דומה להדס במדבר.</strong> שהרי אף שהדס יש לו ריח ערב, אין מי שיכול להנות ממנו. <strong>איכא דאמרי</strong> <small>[יש שאומרים]</small> שמועה זו באופן אחר, לחיוב: <strong>כל הלומד תורה ומלמדה במקום שאין תלמידי חכמים</strong> אחרים — <strong>דומה להדס במדבר</strong> שהוא <strong>חביב,</strong> שכאשר מוצאים הדס במדבר השמם בודאי נהנים מריחו.
 <strong>ואמר ר' יוחנן: אוי להם לגוים שאין להם תקנה</strong> על חטאותיהם כנגד ישראל, <strong>שנאמר: "תחת הנחשת אביא זהב ותחת הברזל אביא כסף ותחת העצים נחשת ותחת האבנים ברזל"</strong> (ישעיה ס, יז), ואם כן, לכל דבר יש תקנה, להחזיר כיוצא בו או יותר ממנו. אולם <strong>תחת ר' עקיבא וחביריו</strong> שהרגום הגוים <strong>מאי מביאין</strong> <small>[מה</small> הם יכולים <small>להביא]</small> כתרומה וכפרה? <strong>ועליהם הוא אומר "ונקיתי דמם לא נקיתי"</strong> (יואל ד, כא).
 <big>ג</big> שנינו במשנה: <strong>מאין היו משיאין משואות</strong> — מהר המשחה לסרטבא ומסרטבא לגרופינא ומגרופינא לחוורן ומחוורן לבית בלתין <strong>ומבית בלתין</strong> והלאה שוב לא היו משיאים משואות<strong>.</strong> ושואלים: <strong>מאי</strong> <small>[מה</small> הוא<small>]</small> המקום הקרוי <strong>"בית בלתין"? אמר רב:</strong>
## דף כג:
 <strong>זה</strong> העיירה הקרויה <strong>בירם.</strong>
 <strong>מאי</strong> <small>[מה</small> היא<small>]</small> <strong>"גולה"</strong> זו שנזכרה כאן, שהרי ודאי אין הכוונה לכל הגולה שבכל העולם, <strong>אמר רב יוסף: זו</strong> העיר <strong>פומבדיתא</strong> שבבבל. ושואלים: <strong>מאי</strong> <small>[מה</small> עניינו<small>]</small> וכיצד נעשה הכל <strong>כמדורת האש? תנא</strong> <small>[שנה</small> החכם<small>]</small> בברייתא: <strong>כל אחד ואחד נוטל אבוקה בידו ועולה לראש גגו</strong> ומדליק. ועל ידי כך נעשית כל העיר כולה כמדורת אש.
 <strong>תניא</strong> <small>[שנויה</small> ברייתא<small>],</small> <strong>ר' שמעון בן אלעזר אומר: אף</strong> הערים <strong>חרים וכייר וגדר וחברותיה</strong> כיוצא בהן, שהיו מדליקים משואות שם. <strong>איכא דאמרי: ביני וביני הוו קיימי</strong> <small>[יש שאומרים: בין אותם</small> המקומות המוזכרים במשנה <small>היו עומדות]</small> אלה שהזכיר ר' שמעון בן אלעזר. <strong>איכא דאמרי</strong> <small>[יש שאומרים]:</small> <strong>להך גיסא</strong> <small>[</small>ש<small>לצד זה]</small> של <strong>ארץ ישראל הוו קיימי</strong> <small>[היו</small> מקומות אלה <small>עומדים].</small> <strong>מר חשיב דהאי גיסא, ומר חשיב דהאי גיסא</strong> <small>[חכם</small> אחד <small>מנה</small> מה שיש <small>בצד אחד והחכם</small> השני <small>מנה</small> מה שיש <small>בצד האחר].</small>
 <strong>אמר ר' יוחנן: בין כל אחת ואחת</strong> מהמקומות שהוזכרו יש מרחק <strong>שמונה פרסאות.</strong> ומחשבים: <strong>כמה הוו להו</strong> <small>[הריהם]</small> בסך הכל <strong>תלתין ותרתין</strong> <small>[שלושים ושתים]</small> פרסות, <strong>והא האידנא טובא הוו</strong> <small>[והרי עכשיו</small> המרחק הוא <small>יותר]</small> משלושים ושתים פרסה! <strong>אמר אביי: אסתתומי אסתתום להו דרכי</strong> <small>[נסתתמו להם הדרכים]</small> הישרות בארץ, וכיום הולכים האנשים בדרכי עקלתון המאריכים את הדרך.
 <strong>דכתיב</strong> <small>[ש</small>כן <small>נאמר]:</small> <strong>"לכן הנני שך את דרכך בסירים</strong> וגדרתי את גדרה ונתיבותיה לא תמצא <strong>"(הושע ב, ח). רב נחמן בר יצחק אמר מהכא</strong> <small>[מכאן]</small> יש ללמוד זאת, <strong>דכתיב</strong> <small>[שנאמר]:</small> <strong>"נתיבתי עוה"</strong> (איכה ג, ט), משמע שהדרכים התעקמו והתארכו במשך זמן הגלות.
 <big>א משנה</big> <strong>חצר גדולה היתה בירושלים ובית יעזק היתה נקראת, ולשם</strong> היו <strong>כל העדים</strong> הבאים להעיד על החודש <strong>מתכנסין. ובית</strong> ה<strong>דין</strong> היו <strong>בודקין אותם שם. וסעודות גדולות</strong> היו <strong>עושים להן, בשביל שיהו רגילין</strong> ורוצים <strong>לבא</strong> להעיד.
 <strong>בראשונה</strong> אם היה זה בשבת <strong>לא היו זזין משם כל היום,</strong> שהרי הגיעו מחוץ לתחום ואף שהגיעו בהיתר, מכל מקום אסור להם ללכת יותר מארבע אמות לכל צד מהמקום שהגיעו אליו. ומתוך החשש שמא דווקא בשל הגבלה זו יימנעו העדים מלבוא, <strong>התקין רבן גמליאל הזקן שיהו מהלכין אלפים אמה לכל רוח</strong> (צד) כאילו היו בתוך תחומם,
 <strong>ולא אלו בלבד</strong> התירו להם לצאת מחוץ לתחום ונתנו להם רשות לנוע במקום שהגיעו אליו ואלפים אמה ממנו, <strong>אלא אף חכמה</strong> (מילדת) <strong>הבאה ליילד</strong> תינוק, <strong>והבא להציל מן הדליקה ומן הגייס</strong> (התנפלות צבא) <strong>ומן הנהר</strong> השוטף שמימיו גאו, <strong>ומן המפולת</strong> — שכל אלו אם באו ממרחק גדול, לאחר שסיימו את תפקידם — <strong>הרי אלו</strong> נחשבים <strong>כאנשי העיר</strong> שהגיעו אליה, <strong>ויש להם</strong> אפשרות ללכת <strong>אלפים</strong> אמות <strong>לכל רוח.</strong>
 <big>ב גמרא</big> <strong>איבעיא להו</strong> <small>[נשאלה להם</small> ללומדים<small>]</small> מה היא הגירסה המדוייקת: <strong>"בית יעזק" תנן</strong> <small>[שנינו]</small> <strong>או "בית יזק" תנן</strong> <small>[שנינו]?</small> ומסבירים את ההבדל בין הלשונות: האם <strong>"בית יעזק" תנן</strong> <small>[שנינו]</small> והרי זה <strong>לישנא מעליא</strong> <small>[לשון מעולה,</small> יפה<small>]</small> <strong>הוא,</strong> לומר שמקום טוב היה זה, <strong>דכתיב</strong> <small>[ש</small>כן <small>נאמר]:</small> <strong>"ויעזקהו ויסקלהו"</strong> (ישעיה ה, ב) ועיזוק הוא איפוא לשון תיקון, <strong>או דלמא</strong> <small>[שמא]</small> <strong>"בית יזק" תנן</strong> <small>[שנינו]</small> והרי זה <strong>לישנא דצערא</strong> <small>[</small>ש<small>לשון צער]</small> <strong>הוא, כדכתיב</strong> <small>[כפי שנאמר]:</small> <strong>"והוא אסור באזקים"</strong> (ירמיה מ, א)?
 <strong>אמר אביי, תא שמע</strong> <small>[בוא</small> ו<small>שמע]</small> ממה ששנינו במשנתנו: <strong>סעודות גדולות היו עושין להם שם</strong> באותו מקום, <strong>כדי שיהו רגילים לבוא</strong> ואם כן נראה שהוא לשון תיקון, לומר שהוא מקום נעים להיות בו. ודוחים: מכאן אין ראיה <strong>דלמא תרתי הוו עבדי בהו</strong> <small>[שמא שני</small> דברים <small>היו עושים בהם],</small> שהיה צער מפני שאסרו להם לזוז ממקומם והיו רואים את הדבר כאילו הם אסורים שם ("בית יזק"), אף שדאגו שתהא גם הנאה בדבר.
 <big>ג משנה</big> <strong>כיצד בודקין את העדים</strong> הבאים להעיד על החודש? <strong>זוג</strong> עדים <strong>שבא ראשון בודקין אותו ראשון. ומכניסין את הגדול שבהן</strong> שבזוג עדים זה, <strong>ואומרין לו: אמור כיצד ראית את הלבנה: לפני החמה, או לאחר החמה? לצפונה, או לדרומה? כמה היה</strong> הירח <strong>גבוה</strong> מעל האופק <strong>ולאין היה נוטה, וכמה היה רחב.</strong> ולמשל, <strong>אם אמר</strong> כי <strong>לפני החמה</strong> ראה את הירח — <strong>לא אמר כלום</strong> שדבר זה אינו אפשרי והרי זו הוכחה שטעה או ששיקר.
 <strong>ואחר כך</strong> לאחר שסיימו לשמוע את העדות כפי שהיתה, <strong>היו מכניסים את השני ובודקין אותו. אם נמצאו דבריהם מכוונים</strong> — <strong>עדותן קיימת</strong> ודי בה כדי לקדש את החודש. ומאחר שכבר קיימו את העדות הראשונה שוב אין צורך בעדות נוספת, ולכך <strong>שאר כל הזוגות שואלין אותן ראשי דברים</strong> בלא לחקור אותם בפרטות. <strong>לא שהיו צריכים להם</strong> לשאר הזוגות <strong>אלא כדי שלא יצאו בפחי נפש</strong> (באכזבה, בעצבות) שטרחו כל כך ואפילו לא נתבקשו להעיד, וכל זאת עשו <strong>בשביל שיהו העדים רגילים לבוא</strong> ולא יחשבו שאין זקוקים להם.
 <big>ד גמרא</big> ושואלים: <strong>היינו</strong> <small>[זהו]</small> אותו דבר, הוא הביטוי <strong>לפני החמה היינו</strong> <small>[זהו]</small> <strong>לצפונה, היינו</strong> <small>[זהו]</small> <strong>לאחר החמה היינו</strong> <small>[זהו]</small> <strong>לדרומה! אמר אביי:</strong> לא לענין מקום הלבנה שאלו אותם, אלא השאלה היתה האם <strong>פגימתה</strong> של הלבנה, כלומר, הצד הקעור שבה, האם היה מכוון <strong>לפני החמה,</strong> אל השמש, <strong>או</strong> שמא היה מכוון <strong>לאחר החמה? אם אמר לפני החמה</strong> — <strong>לא אמר כלום.</strong>
 ש<strong>אמר ר' יוחנן: מאי דכתיב</strong> <small>[מהו שנאמר]:</small> <strong>"המשל ופחד עמו עשה שלום במרומיו"</strong> (איוב כה, ב), לומר כי <strong>מעולם לא ראתה</strong> ה<strong>חמה</strong> את <strong>פגימתה של</strong> ה<strong>לבנה,</strong> שכן צידה הקעור של הלבנה תמיד הוא בצד ההפוך לשמש ואף <strong>לא</strong> רואה החמה את <strong>פגימתה של</strong> ה<strong>קשת</strong> אלא תמיד צידה הקמור של הקשת הוא הפונה לצד השמש. וטעם הדבר שאת <strong>פגימתה של</strong> ה<strong>לבנה</strong> אינה רואה — משום <strong>דחלשה</strong> <small>[שנחלשת]</small> <strong>דעתה,</strong> מתביישת הלבנה אם החמה רואה אותה חסרה, ולכן רואה החמה תמיד את עיגולה המלא של הלבנה. ואינה רואה <strong>פגימתה של קשת</strong> — משום ש<strong>לא לימרו</strong> <small>[יאמרו]</small> <strong>עובדי החמה</strong>
## דף כד.
 שקשת זו היא של החמה ו<strong>גירי קא משדייא</strong> <small>[חיצים היא שולחת]</small> שכן דרך ירייה בקשת להחזיקה כאשר הקימור מכוון כלפי חוץ, ולכן הקשת מכוונת בדיוק להיפך כדי שלא תיראה כקשתה של השמש.
 <big>א</big> שנינו במשנה שבחקירתם, היו שואלים את העדים שאלות אלה: <strong>כמה היה</strong> הירח <strong>גבוה, ולאין היה נוטה. תנא חדא</strong> <small>[שנה</small> החכם בברייתא <small>אחת]:</small> אם אמר כי ראה את הירח כשהוא <strong>לצפונה</strong> של חמה — <strong>דבריו קיימין,</strong> ואולם אם אמר שראהו כשהוא <strong>לדרומה</strong> — <strong>לא אמר כלום,</strong> שאין הדבר אפשרי. ומקשים: <strong>והתניא איפכא</strong> <small>[והרי שנינו</small> בברייתא <small>להיפך]:</small> <strong>לדרומה</strong> — <strong>דבריו קיימין, לצפונה</strong> — <strong>לא אמר כלום.</strong>
 ומתרצים: <strong>לא קשיא</strong> <small>[אינו קשה]:</small> <strong>כאן,</strong> בברייתא שמשמע מדבריה שמקום הירח בדרומה של השמש, מדובר <strong>בימות החמה,</strong> שמהלך השמש ארוך יותר, שהיא זורחת בקרן צפונית מזרחית ומהלכת על כל פני המזרח הדרום והמערב, ולעת שקיעתה הריהי בקרן צפונית מערבית, כשהירח כנגדה בצד דרום, וכשמעיד שראה את הירח לדרומה של השמש — אמת העיד. ואילו <strong>כאן</strong> במשנה, שמשמע מדבריה שמקום הירח לצפונה של השמש, הרי זה מדובר <strong>בימות הגשמים,</strong> שמהלך השמש בזמן זה קצר ביותר, שהיא זורחת בקרן מזרחית דרומית ומהלכת על פני הדרום ולעת שקיעתה הריהי בקרן דרומית מערבית והירח כנגדה בצד צפון, וכשמעיד שראה את הירח בצד צפון — אמת העיד.
 <strong>תנו רבנן</strong> <small>[שנו חכמים]:</small> עד <strong>אחד אומר</strong> הירח היה <strong>גבוה</strong> למראית העין כמו <strong>שני מרדעות</strong> (מוט שמכוונים בו את הבהמות) מעל האופק, <strong>ואחד אומר</strong> היה גבוה כגובה <strong>שלשה</strong> מרדעות — <strong>עדותן קיימת.</strong> שאנו מניחים שבשיעור כזה יכולה להיות טעות קלה, ושניהם ראו דבר אחד. אבל אם <strong>אחד אומר שלשה, ואחד אומר חמשה</strong> — <strong>עדותן בטילה</strong> שוודאי אינם מעידים על אותו דבר. <strong>אבל מצטרפין לעדות אחרת</strong> שאם יימצא עד נוסף המעיד אף הוא כדברי אחד מהם, שראה בשלושה או בחמישה — הרי העד מבני הזוג וגם השני יכולים להצטרף לעדות שלימה.
 <strong>תנו רבנן</strong> <small>[שנו חכמים]:</small> אם אמרו העדים <strong>ראינוהו במים,</strong> שאת הירח עצמו לא ראו, אלא רק את השתקפותו במים, או <strong>ראינוהו בעששית</strong> (דרך זכוכית), <strong>ראינוהו בעבים</strong> (דרך העננים) — <strong>אין מעידין עליו</strong> שאין מעידים אלא על ראיה בלתי אמצעית, של הירח עצמו. ראוהו <strong>חציו במים,</strong> או שראו את <strong>חציו בעבים,</strong> או <strong>חציו בעששית</strong> — <strong>אין מעידין עליו.</strong>
 ותוהים: <strong>השתא</strong> <small>[הרי]</small> כשראו הירח <strong>כולו אמרת</strong> ש<strong>לא,</strong> אם כן על <strong>חציו</strong> של הירח <strong>מבעיא</strong> <small>[צריך</small> לומר<small>],</small> שאם ראה רק את חציו באופן זה שאין זו עדות?! <strong>אלא הכי קאמר</strong> <small>[כך אמר]:</small> ראה את <strong>חציו במים</strong> ואת <strong>חציו</strong> ראה <strong>ברקיע, חציו בעבים</strong> ואת <strong>חציו ברקיע, חציו בעששית</strong> ואת <strong>חציו ברקיע,</strong> אף על פי שראה את חציו ברקיע — <strong>אין מעידין</strong> עליו עד שיראוהו כולו.
 <strong>תנו רבנן</strong> <small>[שנו חכמים]:</small> אמרו העדים <strong>ראינוהו</strong> רגע אחד <strong>ושוב לא ראינוהו</strong> — <strong>אין מעידים עליו.</strong> ותוהים: <strong>כל הכי חזו לה ואזלי</strong> <small>[כל כך רואים אותו והולכים]?!</small> שודאי אין צריך לעמוד ולראותו כל הזמן!
 ומסבירים, <strong>אמר אביי: הכי קאמר</strong> <small>[כך אמר],</small> אם העידו העדים ואמרו: <strong>ראינוהו מאלינו,</strong> כלומר, העפנו מבט מבלי להתבונן במיוחד ובתוך כך ראינו את הירח, <strong>ושבנו לראותו</strong> מאוחר יותר <strong>מדעתנו,</strong> שנזכרנו במולד ורצינו לראותו בדיוק ובהבחנה <strong>ולא ראינוהו</strong> — <strong>אין מעידין עליו,</strong> שבודאי ראייתם הראשונה לא היתה אלא דמיון, <strong>מאי טעמא</strong> <small>[מה טעם]</small> — <strong>אימור כוביתא דעיבא בעלמא הוא דחזי</strong> <small>[פיסת עיגול של ענן בלבד הוא שראו]</small> והיה נדמה להם כירח, ולכן כשהתבוננו אחר כך שוב לא ראו.
 <big>ב משנה</big> לאחר שנחקרה העדות והתקבלה, <strong>ראש בית</strong> ה<strong>דין אומר: "מקודש" וכל העם עונין אחריו: "מקודש מקודש". בין שנראה</strong> הירח <strong>בזמנו</strong> ביום השלושים לחודש הקודם, <strong>בין שלא נראה בזמנו</strong> ולא הוצרכו לעדיו — <strong>מקדשין אותו</strong> את החודש, ומודיעים שמקודש חודש זה.
 <strong>ר' אלעזר בר' צדוק אומר: אם לא נראה</strong> מולד הירח <strong>בזמנו,</strong> שוב <strong>אין מקדשין אותו</strong> בבית דין, <strong>שכבר קידשוהו</strong> ב<strong>שמים,</strong> שהרי רואים הכל את הירח ואין צורך בקידוש מיוחד.
 <big>ג גמרא</big> שנינו במשנה ש<strong>ראש בית</strong> ה<strong>דין</strong> אומר "מקודש" וכל העם עונה. ושואלים: <strong>מנא הני מילי</strong> <small>[מנין</small> נלמדים <small>דברים אלה]?</small> <strong>אמר ר' חייא בר גמדא אמר ר' יוסי בן שאול אמר רבי: אמר קרא</strong> <small>[הכתוב]:</small> <strong>"וידבר משה את מועדי ה'"</strong> (ויקרא כג, מד) — <strong>מכאן שראש בית</strong> ה<strong>דין אומר "מקודש".</strong>
 <big>ד</big> שנינו במשנה כי לאחר שאמר ראש בית הדין "מקודש", היו <strong>כל העם עונין אחריו "מקודש מקודש". מנלן</strong> <small>[מנין לנו]?</small> <strong>אמר רב פפא: אמר קרא</strong> <small>[הכתוב]:</small> <strong>"אשר תקראו אתם</strong> מקראי קודש" (ויקרא כג, ב), <strong>קרי ביה</strong> <small>[קרא בו]</small> באותו פסוק כאילו נאמר "אשר תקראו <strong>אתם". רב נחמן בר יצחק אמר:</strong> לומדים זאת ממה שנאמר: <strong>"אלה הם מועדי"</strong> (ויקרא כג, ב), כלומר: <strong>הם יאמרו מועדי.</strong> 
 ושואלים: <strong>"מקודש מקודש" תרי זימני</strong> <small>[שתי פעמים]</small> <strong>למה לי</strong> שיאמרו, ומדוע לא יסתפקו בפעם אחת? ומשיבים: <strong>דכתיב</strong> <small>[ש</small>כן <small>נאמר]:</small> <strong>"מקראי קדש"</strong> (ויקרא כג, ב) בלשון רבים, משמע שתי קריאות, ולכן לכפול את הקריאה, ולומר "מקודש מקודש".
 <big>ה</big> שנינו במשנה: <strong>ר' אלעזר בר' צדוק אומר אם לא נראה</strong> מולד הירח <strong>בזמנו</strong> — <strong>אין מקדשין אותו.</strong> ומביאים דעות נוספות; <strong>תניא</strong> <small>[שנויה</small> ברייתא<small>],</small> החכם <strong>פלימו אומר:</strong> אם נראה <strong>בזמנו</strong> — <strong>אין מקדשין אותו,</strong> שכן זה הזמן הראוי לו ואין צורך בקידוש מיוחד, אולם אם נראה <strong>שלא בזמנו</strong> — <strong>מקדשין אותו.</strong>
 <strong>ר' אלעזר בר' שמעון אומר: בין כך ובין כך אין מקדשין אותו. שנאמר: "וקדשתם את שנת החמשים</strong> שנה" (ויקרא כה, י), ללמד: <strong>שנים אתה מקדש, ואי אתה מקדש חדשים.</strong> ובראשי חודשים מסתפקים בהודעה לציבור שנקבע ראש חודש זה, אבל אין צורך לומר "מקודש". <strong>אמר ר' יהודה אמר שמואל: הלכה כ</strong>שיטת <strong>ר' אלעזר בר' צדוק,</strong> שבזמנו — מקדשים אותו, ושאינו בזמנו — אין מקדשים אותו.
 <strong>אמר אביי: אף אנן נמי תנינא</strong> <small>[אף אנו גם כן שנינו]</small> דבר זה במשנה, האומרת: <strong>ראוהו בית דין וכל ישראל, נחקרו העדים ולא הספיקו לומר "מקודש" עד שחשיכה</strong> — <strong>הרי זה מעובר</strong> החודש הקודם, והוא בן שלושים יום, ומעתה נלמד: <strong>מעובר</strong> החודש הקודם — <strong>אין</strong> <small>[כן],</small> ואולם <strong>מקודש</strong> החודש הבא — <strong>לא,</strong> הרי שאין מקדשים אלא חודש חסר.
 ודוחים: מכאן אין ראיה, כי לענין חודש <strong>מעובר איצטריכא ליה</strong> <small>[הוצרך לו]</small> ללמד משנה זו, כי <strong>סלקא דעתך אמינא</strong> <small>[יעלה על דעתך לומר]:</small> <strong>הואיל וראוהו</strong> כבר <strong>בית דין וכל ישראל,</strong> אם כן <strong>איפרסמא</strong> <small>[</small>כבר <small>התפרסם</small> הדבר<small>]</small> שהגיע כבר החודש החדש <strong>ולא ליעברוה</strong> <small>[ואין</small> צורך <small>לעברו],</small> על כן <strong>קא משמע לן</strong> <small>[השמיע לנו]</small> שכל עוד לא קידשוהו — אינו מקודש.
 <big>ו משנה</big> <strong>דמות צורות לבנה היו לו לרבן גמליאל</strong> מצויירות <strong>בטבלא</strong> שהיתה מצויה <strong>בכותל</strong> ש<strong>בעלייתו, שבהן מראה את ההדיוטות</strong> שאינם יודעים להסביר את דבריהם במילים, <strong>ואומר</strong> לעד: ראה דוגמאות הללו ואמור לי <strong>הכזה ראית או כזה?</strong>
 <big>ז גמרא</big> שנינו במשנה שהיו לו לרבן גמליאל צורות לבנה. ותוהים: <strong>ומי שרי</strong> <small>[והאם מותר]</small> הדבר? <strong>והכתיב</strong> <small>[והרי נאמר]:</small> <strong>"לא תעשון אתי</strong> אלוהי כסף ואלוהי זהב לא תעשו לכם" (שמות כ, כ), ודרשו: <strong>לא תעשון כדמות שמשיי,</strong> דברים העשויים לשמש את הקדוש ברוך הוא ובכללם שמש וירח.
 <strong>אמר אביי: לא אסרה תורה אלא שמשין שאפשר</strong> לו לאדם <strong>לעשות כמותן,</strong> ושמש וירח כיון שאי אפשר לאדם לעשות מאורות כמותן ממילא אינו אסור. <strong>כדתניא</strong> <small>[כפי ששנינו</small> בברייתא<small>]:</small> <strong>לא יעשה אדם בית</strong> שהוא כ<strong>תבנית היכל</strong> בכל מידותיו, או <strong>אכסדרה</strong> (מבנה כעין מרפסת) בדיוק כמו <strong>תבנית אולם</strong> שבמקדש, <strong>חצר</strong> בבית <strong>כנגד עזרה, שלחן</strong> בדיוק <strong>כנגד שלחן</strong> שבמקדש, <strong>מנורה</strong> בדיוק <strong>כנגד מנורה. אבל עושה</strong>
## דף כד:
 אדם מנורה <strong>של חמשה ושל ששה ושל שמונה</strong> קנים, אבל <strong>של שבעה</strong> קנים — <strong>לא יעשה, אפילו</strong> היו <strong>משל שאר מיני מתכות</strong> ולא של זהב, שכן בשעת הדחק עושים גם במקדש מנורה מחומרים אחרים. <strong>ר' יוסי בר' יהודה אומר: אף</strong> מנורה <strong>של עץ לא יעשה, כדרך שעשו מלכי בית חשמונאי</strong> כשטיהרו את הבית בראשונה ומפני דחקם הוזקקו לעשות מנורה מעץ, וכיון שהיא כשרה במקדש — אסור לעשות כיוצא בה בחוץ.
 <strong>אמרו לו: משם</strong> מביא אתה <strong>ראייה?!</strong> הלא לא כך היה, שהרי <strong>שפודין של ברזל היו</strong> להם <strong>וחיפום</strong> (וציפו אותם) <strong>בבעץ</strong> (בבדיל) ומהם עשו מנורה. לאחר מכן כש<strong>העשירו</strong> ויכלו לעשות מנורה מחומר איכותי יותר, <strong>עשאום</strong> מנורה <strong>של כסף, חזרו</strong> ו<strong>העשירו</strong> — <strong>עשאום של זהב.</strong> ולענייננו הוכיח מכאן אביי שהדברים שאסור לעשות כמותם הם דווקא כדמות השמשים שאפשר לעשות כמותם, כגון כלי הקודש.
 ושואלים: <strong>ושמשין שאי אפשר לעשות כמותן מי שרי</strong> <small>[האם מותר]</small> לעשות כדוגמתם? <strong>והתניא</strong> <small>[והלא שנינו</small> בברייתא<small>]</small> במפורש: מה שנאמר <strong>"לא תעשון אתי"</strong> (שמות כ, כ), בא ללמד: <strong>לא תעשון כדמות שמשיי המשמשין לפני במרום! אמר אביי:</strong> אין הכוונה לשמש וירח ו<strong>לא אסרה תורה אלא</strong> לעשות <strong>דמות ארבעה פנים</strong> של חיות שבמרכבה <strong>בהדי הדדי</strong> <small>[יחד],</small> אבל כל צורה אחרת מותר, לפי שאינה כדמות המלאכים המשמשים במרום.
 ומקשים: <strong>אלא מעתה פרצוף אדם לחודיה תשתרי</strong> <small>[לבדו יהא מותר]</small> בעשייה? <strong>אלמה תניא</strong> <small>[מדוע</small> איפוא <small>שנינו</small> בברייתא<small>]:</small> <strong>כל הפרצופות מותרין</strong> לעשות אותן לשם נוי <strong>חוץ מפרצוף אדם! אמר רב הונא בריה</strong> <small>[בנו]</small> של <strong>רב אידי: מפרקיה</strong> <small>[מדרשתו]</small> של <strong>אביי שמיעא לי</strong> <small>[שמעתי]</small> דבר זה: שאסור לעשות כדוגמת פרצוף אדם, מפני טעם אחר, ששנינו ללמוד ממה שנאמר: <strong>"לא תעשון אתי"</strong> (שמות כ, כ) — <strong>לא תעשון אותי,</strong> שכיון שנברא האדם בצלם אלוקים, אסור לעשות דמות כמראה אדם.
 ושואלים: <strong>ושאר שמשין מי שרי</strong> <small>[האם מותר]?</small> <strong>והא תניא</strong> <small>[והרי שנינו</small> בברייתא<small>]</small> מה שנאמר <strong>"לא תעשון אתי"</strong> בא ללמד: <strong>לא תעשון כדמות שמשיי המשמשין לפני במרום, כגון אופנים ושרפים וחיות הקודש ומלאכי השרת! אמר אביי: לא אסרה תורה אלא שמשין שבמדור העליון,</strong> כלומר, אלה שהם מלאכי עליון, ברקיע עליון. אבל לא גרמי השמיים אף כי משכנם במרום.
 ומקשים עוד: <strong>ושבמדור התחתון מי שרי</strong> <small>[האם מותר]?</small> <strong>והתניא</strong> <small>[והרי שנינו</small> בברייתא<small>]:</small> נאמר: "לא תעשה לך פסל וכל תמונה אשר בשמים ממעל ואשר בארץ מתחת ואשר במים מתחת לארץ" (שמות כ, ד), ומפרשים: <strong>"אשר בשמים"</strong> — <strong>לרבות חמה ולבנה כוכבים ומזלות, "ממעל"</strong> — <strong>לרבות מלאכי השרת.</strong> הרי שאסור לעשות אף כדוגמת גרמי השמים שבמדור התחתון! ומשיבים: <strong>כי תניא ההיא</strong> <small>[כאשר שנויה אותה</small> ברייתא<small>]</small> בענין מה שבשמים ממעל — הכוונה היא לאסור <strong>לעבדם,</strong> אבל לא נאסר לעשות כתבניתם.
 ומקשים: <strong>אי</strong> <small>[אם]</small> לענין <strong>לעבדם,</strong> אם כן <strong>אפילו שלשול קטן נמי</strong> <small>[גם כן]</small> אסור לעבדו! ומשיבים: <strong>אין הכי נמי</strong> <small>[כך הוא גם כן],</small> <strong>דתניא</strong> <small>[ש</small>כן <small>שנויה</small> ברייתא<small>]</small> על המשך הכתוב <strong>"</strong>ו<strong>אשר בארץ"</strong> — <strong>לרבות הרים וגבעות ימים ונהרות אפיקים וגאיות, "מתחת"</strong> — <strong>לרבות שלשול קטן.</strong> ואם כן כל מדרש־הלכה זה כולו נאמר לענין איסור עבודה זרה שאסור לעבוד לכל דבר.
 ושוב מקשים: <strong>ועשייה גרידתא</strong> <small>[לבדה]</small> של גרמי השמים <strong>מי שרי</strong> <small>[האם</small> היא <small>מותרת]?</small> <strong>והתניא</strong> <small>[והרי שנינו</small> בברייתא<small>]</small> אחרת: מה שנאמר <strong>"לא תעשון אתי"</strong> בא ללמד: <strong>לא תעשון כדמות שמשיי המשמשין לפני, כגון חמה ולבנה כוכבים ומזלות.</strong> והרי זו הוכחה ברורה שאף תבניות שמש וירח אסורות בעשייה! ונדחו איפוא דברי אביי.
 ויש להסביר באופן אחר: <strong>שאני</strong> <small>[שונה]</small> <strong>רבן גמליאל דאחרים</strong> (גויים) <strong>עשו לו</strong> תבניות אלה, ולא נאסר לישראל אלא רק לעשות כדוגמתם, אולם לא נאסר עליו להחזיק בהם. ומקשים: <strong>והא</strong> <small>[והרי]</small> <strong>רב יהודה</strong> ש<strong>אחרים עשו לו</strong> חותמת בדמות אדם, <strong>ואמר ליה</strong> <small>[לו]</small> <strong>שמואל לרב יהודה</strong> תלמידו: <strong>שיננא</strong> <small>[</small>גדול <small>השיניים],</small> <strong>סמי עיניה דדין</strong> <small>[עור</small> את <small>עיניו</small> של <small>זה]</small> כלומר, השחת את הצורה הזו. הרי שאסור אף להחזיק צורת אדם!
 ודוחים: <strong>התם</strong> <small>[שם]</small> במעשה של ר' יהודה, <strong>חותמו בולט הוה</strong> <small>[היה],</small> שהיתה זו צורת אדם בולטת <strong>ומשום חשדא</strong> <small>[חשד]</small> הוא, שלא יאמרו עבודה זרה היא בידו. ו<strong>כדתניא</strong> <small>[כפי ששנויה</small> ברייתא<small>]:</small> <strong>טבעת</strong> שיש בה צורה, אם <strong>חותמו בולט</strong> — <strong>אסור להניחה</strong> על אצבעו משום חשד, <strong>ומותר לחתום בה,</strong> משום שיוצרת צורה שוקעת, ובזו לא נאמר איסור. אולם אם היה <strong>חותמו שוקע</strong> — <strong>מותר להניחה,</strong> אולם <strong>אסור לחתום בה,</strong> משום שהוא יוצר על ידי כך צורה בולטת.
 ושואלים מצד אחר: <strong>ומי חיישינן לחשדא</strong> <small>[האם חוששים אנו לחשד]</small> בכגון זה? <strong>והא ההיא בי כנישתא דשף ויתיב</strong> <small>[והרי אותו בית כנסת שנפל והוקם]</small> <strong>בנהרדעא, דהוה ביה</strong> <small>[שהיתה בו]</small> <strong>אנדרטא,</strong> פסל אדם בדמות המלך, <strong>והוו עיילי</strong> <small>[והיו נכנסים]</small> <strong>רב ושמואל ואבוה</strong> <small>[ואביו]</small> של <strong>שמואל ולוי ומצלו התם</strong> <small>[ומתפללים שם]</small> <strong>ולא חיישי לחשדא</strong> <small>[חששו לחשד]!</small> ומשיבים: כשנמצאים שם יהודים <strong>רבים</strong> באותו המקום, <strong>שאני</strong> <small>[שונה]</small> הדבר, שאין חושדים ברבים שכוונתם לעבודה זרה, ויודעים שהוא לנוי בלבד.
 ושואלים עוד: <strong>והא</strong> <small>[והרי]</small> <strong>רבן גמליאל יחיד הוא</strong> ויש מקום איפוא לחשוד בו, ואם כן כיצד עשה את צורות הלבנה? ומשיבים: <strong>כיון</strong> ש<strong>נשיא הוא</strong> — <strong>שכיחי</strong> <small>[מצויים]</small> <strong>רבים גביה</strong> <small>[אצלו],</small> והריהו נחשב כרבים. <strong>איבעית אימא</strong> <small>[אם תרצה אמור]</small> צורות אלו לא היו שלימות אלא של <strong>פרקים הוה</strong> <small>[חלקים היתה]</small> ודבר העשוי חלקים חלקים אינו נחשב כצורה אסורה.
 <strong>ואיבעית אימא</strong> <small>[ואם תרצה אמור]:</small> כי כדי <strong>להתלמד</strong> וללמד <strong>עבד</strong> <small>[עשה]</small> ובענין זה אין איסור כלל, <strong>וכתיב</strong> <small>[ו</small>הרי <small>נאמר]:</small> <strong>"לא תלמד לעשות</strong> כתועבת הגויים ההם" (דברים יח, ט). <strong>אבל אתה למד להבין ולהורות,</strong> הרי שלצורך לימוד והוראה מותר לעשות דברים שונים שאסור לעשותם לצורך עצמם.
 <big>א משנה</big> <strong>מעשה שבאו שנים</strong> להעיד על החודש, <strong>ואמרו: ראינוהו</strong> את הירח הישן <strong>שחרית ב</strong>צד <strong>מזרח,</strong>
## דף כה.
 <strong>וערבית</strong> ראינו את הירח החדש <strong>ב</strong>צד <strong>מערב. אמר ר' יוחנן בן נורי: עדי שקר הם,</strong> שלא יתכן שראו המולד זמן קצר כל כך לאחר סוף החודש הקודם, ואין לסמוך עליהם. ו<strong>כשבאו ליבנה קיבלן רבן גמליאל</strong> כעדים, ולא חשש.
 <strong>ועוד</strong> מעשה, ש<strong>באו שנים ואמרו: ראינוהו בזמנו,</strong> כלומר, בליל שלושים של החודש הקודם, <strong>ובליל עיבורו,</strong> כלומר, בלילה שלאחר מכן — <strong>לא נראה, וקיבלן רבן גמליאל</strong> וסמך עליהם לקדש את החודש בזמנו.
 <strong>אמר ר' דוסא בן הורכינס: עדי שקר הן</strong> עדים אלה, ומשל לדבר <strong>היאך</strong> יכול להיות שיהיו עדים <strong>מעידים על האשה שילדה ולמחר</strong> היא נראית כש<strong>כריסה בין שיניה,</strong> שהיא בהריון? שהרי אם נראה כבר הירח החדש בזמנו, כיצד לא נראה יום לאחר מכן? <strong>אמר לו ר' יהושע: רואה אני את דבריך,</strong> שעדי שקר הם, ויש לקבוע את ראש החודש יום אחד מאוחר יותר. כיון שנודעו דברי ר' יהושע אלה, <strong>שלח לו רבן גמליאל: גוזרני</strong> (גוזר אני) <strong>עליך שתבא אצלי במקלך ובמעותיך ביום הכפורים שחל להיות</strong> לפי <strong>חשבונך,</strong> שהוא לפי חשבוננו אחד עשר בתשרי.
 <strong>הלך ומצאו ר' עקיבא</strong> לר' יהושע כשהוא <strong>מיצר</strong> (מצטער) על שמאלצו הנשיא לחלל את יום הכיפורים לפי חשבונו, <strong>אמר לו</strong> ר' עקיבא לר' יהושע: <strong>יש לי ללמוד שכל מה שעשה רבן גמליאל</strong> בקידוש החודש הריהו <strong>עשוי, שנאמר: "אלה מועדי ה' מקראי קדש אשר תקראו אתם</strong> במועדם <strong>"(ויקרא כג, ד), כלומר: קביעת המועדים תלויה בקריאה, בקידוש, על ידי ישראל בין בזמנן בין שלא בזמנן</strong> — <strong>אין לי מועדות אלא אלו</strong> שקבעו ישראל.
 <strong>בא לו</strong> ר' יהושע <strong>אצל ר' דוסא בן הורכינס, אמר לו</strong> ר' דוסא: <strong>אם באין אנו לדון אחר בית דינו של רבן גמליאל</strong> ולפקפק בהחלטותיו, הרי <strong>צריכין אנו לדון אחרי כל בית דין ובית דין שעמד מימות משה</strong> רבינו <strong>ועד עכשיו,</strong> שמא טעה בהחלטותיו. <strong>שנאמר: "ויעל משה ואהרן נדב ואביהוא ושבעים מזקני ישראל"</strong> (שמות כד, ט) <strong>ולמה לא נתפרשו שמותן של זקנים</strong> אלה שזכו עד כדי כך? <strong>אלא ללמד</strong> מפסוק זה <strong>שכל שלשה ושלשה שעמדו בית דין על ישראל</strong> — <strong>הרי הוא כבית דינו של משה,</strong> שהרי אין אנו יודעים מי היה באותו בית דין, ודי לנו בכך שהיו דייני ישראל.
 כיון ששמע ר' יהושע שאף ר' דוסא בן הורכינס סבור שיש לסמוך על דברי רבן גמליאל, <strong>נטל מקלו ומעותיו בידו, והלך ליבנה אצל רבן גמליאל ביום שחל יום הכפורים להיות</strong> על פי <strong>חשבונו.</strong> כשראהו <strong>עמד רבן גמליאל ונשקו על ראשו, אמר לו: בוא בשלום רבי ותלמידי! רבי</strong> — <strong>בחכמה</strong> שר' יהושע גדול היה בחכמה מבני דורו, <strong>ותלמידי</strong> — <strong>שקבלת את דברי</strong> אף על פי שלא היו אלה נראים בעיניך.
 <big>א גמרא</big> <strong>תניא</strong> <small>[שנויה</small> ברייתא<small>]:</small> <strong>אמר להם רבן גמליאל לחכמים</strong> להסביר את דבריו, שיתכן שהיה זמן קצר כל כך בין סוף החודש הקודם והמולד הבא. <strong>כך מקובלני מבית אבי אבא: פעמים שבא</strong> הירח בדרך <strong>ארוכה ופעמים שבא בקצרה</strong> וממהר לבוא.
 <strong>אמר ר' יוחנן: מאי טעמיה דבי</strong> <small>[מה טעמם של בית]</small> <strong>רבי,</strong> כלומר, של הנשיאים (בית אביו של רבן גמליאל) — <strong>דכתיב</strong> <small>[שנאמר]:</small> <strong>"עשה ירח למועדים שמש ידע מבואו"</strong> (תהלים קד, יט) ומן הפסוק נלמד: <strong>שמש הוא</strong> ש<strong>ידע מבואו,</strong> לפי שמועדי זריחתה ותקופותיה — קבועים הם, ואילו <strong>ירח לא ידע מבואו,</strong> ואין מהלכו שוה בכל חודש.
 מסופר: <strong>ר' חייא חזייא לסיהרא דהוה קאי בצפרא</strong> <small>[ראה</small> את <small>הירח שהיה עומד</small> בשמים <small>בבוקר]</small> של <strong>עשרים ותשעה, שקל קלא פתק ביה</strong> <small>[לקח רגב</small> אדמה <small>זרק בו],</small> <strong>אמר</strong> לו: <strong>לאורתא בעינן לקדושי בך</strong> <small>[לערב אנו צריכים לקדש אותך]</small> שייראה מולד הירח ונוכל לקדש את החודש ביום שלושים, <strong>ואת קיימת הכא</strong> <small>[ואתה עומד כאן]?!</small> <strong>זיל איכסי</strong> <small>[לך</small> ו<small>התכסה],</small> שאפשר יהיה לראות את המולד החודש בלילה. מסופר: <strong>אמר ליה</strong> <small>[לו]</small> <strong>רבי לר' חייא: זיל ל</strong>מקום <strong>עין טב וקדשיה לירחא</strong> <small>[וקדש</small> את <small>הירח],</small> <strong>ושלח לי סימנא</strong> <small>[ושלח לי סימן]</small> שאדע שקידשת אותו, וסימן זה יהא המשפט <strong>"דוד מלך ישראל חי וקים".</strong>
 <big>ב</big> <strong>תנו רבנן</strong> <small>[שנו חכמים]:</small> <strong>פעם אחת נתקשרו שמים בעבים ונראית</strong> כעין <strong>דמות לבנה בעשרים ותשעה לחדש, כסבורים העם לומר</strong> לאור זה כי <strong>ראש החדש</strong> הוא, <strong>ובקשו בית</strong> ה<strong>דין לקדשו. אמר להם רבן גמליאל: כך מקובלני מבית אבי אבא: אין חדושה של לבנה פחותה מעשרים ותשעה יום ומחצה ושני שלישי שעה ושבעים ושלשה חלקים</strong> (של אחד מאלף ושמונים בשעה).
 <strong>ואותו היום מתה אמו של החכם בן זזא, והספידה רבן גמליאל הספד גדול</strong> בו ביום. <strong>לא מפני שראויה לכך</strong> להספד גדול זה, <strong>אלא כדי שידעו העם שלא קידשו בית דין את החדש,</strong> שכן בראש חודש אין מספידים, והספד זה מוכיח שיום זה הוא יום חול לכל דבריו.
 <big>ג</big> שנינו במשנה: <strong>הלך ומצאו ר' עקיבא מיצר (מצטער). איבעיא להו</strong> <small>[נשאלה להם</small> ללומדים<small>]:</small> <strong>מי</strong> היה <strong>מיצר? ר' עקיבא</strong> היה <strong>מיצר, או ר' יהושע מיצר?</strong> ומשיבים: <strong>תא שמע</strong> <small>[בוא</small> ו<small>שמע],</small> <strong>דתניא</strong> <small>[ש</small>כן <small>שנינו</small> בברייתא<small>]</small> <strong>: הלך ר' עקיבא ומצאו לר' יהושע כשהוא מיצר. אמר לו</strong> ר' עקיבא לר' יהושע: <strong>רבי, מפני מה אתה מיצר? אמר לו: עקיבא, ראוי לו</strong> (כלומר, מוטב לו) <strong>שיפול למטה</strong> חולה <strong>שנים עשר חדש, ואל יגזור עליו גזירה זו,</strong> שיצטרך לחלל את יום הכיפורים.
 <strong>אמר לו: רבי, תרשיני לומר לפניך דבר אחד שלמדתני. אמר לו: אמור. אמר לו: הרי הוא אומר</strong> בענין קביעת החגים והמועדים <strong>"אתם"</strong> ("מועדי ה' אשר תקראו אותם מקראי קודש". ויקרא כג, ב), <strong>"אתם"</strong> ("אלה מועדי ה' אשר תקראו אותם במועדם". ויקרא כג, ד), <strong>"אתם"</strong> ("אלה מועדי ה' אשר תקראו אותם מקראי קודש". ויקרא כג, לז), <strong>שלש פעמים</strong> והרי זה כאילו נאמר לשון "אתם" ללמד:
 <strong>אתם</strong> — <strong>אפילו שוגגין,</strong> שבשגגה נקבע החודש שלא בזמנו הראוי, <strong>"אתם"</strong> — <strong>אפילו</strong> הייתם <strong>מזידין</strong> כשקבעתם את החודש שלא בזמנו, <strong>"אתם"</strong> — <strong>אפילו</strong> הייתם <strong>מוטעין</strong> על ידי עדי שקר. ובכל זאת כיון שקבעתם את החודש — הרי הוא מקודש, ומסכים הקדוש ברוך הוא עם קביעתכם. ומוסיפים, <strong>בלשון הזה אמר לו: "עקיבא, 'נחמתני', 'נחמתני'".</strong>
 <big>ד</big> שנינו במשנה: <strong>בא לו</strong> ר' יהושע <strong>אצל ר' דוסא בן הורכינס,</strong> והוכיח ר' דוסא שיש לסמוך על רבן גמליאל כשם שסמכו על משה ובית דינו. ונלמד הדבר ממה שלא הוזכרו שמותם של אותם זקנים שהיו עם משה, אף שבודאי גדולים וחשובים היו, לומר שכל שלושה ושלושה שעמדו ונעשו בית דין לדון את ישראל הרי הם כבית דינו של משה. <strong>תנו רבנן</strong> <small>[שנו חכמים]</small> בברייתא: <strong>למה לא נתפרשו שמותם של זקנים הללו</strong> שהיו עם משה? <strong>שלא יאמר אדם:</strong> דיין <strong>פלוני</strong> שבדורי הוא <strong>כמשה ואהרן?</strong> האם <strong>פלוני</strong> הוא <strong>כנדב ואביהוא?</strong> האם <strong>פלוני</strong> הוא <strong>כאלדד ומידד?</strong> ולכן לא נתפרשו שמותיהם של שאר הזקנים, שאין לדעת אם זקנים שבדורו של משה היו טובים מאלה.
 כיוצא בו <strong>אומר: "ויאמר שמואל אל העם ה' אשר עשה את משה ואת אהרן"</strong> (שמואל א' יב, ו). <strong>ואומר</strong> עוד: <strong>"וישלח ה' את ירבעל ואת בדן ואת יפתח ואת שמואל"</strong> (שמואל א' יב, יא). ומסבירים: <strong>"ירובעל"</strong> — <strong>זה גדעון, ולמה נקרא שמו "ירובעל"</strong> — <strong>שעשה מריבה עם הבעל. "בדן"</strong> — <strong>זה שמשון, ולמה נקרא שמו "בדן"</strong> — <strong>דאתי</strong> <small>[שבא]</small> <strong>מ</strong>שבט <strong>דן</strong> ו"בדן" הוא קיצור של בן דן. <strong>יפתח</strong> — <strong>כמשמעו.</strong>
## דף כה:
 <strong>ואומר</strong> בכתוב אחר: <strong>"משה ואהרן בכהניו ושמואל בקראי שמו</strong> קוראים אל ה' והוא יענם" (תהלים צט, ו), שמשווה את שמואל למשה ואהרן, נמצא שכאן <strong>שקל הכתוב שלשה קלי עולם</strong> שמשון גדעון ויפתח <strong>כשלשה חמורי עולם,</strong> שהיו מגדולי ישראל בכל הדורות,
 <strong>לומר לך: ירובעל בדורו</strong> חשוב וצריך לציית לו <strong>כמשה בדורו, בדן בדורו</strong> — <strong>כאהרן בדורו, יפתח בדורו</strong> — <strong>כשמואל בדורו. ללמדך: שאפילו קל שבקלים ונתמנה פרנס על הצבור</strong> — <strong>הרי הוא כאביר</strong> (גדול וחשוב) <strong>שבאבירים,</strong> וחובה לשמוע בקולו ולציית לפסיקותיו.
 <strong>ואומר: "ובאת אל הכהנים הלוים ואל השפט אשר יהיה בימים ההם"</strong> (דברים יז, ט), <strong>וכי תעלה על דעתך שאדם הולך אצל הדיין שלא היה בימיו?</strong> ואם כן מה משמעות המילים "בימים ההם" — <strong>הא</strong> <small>[הרי]</small> <strong>אין לך לילך אלא אצל שופט שבימיו,</strong> כלומר כל שופט שבימים ההם הוא המוסמך לדון ולקבוע. <strong>ואומר: "אל תאמר מה היה שהימים הראשנים היו טובים מאלה</strong> כי לא מחכמה שאלת על זה <strong>"(קהלת ז, י), ויש לקבל את הוראת מנהיגי אותו הדור.</strong>
 <big>א</big> מסופר במשנה בהמשך הדברים: <strong>נטל</strong> ר' יהושע <strong>מקלו ומעותיו בידו</strong> ובא לבית רבן גמליאל ביום שיצא לפי חשבונו יום הכיפורים, כפי שהורה לו רבן גמליאל. <strong>תנו רבנן</strong> <small>[שנו חכמים]</small> בברייתא בהרחבה: <strong>כיון שראה אותו</strong> רבן גמליאל, <strong>עמד מכסאו ונשקו על ראשו,</strong> ו<strong>אמר לו: שלום עליך רבי ותלמידי! רבי</strong> — <strong>שלמדתני תורה ברבים, ותלמידי</strong> — <strong>שאני גוזר עליך גזירה ואתה מקיימה כתלמיד</strong> שלי. <strong>אשרי הדור שהגדולים נשמעים לקטנים, קל וחומר</strong> שישמעו <strong>קטנים לגדולים.</strong>
 על לשון זו תוהים: <strong>קל וחומר?!</strong> מה מקום לקל וחומר? הלא <strong>חיובא הוא</strong> <small>[חובה היא]</small> שישמעו הקטנים לגדולים מהם! <strong>אלא</strong> כך יש להבין: <strong>מתוך שהגדולים נשמעים לקטנים</strong> — <strong>נושאין קטנים קל וחומר בעצמן</strong> ובוודאי הם נשמעים לאלה שראוי להישמע להם.
 
 <big>א משנה</big> <strong>ראוהו</strong> את הירח <strong>בית דין וכל ישראל, נחקרו העדים ולא הספיקו</strong> בית דין <strong>לומר "מקודש" עד שחשיכה</strong> ואם כן עבר יום השלושים — <strong>הרי זה מעובר,</strong> שלא יחול ראש החודש ביום השלושים שנראה בו המולד אלא ביום שלאחריו, כיון שלא הספיקו בית דין לקדשו.
 <strong>ראוהו בית דין בלבד</strong> — <strong>יעמדו שנים</strong> מחברי בית הדין <strong>ויעידו בפניהם, ויאמרו</strong> בית הדין: <strong>"מקודש מקודש". ראוהו שלשה</strong> מחברי בית הדין <strong>והן בית דין</strong> בעצמן — <strong>יעמדו השנים</strong> מחברי בית הדין <strong>ויושיבו מחבריהם אצל היחיד</strong> כדי שיהיה שם בית דין של שלושה, <strong>ויעידו</strong> השנים <strong>בפניהם, ויאמרו: "מקודש מקודש", שאין היחיד נאמן על ידי עצמו</strong> לא להעיד ולא להיות דיין, ויש צורך בבית דין של שלושה.
 <big>ב גמרא</big> שואלים: <strong>למה לי למיתנא</strong> <small>[מדוע צריך הוא לשנות]</small> <strong>ראוהו בית דין וכל ישראל?</strong> דיו לומר ראוהו בית דין, שהרי בהם הדבר תלוי! ומשיבים: <strong>איצטריך</strong> <small>[הוצרך</small> הדבר<small>],</small> <strong>סלקא דעתך אמינא</strong> <small>[יעלה על דעתך לומר]:</small> <strong>הואיל וראוהו בית דין וכל ישראל</strong> — <strong>איפרסמא לה [התפרסם</strong> הדבר<small>]</small> כבר שחל ראש החודש באותו יום <strong>ו</strong>שוב <strong>לא ליעברוה</strong> <small>[יעברוהו],</small> שהרי הכל יודעים שהיה במולד אתמול, על כן <strong>קא משמע לן</strong> <small>[השמיע לנו]</small> שאף על פי כן אין קובעים ראש חודש אלא אם כן קידשוהו בית הדין במפורש.
 ועוד שואלים: <strong>וכיון דתנא ליה</strong> <small>[ששנה</small> כבר<small>]</small> <strong>ראוהו בית דין וכל ישראל</strong> — <strong>נחקרו העדים למה לי,</strong> שהרי כבר ראוהו בית דין! ומשיבים <strong>הכי קאמר</strong> <small>[כך אמר]:</small> <strong>אי נמי</strong> <small>[או גם כן]</small> אם היה זה במקרה ש<strong>נחקרו העדים ולא הספיקו</strong> בית הדין <strong>לומר "מקודש" עד שחשיכה</strong> — <strong>הרי זה מעובר.</strong>
 ושואלים עוד: <strong>וכיון דתנא ליה</strong> <small>[ששנה]</small> <strong>"עד שחשיכה הרי זה מעובר"</strong> — <strong>למה לי למיתנייה</strong> <small>[לשנות]</small> <strong>חקירת העדים כלל?</strong> שהרי כבר נאמר דין זה אפילו כשראוהו בית דין עצמם!
 ומשיבים: <strong>איצטריך</strong> <small>[הוצרך</small> הדבר<small>],</small> כי <strong>סלקא דעתך אמינא</strong> <small>[יעלה על דעתך לומר]:</small> <strong>תיהוי</strong> <small>[שתהיה]</small> <strong>חקירת</strong> ה<strong>עדים כתחילת דין, ו</strong>אמירת <strong>"מקודש מקודש"</strong> תהיה <strong>כגמר דין ולקדשי בליליא</strong> <small>[ושיקדשו</small> את החודש <small>בלילה],</small> כיון שכבר התחיל הדין מבעוד יום, <strong>מידי דהוה</strong> <small>[כשם שהוא]</small> ב<strong>דיני ממונות דתנן</strong> <small>[ש</small>כן <small>שנינו</small> במשנה<small>]:</small> <strong>דיני ממונות,</strong> אף שצריכים להידון ביום, מכל מקום <strong>דנין את עיקר הדין ביום וגומרין</strong> את הפסק <strong>בלילה</strong> — <strong>הכא נמי</strong> <small>[כאן גם כן]</small> <strong>מקדשין בליליא</strong> <small>[בלילה]</small> אם כבר החלו בגוף הדיון ביום, על כן <strong>קא משמע לן</strong> <small>[השמיע לנו]</small> שאינו כן.
 ושואלים: <strong>ואימא הכי נמי</strong> <small>[ואמור שכך</small> הוא <small>גם כן]</small> שדין קידוש החודש כדין דיני ממונות? ומשיבים: <strong>אמר קרא</strong> <small>[הכתוב]</small> לגבי ראש השנה: <strong>"כי חק לישראל הוא משפט לאלהי יעקב"</strong> (תהלים פא, ה), <strong>אימת הוי</strong> <small>[מתי הרי הוא נעשה]</small> <strong>"חק"</strong> — <strong>בגמר דין, וקא קרי ליה רחמנא</strong> <small>[וקוראת</small> לו <small>התורה]</small> <strong>"משפט",</strong> לומר: <strong>מה משפט</strong> עיקר זמנו <strong>ביום</strong> — <strong>אף הכא</strong> <small>[כאן],</small> בחוק קביעת הזמנים, הריהו נעשה <strong>נמי</strong> <small>[גם כן]</small> רק <strong>ביום.</strong>
 <big>ג</big> שנינו במשנה: <strong>ראוהו בית דין</strong> — <strong>יעמדו שנים ויעידו בפניהם.</strong> ותוהים: <strong>ואמאי</strong> <small>[ומדוע]</small> אם ראוהו בית דין עצמם שיבואו ויעידו בפניהם? <strong>לא תהא שמיעה גדולה מראייה!</strong> שאם חברי בית הדין עצמם ראוהו — לשם מה צריכים הם לשמוע עדות מפי אחר המעיד שראה?
 ומשיבים, <strong>אמר ר' זירא: כגון שראוהו בלילה</strong> וכיון שבלילה אין בית הדין יכול לקבוע ולקדש את החודש, לפי שאין דנים בלילה, נמצא שה"משפט" שבדבר נעשה רק למחרת, ואז אין בית הדין יכול עוד לקבוע על סמך ראיה שהיא לעיניהם לפניהם ממש, ולכן יש צורך להעיד מחדש.
 <big>ד</big> אמרנו שאם <strong>ראוהו שלשה והן בית דין</strong> — <strong>יעמדו שנים</strong> מהם <strong>ויושיבו מחבריהם אצל היחיד,</strong> והם יעידו. ושואלים: <strong>אמאי</strong> <small>[מדוע]?</small> <strong>הכא נמי נימא</strong> <small>[כאן גם כן נאמר]:</small> <strong>לא תהא שמיעה גדולה מראייה! וכי תימא: הכא נמי</strong> <small>[ואם תאמר: כאן גם כן]</small> עוסקים אנו במקרה מסויים, <strong>כגון שראוהו בלילה</strong> — אולם <strong>היינו הך</strong> <small>[זה אותו דבר]</small> ואין צורך לשנות שני מקרים לחוד!
 ומשיבים: <strong>סיפא איצטריכא ליה</strong> <small>[סופו</small> של אותו קטע <small>הוצרך לו],</small> לחדש הלכה <strong>שאין היחיד נאמן על ידי עצמו. דסלקא דעתך אמינא</strong> <small>[שיעלה על דעתך לומר]:</small> <strong>הואיל ותניא</strong> <small>[ושנויה</small> ברייתא<small>]:</small> <strong>דיני ממונות בשלשה, ו</strong>אולם <strong>אם היה מומחה לרבים</strong> — <strong>דן אפילו ביחיד,</strong> אם כן נדמה את הדינים האחד לשני, <strong>הכא נמי ניקדשיה</strong> <small>[כאן גם כן ש</small>דיין אחד <small>יקדשו]</small> לחודש <strong>ביחידי</strong> אם הוא דיין המומחה לרבים, על כן <strong>קא משמע לן</strong> <small>[השמיע לנו]</small> שלקידוש החודש צריך שלושה דווקא.
 ושואלים: <strong>ואימא הכא נמי</strong> <small>[ואמור כאן גם כן]</small> שיהא די בדיין אחד מומחה? ודוחים: הרי בודאי <strong>אין לך מומחה לרבים בישראל יותר ממשה רבינו</strong> ובכל זאת <strong>קאמר ליה</strong> <small>[אמר לו]</small> <strong>הקדוש ברוך הוא: עד דאיכא</strong> <small>[שיש,</small> שיהיה<small>]</small> <strong>אהרן בהדך</strong> <small>[אתך]</small> לא תקדש, <strong>דכתיב</strong> <small>[ש</small>כן <small>נאמר]:</small> <strong>"ויאמר ה' אל משה ואל אהרן בארץ מצרים לאמר. החדש הזה לכם ראש חודשים "(שמות יב, א-ב) וכיון שאין עושים בית־דין שקול (שמספר חבריו זוגי) כדי שיהא מי שיוכל להכריע, נמצא שמן התורה צריך בית דין של שלושה.</strong>
 ושואלים: <strong>למימרא</strong> <small>[האם נאמר]</small> מתוך הדברים ששנינו כאן ש<strong>עד נעשה דיין,</strong> שאדם שראה מאורע יכול הוא בעצמו להיות דיין באותו נושא? <strong>לימא מתניתין</strong> <small>[</small>האם <small>לומר</small> כי <small>משנתנו]</small> היא ש<strong>לא כ</strong>שיטת <strong>ר' עקיבא; דתניא</strong> <small>[ש</small>כן <small>שנינו</small> בברייתא<small>]:</small> <strong>סנהדרין שראו</strong> בעצמם אדם <strong>אחד שהרג את הנפש</strong> —
## דף כו.
 <strong>מקצתן נעשו עדים</strong> ויעידו בפני האחרים <strong>ומקצתן נעשו דיינין</strong> לדון באותו דין, אלו <strong>דברי ר' טרפון, ר' עקיבא אומר: כולן נעשין עדים, ואין עד נעשה דיין.</strong> ולכאורה, מה שנאמר במשנתנו נוגד את דברי ר' עקיבא!
 ודוחים: <strong>אפילו תימא</strong> <small>[תאמר]</small> שמשנתנו היא כשיטת <strong>ר' עקיבא,</strong> אולם יש לחלק ולומר, ש<strong>עד כאן לא</strong> שמענו <strong>קאמר</strong> <small>[</small>ש<small>אמר]</small> <strong>ר' עקיבא התם</strong> <small>[שם]</small> <strong>אלא בדיני נפשות, דרחמנא אמר</strong> <small>[שהתורה אמרה]:</small> <strong>"ושפטו העדה" "והצילו העדה"</strong> (במדבר לה, כד-כה) שאחת מחובות בית דין היא להפוך בזכותו של הנאשם, <strong>וכיון דחזיוהו דקטל נפשא לא מצו חזו ליה זכותא</strong> <small>[וכיון שראו אותו</small> בעיניהם <small>שהרג נפש</small> שוב <small>אינם יכולים לראות לו זכות],</small> <strong>אבל הכא</strong> <small>[כאן]</small> בראיית מולד הירח, שאין חובה להגיע להחלטה באופן זה או אחר — בזה <strong>אפילו ר' עקיבא מודה,</strong> שמי שהיה עד בדבר רשאי להיות דיין.
 <big>א משנה</big> מעתה דנים במצות היום של תקיעת שופר. <strong>כל השופרות כשרים</strong> לתקיעה <strong>חוץ מ</strong>קרן <strong>של פרה מפני שהוא קרן</strong> ואינו קרוי שופר. <strong>אמר ר' יוסי: והלא כל השופרות נקראו קרן, שנאמר: "במשך בקרן היובל"</strong> (יהושע ו, ה), ו"יובל" זה הוא איל, וקרנו ודאי קרויה שופר.
 <big>ב גמרא</big> ושואלים: הלא <strong>שפיר קאמר</strong> <small>[יפה אמר]</small> <strong>ר' יוסי</strong> ולכאורה הוכחה ניצחת היא! ומסבירים: <strong>ורבנן</strong> <small>[וחכמים]</small> החולקים עליו, אומרים: אכן, <strong>כל השופרות אקרו</strong> <small>[נקראו]</small> <strong>שופר ואקרו</strong> <small>[ונקראו]</small> גם כן <strong>קרן,</strong> אולם זה של <strong>פרה</strong> — <strong>קרן אקרי</strong> <small>[נקרא],</small> <strong>שופר לא אקרי</strong> <small>[נקרא],</small> <strong>דכתיב</strong> <small>[שנאמר]:</small> <strong>"בכור שורו הדר לו וקרני ראם קרניו"</strong> (דברים לג, יז), ומשמעו: שקרני אותו שור האמור, הם קרני ראם. הרי שקרויים הם קרן.
 <strong>ור' יוסי אמר לך</strong> <small>[היה יכול לומר לך]:</small> קרני ה<strong>פרה נמי אקרי</strong> <small>[גם כן נקראו]</small> <strong>שופר, דכתיב</strong> <small>[שנאמר]:</small> <strong>"ותטב לה' משור פר"</strong> (תהלים סט, לב) והפסוק בצורתו תמוה: <strong>אם</strong> הוא <strong>שור למה</strong> נקרא <strong>פר,</strong> שהרי גיל הפר גדול מזה של השור! <strong>ואם פר</strong> — <strong>למה שור,</strong> ולכאורה יש כאן סתירה. <strong>אלא מאי</strong> <small>[מה</small> פירוש<small>]</small> <strong>"שור פר"</strong> — יש לקרוא אותו כאילו היה כתוב <strong>"משופר"</strong> ולפי זה אף קרני שור ופר נקראות שופר.
 <strong>ורבנן</strong> <small>[וחכמים]</small> כיצד מבינים הם את הקושי שבפסוק זה? לדעתם יש לפרשו <strong>כדרב מתנה.</strong> ש<strong>אמר רב מתנה: מאי</strong> <small>[מה</small> פירוש<small>]</small> <strong>"שור פר"</strong> — <strong>שהוא גדול כפר,</strong> שאף ששור הוא צעיר יותר, מכל מקום זה היה שור הגדול כפר.
 <strong>עולא אמר: היינו טעמא דרבנן</strong> <small>[זהו טעמם של חכמים],</small> <strong>כ</strong>דברי <strong>רב חסדא.</strong> ש<strong>אמר רב חסדא: מפני מה אין כהן גדול נכנס בבגדי זהב לפני ולפנים</strong> אל תוך קודש הקדשים <strong>לעבוד עבודה</strong> — <strong>לפי שאין קטיגור נעשה סניגור.</strong> שכיון שחטאו בני ישראל בעגל הזהב אין נכנסים לפני ולפנים בדבר שיש בו כדי להזכיר עוון זה.
 ושואלים: <strong>ולא?</strong> האין משתמשים כלל בקודש בפר? <strong>והא איכא</strong> <small>[והרי יש]</small> את <strong>דם</strong> ה<strong>פר</strong> שמכניסים לקודש הקדשים כדי להזות ממנו! ומשיבים: <strong>הואיל ואשתני</strong> <small>[ונשתנה]</small> הדבר ואינו הפר עצמו אלא דמו בלבד — <strong>אשתני</strong> <small>[</small>הרי <small>השתנה]</small> ושוב אינו מעכב.
 ומקשים עוד: <strong>והא איכא</strong> <small>[והרי יש]</small> את ה<strong>ארון ו</strong>את ה<strong>כפורת ו</strong>את ה<strong>כרוב</strong> שגם הם מצופים זהב, ואם גנאי הוא בדבר — מדוע הם בפנים? ומשיבים: הכוונה היתה <strong>חוטא בל יקריב קאמרינן</strong> <small>[אומרים אנו],</small> והחוטא הבא לבקש כפרה ראוי לו שלא להכנס בחפצי זהב המזכירים עוון.
 ומקשים: <strong>והא איכא</strong> <small>[והרי יש]</small> <strong>כף ומחתה</strong> שמכניסים אותן לקודש קדשים להקריב קטורת והן עשויות זהב! ומשיבים: <strong>חוטא בל יתנאה</strong> בתכשיט זהב <strong>קא אמרינן</strong> <small>[אומרים אנו].</small>
 ומקשים עוד: <strong>והא איכא</strong> <small>[והרי יש]</small> <strong>בגדי זהב</strong> שלובש הכהן <strong>מבחוץ</strong> שלא בקודש הקדשים ומדוע אין אומרים שאל יתנאה החוטא? ומשיבים: <strong>מבפנים קא אמרינן</strong> <small>[אומרים אנו],</small> אבל מבחוץ — אין להקפיד בכך. ומקשים: אם כן, <strong>שופר נמי</strong> <small>[גם כן]</small> <strong>מבחוץ הוא,</strong> שהרי אין מכניסים אותו בקודש הקדשים! ומשיבים: <strong>כיון</strong> ש<strong>לזכרון הוא</strong> עשוי להיות לפני ה' — הרי <strong>כבפנים דמי</strong> <small>[נחשב].</small> על עצם הטעם הזה מקשים: וכי זה הוא טעמם של חכמים?
 <strong>והא תנא</strong> <small>[והרי שנה</small> התנא<small>]:</small> <strong>"מפני שהוא קרן" קאמר</strong> <small>[אמר]</small> וזהו טעמו של דבר! ומשיבים: <strong>חדא</strong> <small>[</small>טעם <small>אחד]</small> <strong>ועוד</strong> טעם נוסף <strong>קאמר</strong> <small>[אמר]</small> והזכיר רק אחד מהם במשנה, וכך משמעות הדברים: <strong>חדא</strong> <small>[</small>טעם <small>אחד]</small> <strong>שאין קטיגור נעשה סניגור, ועוד</strong> טעם נוסף — <strong>מפני שהוא קרן</strong> ואיננו נקרא שופר.
 ושואלים: <strong>ור' יוסי</strong> מה אומר ומשיב הוא לטענות אלה? ומסבירים: <strong>אמר לך</strong> <small>[יכול היה לומר לך]:</small> <strong>דקא אמרת</strong> <small>[זה שאמרת]</small> <strong>אין קטיגור נעשה סניגור</strong> אמת הוא, אבל <strong>הני מילי</strong> <small>[דברים אלה</small> אמורים<small>]</small> <strong>מבפנים, והאי</strong> <small>[וזה]</small> ה<strong>שופר מבחוץ הוא. ודקא אמרת</strong> <small>[וזה שאמרת]</small> <strong>מפני שהוא קרן</strong> — <strong>כל השופרות נמי אקרו</strong> <small>[גם כן נקראו]</small> <strong>קרן.</strong>
 <strong>אביי אמר: היינו טעמייהו דרבנן</strong> <small>[זהו טעמם של חכמים]:</small> <strong>שופר אמר רחמנא</strong> <small>[אמרה התורה]</small> <strong>ולא שנים ושלשה שופרות</strong> יחד, <strong>והא</strong> <small>[וזו]</small> הקרן של ה<strong>פרה, כיון דקאי גילדי גילדי</strong> <small>[שהיא עשויה שכבות שכבות]</small> — <strong>מיתחזי</strong> <small>[הריהו נראה]</small> <strong>כשנים ושלשה שופרות.</strong>
 ומקשים: <strong>והא</strong> <small>[והרי]</small> <strong>תנא</strong> זה, <strong>מפני שהוא קרן קאמר</strong> <small>[אמר],</small> משמע שזה הוא הנימוק! ודוחים: <strong>חדא</strong> <small>[</small>נימוק <small>אחד]</small> <strong>ועוד</strong> נימוק נוסף <strong>קאמר</strong> <small>[אמר];</small> <strong>חדא</strong> <small>[</small>נימוק <small>אחד</small> יסודי<small>]</small> ש<strong>שופר אחד אמר רחמנא</strong> <small>[אמרה התורה]</small> <strong>ולא שנים ושלשה שופרות, ועוד</strong> נימוק נוסף — <strong>מפני שהוא קרן.</strong>
 <strong>ור' יוסי אמר לך</strong> <small>[</small>היה <small>יכול לומר לך]:</small> <strong>דקאמרת</strong> <small>[זה שאמרת]</small> <strong>שופר אחד אמר רחמנא</strong> <small>[אמרה התורה]</small> <strong>ולא שנים ושלשה שופרות</strong> — אין זו קושיה, <strong>כיון דמחברי אהדדי</strong> <small>[כיון שהם מחוברים זה בזה],</small> ממילא <strong>חד</strong> <small>[</small>שופר <small>אחד]</small> <strong>הוא, ודקאמרת</strong> <small>[וזה שאמרת]</small> <strong>מפני שהוא קרן</strong> — <strong>כל השופרות נמי</strong> <small>[גם כן]</small> <strong>אקרו</strong> <small>[נקראו]</small> <strong>קרן.</strong>
 <big>א</big> מתוך דברי ר' יוסי במשנה מוכח שקרן איל קרויה קרן, וזאת מן האמור בקרן היובל. ושואלים: <strong>מאי משמע דהאי יובלא לישנא דדכרא</strong> <small>[מהיכן נשמע שיובל זה לשון איל]</small> <strong>הוא?</strong> ומשיבים: <strong>דתניא</strong> <small>[ש</small>כן <small>שנינו</small> בברייתא<small>],</small> <strong>אמר ר' עקיבא: כשהלכתי לערביא</strong> (למדינת ערב), שמעתי ש<strong>היו קורין</strong> (קוראים) <strong>לדכרא</strong> <small>[לאיל]</small> <strong>"יובלא",</strong> ואם כן ידועה משמעות "יובל" מההשוואה ללשון קרובה.
 אגב מאמר זה מביאים דברים דומים, <strong>ואמר ר' עקיבא: כשהלכתי לגליא</strong> שמעתי ש<strong>היו קורין לנדה "גלמודה",</strong> ועל ידי כך נתבארה מלה זו בכתובים, ויש לפרשה ברמז — <strong>מאי</strong> <small>[מה]</small> עניינו של <strong>גלמודה</strong> — <strong>גמולה</strong> (מופרשת) <strong>דא</strong> <small>[מופרשת זו]</small> <strong>מבעלה.</strong> שהרי הנידה אסורה לבעלה אף במגע. <strong>ואמר ר' עקיבא: כשהלכתי לאפריקי היו קורין למעה</strong> של כסף <strong>קשיטה.</strong> ושואלים: <strong>למאי נפקא מינה</strong> <small>[מה יוצא מזה]?</small> ומשיבים: <strong>לפרושי</strong> <small>[לפרש]</small> את הכתוב <strong>"</strong>ב<strong>מאה קשיטה"</strong> (בראשית לג, יט) <strong>דאורייתא [</strong>ש<small>בתורה],</small> שפירושו <strong>מאה דנקי</strong> <small>[מאה מעות].</small>
 כיוצא בו <strong>אמר רבי: כשהלכתי לכרכי הים, היו קורין</strong> שם <strong>למכירה "כירה".</strong> ושואלים: <strong>למאי נפקא מינה</strong> <small>[מה יוצא מזה]?</small> ומשיבים: <strong>לפרושי</strong> <small>[לפרש]</small> על ידי כך את הכתוב <strong>"אשר כריתי לי"</strong> (בראשית נ, ה), שפירושו איפוא: קניתי.
 <strong>אמר ר' שמעון בן לקיש: כשהלכתי לתחום קן נשרייא היו קורין</strong> שם <strong>לכלה "נינפי", ולתרנגול "שכוי".</strong> ומסבירים מה נלמד מכך: <strong>לכלה נינפי</strong> — <strong>מאי קרא</strong> <small>[מה הכתוב]</small> שמשתמש בלשון דומה — שנאמר: <strong>"יפה נוף משוש כל הארץ"</strong> (תהלים מח, ג), ופירושו איפוא: יפה כמו כלה. <strong>ולתרנגול "שכוי"</strong> — <strong>אמר רב יהודה אמר רב, ואיבעית אימא</strong> <small>[ואם תרצה אמור]</small> שאמר זאת <strong>ר' יהושע בן לוי: מאי קרא</strong> <small>[מהו הפסוק]</small> השייך לזה — <strong>"מי שת בטחות חכמה או מי נתן לשכוי בינה"</strong> (איוב לח, לו), ויש לפרשו: <strong>"מי שת בטחות חכמה"</strong> — <strong>אלו כליות</strong> שהם חבויות ("טוחות") בגופו של אדם, <strong>"או מי נתן לשכוי בינה" זה תרנגול</strong> היודע לקרוא בשעות קבועות בלילה.
 ואגב הדברים בבירור מובנן של מילים זרות במקומות שונים, מסופר: <strong>לוי איקלע לההוא אתרא</strong> <small>[הזדמן למקום אחד],</small> <strong>אתא גברא לקמיה</strong> <small>[בא אדם לפניו]</small> להתלונן על מה שנעשה לו, <strong>אמר ליה</strong> <small>[לו]</small> אותו אדם:
## דף כו:
 <strong>קבען פלניא</strong> <small>[קבע אותי פלוני].</small> <strong>לא הוה ידע</strong> <small>[היה יודע,</small> מבין<small>]</small> לוי <strong>מאי קאמר ליה</strong> <small>[מה אמר לו]</small> אותו אדם, מה פירושה של מלה זו. <strong>אתא שאיל בי מדרשא</strong> <small>[</small>בא <small>ושאל בבית המדרש],</small> <strong>אמרו ליה</strong> <small>[לו]:</small> <strong>גזלן</strong> <small>[גזל אותי]</small> <strong>אמר לך</strong> אותו אדם, <strong>דכתיב</strong> <small>[ש</small>כן <small>נאמר]:</small> <strong>"היקבע אדם אלהים"</strong> (מלאכי ג, ח). <strong>אמר ליה</strong> <small>[לו]</small> <strong>רבא</strong> מן המקום <strong>ברניש לרב אשי: אי הואי התם</strong> <small>[אם הייתי שם]</small> במקום לוי הייתי מנסה למצוא את המובן בדרך אחרת, <strong>הוה אמינא ליה</strong> <small>[הייתי אומר לו]:</small> <strong>היכי</strong> <small>[איך]</small> <strong>קבעך? במאי</strong> <small>[במה]</small> <strong>קבעך? ואמאי</strong> <small>[ומדוע]</small> <strong>קבעך?</strong> ו<strong>ממילא</strong> מתוך תשובותיו <strong>הוה ידעינא</strong> <small>[הייתי יודע]</small> במה מדובר. ומסבירים: <strong>ואיהו</strong> <small>[והוא],</small> לוי שלא עשה כן, <strong>סבר: מילתא דאיסורא קאמר ליה</strong> <small>[דבר של איסור אמר לו]</small> ולכן לא היה יכול לשאול באופן זה. ועוד בענין מילים נדירות.
 <strong>לא הוו ידעי רבנן</strong> <small>[ידעו חכמים]</small> <strong>מאי</strong> <small>[מה</small> פירוש<small>]</small> המלה <strong>"סירוגין"</strong> האמורה במשנה. <strong>שמעוה לאמתא דבי</strong> <small>[שמעו אותה</small> את <small>השפחה של בית]</small> <strong>רבי דחזתנהו רבנן דהוו עיילי פסקי פסקי</strong> <small>[שראתה את החכמים שהם נכנסים</small> לבית רבי <small>פרקים פרקים]</small> ולא בבת אחת, ו<strong>אמרה להו</strong> <small>[להם]:</small> <strong>עד מתי אתם נכנסין סירוגין סירוגין,</strong> וממילא הבינו מה פירוש המלה סירוגין.
 <strong>לא הוו ידעי רבנן</strong> <small>[ידעו חכמים]</small> <strong>מאי</strong> <small>[מה</small> פירוש<small>]</small> המלה <strong>"חלוגלוגות"</strong> שבמשנה, <strong>יומא חד שמעוה לאמתא דבי</strong> <small>[יום אחד שמעו אותה</small> את <small>השפחה</small> של <small>בית]</small> <strong>רבי דחזית לההוא גברא דקא מבדר פרפחיניה</strong> <small>[שראתה אדם אחד שמפזר את חלוגלוגותיו],</small> <strong>אמרה ליה</strong> <small>[לו]:</small> <strong>עד מתי אתה מפזר חלוגלוגך,</strong> וידעו מה הם אלה.
 <strong>לא הוו ידעי רבנן</strong> <small>[ידעו חכמים]</small> <strong>מאי</strong> <small>[מה]</small> פירוש הכתוב: <strong>"סלסלה ותרוממך"</strong> (משלי ד, ח), שלא ידעו מה פירוש סלסול, <strong>יומא חד שמעוה לאמתא דבי</strong> <small>[יום אחד שמעו אותה</small> את <small>השפחה</small> של <small>בית]</small> <strong>רבי דהות אמרה לההוא גברא</strong> <small>[שהיתה אומרת לאדם אחד]</small> <strong>דהוה קא מהפך בשעריה</strong> <small>[שהיה מהפך בשערו],</small> <strong>אמרה ליה</strong> <small>[לו]:</small> <strong>עד מתי אתה מסלסל בשערך.</strong>
 <strong>לא הוו ידעי רבנן</strong> <small>[ידעו חכמים]</small> <strong>מאי</strong> <small>[מה</small> פירוש<small>]</small> הכתוב: <strong>"וטאטאתיה במטאטא השמד"</strong> (ישעיה יד, כג), <strong>יומא חד שמעוה לאמתא דבי</strong> <small>[יום אחד שמעו אותה</small> את <small>השפחה</small> של <small>בית]</small> <strong>רבי דהוות אמרה</strong> <small>[שהיתה אומרת]</small> <strong>לחבירתה: שקולי טאטיתא</strong> <small>[קחי מטאטא]</small> <strong>וטאטי ביתא</strong> <small>[וטאטאי את הבית]</small> והבינו.
 <strong>לא הוו ידעי רבנן</strong> <small>[ידעו חכמים]</small> <strong>מאי</strong> <small>[מה</small> פירוש<small>]</small> הכתוב: <strong>"השלך על ה' יהבך והוא יכלכלך"</strong> (תהלים נה, כג), שלא ידעו פירוש "יהבך". <strong>אמר רבה בר בר חנה: יומא חד הוה אזלינא בהדי ההוא טייעא</strong> <small>[יום אחד הלכתי עם ערבי אחד],</small> <strong>הוה דרינא טונא</strong> <small>[הייתי נושא משא]</small> <strong>ואמר לי</strong> אותו ערבי: <strong>שקול יהביך ושדי אגמלאי</strong> <small>[טול את משאך והניחו על גמלי]</small> ומכאן מבינים ש"יהב" פירושו משא.
 <big>א משנה</big> <strong>שופר של ראש השנה,</strong> שהיו תוקעים בו בראש השנה בבית המקדש, היה <strong>של יעל</strong> והיה <strong>פשוט</strong> כלומר ישר, <strong>ופיו</strong> (סמוך למקום שתוקעים בו) <strong>מצופה זהב, ושתי חצוצרות היו מן הצדדין</strong> לצידו של התוקע בשופר. ובשעת התקיעה <strong>שופר מאריך</strong> בתקיעה <strong>וחצוצרות מקצרות, שמצות היום בשופר.</strong>
 <strong>ו</strong>אילו <strong>ב</strong>ימי ה<strong>תעניות</strong> היו תוקעים <strong>בשל זכרים</strong> (אילים) <strong>כפופין, ופיהן מצופה כסף, ושתי חצוצרות באמצע</strong> בין השופרות, <strong>שופר</strong> היה <strong>מקצר וחצוצרות מאריכות, שמצות היום בחצוצרות.</strong>
 ומוסיפים: <strong>שוה היובל</strong> לענין המצוה לתקוע בשופר ביום הכיפורים ביובל <strong>לראש השנה,</strong> הן <strong>לתקיעה</strong> עצמה ולדיניה, <strong>ו</strong>הן <strong>לברכות</strong> הנוספות בתפילת העמידה. <strong>ר' יהודה אומר</strong> שאין הדבר כך, והיו משנים: <strong>בראש השנה תוקעין בשל זכרים</strong> (אילים) <strong>וביובלות</strong> תוקעים <strong>בשל יעלים.</strong>
 <big>ב גמרא</big> <strong>אמר ר' לוי: מצוה של ראש השנה ושל יום הכפורים</strong> של שנת היובל, היא לתקוע <strong>ב</strong>שופרות <strong>כפופין ושל כל השנה</strong> (בתעניות) <strong>בפשוטין.</strong> ומקשים, <strong>והתנן</strong> <small>[והרי שנינו</small> במשנתנו<small>]:</small> <strong>שופר של ראש השנה של יעל פשוט!</strong> ומתרצים: <strong>הוא</strong> ש<strong>אמר</strong> את דבריו, אמרם <strong>כי האי תנא</strong> <small>[</small>אמרם <small>כ</small>דעת <small>תנא זה];</small> <strong>דתניא</strong> <small>[ש</small>כן <small>שנינו</small> בברייתא<small>],</small> <strong>ר' יהודה אומר: בראש השנה היו תוקעין בשל זכרים כפופין, וביובלות בשל יעלים.</strong> ושואלים:
 <strong>אם כן, ולימא הלכתא</strong> <small>[ושיאמר</small> ש<small>הלכה]</small> <strong>כר' יהודה,</strong> ומדוע הוצרך לומר את תוכן ההלכה עצמה, כאילו היה זה דבר חדש? ומסבירים: <strong>אי אמרת</strong> <small>[אם היית אומר]</small> כי <strong>הלכתא</strong> <small>[הלכה]</small> <strong>כר' יהודה, הוה אמינא</strong> <small>[הייתי אומר]:</small> <strong>אפילו</strong> בשופר <strong>של יובל נמי</strong> <small>[גם כן]</small> <strong>כר' יהודה סבירא ליה</strong> <small>[סבור הוא],</small> שצריך לתקוע בשל יעל, על כן <strong>קא משמע לן</strong> <small>[השמיע לנו]</small> שרק לענין ראש השנה פסק כמותו, אבל לא לענין אחר.
 לעצם הדברים שואלים: <strong>במאי קמיפלגי</strong> <small>[במה,</small> באיזה עקרון<small>, נחלקו]?</small> <strong>מר</strong> <small>[חכם זה],</small> ר' יהודה <strong>סבר: בראש השנה כמה דכייף איניש דעתיה</strong> <small>[ככל שאדם כופף</small> יותר <small>את דעתו]</small> ואת עצמו שמתפלל כשהוא כפוף והולך, <strong>טפי מעלי</strong> <small>[מעולה יותר],</small> וכרמז לכך תוקעים בשופר כפוף, <strong>ו</strong>אילו <strong>ביום הכפורים</strong> — <strong>כמה דפשיט איניש דעתיה</strong> <small>[ככל שאדם פושט</small> יותר <small>את דעתו]</small> ואת עצמו בתפילה, <strong>טפי מעלי</strong> <small>[מעולה יותר].</small> <strong>ומר</strong> <small>[וחכם זה]</small> <strong>סבר: בראש השנה כמה דפשיט איניש דעתיה</strong> <small>[ככל שאדם פושט</small> יותר <small>את דעתו]</small> ומפשט את דעתו מכל עקמימות, <strong>טפי מעלי</strong> <small>[מעולה יותר],</small> ואילו <strong>בתעניות כמה דכייף איניש דעתיה</strong> <small>[ככל שאדם כופף</small> יותר <small>את דעתו]</small> ואת עצמו <strong>טפי מעלי</strong> <small>[מעולה יותר].</small>
## דף כז.
 <big>א</big> שנינו במשנה ש<strong>פיו</strong> של השופר שבמקדש היה <strong>מצופה זהב.</strong> ומקשים: <strong>והתניא</strong> <small>[והרי שנינו</small> בברייתא<small>]:</small> שופר ש<strong>ציפהו זהב במקום הנחת פיו</strong> — <strong>פסול</strong> לתקיעה, ואם היה ציפוי הזהב <strong>שלא במקום הנחת פיו</strong> — <strong>כשר! אמר אביי: כי תנן נמי מתניתין</strong> <small>[כאשר שנינו גם כן, במשנתנו]</small> — <strong>שלא במקום הנחת פה תנן</strong> <small>[שנינו]</small> אלא מעט למעלה ממנו.
 <big>ב</big> שנינו במשנה שהיו <strong>שתי חצוצרות מן הצדדים.</strong> ושואלים: <strong>ותרי קלי מי משתמעי</strong> <small>[ושני קולות</small> יחד <small>האם</small> הם <small>נשמעים]?</small> שבגלל החצוצרות אין שומעים את קול השופר כראוי. <strong>והתניא</strong> <small>[והרי שנינו</small> בברייתא<small>]:</small> שתי לשונות אלה, <strong>"זכור"</strong> (שמות כ, ח) <strong>ו"שמור"</strong> (דברים ה, יב), שהם שתי הנוסחות בדיבר שבעשרת הדברות העוסק בענין יום השבת, בספר שמות ובספר דברים, <strong>בדבור אחד נאמרו,</strong> שבדיבור זה נאמר "זכור" ו"שמור" כאחת, <strong>מה שאין הפה יכולה לדבר ואין האוזן יכולה לשמוע,</strong> משמע שאי אפשר לשמוע שני קולות כאחד, ואף מפני החצוצרות אין קול השופר יכול להשמע! ומשיבים: <strong>לכך מאריך בשופר</strong> כדי שיוכלו לשמוע את קול השופר לעצמו.
 על תשובה זו תוהים: <strong>למימרא</strong> <small>[האם לומר]</small> וללמוד מכאן <strong>דכי שמע</strong> <small>[שכאשר היה שומע]</small> את <strong>סוף</strong> ה<strong>תקיעה בלא</strong> ששמע את <strong>תחילת</strong> ה<strong>תקיעה יצא?</strong> שהרי מתחיל בשופר ובחצוצרות כאחת אלא שבסוף התקיעה תוקעים בשופר בלבד, ואם אכן די בכך, משמע שיוצאים ידי חובה בשמיעת סוף התקיעה. <strong>וממילא</strong> נלמד גם כן כי השומע את <strong>תחילת</strong> ה<strong>תקיעה בלא</strong> ששמע את <strong>סוף</strong> ה<strong>תקיעה</strong> גם כן <strong>יצא.</strong>
 ולבירור אפשרות זו, <strong>תא שמע</strong> <small>[בוא</small> ו<small>שמע]</small> מקור המדבר בענין זה, שנינו: <strong>תקע בראשונה</strong> שהיא התקיעה שבתחילת סדר תקיעות אחד <strong>ומשך</strong> (האריך) בתקיעה ה<strong>שניה</strong> שהיא האחרונה לאותו סדר תקיעות, כך שהיא נשמעת <strong>כשתים</strong> ובכך רצה שתהיה נחשבת כשתי תקיעות נפרדות, האחת כתקיעה האחרונה לסדר תקיעות זה והשניה כראשונה לסדר התקיעות הבא — <strong>אין בידו אלא אחת</strong> ואינה נחשבת כשתי תקיעות נבדלות. ויש לתהות: <strong>אמאי</strong> <small>[מדוע]</small> נאמר כך? <strong>תיסלק לה בתרתי</strong> <small>[תעלה,</small> תיחשב, <small>לו כשתים],</small> שהרי כפי שאמרנו מחצית תקיעה נחשבת לתקיעה! ומשיבים: <strong>פסוקי תקיעתא מהדדי לא פסקינן</strong> <small>[לחלק התקיעות זו מזו אין אנו מחלקים],</small> שאין אנו יכולים לחתוך קול אחד ולדונו כשנים, אף שהשומע מחצית תקיעה יצא בה ידי חובה.
 ומנסים להוכיח ממקור אחר: <strong>תא שמע</strong> <small>[בוא</small> ו<small>שמע]</small><strong>,</strong> ממה ששנינו: <strong>התוקע לתוך הבור, או לתוך הדות</strong> (בור שהוא חלק מבנין), <strong>או לתוך הפיטס</strong> (חבית גדולה), <strong>אם קול שופר שמע</strong> בבירור — הרי זה <strong>יצא, ואם קול הברה</strong> (הד) בלבד <strong>שמע</strong> — <strong>לא יצא.</strong> ולכאורה <strong>אמאי</strong> <small>[מדוע]</small> לא יצא? <strong>ליפוק</strong> <small>[שייצא]</small> ידי חובתו <strong>בתחילת תקיעה, מקמי דליערבב קלא</strong> <small>[לפני שיתערבב הקול]</small> על ידי ההד, ואף שאינו יכול לשמוע את סוף התקיעה בבהירות, מכל מקום הלא את תחילתה שמע כראוי!
 <strong>אלא</strong> יש לחזור מן ההסבר שאמרנו, וכך יש לומר: <strong>תרתי קלי מחד גברא</strong> <small>[שני קולות</small> הנשמעים <small>מאיש אחד]</small> ממקור אחד — <strong>לא משתמעי</strong> <small>[אינם נשמעים],</small> וזה היה הנס במתן תורה שנשמעו כאחד מאותו מקור, אולם <strong>מתרי גברי</strong> <small>[משני אנשים]</small> המשמיעים קול — <strong>משתמעי</strong> <small>[נשמעים]</small> הקולות, ואפשר להבחין ביניהם.
 ומקשים: <strong>ומתרי גברי מי משתמעי</strong> <small>[ומשני אנשים האם נשמעים]</small> הדברים בבירור? <strong>והא תניא</strong> <small>[והרי שנינו</small> בברייתא<small>]:</small> <strong>בתורה</strong> — <strong>אחד קורא ואחד מתרגם, ובלבד שלא יהו שנים קורין ושנים מתרגמין,</strong> הרי ששניים אין קולם נשמע!
 ומעירים: מכאן אין להקשות <strong>הא לא דמיא</strong> <small>[זה אינו דומה]</small> <strong>אלא לסיפא</strong> <small>[ל</small>מה שנאמר <small>בסופה]</small> של אותה ברייתא עצמה, ששנינו בה: <strong>בהלל ובמגילה</strong> — <strong>אפילו עשרה קורין</strong> כאחד. <strong>אלמא</strong> <small>[מכאן],</small> <strong>כיון</strong> ש<strong>חביב</strong> הדבר לשומעיו <strong>יהיב דעתיה</strong> <small>[נותנים דעתם]</small> ומקשיבים היטב וממילא מבחינים בדיבורים, <strong>הכא נמי</strong> <small>[כאן גם כן],</small> <strong>כיון</strong> ש<strong>חביב</strong> השופר — <strong>יהיב דעתיה ושמע</strong> <small>[הוא נותן דעתו</small> להבחין בקולות <small>ושומע].</small>
 <strong>אלא אם אכן אפשר להבחין בקול השופר אף כשתוקעים באותו זמן בחצוצרה, למה מאריך</strong> איפוא <strong>בשופר?</strong> הרי זה כדי <strong>לידע</strong> ולהדגיש <strong>שמצות היום בשופר</strong> היא.
 <big>ג</big> שנינו במשנה כי <strong>בתעניות</strong> תוקעים <strong>בשל זכרים</strong> (אילים) <strong>כפופין ופיו</strong> של השופר <strong>מצופה כסף.</strong> ושואלים: <strong>מאי שנא התם</strong> <small>[במה שונה שם]</small> בשופר של ראש השנה שמצפים אותו ב<strong>זהב, ומאי שנא הכא</strong> <small>[ובמה שונה כאן]</small> בתענית שמצפים את פיו ב<strong>כסף?</strong> ומשיבים: <strong>איבעית אימא</strong> <small>[אם תרצה אמור]</small> טעם אחד: <strong>כל</strong> שופר שעושים לשם <strong>כינופיא</strong> <small>[אסיפת קהל]</small> של <strong>כסף הוא, דכתיב</strong> <small>[שנאמר]:</small> <strong>"עשה לך שתי חצוצרת כסף</strong> מקשה תעשה אותם והיו לך למקרא העדה ולמסע את המחנות" (במדבר י, ב). <strong>ואיבעית אימא</strong> <small>[ואם תרצה אמור]:</small> <strong>התורה חסה על ממונן של ישראל</strong> ולכך אין מצפים אלא בכסף שהוא חומר זול יותר מזהב.
 ומקשים: אם כן, <strong>התם נמי נעביד</strong> <small>[שם,</small> בראש השנה <small>גם כן נעשה]</small> ציפוי של <strong>כסף!</strong> ומשיבים: <strong>אפילו הכי</strong> <small>[כך]</small> <strong>כבוד יום טוב עדיף</strong> וראוי להדר וליפות את שופרו של החג, אולם בתענית, שאיננה יום טוב — אין צורך להדר ביותר, ומסתפקים בשל כסף.
 מסופר: <strong>רב פפא בר שמואל סבר למיעבד עובדא כמתניתין</strong> <small>[לעשות מעשה כמשנתנו]</small> בשופר ובחצוצרות ובכל שאר הפרטים. <strong>אמר ליה</strong> <small>[לו]</small> <strong>רבא: לא אמרו</strong> דבר זה <strong>אלא במקדש</strong> בלבד. <strong>תניא נמי הכי</strong> <small>[שנויה</small> ברייתא <small>גם כן כך]:</small> <strong>במה דברים אמורים</strong> — <strong>במקדש, אבל בגבולין</strong> מחוץ למקדש: <strong>מקום שיש</strong> תקיעה ב<strong>חצוצרות</strong> כגון בתעניות — <strong>אין שופר,</strong> וב<strong>מקום שיש שופר</strong> — <strong>אין חצוצרות.</strong>
 <strong>וכן הנהיג ר' חלפתא בציפורי ור' חנניא בן תרדיון בסיכני</strong> שיעשו כדרך המתוארת במשנה, <strong>וכשבא דבר אצל חכמים אמרו: לא היו נוהגין כן אלא בשערי מזרח</strong> של המקדש <strong>ובהר הבית בלבד.</strong>
 <strong>אמר רבא, ואיתימא</strong> <small>[ויש אומרים]</small> שהיה זה <strong>ר' יהושע בן לוי: מאי קראה</strong> <small>[מהו הכתוב]</small> המלמד אותנו דבר זה — <strong>דכתיב</strong> <small>[שנאמר]:</small> <strong>"בחצצרות וקול שופר הריעו לפני המלך ה'"</strong> (תהלים צח, ו), כלומר: <strong>לפני המלך ה'</strong> במקדשו <strong>הוא דבעינן</strong> <small>[שצריכים אנו]</small> <strong>חצוצרות וקול שופר</strong> יחד, <strong>אבל בעלמא</strong> <small>[בכלל]</small> מחוץ למקדש — <strong>לא.</strong>
 <big>ד</big> שנינו במשנה: <strong>שוה היובל לראש השנה לתקיעה ולברכות. אמר ר' שמואל בר יצחק: כמאן מצלינן האידנא</strong> <small>[כ</small>דעת <small>מי מתפללים אנו היום]</small> בראש השנה, ואומרים בתפילה: <strong>"זה היום תחלת מעשיך זכרון ליום ראשון", כמאן</strong> <small>[כמי]</small> — <strong>כ</strong>שיטת <strong>ר' אליעזר, שאמר: בתשרי נברא העולם</strong> ולכן מזכירים בראש השנה יום ראשון.
 <strong>מתיב</strong> <small>[מקשה]</small> <strong>רב עינא:</strong> שנינו, <strong>שוה יובל לראש השנה לתקיעה ולברכות, והא איכא</strong> <small>[והרי יש]</small> <strong>"זה היום תחלת מעשיך זכרון ליום ראשון"</strong> ש<strong>בראש השנה איתא</strong> <small>[ישנו],</small> שיש מקום לאומרו, <strong>ו</strong>אילו <strong>ביובל ליתא</strong> <small>[איננו],</small> שהרי אין זה זכרון ליום ראשון, ואין זה "תחילת מעשיך"! ומשיבים: <strong>כי קתני</strong> <small>[כאשר שנינו]</small> — הרי זה <strong>אשארא</strong> <small>[על שאר</small> הדברים<small>]</small> שבנוסח הברכות, ומשמיטים קטע זה.
 <strong>רב שישא בריה</strong> <small>[בנו]</small> של <strong>רב אידי מתני הכי</strong> <small>[היה שונה</small> את הקטע האחרון <small>כך],</small> <strong>אמר רב שמואל בר יצחק: הא דתנן</strong> <small>[זו ששנינו</small> במשנתנו<small>]</small> <strong>שוה היובל לראש השנה לתקיעה ולברכות כמאן</strong> <small>[כ</small>שיטת <small>מי] —</small> ש<strong>לא כ</strong>שיטת <strong>ר' אליעזר, דאי</strong> <small>[שאם]</small> כשיטת <strong>ר' אליעזר</strong> היא, <strong>כיון</strong> ש<strong>אמר</strong> ש<strong>בתשרי נברא העולם,</strong> אם כן <strong>הא איכא</strong> <small>[הרי יש]</small> גם את הנוסח <strong>"זה היום תחלת מעשיך זכרון ליום ראשון"</strong> ש<strong>בראש השנה איתא</strong> <small>[ישנו],</small> <strong>וביובל ליתא</strong> <small>[איננו],</small> וממשנתנו מובן שאינו כן! ודוחים: <strong>כי קתני</strong> <small>[כאשר שנינו]</small> מה ששנינו היה זה <strong>אשארא</strong> <small>[על שאר</small> הדברים<small>]</small> ולא על קטע זה, שבו משנים, וכדעת ר' אליעזר.
 <big>ה משנה</big> <strong>שופר שנסדק ודבקו</strong> בדבק, אף על פי שהוא לכאורה שלם — הרי הוא <strong>פסול</strong> לתקיעה. וכן, אם <strong>דיבק שברי שופרות</strong> ועשה מהם שופר אחד שלם — הרי זה <strong>פסול.</strong>
## דף כז:
 <strong>ניקב</strong> השופר <strong>וסתמו, אם</strong> הנקב <strong>מעכב</strong> ומשנה <strong>את</strong> קול <strong>התקיעה</strong> — <strong>פסול, ואם לאו</strong> <small>[לא]</small> — <strong>כשר. התוקע לתוך הבור, או לתוך הדות</strong> (בור העשוי בבנין), <strong>או לתוך הפיטס</strong> (כד גדול מאוד), <strong>אם קול שופר</strong> בלבד <strong>שמע</strong> — <strong>יצא, ואם קול הברה</strong> (הד היוצא על ידי הפיטס או הבור) <strong>שמע</strong> — <strong>לא יצא.</strong>
 <strong>וכן, מי שהיה עובר אחורי בית הכנסת, או שהיה ביתו סמוך לבית הכנסת ושמע קול שופר או קול מגילה, אם כוון לבו</strong> — <strong>יצא, ואם לאו</strong> — <strong>לא יצא.</strong> ועל פי הלכה זו יתכן מקרה ששמעו שנים, ועם כל זה האחד יצא ידי חובתו והשני לא יצא. ו<strong>אף על פי שזה שמע וזה שמע,</strong> מכל מקום <strong>זה כוון לבו</strong> לצאת ידי חובתו בשעה ששמע ולכן אכן יצא, <strong>וזה לא כוון לבו</strong> ולכן לא יצא.
 <big>א גמרא</big> <strong>תנו רבנן</strong> <small>[שנו חכמים]:</small> היה השופר <strong>ארוך וקצרו</strong> — הרי זה <strong>כשר. גרדו</strong> את השופר מעוביו כל כך עד ש<strong>העמידו על גלדו</strong> (עורו) בלבד — הרי זה <strong>כשר.</strong> אם <strong>ציפהו זהב במקום הנחת פה</strong> — הרי זה <strong>פסול, שלא במקום הנחת פה</strong> — <strong>כשר. ציפהו זהב מבפנים</strong> — הרי זה <strong>פסול</strong> לפי שאין שומעים אז קול שופר אלא קול היוצא מכלי זהב. ציפהו זהב <strong>מבחוץ, אם נשתנה קולו מכמות שהיה</strong> לפני הציפוי — הרי זה <strong>פסול, ואם לאו</strong> <small>[לא] —</small> אינו אלא כקישוט ו<strong>כשר.</strong>
 <strong>ניקב</strong> השופר <strong>וסתמו, אם מעכב את התקיעה</strong> על ידי הסתימה — <strong>פסול, ואם לאו</strong> — <strong>כשר. נתן שופר בתוך שופר</strong> ותקע, <strong>אם</strong> את <strong>קול</strong> השופר ה<strong>פנימי שמע</strong> — <strong>יצא</strong> שהרי שופר אחד הוא, <strong>ואם</strong> את <strong>קול</strong> השופר ה<strong>חיצון שמע</strong> — <strong>לא יצא</strong> לפי שהקול יוצא בין שני השופרות כאחד.
 <strong>תנו רבנן</strong> <small>[שנו חכמים]</small> בברייתא אחרת: <strong>גרדו, בין מבפנים בין מבחוץ</strong> — <strong>כשר. גרדו</strong> עד כדי כך ש<strong>העמידו</strong> רק <strong>על גלדו</strong> (עורו) בלבד — <strong>כשר. הניח שופר בתוך שופר</strong> ותקע בו, <strong>אם</strong> את <strong>קול</strong> השופר ה<strong>פנימי שמע</strong> — <strong>יצא, ואם</strong> את <strong>קול</strong> ה<strong>חיצון שמע</strong> — <strong>לא יצא. הפכו</strong> את השופר <strong>ותקע בו</strong> — <strong>לא יצא.</strong>
 <strong>אמר רב פפא: לא תימא</strong> <small>[תאמר]</small> <strong>דהפכיה ככתונא</strong> <small>[שהפכו,</small> את השופר <small>ככתונת],</small> כלומר, שהפך שיהיה חלקו הפנימי בחוץ וחלקו החיצוני בפנים, <strong>אלא</strong> הכוונה היא <strong>שהרחיב את</strong> הצד <strong>הקצר</strong> (הצר) <strong>וקיצר</strong> (הצר) <strong>את הרחב. מאי טעמא</strong> <small>[מה הטעם]</small> של דין אחרון זה — <strong>כ</strong>דברי <strong>רב מתנה,</strong> ש<strong>אמר רב מתנה:</strong> נאמר, <strong>"והעברת</strong> שופר תרועה <strong>"(ויקרא כה, ט), ללמדנו: דרך העברתו בעינן</strong> <small>[צריכים אנו]</small> שיהא השופר כדרך שהוא עובר בראש הבהמה, ואם עשה בשינוי — פסול.
 <big>ב</big> שנינו במשנה: שאם <strong>דיבק שברי שופרות</strong> — <strong>פסול. תנו רבנן</strong> <small>[שנו חכמים]</small> בברייתא: <strong>הוסיף עליו</strong> על השופר <strong>כל שהוא, בין</strong> שהוסיף עליו <strong>במינו</strong> ממין השופר <strong>בין שלא במינו</strong> — הרי זה <strong>פסול. ניקב</strong> השופר <strong>וסתמו, בין במינו בין שלא במינו</strong> — <strong>פסול. ר' נתן אומר:</strong> אם סתמו <strong>במינו</strong> — <strong>כשר,</strong> אם <strong>שלא במינו</strong> — <strong>פסול.</strong>
 על כך אמרו: <strong>במינו כשר</strong> — <strong>אמר ר' יוחנן: והוא שנשתייר רובו</strong> של השופר שלם והוסיף בו רק טלאי קטן משופר אחר. ו<strong>מכלל</strong> הדברים הללו למדים אנו, שאם סתמו <strong>שלא במינו, אף על פי שנשתייר רובו</strong> — <strong>פסול.</strong>
 <strong>איכא דמתני לה אסיפא</strong> <small>[יש ששונה</small> דבר <small>זה על סופה]</small> של אותה משנה. ששנינו: אם סתם את השופר <strong>שלא במינו</strong> — <strong>פסול, אמר ר' יוחנן: והוא שנפחת רובו</strong> של השופר. <strong>מכלל</strong> הדברים אתה שומע, שאם סתמו ודבקו <strong>במינו, אף על פי שנפחת רובו</strong> — <strong>כשר.</strong>
 <strong>ציפהו זהב, מבפנים</strong> — <strong>פסול.</strong> ציפהו <strong>מבחוץ, אם נשתנה קולו מכמות שהיה</strong> — <strong>פסול, ואם לאו</strong> — <strong>כשר.</strong> אם <strong>נסדק</strong> השופר <strong>לאורכו</strong> — <strong>פסול.</strong> ואם נסדק <strong>לרוחבו</strong> — רואים. <strong>אם נשתייר</strong> בחלק השופר שאינו סדוק <strong>שיעור תקיעה</strong> — הרי זה <strong>כשר, ואם לאו</strong> — <strong>פסול.</strong>
 <strong>וכמה שיעור תקיעה</strong> שיהא בשופר? <strong>פירש רבן שמעון בן גמליאל: כדי שיאחזנו בידו ויראה</strong> משהו ממנו <strong>לכאן ולכאן</strong> משני צידי היד. <strong>היה קולו</strong> של השופר <strong>דק</strong> ביותר <strong>או עבה, או צרור</strong> (קול יבש) — הרי זה <strong>כשר, שכל הקולות כשירין בשופר</strong> ולא קבעה התורה קול מסויים בלבד.
 <strong>שלחו ליה לאבוה</strong> <small>[לו לאביו]</small> של <strong>שמואל</strong> מארץ ישראל הלכה: <strong>קדחו ותקע בו יצא.</strong> ותוהים: <strong>פשיטא</strong> <small>[פשוט,</small> מובן הדבר מאליו<small>],</small> שהרי <strong>כולהו נמי מיקדח קדחו להו</strong> <small>[</small>השופרות <small>כולם גם כן קודחים אותם],</small> שהרי לאחר הסרת הקרן מן הבהמה, קודחים ומוציאים את העצם הבולטת שבה הוא מחובר בראש הבהמה, ומה החידוש בהלכה זו?
 <strong>אמר רב אשי:</strong> כאן מדובר באופן <strong>שקדחו בזכרותו,</strong> כלומר, שקדחו חור בתוך העצם שבקרן ולא הוציאו אותה בשלימותה מן השופר, כרגיל. <strong>מהו דתימא</strong> <small>[שתאמר]:</small> אפילו <strong>מין במינו חוצץ</strong> ועצם זו כיון שאינה מן הקרן עצמה תיחשב לחציצה בשופר, על כן <strong>קא משמע לן</strong> <small>[השמיע לנו]</small> שהם נחשבים מאותו מין ואינו חוצץ.
 <big>ג</big> שנינו במשנה: <strong>התוקע לתוך הבור או לתוך הדות,</strong> אם שמע קול הברה לא יצא. <strong>אמר רב הונא: לא שנו</strong> שבאופן כזה אין יוצאים ידי חובת תקיעה, <strong>אלא לאותן העומדים על שפת הבור</strong> בחוץ, שהם אינם שומעים אלא את ההד הבא מן הבור, <strong>אבל אותן העומדין בבור</strong> עצמו — <strong>יצאו</strong> שהרי הם עצמם שומעים תחילה את קול השופר.
 <strong>תניא נמי הכי</strong> <small>[שנויה</small> ברייתא <small>גם כן כך]:</small> <strong>התוקע לתוך הבור או לתוך הדות</strong> — <strong>יצא. והתנן</strong> <small>[והרי שנינו</small> במשנה<small>]</small> בפירוש כי באופן כזה <strong>לא יצא! אלא לאו שמע מינה</strong> <small>[האם לא תלמד מכאן]</small> שיש לישב זאת <strong>כ</strong>דברי <strong>רב הונא,</strong> ומסכמים: אכן, <strong>שמע מינה</strong> <small>[למד מכאן]</small> שכן הוא.
 זו היתה גירסה אחת, והיו שגרסו באופן אחרף <strong>איכא דרמי להו מירמא</strong> <small>[יש שהשליך,</small> הראה סתירה בדברים <small>הללו]</small> והביא את דברי הונא כתירוץ להם; <strong>תנן</strong> <small>[שנינו במשנה]:</small> <strong>התוקע לתוך הבור או לתוך הדות</strong> — <strong>לא יצא. והתניא</strong> <small>[והרי שנינו</small> בברייתא<small>]:</small> <strong>יצא! אמר רב הונא: לא קשיא</strong> <small>[קשה];</small> <strong>כאן</strong> — <strong>לאותן העומדין על שפת הבור</strong> — לא יצא, <strong>כאן לאותן העומדין בבור</strong> — יצא.
 <strong>אמר רבה:</strong>
## דף כח.
 <strong>שמע מקצת תקיעה בבור</strong> ויצא מן הבור <strong>ו</strong>שמע <strong>מקצת תקיעה על שפת הבור</strong> — <strong>יצא</strong> ידי חובה. שמע <strong>מקצת תקיעה קודם שיעלה עמוד השחר,</strong> שעדיין אינו זמן הראוי לתקיעה, <strong>ומקצת תקיעה לאחר שיעלה עמוד השער</strong> — <strong>לא יצא.</strong>
 <strong>אמר ליה</strong> <small>[לו]</small> <strong>אביי: מאי שנא התם</strong> <small>[במה שונה שם]</small> בענין יום ולילה שאינו יוצא בה, משום <strong>דבעינא כולה תקיעה בחיובא, וליכא</strong> <small>[שצריכים שתהא כל התקיעה ב</small>זמן <small>חיוב, ואיננה].</small> <strong>הכא נמי</strong> — <strong>בעינא כולה תקיעה בחיובא, וליכא</strong> <small>[כאן גם כן,</small> בבור, <small>צריכים אנו את כל התקיעה ב</small>מקום <small>חיוב ואין</small> כאן<small>]!</small>
 ודוחים: <strong>הכי השתא</strong> <small>[כיצד אתה משווה]?!</small> <strong>התם</strong> <small>[שם]</small> <strong>לילה לאו</strong> <small>[לא]</small> <strong>זמן חיובא</strong> <small>[חיוב]</small> <strong>הוא כלל</strong> ותקיעת שופר בלילה אין לה שום משמעות, אולם <strong>הכא</strong> <small>[כאן]</small> <strong>בור מקום חיובא</strong> <small>[חיוב]</small> <strong>הוא לאותן העומדין ב</strong>תוך ה<strong>בור.</strong> שחלק התקיעה שבתוך הבור אינו פסול מעיקרו אלא רק מפני גורם חיצוני ולכן יש מקום לצרפו.
 ושואלים: <strong>למימרא</strong> <small>[האם לומר]</small> ללמוד מכאן ש<strong>סבר רבה,</strong> שאם <strong>שמע סוף תקיעה בלא תחילת תקיעה</strong> — <strong>יצא, וממילא</strong> מובן שאם שמע <strong>תחילת תקיעה בלא סוף תקיעה</strong> גם כן <strong>יצא.</strong>
 <strong>תא שמע</strong> <small>[בוא</small> ו<small>שמע]</small> ראיה שאין הדבר כן. ששנינו: <strong>תקע בראשונה, ומשך</strong> בתקיעה <strong>השניה</strong> במשך זמן <strong>כשתים</strong> (כשתי תקיעות) <strong>אין בידו אלא אחת</strong> שאין מחשיבים אותה לשתי תקיעות. <strong>ואמאי</strong> <small>[ומדוע]?</small> שאם חושבים אנו חלק של תקיעה כתקיעה שלימה — <strong>תסלק לה בתרתי</strong> <small>[תעלה לה,</small> תיחשב, <small>כשתיים]!</small> ומשיבים: <strong>פסוקי תקיעתא מהדדי לא פסקינן</strong> <small>[לחלק</small> <strong>את</strong> <small>התקיעות זו מזו אין אנו מחלקים],</small> ואיננו יכולים להחליט שתקיעה אחת מתחלקת לשתיים. ועם כל זאת, חלק מן התקיעה — מספיק כדי לצאת בו ידי חובה.
 ומציעים עוד: <strong>תא שמע</strong> <small>[בוא</small> ו<small>שמע]</small> ראיה אחרת, ממה ששנינו במשנתנו: <strong>התוקע לתוך הבור או לתוך הדות, או לתוך הפיטס, אם קול שופר שמע</strong> — <strong>יצא, ואם קול הברה</strong> (הד) <strong>שמע</strong> — <strong>לא יצא. ואמאי</strong> <small>[ומדוע]</small> יהא הדין כך? <strong>ליפוק</strong> <small>[שייצא</small> ידי חובתו<small>]</small> <strong>בתחילת</strong> ה<strong>תקיעה מקמי דליערבב קלא</strong> <small>[לפני שיתערבב הקול]</small> על ידי ההד — אם יוצא ידי חובה רק בחלקה הראשון של התקיעה!
 ומשיבים: אכן, מחצית תקיעה איננה נחשבת, כפי שהוכחנו, אלא שיש להבין את דבריו של רבה עצמו באופן אחר. שלא דיבר מענין תקיעה שאחרים שומעים ויוצאים ידי חובתם בשמיעתה, אלא <strong>כי קאמר</strong> <small>[כאשר אמר]</small> <strong>רבה</strong> — הרי זה <strong>ב</strong>אדם ה<strong>תוקע ועולה לנפשיה</strong> <small>[לעצמו]</small> שהיה בבור ותקע ויצא מן הבור והמשיך לתקוע.
 ותוהים: <strong>אי הכי, מאי למימרא</strong> <small>[אם כך מה</small> יש <small>לומר]?</small> הלא הדבר הוא פשוט ומדוע יפסל במקרה זה? ומשיבים: <strong>מהו דתימא</strong> <small>[שתאמר]</small> <strong>זמנין דמפיק רישיה</strong> <small>[לפעמים שמוציא</small> את <small>ראשו]</small> מן הבור <strong>ואכתי</strong> <small>[ועדיין]</small> ה<strong>שופר</strong> עצמו <strong>ב</strong>תוך ה<strong>בור וקא מיערבב קלא</strong> <small>[ומתערבב הקול]</small> והוא שומע רק את ההד ולא את קול השופר, על כן <strong>קא משמע לן</strong> <small>[השמיע לנו]</small> שאין חוששים, ואם עשה כן — יצא ידי חובתו.
 <big>א</big> <strong>אמר רב יהודה: בשופר של</strong> בהמת <strong>עולה</strong> שהוא הקדש — <strong>לא יתקע, ואם</strong> בכל זאת עבר <strong>ותקע</strong> — <strong>יצא</strong> ידי חובה. <strong>בשופר של שלמים</strong> — <strong>לא יתקע. ואם</strong> בכל זאת עבר <strong>ותקע</strong> — <strong>לא יצא.</strong>
 ומסבירים: <strong>מאי טעמא</strong> <small>[מה הטעם]?</small> קרבן <strong>עולה בת מעילה היא</strong> שיש בו קדושה לפני הקרבתו, והמשתמש בה לצורך חולין הריהו מועל בקדשים, ומ<strong>כיון</strong> שכבר <strong>מעל בה</strong> בנטילת השופר לשימושו, הרי במעילה זו <strong>נפקא לה</strong> <small>[יוצאת היא]</small> בכך <strong>לחולין</strong> ולכן יוצא הוא ידי חובה. ואולם <strong>שלמים דלאו</strong> <small>[שלא]</small> <strong>בני מעילה נינהו</strong> <small>[הם]</small> לפני הקרבתם, שאין מעילה בקדשים קלים, אלא באימורים ושאר החלקים העולים לגבוה, וגם זאת רק לאחר זריקת הדם, ולכן מאחר שאינו עובר משום מעילה, אף אינו מוציא לחולין על ידה. וכיון שהשלמים הם הקדש שאסור לעשות בו שימוש (אף שאם עשה, אין בכך משום מעילה), ואם כן <strong>איסורא</strong> <small>[איסור]</small> <strong>הוא דרכיב בהו</strong> <small>[שרוכב,</small> מוטל, <small>עליהם],</small> אבל <strong>לא נפקי</strong> <small>[יוצאים]</small> <strong>לחולין</strong> על ידי שימוש בהם, ונשארים באיסורם.
 <strong>מתקיף ליה</strong> <small>[מקשה על כך]</small> <strong>רבא,</strong> שאין סברה זו מספקת: שהרי <strong>אימת</strong> <small>[אימתי]</small> <strong>מעל</strong> — <strong>לבתר</strong> <small>[אחרי]</small> ש<strong>תקע,</strong> שהרי רק אז עשה שימוש בקדשים, ואם כן <strong>כי קא תקע</strong> <small>[כאשר הוא תוקע]</small> — <strong>באיסורא תקע</strong> <small>[באיסור</small> הוא <small>תוקע],</small> אפילו בעולה.
 <strong>אלא אמר רבא: אחד זה,</strong> שופר של עולה, <strong>ואחד זה,</strong> שופר של שלמים, אם תקע בהם — <strong>לא יצא. הדר</strong> <small>[חזר]</small> רבא עצמו ו<strong>אמר,</strong> שיש לדחות את כל הטיעון מעיקרו, ו<strong>אחד זה,</strong> שופר של עולה, <strong>ואחד זה,</strong> שופר של שלמים, אם תקע בהם — <strong>יצא.</strong> וטעמו של דבר: <strong>מצות לא להנות ניתנו.</strong> כלומר, קיומה של מצוה אינו נחשב כהנאה שנהנה עושה־המצוה, ועל כן שימוש בדבר לצורך מצוה אינו נידון כהנאה ממנו.
 בבעיה מקבילה <strong>אמר רב יהודה: בשופר של עבודה זרה לא יתקע</strong> לכתחילה, <strong>ואם תקע</strong> — <strong>יצא. בשופר של עיר הנדחת</strong> (עיר שכל תושביה עבדו עבודה זרה, ודינם שיהרגו הם וכל רכושם ישרף) — <strong>לא יתקע, ואם תקע</strong> — <strong>לא יצא. מאי טעמא</strong> <small>[מה הטעם]</small> — <strong>עיר הנדחת כתותי מיכתת שיעוריה</strong> <small>[שבור וכתות שיעורה],</small> שכיון שהכל עומד לשריפה הרי זה כאילו כבר הכל שרוף ואבוד והריהו נדון כאפר, ואין בו שיעור למצוה.
 <big>ב</big> <strong>אמר רבא: המודר הנאה מחבירו,</strong> שנדר שלא ליהנות מאדם מסויים — בכל זאת אותו אדם <strong>מותר לתקוע לו</strong> (עבורו) תקיעה <strong>של מצוה.</strong> לפי העקרון שקיום מצוה אינו נחשב כהנאה. ומאותו טעם, <strong>המודר הנאה משופר</strong> מסויים — <strong>מותר לתקוע בו תקיעה של מצוה.</strong>
 <strong>ואמר רבא: המודר הנאה מחבירו</strong> — <strong>מזה עליו מי חטאת</strong> (מאפר פרה אדומה, לטהרו מטומאת המת) <strong>בימות הגשמים.</strong> לפי שאז יש רק מצוה בדבר. <strong>אבל לא בימות החמה</strong> כשיש לו גם הנאה מעצם הזיית המים עליו. <strong>המודר הנאה ממעין</strong> מסויים — <strong>טובל בו טבילה של מצוה בימות הגשמים, אבל לא בימות החמה,</strong> שאז יש לו הנאה מעצם הטבילה במים צוננים.
 <big>ג</big> <strong>שלחו ליה</strong> <small>[לו]</small> מארץ ישראל <strong>לאבוה</strong> <small>[לאביו]</small> של <strong>שמואל:</strong> אדם ש<strong>כפאו</strong> (הכריח אותו) אחר <strong>ו</strong>כתוצאה מכפייה זו <strong>אכל מצה</strong> — <strong>יצא.</strong> ומבררים: <strong>כפאו מאן</strong> <small>[מי]?</small> <strong>אילימא</strong> <small>[אם תאמר]</small> ש<strong>כפאו שד,</strong> כלומר, שעשה זאת מתוך טירוף הדעת. <strong>והתניא</strong> <small>[והרי שנינו</small> בברייתא<small>]:</small> אדם שהוא <strong>עתים</strong> (פעמים) <strong>חלים</strong> (בריא) <strong>עתים שוטה</strong> (משוגע), <strong>כשהוא חלים</strong> — <strong>הרי הוא כפקח לכל דבריו,</strong> הן לענין חובותיו והן לענין אחריותו. ו<strong>כשהוא שוטה הרי הוא כשוטה לכל דבריו,</strong> ופטור מכל המצוות. ואם כן מי שכפאו שד, איננו אז בגדר חייב במצוות כלל!
 <strong>אמר רב אשי: שכפאוהו פרסיים</strong> לאכול. <strong>אמר רבא:</strong> זאת אומרת: <strong>התוקע לשיר</strong> שלא נתכוון לשם מצווה — <strong>יצא</strong> ידי חובה, שהעיקר הוא בשמיעת התקיעה, ואין כוונת התוקע מעכבת.
 ושואלים: <strong>פשיטא</strong> <small>[פשוט,</small> מובן מאליו<small>]</small> <strong>היינו הך</strong> <small>[הוא הוא],</small> שכיון שאמרו שאדם האוכל בכפיה יוצא ידי אכילת מצוה אף שלא נתכוון לעשות זאת מעצמו, הוא הדין שיצא ידי חובה גם בתקיעה מעין זו! ומשיבים: <strong>מהו דתימא</strong> <small>[שתאמר]</small> שיש חילוק בדברים; <strong>התם</strong> <small>[שם]</small> <strong>אכול מצה אמר רחמנא</strong> <small>[אמרה התורה]</small> <strong>והא</strong> <small>[והרי]</small> <strong>אכל</strong> ועשה את הדבר המעשי שנצטווה עליו,
## דף כח:
 <strong>אבל הכא</strong> <small>[כאן]</small> בשופר הלא <strong>"זכרון תרועה"</strong> (ויקרא כג, כד) <strong>כתיב</strong> <small>[נאמר],</small> וזכרון צריך שיהיה מתוך תודעה, <strong>והאי</strong> <small>[וזה]</small> הלא <strong>מתעסק בעלמא</strong> <small>[בלבד]</small> <strong>הוא,</strong> ואין כוונתו למצוה כלל, על כן <strong>קא משמע לן</strong> <small>[השמיע לנו]</small> שאין הכוונה מעכבת אפילו במצוה זו. ומסכמים: <strong>אלמא קסבר</strong> <small>[מכאן</small> נובע, <small>שסבר]</small> <strong>רבא</strong> כי <strong>מצות אין צריכות כוונה,</strong> שיוצא ידי חובה גם אם לא התכוון בשעת עשיית המצוה כדי לצאת.
 <strong>איתיביה</strong> <small>[הקשו לו]</small> ממה ששנינו במשנה: <strong>היה קורא בתורה, והגיע זמן המקרא</strong> של קריאת שמע, <strong>אם כוון לבו</strong> — <strong>יצא, ואם לאו</strong> — <strong>לא יצא.</strong> ונדייק: <strong>מאי לאו</strong> <small>[האם לא],</small> <strong>כוון לבו,</strong> פירושו: <strong>לצאת</strong> ידי חובה, ואם לא כיוון לבו — לא יצא, משמע שמצוות צריכות כוונה!
 ודוחים: <strong>לא,</strong> הכוונה היתה: אם כיוון לבו <strong>לקרות.</strong> על תשובה זו תוהים: <strong>לקרות?! הא קא קרי</strong> <small>[הרי הוא</small> כבר <small>קורא]</small> שהרי לשון המשנה "היה קורא בתורה"! ומשיבים: כאן מדובר <strong>ב</strong>אדם שהיה <strong>קורא</strong> כדי <strong>להגיה</strong> את הספר, שאינו קורא כדרכו אלא בשינוי הברות, לבדוק אם אומנם הספר מוגה, ואם הזדמן שקרא פרשת שמע וכיוון לקרות כהלכתה — הרי זה יצא.
 ומציעים ראיה אחרת, <strong>תא שמע</strong> <small>[בוא</small> ו<small>שמע]</small> ממשנתנו: <strong>היה עובר אחורי בית הכנסת או שהיה ביתו סמוך לבית הכנסת, ושמע קול שופר או קול מגילה, אם כוון לבו</strong> — <strong>יצא, ואם לאו</strong> — <strong>לא יצא. מאי לאו</strong> <small>[האם לא]</small> הכוונה ש<strong>כוון לבו לצאת</strong> ידי חובה? הרי שמצוות צריכות כוונה!
 ודוחים: <strong>לא,</strong> הכוונה היא אם כיון לבו <strong>לשמוע.</strong> ותוהים: <strong>לשמוע?! הא</strong> <small>[</small>ו<small>הרי]</small> נאמר במשנה במפורש ש<strong>שמע</strong> את קול השופר! ומשיבים: <strong>סבור</strong> הוא, שקול <strong>חמור בעלמא</strong> <small>[סתם]</small> <strong>הוא</strong> ששמע, שאם לא ידע השומע שהוא שומע קול שופר אלא סבר שקול אחר הוא — לא יצא, אבל די אכן רק בידיעה שזה קול שופר. 
 <strong>איתיביה</strong> <small>[הקשו לו]</small> ממה ששנינו בברייתא: <strong>נתכוון שומע ולא נתכוון משמיע,</strong> נתכוון <strong>משמיע ולא נתכוון שומע</strong> — <strong>לא יצא, עד שיתכוון שומע ומשמיע.</strong> ומעתה, <strong>בשלמא</strong> <small>[נניח]</small> לענין <strong>נתכוון משמיע ולא נתכוון שומע</strong> יתכן הדבר לפי שיטת רבא — <strong>כסבור,</strong> קול <strong>חמור בעלמא</strong> <small>[סתם]</small> <strong>הוא</strong> ששמע ולא שם לבו לכך, <strong>אלא נתכוון שומע ולא נתכוון משמיע היכי משכחת לה</strong> <small>[היאך מוצא אתה אותה]</small> <strong>לאו</strong> <small>[האם לא]</small> הכוונה כשהוא <strong>תוקע לשיר</strong> ולא למצוה, ואם כן משמע מכאן שהמשמיע צריך להתכוון למצוה!
 ודוחים: <strong>דלמא דקא מנבח נבוחי</strong> <small>[שמא</small> הכוונה היא <small>כמנבח נביחות],</small> כלומר, איננו תוקע כדרך התקיעה הראויה, אלא כמתעסק בלבד בשופר, ועלו בידו תקיעות בלא מתכוון.
 <strong>אמר ליה</strong> <small>[לו]</small> <strong>אביי: אלא מעתה,</strong> לשיטתך שאין אדם צריך לכוון לצאת ידי מצוה, <strong>הישן בשמיני</strong> של חג הסוכות, כלומר: לאחר סיום חג הסוכות, בתוך <strong>הסוכה</strong> — <strong>ילקה,</strong> שהרי הוא עובר בכך על "בל תוסיף" שהוסיף יום אחד על המצוה הכתובה בתורה, שהרי לשיטת רבא גם אם לא התכוון לקיים מצות סוכה אלא ישן בסוכה מטעם אחר — עצם שהייתו בסוכה היא עצמה מצוה, ואם עשאה שלא בזמנה, הרי שעובר משום "בל תוסיף"!
 <strong>אמר לו</strong> רבא: <strong>שאני אומר: מצות, אינו עובר עליהן</strong> ב"בל תוסיף", <strong>אלא</strong> אם היתה תוספת מעשה המצוה <strong>בזמנן,</strong> אולם אם היתה תוספת זו שלא בזמן הראוי לקיום מצוה זו — אין בכך משום "בל תוסיף". והוא הדין כאן בנוגע לישן בסוכה בשמיני שמאחר ובשמיני אין קיימת עוד מצות סוכה, לכן שנתו בסוכה אינה מהווה תוספת למצוה — שכבר אין מצוה בדבר.
 <strong>מתיב</strong> <small>[מקשה</small> על כך<small>]</small> <strong>רב שמן בר אבא,</strong> ממה ששנינו: <strong>מנין לכהן שעולה לדוכן</strong> לברך ברכת כהנים, <strong>שלא יאמר: הואיל ונתנה לי</strong> ה<strong>תורה רשות לברך את ישראל, אוסיף ברכה אחת משלי,</strong> שאינה מנוסח ברכת הכהנים האמורה בתורה, <strong>כגון</strong> שמברך: <strong>"ה' אלהי אבותכם יסף עליכם"</strong> (דברים א, יא) — <strong>תלמוד לומר: "לא תספו על הדבר</strong> אשר אנכי מצוה אתכם <strong>"(דברים ד, ב). והא הכא</strong> <small>[והרי כאן]</small> בכהן, <strong>כיון דבריך ליה</strong> <small>[שברך]</small> כבר את ברכת הכהנים — <strong>עברה ליה זמניה</strong> <small>[לו שעתו</small> לברך<small>]</small> ולשיטת רבא לאחר זמן המצוה אין עובר משום "בל תוסיף", <strong>ו</strong>בכל זאת <strong>קתני</strong> <small>[שנה]</small> ש<strong>עבר!</strong>
 ומתרצים לשיטת רבא: <strong>הכא במאי עסקינן</strong> <small>[כאן במה עוסקים אנו]</small> — <strong>ב</strong>ש<strong>לא סיים</strong> את נוסח הברכה הראוי והוסיף לאחריו כרצונו, אלא הוסיף בתוך סדר הברכות.
 ומקשים: <strong>והתניא</strong> <small>[והרי שנינו</small> בברייתא<small>]</small> באותו ענין עצמו במפורש לשון <strong>סיים!</strong> ומתרצים: <strong>סיים ברכה אחת,</strong> כלומר, את הפסוק הראשון של ברכת כהנים, ועדיין יש לו שתים אחרות לברך.
 ומקשים עוד: <strong>והתניא</strong> <small>[והרי שנינו</small> בברייתא<small>]</small> אחרת בענין זה: <strong>סיים כל ברכותיו!</strong> ומתרצים: <strong>שאני הכא</strong> <small>[שונה כאן]</small> בברכת כהנים, <strong>כיון דאלו מתרמי ליה צבורא אחרינא</strong> <small>[שאם יזדמן לו ציבור אחר]</small> — <strong>הדר</strong> <small>[</small>הריהו <small>חוזר]</small> ו<strong>מברך,</strong> אם כן <strong>כוליה יומא זמניה</strong> <small>[כל היום זמנו]</small> <strong>הוא</strong> ולא עבר זמן המצוה, ומכיון שכך, אם הוסיף ברכה מדעתו, אף לאחר שסיים — עדיין הדבר נחשב כבזמנו ועובר משום "בל תוסיף".
 והעיר רבא: <strong>מנא תימרא</strong> <small>[</small>ו<small>מניין תאמר]</small> סברה זו שמצוה שמותר לעשותה פעם נוספת, כל היום נחשב כזמנה — <strong>דתנן</strong> <small>[ש</small>כן <small>שנינו</small> במשנה<small>]:</small> אותם קרבנות <strong>הניתנין במתנה אחת,</strong> כלומר, שזורקים את דמם על המזבח רק פעם אחת (כגון בכור או מעשר) <strong>שנתערבו ב</strong>דם של קרבנות אחרים ה<strong>נתנין מתנה אחת</strong> — <strong>ינתנו</strong> הדמים המעורבים כולם <strong>מתנה אחת.</strong> נתערבו דמים הניתנים <strong>מתן ארבע,</strong> שמזים מהם ארבע פעמים על ארבע קרנות המזבח כגון עולה, שנתערבו <strong>ב</strong>אחרים שאף הם ממחוייבי <strong>מתן ארבע</strong> — <strong>ינתנו</strong> כולם <strong>במתן ארבע.</strong>
 אולם אם נתערבו קרבנות שהם מחוייבי <strong>מתן ארבע ב</strong>אלה שהם מחוייבי <strong>מתן אחת, ר' אליעזר אומר: ינתנו</strong> כולם <strong>במתן ארבע, ר' יהושע אומר: ינתנו במתן אחת.</strong>
 <strong>אמר לו ר' אליעזר</strong> לר' יהושע <strong>:</strong> אם כדבריך — <strong>הרי הוא עובר על "בל תגרע"</strong> שהרי מאחר שחייב היה לתת על חלק מהם ארבע מתנות ונתן רק אחת, הרי שעבר בכך על "בל תגרע"! <strong>אמר לו ר' יהושע:</strong> לדבריך <strong>הרי הוא עובר על "בל תוסיף"</strong> לגבי הקרבנות שחובתם רק במתנה אחת!
 <strong>אמר לו ר' אליעזר: לא נאמר "בל תוסיף" אלא כשהוא בעצמו,</strong> אם היה נותן קרבן הטעון מתנה אחת בארבע מתנות, אבל בתערובת אין בכך איסור. <strong>אמר לו ר' יהושע:</strong> אף אני אומר כשיטתך, <strong>לא נאמר "בל תגרע" אלא כשהוא בעצמו.</strong>
 <strong>ועוד אמר ר' יהושע: כשלא נתת,</strong> גם אם <strong>עברת על "בל תגרע",</strong> הרי <strong>לא עשית מעשה בידך,</strong> שהרי זו רק הימנעות מעשייה, ואילו <strong>כשנתת</strong> כולם במתן ארבעה — <strong>עברת על "בל תוסיף" ועשית מעשה בידך.</strong>
 עד כאן מהלך הדברים במשנה, ומכאן מנסה רבא להסיק: <strong>והא הכא</strong> <small>[והרי כאן]</small> <strong>כיון דיהיב ליה</strong> <small>[שנתן</small> כבר<small>]</small> את ה<strong>מתנה</strong> האחת של ה<strong>בכור</strong> כפי הראוי, הלא <strong>עברה ליה לזמניה</strong> <small>[עבר זמנו]</small> שהרי סיים כבר את מצות נתינת הדם של הבכור, ובכל זאת <strong>קתני</strong> <small>[שנה]</small> שם ש<strong>עבר משום "בל תוסיף", לאו משום דאמרינן</strong> <small>[האם לא משום שאומרים אנו]</small> נימוק זה: <strong>כיון דאילו מתרמי ליה בוכרא אחרינא</strong> <small>[שאם היה מזדמן לו בכור אחר]</small> להקריבו — <strong>הדר</strong> <small>[היה חוזר]</small> ו<strong>מזה מיניה</strong> <small>[ממנו],</small> אם כן <strong>כוליה יומא זמניה</strong> <small>[כל היום זמנו</small> הוא<small>]</small> למצות הזייה.
 את ההוכחה הזאת דוחים: <strong>ממאי</strong> <small>[ממה]</small> מסיק אתה שזה כן? <strong>דלמא קסבר</strong> <small>[שמא סבר]</small> <strong>ר' יהושע</strong> כי <strong>מצות עובר עליהן</strong> משום "בל תוסיף" <strong>אפילו שלא בזמנן,</strong> ואין להוכיח איפוא מכאן.
 ומסבירים: <strong>אנן הכי קאמרינן</strong> <small>[אנו כך אמרנו],</small> כלומר, כך רצינו לומר בהבאת משנה זו: <strong>רב שמן בר אבא מאי טעמא שביק מתניתין ומותיב</strong> <small>[מה טעם הניח את משנתנו</small> לגבי מתנות <small>והקשה]</small> <strong>מברייתא, לותיב ממתניתין</strong> <small>[שיקשה ממשנתנו]</small> שהרי היא מוסמכת יותר! אלא <strong>מתניתין מאי טעמא</strong> <small>[</small>מ<small>משנתנו מה טעם]</small> <strong>לא מותיב</strong> <small>[מקשה]</small> — משום שהוא יודע שאפשר להשתמש בנימוק <strong>כיון דאילו מתרמי ליה בוכרא אחרינא בעי מזה מיניה</strong> <small>[שאם היה מזדמן לו בכור אחר היה צריך להזות ממנו]</small> ולכן <strong>כוליה יומא זמניה</strong> <small>[כל היום זמנו]</small> <strong>הוא,</strong> אם כן, ב<strong>ברייתא נמי</strong> <small>[גם כן]</small> <strong>כיון דאי מתרמי צבורא אחרינא</strong> <small>[כיון שאם</small> היה <small>מזדמן ציבור אחר]</small> <strong>הדר</strong> <small>[היה חוזר]</small> ו<strong>מברך</strong> — <strong>כוליה יומא זמניה</strong> <small>[כל היום זמנו הוא].</small>
 ומסבירים: <strong>ורב שמן בר אבא</strong> שהקשה מן הברייתא ולא מן המשנה מה דעתו? <strong>התם לא סגי דלא יהיב</strong> <small>[שם אינו יכול שלא יתן]</small> שאם מזדמן לו בכור — חייב הוא לתת מדמו ואם כן ודאי שלענין זה כל היום זמנו, אולם <strong>הכא</strong> <small>[כאן]</small> <strong>אי בעי</strong> <small>[אם רוצה]</small> — <strong>מברך, אי בעי</strong> <small>[אם רוצה]</small> — <strong>לא מברך, גם אם הזדמן ציבור אחר,</strong> שחובתו היא לברך רק פעם אחת.
 <strong>רבא</strong> עצמו <strong>אמר</strong> שאין כאן קושיה מתחילה, כי כדי <strong>לצאת</strong> ידי חובה <strong>לא בעי</strong> <small>[אין צורך]</small> ב<strong>כוונה,</strong> אולם אם רוצה אדם <strong>לעבור</strong> משום "בל תוסיף" או "בל תגרע" — <strong>בעי</strong> <small>[צריך]</small> <strong>כוונה</strong> לצאת ידי חובת מצוה כדי שיעבור בכך.
 ומקשים: <strong>והא</strong> <small>[והרי]</small> <strong>מתן דמים ל</strong>דעת <strong>ר' יהושע</strong> שהוא <strong>לעבור, ו</strong>בכל זאת <strong>לא בעי</strong> <small>[אינו צריך]</small> <strong>כוונה</strong> לעבור, שהרי לדעתו אם הוסיף בדמים יותר מן המתנות הראויות הרי הוא עובר! <strong>אלא אמר רבא,</strong> יש לדחות את מה שאמרנו ולומר בנוסח אחר: כדי <strong>לצאת</strong> — <strong>לא בעי</strong> <small>[אין צורך]</small> ב<strong>כוונה,</strong> אולם <strong>לעבור</strong> על "בל תוסיף", אם היה זה <strong>בזמנו</strong> — <strong>לא בעי</strong> <small>[אין צריך]</small> <strong>כוונה</strong> ועובר, וכפי שאמר ר' יהושע, אבל אם מוסיף או גורע <strong>שלא בזמנו</strong> כגון ביום שמיני של סוכות — <strong>בעי</strong> <small>[צריך]</small> <strong>כוונה</strong> לצאת, ואם אינו מתכוון — אינו עובר.
 לעצם ענין כוונת התקיעות מסופר: <strong>אמר ליה</strong> <small>[לו]</small> <strong>ר' זירא לשמעיה</strong> <small>[לשמשו]:</small>
## דף כט.
 <strong>איכוון</strong> <small>[התכוון]</small> לתקוע עבורי <strong>ותקע לי.</strong> ומדייקים: <strong>אלמא קסבר</strong> <small>[מכאן שסבר]</small> ר' זירא כי <strong>משמיע בעי</strong> <small>[צריך]</small> <strong>כוונה</strong> להוציא את השומע.
 <strong>מיתיבי</strong> <small>[מקשים</small> על כך<small>]</small> ממה ששנינו במשנתנו: <strong>היה עובר אחורי בית הכנסת, או שהיה ביתו סמוך לבית הכנסת, ושמע קול שופר או קול מגילה, אם כוון לבו</strong> לצאת — <strong>יצא, ואם לאו</strong> — <strong>לא יצא.</strong> ויש להקשות: <strong>וכי</strong> <small>[וכאשר]</small> <strong>כוון לבו מאי הוי</strong> <small>[מה היה]</small> על ידי כך? הלא <strong>היאך לא קא מיכוון אדעתא דידיה</strong> <small>[ההוא</small> התוקע <small>איננו מכוון על דעתו שלו,</small> של העובר<small>]</small> להוציאו ידי חובה. ואם צריך כוונת משמיע — כיצד הוא יוצא?
 ומשיבים: <strong>הכא</strong> <small>[כאן]</small> <strong>בשליח צבור עסקינן</strong> <small>[עוסקים אנו]</small> <strong>דדעתיה אכוליה עלמא</strong> <small>[שדעתו על כל העולם],</small> שאינו תוקע עבור אדם מסויים, אלא כוונתו להוציא את כל הקהל, ולכן כל השומע יוצא ידי חובה בתקיעתו.
 ומציעים עוד, <strong>תא שמע</strong> <small>[בוא</small> ו<small>שמע]</small> ראיה מברייתא: <strong>נתכוון שומע</strong> קול התקיעה <strong>ולא נתכוון משמיע</strong> (התוקע), <strong>נתכוון משמיע ולא נתכוון שומע</strong> — <strong>לא יצא, עד שיתכוון שומע ומשמיע</strong> — <strong>קתני</strong> <small>[שנה שם]</small> <strong>משמיע דומיא</strong> <small>[בדומה]</small> ל<strong>שומע.</strong> ונדייק: <strong>מה שומע</strong> — שהוא <strong>שומע לעצמו</strong> ומתכוון לצאת בזה, <strong>אף משמיע,</strong> התוקע, הכוונה היא ש<strong>משמיע</strong> ומתכוון <strong>לעצמו</strong> ולא לאחרים, <strong>וקתני</strong> <small>[ושנינו]</small> שם <strong>לא יצא.</strong> אבל אם כיוון להשמיע לעצמו — שוב אינו צריך להתכוון להוציא אחרים. וקשה לר' זירא!
 ומשיבים: <strong>תנאי</strong> <small>[</small>מחלוקת <small>תנאים]</small> <strong>היא</strong> בענין זה, <strong>דתניא</strong> <small>[ששנינו</small> בברייתא<small>]:</small> <strong>שומע</strong> — <strong>שומע לעצמו, ומשמיע</strong> — <strong>משמיע לפי דרכו</strong> ואינו צריך להתכוון להוציא אדם מסויים. <strong>אמר ר' יוסי: במה דברים אמורים</strong> — <strong>בשליח צבור, אבל ביחיד</strong> — <strong>לא יצא, עד שיתכוין שומע ומשמיע.</strong> וכדברי ר' זירא.
 <big>א משנה</big> באותו נושא של כוונת הלב, מביאים דברי הכתוב: <strong>"והיה כאשר ירים משה ידו וגבר ישראל</strong> וכאשר יניח ידו וגבר עמלק " (שמות יז, יא), ויש להבין: <strong>וכי ידיו של משה עושות מלחמה</strong> בהרמתן <strong>או שוברות מלחמה</strong> בהורדתן? <strong>אלא לומר לך: כל זמן שהיו ישראל מסתכלין כלפי מעלה ומשעבדין את לבם לאביהם שבשמים</strong> — <strong>היו מתגברים</strong> במלחמה, <strong>ואם לאו,</strong> שלא שיעבדו את לבם — <strong>היו נופלים.</strong>
 <strong>כיוצא בדבר אתה אומר: "עשה לך שרף ושים אתו על נס והיה כל הנשוך וראה אתו וחי"</strong> (במדבר כא, ח). ויש להבין: <strong>וכי נחש</strong> זה של נחושת <strong>ממית, או נחש מחיה? אלא, בזמן שישראל מסתכלין כלפי מעלה ומשעבדין את לבם לאביהם שבשמים</strong> — <strong>היו מתרפאין, ואם לאו היו נימוקים</strong> (נרקבים) מנשיכות הנחשים.
 ולענין הלכה: <strong>חרש שוטה וקטן</strong> שתקעו — <strong>אין מוציאין את הרבים ידי חובתן. זה הכלל,</strong> לענין זה, כמו לעניינים אחרים: <strong>כל שאינו מחוייב בדבר</strong> (בדבר־מצוה) לעשותה — <strong>אינו מוציא את הרבים ידי חובתן.</strong> אם עושה אותה.
 <big>ב גמרא</big> <strong>תנו רבנן</strong> <small>[שנו חכמים]:</small> <strong>הכל חייבין בתקיעת שופר: כהנים ולוים וישראלים, גרים ועבדים משוחררים, וטומטום</strong> (מי שאין איברי המין ניכרים בו כלל) <strong>ואנדרוגינוס</strong> (מי שיש בו איברי מין של זכר ונקבה) וכן <strong>מי שחציו עבד וחציו בן חורין.</strong>
 <strong>טומטום</strong> שתקע — <strong>אינו מוציא לא את מינו,</strong> טומטום כמוהו, שיתכן והתוקע הוא נקבה והשומע הוא זכר, <strong>ולא את שאינו מינו. אנדרוגינוס</strong> — <strong>מוציא את מינו</strong> אנדרוגינוס כמותו, שאם הולכים אנו אחר סימני הזכר שבו — הוא הדין לגבי השומע, ואם הולכים אנו אחר סימני הנקבות שבו — הרי הוא הדין לגבי השומע, <strong>אבל לא את</strong> אדם אחר <strong>שאינו מינו. מי שחציו עבד וחציו בן חורין</strong> — <strong>אינו מוציא לא את מינו,</strong> כיון שאין צד העבדות שבו מוציא את צד החירות של השומע, <strong>ו</strong>בודאי <strong>לא את שאינו מינו,</strong> כלומר, בן חורין גמור. עד כאן לשון הברייתא, ומעתה באים לפרש אותה.
 <strong>אמר מר</strong> <small>[החכם]:</small> <strong>הכל חייבין בתקיעת שופר כהנים לוים וישראלים.</strong> ותוהים: <strong>פשיטא</strong> <small>[פשוט,</small> מובן מאליו<small>]!</small> <strong>אי הני לא מיחייבי</strong> <small>[אם אלה אינם חייבים]</small> — <strong>מאן מיחייבי</strong> <small>[מי הם החייבים]</small> במצוה?!
 ומשיבים: <strong>כהנים אצטריכא ליה</strong> <small>[הוצרך לו]</small> לומר, כי <strong>סלקא דעתך אמינא</strong> <small>[יעלה על דעתך לומר]:</small> <strong>הואיל וכתיב</strong> <small>[ונאמר]:</small> <strong>"יום תרועה יהיה לכם"</strong> (במדבר כט, א), ובשל כך היינו סבורים לומר: <strong>מאן דליתיה אלא בתקיעה דחד יומא</strong> <small>[מי שאינו אלא רק בתקיעה של יום אחד</small> בלבד<small>]</small> — <strong>הוא דמיחייב</strong> <small>[שמחוייב]</small> בתקיעת שופר בראש השנה, <strong>והני כהנים</strong> <small>[ואותם הכהנים]</small> <strong>הואיל ואיתנהו</strong> <small>[וישנם]</small> <strong>בתקיעות</strong> של <strong>כל השנה,</strong> שתוקעים עם הקרבת הקרבנות במקדש, <strong>דכתיב</strong> <small>[ש</small>הרי <small>נאמר]:</small> <strong>"ותקעתם בחצצרת על עלתיכם</strong> ועל זבחי שלמיכם<strong>"</strong> (במדבר י, י), <strong>אימא</strong> <small>[אמור]</small> ש<strong>לא ליחייבו</strong> <small>[יתחייבו]</small> בתקיעת שופר בראש השנה — על כן <strong>קא משמע לן</strong> <small>[השמיע לנו],</small> שאף הכהנים מחוייבים בתקיעת שופר בראש השנה.
 על כך תוהים: <strong>מי דמי</strong> <small>[האם דומים]</small> הדברים? הלא <strong>התם</strong> <small>[שם]</small> בקרבנות אינה אלא תקיעת <strong>חצוצרות והכא</strong> <small>[וכאן]</small> מדובר בתקיעת <strong>שופר! אלא,</strong> יש טעם אחר בדבר; <strong>איצטריך</strong> <small>[הוצרך]</small> להיאמר, כי <strong>סלקא דעתך אמינא</strong> <small>[יעלה על דעתך לומר]:</small> <strong>הואיל ותנן</strong> <small>[ושנינו</small> במשנה<small>]:</small> <strong>שוה היובל לראש השנה לתקיעה ולברכות,</strong> הייתי אומר: <strong>מאן דאיתיה</strong> <small>[מי שישנו]</small> בקיום <strong>מצות היובל</strong> כולה — <strong>איתיה</strong> <small>[ישנו]</small> גם <strong>במצוה</strong> של <strong>ראש השנה, והני</strong> <small>[ואותם]</small> <strong>כהנים הואיל וליתנהו [ואינם]</strong> שייכים <strong>במצוה</strong> של <strong>יובל, דתנן</strong> <small>[ש</small>כן <small>שנינו</small> במשנה<small>]:</small> <strong>כהנים ולוים מוכרין</strong> את שדותיהם ובתיהם בערים שניתנו להם אחוזה <strong>לעולם</strong> ואין הם מוגבלים בדיני היובל, <strong>ו</strong>אף <strong>גואלין</strong> את קרקעותיהם <strong>לעולם</strong> ללא הגבלת זמן, ונמצא שאין דיני היובל חלים עליהם כמו על שאר ישראל, ואם כן <strong>אימא</strong> <small>[אמור]</small> שאף <strong>במצוה</strong> של <strong>ראש השנה</strong> ש<strong>לא ליחייבו</strong> <small>[יתחייבו] —</small> על כן <strong>קא משמע לן</strong> <small>[השמיע לנו]</small> שהם חייבים אף בכך.
 <big>ב</big> שנינו באותה ברייתא, ש<strong>מי שחציו עבד וחציו בן חורין</strong> — <strong>אינו מוציא לא את מינו ולא את שאינו מינו. אמר רב הונא:</strong> אף שאינו מוציא אחרים, אם תקע <strong>לעצמו מוציא.</strong>
 <strong>אמר ליה</strong> <small>[לו]</small> <strong>רב נחמן לרב הונא: מאי שנא</strong> <small>[במה שונה,</small> מדוע<small>]</small> <strong>לאחרים דלא</strong> <small>[אינו]</small> יכול להוציא <small>—</small> ש<strong>לא אתי</strong> <small>[</small>יכול <small>לבוא]</small> <strong>צד עבדות ומפיק</strong> <small>[ומוציא]</small> ידי חובה את <strong>צד</strong> ה<strong>חרות</strong> של השומע, שכיון שחציו עבד, הרי כעבד אינו יכול להוציא אחרים ידי חובה, אם כן <strong>לעצמו נמי</strong> <small>[גם כן]</small> לא יוציא, כי <strong>לא אתי צד עבדות דידיה</strong> <small>[שלו]</small> <strong>ומפיק</strong> <small>[ויוציא]</small> ידי חובה את <strong>צד</strong> ה<strong>חירות דידיה</strong> <small>[שלו]</small> עצמו.
 <strong>אלא אמר רב נחמן: אף לעצמו אינו מוציא.</strong> ומעירים: <strong>תניא נמי הכי</strong> <small>[שנויה</small> ברייתא <small>גם כן כך]:</small> <strong>מי שחציו עבד וחציו בן חורין</strong> ותקע בשופר — <strong>אף לעצמו אינו מוציא</strong> ידי חובה.
 כיון שעסקנו פה בענין הוצאה ידי חובה מביאים ברייתא: <strong>תני</strong> <small>[שנה]</small> החכם <strong>אהבה בריה</strong> <small>[בנו]</small> של <strong>ר' זירא: כל הברכות כולן, אף על פי שיצא</strong> כבר אדם ידי חובתו בהן — <strong>מוציא</strong> אחרים ידי חובה, אם מברך עבורם, שכל ישראל ערבים זה לזה. <strong>חוץ מברכת הלחם וברכת היין</strong> לפניהם ולאחריהם, <strong>שאם לא יצא</strong> ועדיין הוא חייב לברך — <strong>מוציא</strong> גם אחרים ידי חובה, <strong>ואם יצא</strong> כבר — <strong>אינו מוציא,</strong> כיון שברכות אלה הן על ההנאה עצמה, והמברך אינו יכול לברך אלא אם כן הוא עצמו נהנה. והוא הדין אף לשאר ברכות שאינן באות כחובה אלא בשל הנאת המברך מדבר מסויים, כמו ברכת הריח וכדומה.
 <strong>בעי</strong> <small>[שאל]</small> <strong>רבא:</strong>
## דף כט:
 <strong>ברכת הלחם</strong> שמברכים "המוציא" לפני אכילת <strong>מצה, וברכת היין של קידוש היום</strong> בשבת ובחג <strong>מהו</strong> לענין זה? וצדדי השאלה: <strong>כיון</strong> ש<strong>חובה הוא</strong> לברך ברכות אלה משום המצוה שבדבר, אם כן הריהו <strong>מפיק</strong> <small>[מוציא]</small> אחרים ידי חובה אף שהוא עצמו כבר יצא, <strong>או דלמא</strong> <small>[שמא]</small> כיון שה<strong>ברכה</strong> עצמה <strong>לאו</strong> <small>[לא]</small> <strong>חובה היא</strong> <small>[חובה],</small> שהחובה היא באכילה ושתיה, אם כן כיון שכבר יצא ידי חובתו ועיקר הברכה אינה אלא על הנאת האכילה ושתיה — שוב אינו יכול להוציא אחרים.
 ומשיבים: <strong>תא שמע</strong> <small>[בוא</small> ו<small>שמע]</small> פתרון לדבר, שכן <strong>אמר רב אשי: כי הוינן בי</strong> <small>[כאשר היינו</small> לומדים <small>בבית</small> אצל<small>]</small> <strong>רב פפי, הוה מקדש לן</strong> <small>[היה עושה קידוש עבורנו]</small> <strong>וכי הוה אתי אריסיה מדברא הוה מקדש להו</strong> <small>[וכאשר היו באים אריסיו מן השדה היה מקדש להם],</small> הרי שרשאי אדם לחזור ולקדש ואף לברך על היין, אף כאשר יצא כבר ידי חובה.
 <strong>תנו רבנן</strong> <small>[שנו חכמים]:</small> <strong>לא יפרוס אדם פרוסה</strong> ויברך <strong>לאורחין, אלא אם כן</strong> הריהו <strong>אוכל עמהם</strong> ומברך בעצם עבור עצמו, <strong>אבל פורס הוא לבניו ולבני ביתו</strong> ומברך, <strong>כדי לחנכן במצות,</strong> שידעו כיצד מברכים. <strong>ובהלל ובמגילה אף על פי שיצא</strong> ידי חובה — יכול לקרוא בשנית ו<strong>מוציא</strong> בכך אחרים ידי חובתם.
 
 <big>א משנה</big> <strong>יום טוב של ראש השנה שחל להיות בשבת</strong> — <strong>במקדש היו תוקעין</strong> בשופר, כבכל ראש השנה, <strong>אבל לא</strong> תוקעים <strong>במדינה</strong> מחוץ לתחום המקדש. <strong>משחרב בית המקדש, התקין רבן יוחנן בן זכאי שיהו תוקעין</strong> אף בשבת <strong>בכל מקום שיש בו בית דין</strong> של עשרים ושלושה דיינים. <strong>אמר ר' אלעזר: לא התקין רבן יוחנן בן זכאי</strong> תקנה זו <strong>אלא ביבנה בלבד,</strong> שבה שכנה באותו זמן הסנהדרין הגדולה של שבעים ואחד, אבל לא במקום אחר. <strong>אמרו לו: אחד יבנה, ואחד כל מקום שיש בו בית דין.</strong>
 ומוסיפים: <strong>ועוד זאת היתה ירושלים</strong> בעודה בבניינה <strong>יתירה על יבנה</strong> שגם לאחר תקנת רבן יוחנן בן זכאי היה הבדל בדין: <strong>שכל עיר</strong> שהיא <strong>רואה</strong> את ירושלים <strong>ושומעת</strong> תקיעת שופר מירושלים <strong>וקרובה</strong> אליה <strong>ויכולה לבוא</strong> לירושלים — <strong>תוקעין</strong> אף בה בשופר, שהיא כנספחת לירושלים. <strong>וביבנה לא היו תוקעין אלא בבית דין בלבד,</strong> ולא מחוץ לתחום בית הדין.
 <big>ב גמרא</big> שואלים: <strong>מנא הני מילי</strong> <small>[מנין דברים אלה]</small> שבשבת לא יתקעו בשופר? <strong>אמר ר' לוי בר לחמא אמר ר' חמא בר חנינא: כתוב אחד אומר</strong> לגבי ראש השנה: <strong>"שבתון זכרון תרועה"</strong> (ויקרא כג, כד), משמע שיש רק להזכיר את ענין התרועה, אבל אין תוקעים בפועל. <strong>וכתוב אחד אומר: "יום תרועה יהיה לכם"</strong> (במדבר כט, א) — תרועה ממש, והדברים לכאורה סותרים! ויש לתרץ, <strong>לא קשיא</strong> <small>[אינו קשה];</small> <strong>כאן</strong> — <strong>ביום טוב שחל להיות בשבת</strong> אין תוקעים, ויש רק זכרון תרועה, <strong>כאן</strong> — <strong>ביום טוב שחל להיות בחול</strong> — תוקעים.
 <strong>אמר רבא</strong> והקשה על טעם זה: <strong>אי מדאורייתא</strong> <small>[אם מן התורה]</small> <strong>היא</strong> חלוקה זו בין שבת לחול, אם כן, <strong>במקדש היכי תקעינן</strong> <small>[כיצד תוקעים אנו]?</small> שאם הדבר אסור מן התורה כיצד הותר במקדש? <strong>ועוד:</strong> תקיעת שופר <strong>הא לאו</strong> <small>[הרי לא]</small> <strong>מלאכה היא, דאיצטריך קרא למעוטי</strong> <small>[שהצטרך הכתוב למעט</small> אותה<small>],</small> שאף שאסרוה חכמים בשבת, אינה בכלל מלאכה האסורה מן התורה, ואין מסתבר שבא הכתוב לאוסרה עלינו.
 <strong>דתנא דבי</strong> <small>[ש</small>כן <small>שנה החכם מבית</small> מדרשו<small>]</small> של <strong>שמואל</strong> ברייתא זו: נאמר, <strong>"כל מלאכת עבדה לא תעשו"</strong> (במדבר כט, א), <strong>יצתה</strong> מכללן <strong>תקיעת שופר ורדיית הפת</strong> מן התנור <strong>שהיא חכמה</strong> ואומנות, אבל <strong>אינה מלאכה</strong> ואינה בגדר איסורי המלאכה. ואם כן, אין לפרש שתקיעת שופר אסורה מן התורה.
 <strong>אלא אמר רבא</strong> יש לדחות את ההסבר הזה, ולומר: <strong>מדאורייתא מישרא שרי</strong> <small>[מן התורה מותר]</small> לתקוע בראש השנה אף כשחל בשבת, <strong>ורבנן הוא דגזור ביה</strong> <small>[וחכמים הם שגזרו בו,</small> בדבר זה<small>]</small> <strong>כ</strong>פי הסברו של <strong>רבה.</strong> ש<strong>אמר רבה: הכל חייבין בתקיעת שופר, ו</strong>אולם <strong>אין הכל בקיאין בתקיעת שופר</strong> כיצד לתקוע, <strong>גזירה שמא יטלנו</strong> את השופר <strong>בידו וילך אצל הבקי ללמוד,</strong> ושמא ישכח <strong>ויעבירנו ארבע אמות ברשות הרבים</strong> בשבת, ונמצא מחלל את השבת. ולכן גזרו שלא יתקעו בשבת.
 <strong>והיינו טעמא</strong> <small>[וזהו הטעם]</small> של <strong>לולב,</strong> שאין נוטלים אותו בשבת, <strong>והיינו טעמא</strong> <small>[וזהו הטעם]</small> של <strong>מגילה,</strong> מגילת אסתר, שאין קוראים בה בשבת, הכל מתוך החשש שמא יטלטלו את אלה ארבע אמות ברשות הרבים.
 <big>ג</big> שנינו במשנה: <strong>משחרב בית המקדש התקין רבן יוחנן בן זכאי</strong> שיתקעו ביבנה. מעשה זה מובא בפירוט יתר בברייתא הבאה, <strong>תנו רבנן</strong> <small>[שנו חכמים]:</small> <strong>פעם אחת חל ראש השנה להיות בשבת, והיו כל הערים מתכנסין</strong> למקום הסנהדרין ביבנה לתפילת החג. <strong>אמר להם רבן יוחנן בן זכאי לבני בתירה,</strong> שהיו גדולי הדור: <strong>נתקע</strong> כמו שהיו נוהגים במקדש! <strong>אמרו לו: נדון</strong> אם מותר הדבר או לא.
 <strong>אמר להם:</strong> מוטב ש<strong>נתקע, ואחר כך</strong> כשיהיה פנאי <strong>נדון</strong> בדבר. <strong>לאחר שתקעו, אמרו לו: נדון! אמר להם: כבר נשמעה קרן ביבנה,</strong> שכבר נשמעה תקיעת השופר, <strong>ואין משיבין לאחר מעשה.</strong> שאם כבר נעשה מעשה ברבים, אין ראוי לבוא להתדיין ולומר שעשו זאת בטעות.
 <big>ד</big> עוד שנינו במשנה: <strong>אמר ר' אלעזר: לא התקין רבן יוחנן בן זכאי</strong> שיתקעו בראש השנה שחל להיות בשבת מחוץ לגבולות המקדש, <strong>אלא ביבנה בלבד. אמרו לו: אחד יבנה ואחד כל מקום שיש בו בית דין.</strong> ושואלים: <strong>דעה זו שאמרו לו</strong> החכמים לר' אלעזר הלא <strong>היינו</strong> <small>[היא היא]</small> דעת ה<strong>תנא קמא</strong> <small>[הראשון],</small> ומה טעם לחזור ולספר שאמרו את דברי התנא הראשון?
 ומשיבים: <strong>איכא בינייהו</strong> <small>[</small>יש <small>ביניהם</small> הבדל<small>]</small> בין שיטת התנא הראשון במשנתנו, והשיטה שלפיה אמרו חכמים דבריהם לר' אלעזר — לגבי <strong>בי דינא דאקראי</strong> <small>[בית דין של ארעי],</small> בית דין שאיננו קבוע במקום מסויים, שלדעת תנא קמא תוקעים אף שם ולדעת החכמים שאמרו לו — אין לתקוע אלא במקום בית דין קבוע, כמו יבנה בשעתה.
 <big>ה</big> שנינו במשנה ש<strong>אמרו לו</strong> החכמים לר' אלעזר: <strong>אחד יבנה ואחד כל מקום שיש בו בית דין. אמר רב הונא:</strong>
## דף ל.
 <strong>ועם בית דין</strong> תוקעים. דבריו הקצרים הללו של רב הונא לא הובנו, ומסבירים: <strong>מאי</strong> <small>[מה</small> פירוש<small>]</small> <strong>"ועם בית דין"</strong> — כלומר <strong>בפני בית דין</strong> במקום בו יושבים חברי בית דין, <strong>לאפוקי</strong> <small>[להוציא]</small> <strong>שלא בפני בית דין</strong> — ש<strong>לא.</strong>
 <strong>מתיב</strong> <small>[מקשה</small> על כך<small>]</small> <strong>רבא</strong> ממה ששנינו: <strong>ועוד זאת היתה ירושלים</strong> בבניינה <strong>יתירה על יבנה,</strong> ויש לשאול: <strong>מאי</strong> <small>[מה</small> פירוש<small>],</small> מה דיוק הלשון <strong>"ועוד זאת"? אילימא כדקתני</strong> <small>[אם תאמר</small> שיש להבין רק <small>כפי ששנינו</small> במשנה<small>],</small> אם כן, <strong>"זאת" מיבעי ליה</strong> <small>[הוצרך לו</small> לומר<small>]</small> שהרי זה הוא ההבדל שבו מדובר. <strong>אלא</strong> תאמר: ש<strong>בירושלים תוקעין יחידין וביבנה אין תוקעין יחידין</strong> אלא שליח צבור בלבד.
 <strong>ו</strong>אולם האם <strong>ביבנה אין תוקעין יחידין? והא</strong> <small>[והרי]</small> <strong>כי אתא</strong> <small>[כאשר בא]</small> <strong>רב יצחק בר יוסף</strong> מארץ ישראל לבבל, מסר: <strong>כי מסיים שליחא דציבורא</strong> <small>[כאשר היה מסיים שליח הציבור]</small> את ה<strong>תקיעה ביבנה לא שמע איניש</strong> <small>[אדם]</small> <strong>קל אוניה מקל תקועיא דיחידאי</strong> <small>[קול אזניו מקול תקיעות היחידים],</small> שלאחר שתקעו להוציא את הציבור כולו היו רבים מוציאים שופרותיהם ותוקעים, והיה הרעש גדול מאד. ולענייננו למדנו שלא רק שליח בית דין תקע ביבנה, אלא הכל תוקעים.
 <strong>אלא לאו</strong> <small>[האם לא]</small> כך נבין את הדבר: ש<strong>בירושלים תוקעין בין ב</strong>שעות שהן ה<strong>זמן</strong> הקבוע למושב <strong>בית דין</strong> (עד חצות היום) <strong>ובין שלא בזמן</strong> מושב <strong>בית</strong> ה<strong>דין, ו</strong>אילו <strong>ביבנה, בזמן</strong> מושב <strong>בית</strong> ה<strong>דין</strong> — <strong>אין</strong> <small>[כן],</small> <strong>שלא בזמן</strong> מושב <strong>בית</strong> ה<strong>דין</strong> — <strong>לא. הא</strong> <small>[הרי]</small> נלמד מכאן כי <strong>בזמן</strong> מושב <strong>בית</strong> ה<strong>דין מיהא</strong> <small>[על כל פנים]</small> <strong>תוקעין</strong> ביבנה <strong>ואפילו שלא בפני בית</strong> ה<strong>דין</strong> עצמו. ואם כן, מדיוק זה קשה לדברי רב הונא האומר כי ביבנה היו תוקעים דווקא לפני בית הדין!
 את הדיוק הזה דוחים: <strong>לא,</strong> יש לפרש: ש<strong>אילו בירושלים</strong> היו <strong>תוקעין בין בפני בית</strong> ה<strong>דין בין שלא בפני בית</strong> ה<strong>דין, ו</strong>אילו <strong>ביבנה</strong> אינו כן אלא <strong>בפני בית דין</strong> — <strong>אין</strong> <small>[כן],</small> <strong>שלא בפני בית דין</strong> — <strong>לא.</strong>
 <strong>איכא דמתני להא</strong> <small>[יש שהיו שונים,</small> גורסים, את אימרתו <small>זו]</small> של <strong>רב הונא</strong> לא על משנתנו אלא <strong>אהא</strong> <small>[על</small> דבר <small>זה]:</small> שאת הכתוב <strong>"ביום הכפרים תעבירו שופר בכל ארצכם"</strong> (ויקרא כה, ט) — <strong>מלמד שכל יחיד ויחיד חייב לתקוע,</strong> ועל כך <strong>אמר רב הונא: "ועם בית דין".</strong> ומבררים: <strong>מאי</strong> <small>[מה</small> פירוש<small>]</small> <strong>ועם בית דין</strong> — <strong>בזמן</strong> מושב <strong>בית</strong> ה<strong>דין, לאפוקי</strong> <small>[להוציא]</small> <strong>שלא בזמן</strong> מושב <strong>בית</strong> ה<strong>דין,</strong> ש<strong>לא.</strong>
 ועל כך <strong>מתיב</strong> <small>[מקשה]</small> <strong>רבא</strong> ממה ששנינו: <strong>תקיעת ראש השנה ויובל דוחה את השבת בגבולין, איש וביתו.</strong> ולפני שאנו מבררים את הדברים לגופם שואלים: <strong>מאי</strong> <small>[מה</small> פירוש<small>]</small> <strong>"איש וביתו"; אילימא</strong> <small>[אם תרצה</small> לפרש<small>]</small> כדרך שאנו מפרשים כרגיל, <strong>איש ואשתו</strong> — אי אפשר לומר כן, שכן <strong>איתתא מי מחייבא</strong> <small>[האשה האם היא מחוייבת]</small> בתקיעת שופר? <strong>והא</strong> <small>[והרי]</small> <strong>מצות עשה שהזמן גרמא היא, וכל מצות עשה שהזמן גרמא</strong> — <strong>נשים פטורות.</strong>
 <strong>אלא לאו</strong> <small>[האם לא</small> הכוונה<small>]</small> לומר <strong>איש בביתו,</strong> כלומר, <strong>ואפילו שלא בזמן</strong> מושב <strong>בית</strong> ה<strong>דין!</strong> את הדיוק הזה דוחים: <strong>לא, לעולם</strong> תפרש שאדם מותר לתקוע גם בביתו אבל רק <strong>בזמן</strong> מושב <strong>בית</strong> ה<strong>דין.</strong> ושיטתו היא, שביובל כל יחיד ויחיד תוקע ואפילו שלא בפני בית הדין, אולם בראש השנה, אין ליחיד לתקוע אלא בפני בית הדין בלבד.
 <strong>מתיב</strong> <small>[מקשה</small> על כך<small>]</small> <strong>רב ששת</strong> ממקור אחר, שנינו: <strong>שוה היובל לראש השנה</strong> הן <strong>ל</strong>ענין <strong>תקיעה ו</strong>הן <strong>ל</strong>ענין ה<strong>ברכות, אלא שביובל תוקעין</strong> בו <strong>בין בבית דין שקידשו בו את החדש ובין בבית דין שלא קידשו בו את החדש, וכל יחיד ויחיד חייב לתקוע, ו</strong>אילו <strong>בראש השנה לא היו תוקעין אלא בבית דין שקידשו בו את החדש, ואין כל יחיד ויחיד חייב לתקוע.</strong>
 ונברר: <strong>מאי</strong> <small>[מה</small> פירוש<small>]</small> <strong>"אין כל יחיד ויחיד חייב לתקוע"? אילימא</strong> <small>[אם תאמר]</small> ש<strong>ביובל תוקעין יחידין ובראש השנה אין תוקעין יחידין</strong> כלל — <strong>והא כי אתא</strong> <small>[והרי כאשר בא]</small> <strong>רב יצחק בר יוסף</strong> מארץ ישראל לבבל, <strong>אמר: כי הוה</strong> <small>[כאשר היה]</small> <strong>מסיים שליחא דציבורא תקיעתא</strong> <small>[שליח הציבור את התקיעות]</small> <strong>ביבנה</strong> בראש השנה — <strong>לא שמע איניש</strong> <small>[אדם]</small> <strong>קל אוניה מקל תקועיא דיחידאי</strong> <small>[קול אזניו מקול תקיעות היחידים],</small> משמע שאף בראש השנה תוקעים יחידים.
 <strong>אלא לאו</strong> <small>[האם לא]</small> כך הכוונה: ש<strong>אילו ביובל תוקעין בין בזמן</strong> מושב <strong>בית</strong> ה<strong>דין בין שלא בזמן</strong> מושב <strong>בית</strong> ה<strong>דין, ו</strong>אילו <strong>בראש השנה, בזמן</strong> מושב <strong>בית</strong> ה<strong>דין</strong> — <strong>אין</strong> <small>[כן],</small> <strong>שלא בזמן</strong> מושב <strong>בית</strong> ה<strong>דין</strong> — <strong>לא. קתני מיהת</strong> <small>[שנינו על כל פנים],</small> כי <strong>ביובל</strong> תוקעים <strong>בין בזמן</strong> מושב <strong>בית</strong> ה<strong>דין בין שלא בזמן</strong> מושב <strong>בית</strong> ה<strong>דין,</strong> ולא כדברי רב הונא!
 ודוחים: <strong>לא, לעולם</strong> תפרש כי תוקעים רק <strong>בזמן</strong> מושב <strong>בית</strong> ה<strong>דין. והכי קתני</strong> <small>[וכך שנה],</small> כך צריך להבין: <strong>"ביובל", בזמן</strong> מושב <strong>בית</strong> ה<strong>דין</strong> — <strong>תוקעין בין בפני בית דין בין שלא בפני בית דין,</strong> ואילו <strong>בראש השנה תוקעין בזמן</strong> מושב <strong>בית</strong> ה<strong>דין,</strong> ודווקא <strong>בפני בית דין. איתמר נמי</strong> <small>[נאמר גם כן]</small> בשם חכם אחר כשיטת רב הונא: <strong>אמר ר' חייא בר גמדא אמר ר' יוסי בן שאול אמר רבי: אין תוקעין</strong> היחידים ביום הכיפורים ביובל <strong>אלא כל זמן שבית</strong> ה<strong>דין יושבין</strong> במקומם, כלומר, בזמן מושב בית הדין.
 <strong>בעי</strong> <small>[שאל]</small> <strong>ר' זירא</strong> ובירר פרט בענין זה: <strong>ננערו</strong> חברי בית הדין <strong>לעמוד</strong> משנסתיים זמן מושב בית הדין <strong>ולא עמדו</strong> עדיין, מפני שהתעכבו משום מה, <strong>מהו?</strong> האם <strong>בית דין יושבין בעינן</strong> <small>[צריכים אנו]</small> — <strong>והא איכא</strong> <small>[והרי יש]</small> דבר זה, שהרי עדיין יושבים הם שם, <strong>או דילמא</strong> <small>[שמא]</small> <strong>זמן</strong> מושב <strong>בית</strong> ה<strong>דין בעינן</strong> <small>[צריכים אנו]</small> וזה כבר <strong>ליכא</strong> <small>[אין]?</small> לשאלה זו לא נמצאה תשובה. והושארה ב<strong>תיקו</strong> <small>[תעמוד]</small> השאלה במקומה.
 <big>א</big> שנינו במשנה: <strong>ועוד זאת היתה ירושלים</strong> בבניינה <strong>יתירה על יבנה,</strong> שכל עיר שהיא רואה ושומעת וקרובה לירושלים ויכולה לבוא — תוקעים בה. את הדברים הללו, הנראים לכאורה זהים, מסבירים: <strong>רואה</strong> — כוונתו <strong>פרט</strong> לעיר ש<strong>יושבת בנחל</strong> בגיא עמוק ואינה יכולה לראות למרחוק.
 <strong>שומעת</strong> — <strong>פרט ליושבת בראש ההר,</strong> שאמנם רואה את ירושלים מרחוק, אבל רחוקה היא מכדי לשמוע. <strong>קרובה</strong> — כוונתו <strong>פרט ליושבת חוץ לתחום</strong> שיש שטח ריק בינה ובין ירושלים עצמה יותר מתחום שבת. <strong>ויכולה לבוא</strong> — <strong>פרט ל</strong>זו ש<strong>מפסיק לה נהרא</strong> <small>[נהר]</small> בין אותה עיר וירושלים, שאף שהיא קרובה, כיון שאי אפשר לעבור את הנהר — אינה יכולה לבוא.
 <big>ב משנה</big> כיון שהזכרנו את תקנת רבן יוחנן בן זכאי בענין התקיעה, מזכירים תקנות אחרות שלו: <strong>בראשונה</strong> בזמן שהיה בית המקדש קיים, <strong>היה הלולב ניטל במקדש שבעה</strong> ימים, כל ימי חג הסוכות, <strong>ובמדינה</strong> (מחוץ למקדש) רק <strong>יום אחד,</strong> היום הראשון של החג. <strong>משחרב בית המקדש התקין רבן יוחנן בן זכאי שיהא לולב ניטל במדינה שבעה</strong> ימים, כדי לעשות <strong>זכר למקדש.</strong>
 ועוד התקין רבן יוחנן בן זכאי, שבזמן שבית המקדש היה קיים, הרי מדין התורה, מאותה שעה שהוקרב העומר ביום שישה עשר בניסן — הותרה כל התבואה החדשה באכילה, ורבן יוחנן בן זכאי התקין לאחר חורבן הבית <strong>שיהא יום הנף</strong> (יום הנפת התבואה) הוא יום שישה עשר בניסן <strong>כולו אסור</strong> באכילת תבואה חדשה, עד לערב.
 <big>ג גמרא</big> <strong>ומנלן דעבדינן</strong> <small>[ומניין לנו שאנו</small> צריכים <small>לעשות]</small> <strong>זכר למקדש?</strong> ש<strong>אמר קרא</strong> <small>[הכתוב]:</small> <strong>"כי אעלה ארכה לך וממכותיך ארפאך נאם ה' כי נדחה קראו לך ציון היא דרש אין לה"</strong> (ירמיה ל, יז), <strong>מכלל</strong> הדברים את לומד <strong>דבעיא</strong> <small>[שצריכה]</small> ירושלים <strong>דרישה,</strong> שידרשו ויזכרו אותה.
 <big>ד עוד שנינו במשנה ש</big> <big>רבן יוחנן בן זכאי תיקן</big> <strong>שיהא יום הנף</strong> לאחר חורבן בית המקדש, <strong>כולו אסור</strong> באכילת תבואה חדשה. ומסבירים: <strong>מאי טעמא</strong> <small>[מה טעם]</small> הדבר — <strong>מהרה יבנה בית המקדש, ויאמרו</strong> אנשים: <strong>אשתקד</strong> <small>[בשנה שעברה]</small> לפני שנבנה הבית <strong>מי</strong> <small>האם</small> <strong>לא אכלנו</strong> כבר מן התבואה החדשה <strong>בהאיר מזרח,</strong> מיד כשהתחיל בוקרו של יום שישה עשר בניסן — <strong>עכשו נמי ניכול</strong> <small>[גם כן נאכל]</small> מיד בבוקר יום השישה עשר,
 <strong>ולא ידעי</strong> <small>[ואינם יודעים]</small> <strong>דאשתקד</strong> <small>[שבשנה שעברה]</small> <strong>לא הוה</strong> <small>[היה]</small> קרבן ה<strong>עומר</strong> ולכן מיד כש<strong>האיר מזרח</strong> — <strong>התיר</strong> את התבואה החדשה. ואילו <strong>השתא דאיכא</strong> <small>[עכשיו,</small> משנבנה בית המקדש, <small>שיש]</small> קרבן <strong>עומר</strong> — <strong>עומר</strong> בלבד הוא ש<strong>מתיר,</strong> ויש להמתין עד שיקריבוהו.
 ומבררים: <strong>דמיבני אימת</strong> <small>[שנבנה</small> בית המקדש <small>מתי]?</small> <strong>אילימא דאיבני בשיתסר</strong> <small>[אם תאמר שנבנה</small> בית המקדש <small>ביום שישה עשר</small> בניסן<small>]</small> עצמו, <strong>הרי</strong> ביום שישה עשר לא יכלו עוד להקריב את העומר, ונמצא שמש <strong>האיר</strong> ה<strong>מזרח התיר,</strong> ואין לחשוש.
 <strong>אלא</strong> תאמר <strong>דאיבני בחמיסר</strong> <small>[שנבנה בחמישה עשר</small> בניסן<small>]</small> או קודם לכן, והרי אז <strong>מחצות היום ולהלן</strong> (והלאה) <strong>לשתרי</strong> <small>[שיהא מותר],</small> <strong>דהא תנן</strong> <small>[שהרי שנינו</small> במשנה<small>]</small> באותו ענין: <strong>הרחוקין</strong> מירושלים שאינם יודעים מתי הוקרב העומר — <strong>מותרין</strong> באכילת תבואה חדשה <strong>מחצות היום ולהלן, לפי</strong> שהם יכולים לסמוך <strong>שאין בית דין מתעצלים בו,</strong> בקרבן העומר, להקריבו לאחר שעה זו. ואם כן, גם כשיבנה בית המקדש ודאי לא יאחרו את הקרבת העומר מחצי היום ותהא התבואה החדשה מותרת גם כעת משעה זו!
 ומשיבים: <strong>לא נצרכא</strong> <small>[הוצרכה]</small> לומר אלא <strong>דאיבני</strong> <small>[שנבנה]</small> בית המקדש <strong>בחמיסר</strong> <small>[ביום חמישה עשר</small> בניסן<small>]</small> <strong>סמוך לשקיעת החמה,</strong> ועד שימצאו תבואה לקצור, ועד שיקצרוה, יעבור זמן רב, ולא יספיקו להקריב את קרבן העומר בשעתו, ושמא יקריבוהו בסוף יום השישה עשר. <strong>אי נמי</strong> <small>[או גם כן],</small> <strong>דאיבני בליליא</strong> <small>[שנבנה בלילה]</small> או לשישה עשר בניסן, ואי אפשר להכינו אלא במשך היום.
 <strong>אמר רב נחמן בר יצחק: רבן יוחנן בן זכאי</strong>
## דף ל:
 <strong>בשיטת ר' יהודה אמרה</strong> להלכה זו, ש<strong>אמר:</strong> מה שנאמר, "ולחם וקלי וכרמל לא תאכלו <strong>עד עצם היום הזה"</strong> (ויקרא כג, יד), שלא תאמר שבהאיר המזרח מותר, אלא <strong>עד עצמו של יום</strong> אסור. <strong>וקסבר</strong> <small>[וסבור הוא]</small> בהבנת הדברים שהכתוב <strong>"עד"</strong> כוונתו: <strong>ועד בכלל</strong>, תאריך זה עצמו בכלל. נמצא שמדין תורה אסורה אכילת חדש עד סוף יום שישה עשר בניסן, אלא שכשבית המקדש קיים אפשר להתחיל לאכול מזמן הקרבת העומר.
 ומקשים: <strong>ומי סבר לה כוותיה</strong> <small>[והאם סבר</small> ר' יהודה <small>כמותו]</small> כרבן יוחנן בן זכאי? <strong>והא מפליג פליג עליה</strong> <small>[והרי חולק הוא עליו],</small> <strong>דתנן</strong> <small>[ש</small>כן <small>שנינו</small> במשנה<small>]:</small> <strong>משחרב בית המקדש התקין רבן יוחנן בן זכאי שיהא יום הנף כולו אסור. אמר ר' יהודה: והלא מן התורה הוא אסור, דכתיב</strong> <small>[שנאמר]:</small> <strong>"עד עצם היום הזה"!</strong>
 ודוחים: <strong>התם</strong> <small>[שם]</small> — <strong>ר' יהודה הוא דקא טעי</strong> <small>[שטעה]</small> בהבנת הדברים: <strong>איהו</strong> <small>[הוא]</small> ר' יהודה <strong>סבר</strong> כי <strong>רבן יוחנן בן זכאי מדרבנן קאמר</strong> <small>[מדברי חכמים אמר]</small> שיש לגזור על אכילת החדש ביום שישה עשר, <strong>ולא היא</strong> (ואינו כן), אלא <strong>מדאורייתא קאמר</strong> <small>[מ</small>דין <small>התורה אמר].</small>
 ומקשים: <strong>והא</strong> <small>[והרי]</small> לשון <strong>"התקין" קתני</strong> <small>[שנינו],</small> ולשון "התקין" פירושו, שאין זה מן הדין אלא תקנה חדשה! ומסבירים: <strong>מאי</strong> <small>[מה</small> פירוש<small>]</small> <strong>"התקין"</strong> — <strong>דרש</strong> את הכתוב באופן זה <strong>והתקין</strong> שכך יעשו מכאן ולהבא, כי בזמן שבית המקדש היה קיים לא הוצרכו לדרשה זו של הכתוב.
 <big>א משנה</big> <strong>בראשונה,</strong> בתחילת ימי הבית, <strong>היו מקבלין עדות החדש כל היום</strong> בראש השנה, שאם הגיעו העדים ממקום רחוק, והעידו שראו את מולד הירח בלילה הקודם — היו קובעים יום זה כיום טוב.
 <strong>פעם אחת נשתהו העדים מלבוא</strong> והגיעו בשעה מאוחרת מאוד <strong>ונתקלקלו הלוים בשיר,</strong> כיון שלא ידעו אם יום טוב הוא או יום חול, ואז <strong>התקינו</strong> חכמים <strong>שלא יהו מקבלין</strong> עדות כל אותו יום <strong>אלא עד</strong> שעת <strong>המנחה.</strong>
 <strong>ואם באו עדים מן המנחה ולמעלה</strong> (והלאה) עד הלילה — <strong>נוהגין אותו היום קודש</strong> בקדושת החג ובאיסור מלאכה, כפי שנהגו בו עד לאותה שעה מחמת הספק שמא אכן יבואו עדים במהלך היום ונמצא שהוא אכן ראש השנה. וזאת כדי שלא יבואו העם לזלזל בקדושת החג בשנה הבאה, בכך שיאמרו שאין לנהוג בו איסור מלאכה, שהרי בשנה שעברה נהגו בו איסור מלאכה ובטעות נהגו כן, שהרי משעת המנחה והלאה חזרו ונהגו בו כביום חול. וכמו כן נוהגים בו אף <strong>למחר קודש</strong> כפי הראוי, לפי שלא הוקבע החודש בזמנו.
 <strong>משחרב בית המקדש</strong> ששוב לא היה מקום לתקנה זו <strong>התקין רבן יוחנן בן זכאי שיהו מקבלין עדות החדש כל היום.</strong>
 <big>ב גמרא</big> שואלים: <strong>מה קלקול קלקלו הלוים בשיר</strong> כלומר, מה אירע שם? <strong>הכא תרגימו</strong> <small>[כאן</small> בבבל <small>הסבירו]:</small> <strong>שלא אמרו שירה כל עיקר,</strong> כיון שלא ידעו איזה שירה עליהם לומר — אם שירה שאומרים ביום חול או שבחג. <strong>ר' זירא אמר: שאמרו שירה של</strong> יום <strong>חול עם</strong> הקרבת <strong>תמיד של בין הערבים</strong> ולאחר העדות התברר שהיו צריכים לומר שירה של חג.
 <strong>אמר לו ר' זירא לאהבה בריה</strong> <small>[בנו]:</small> <strong>פוק תני להו</strong> <small>[</small>לך <small>צא ושנה להם]</small> לחכמים בני בבל האומרים שלא אמרו שירה כלל, את לשון ברייתא זו, וממנה ילמדו שהיו שרים של חול. ששנינו: <strong>התקינו שלא יהו מקבלין עדות החדש אלא כדי שיהא שהות ביום להקריב תמידין ומוספין</strong> של חג <strong>ונסכיהם, ולומר שירה שלא בשיבוש.</strong> ומברייתא זו נדייק: <strong>אי אמרת בשלמא אמור</strong> <small>[נניח אם אומר אתה</small> כדברי <small>שאמרו]</small> אז <strong>שירה של חול</strong> — <strong>היינו דאיכא</strong> <small>[זהו שיש]</small> <strong>שיבוש, אלא אי אמרת</strong> <small>[אם אומר אתה]</small> <strong>לא אמור</strong> <small>[אמרו]</small> שירה <strong>כלל</strong> — <strong>מאי</strong> <small>[מה]</small> <strong>שיבוש איכא</strong> <small>[יש] —</small> הרי לכאורה לשון שיבוש משמעה שעושים דבר שלא כראוי!
 ודוחים: מכאן אין ראיה, <strong>כיון</strong> ש<strong>לא אמור</strong> <small>[אמרו]</small> שירה <strong>כלל</strong> — <strong>אין לך שיבוש גדול מזה,</strong> שהעדר אמירה הוא שיבוש בסדר הקרבת הקרבן.
 <strong>מתיב</strong> <small>[מקשה</small> על כך<small>]</small> <strong>רב אחא בר הונא</strong> ממה ששנינו: <strong>תמיד של ראש השנה שחרית קרב כהלכתו</strong> כמו בכל יום, <strong>במוסף</strong> של ראש השנה <strong>מהו אומר</strong> — שירה זו, מהפסוק: <strong>"הרנינו לאלהים עוזנו הריעו לאלהי יעקב"</strong> (תהלים פא, ב). <strong>במנחה מהו אומר</strong> בשיר — <strong>"קול ה' יחיל מדבר"</strong> (תהלים כט, ח), כדי להזכיר בראש השנה את קול השופר של מתן תורה.
 <strong>ובזמן שחל ראש השנה להיות ב</strong>יום <strong>חמישי בשבת</strong> והספיקו העדים להעיד עליו לפני שהקריבו את התמיד של שחר, <strong>שהשירה שלו</strong> בכל יום חמישי בשבת היא אף בחול <strong>"הרנינו לאלהים עוזנו"</strong> — <strong>לא היה אומר בשחרית "הרנינו", מפני שחוזר וכופל את הפרק.</strong>
 <strong>אלא מהו אומר</strong> — <strong>"הסירותי מסבל שכמו"</strong> (תהלים פא, ז), שנאמר ביוסף שיצא מכלאו בראש השנה. <strong>ואם באו עדים</strong> ביום חמישי <strong>אחר תמיד של שחר</strong> — <strong>אומר "הרנינו"</strong> גם במוסף, <strong>אף על פי שחוזר וכופל את הפרק,</strong> עד כאן לשון הברייתא.
 ומעתה נדייק לענייננו: <strong>אי אמרת בשלמא</strong> <small>[נניח אם אומר אתה]</small> <strong>כל היכא דמסתפקא אמרינן</strong> <small>[</small>שב<small>כל מקום שיש ספק</small> מה לומר <small>אומרים]</small> <strong>שירה</strong> של יום <strong>חול</strong> — <strong>היינו דקאמר</strong> <small>[זהו שאמר]</small> <strong>אומרו</strong> את שירת חול <strong>וכופלו, אלא אי אמרת</strong> <small>[אם אומר אתה]</small> שבמקרה של ספק <strong>לא אמור</strong> <small>[אמרו]</small> <strong>כלל</strong> — <strong>מאי</strong> <small>[מה</small> פירוש<small>]</small> <strong>אומרו וכופלו?</strong>
## דף לא.
 ודוחים: מכאן אין ראיה שכך עושים תמיד כי <strong>שאני התם</strong> <small>[שונה שם]</small> ש<strong>שירה דיומיה</strong> <small>[של יומו]</small> <strong>היא,</strong> שהרי בראש השנה שחל להיות ביום חמישי אומרים "הרנינו" בכל מקרה, אם משום ראש השנה, ואם משום שירת היום הקבועה, שכשיש ספק איזו שירה יש לומר — שמא לא היו אומרים כלל.
 <big>א</big> אגב הזכרת שיר החג ושיר של יום מביאים ברייתא באותו נושא, <strong>תניא</strong> <small>[שנויה</small> ברייתא<small>],</small> <strong>ר' יהודה אומר משום</strong> (משמו) של <strong>ר' עקיבא: ב</strong>יום ה<strong>ראשון מה היו אומרים</strong> הלוים בשיר — <strong>"לה' הארץ ומלואה"</strong> (תהלים כד, א), לזכר היום הראשון של בריאת העולם, <strong>על שם ש</strong>בו <strong>קנה</strong> את השמים ואת הארץ <strong>והקנה</strong> את העולם ליושביו <strong>ו</strong>הוא <strong>שליט</strong> יחיד <strong>בעולמו,</strong> כי לא נבראו המלאכים אלא ביום השני.
 <strong>ב</strong>יום ה<strong>שני מה היו אומרים</strong> — <strong>"גדול ה' ומהלל מאד</strong> בעיר אלהינו בהר קדשו <strong>"(תהלים מח, ב), על שם שחילק מעשיו</strong> ביום השני של הבריאה בין מים עליונים לתחתונים <strong>ומלך עליהן,</strong> שהרי מזמור זה מדבר במקום המקדש והשכינה.
 <strong>בשלישי היו אומרים: "אלהים נצב בעדת אל"</strong> (תהלים פב, א), <strong>על שם שגילה ארץ בחכמתו</strong> בבריאת היום השלישי, שנאמר בו "ותראה היבשה" (בראשית א, ט), <strong>והכין תבל</strong> על ידי כך <strong>לעדתו</strong> שתוכל לחיות בארץ. <strong>ברביעי היו אומרים: "אל נקמות ה'"</strong> (בראשית צד, א), <strong>על שם שברא</strong> ביום זה <strong>חמה ולבנה, ועתיד ליפרע</strong> ולהנקם <strong>מעובדיהן</strong> כעובדי עבודה זרה.
 <strong>בחמישי היו אומרים: "הרנינו לאלהים עוזנו"</strong> (תהילים פא, ב), <strong>על שם שברא</strong> בו <strong>עופות ודגים</strong> שהם גורמים לכל הרואה אותם <strong>לשבח</strong> ("להרנין") <strong>לשמו, בששי היו אומרים: "ה' מלך גאות לבש"</strong> (בראשית צג, א), <strong>על שם שגמר מלאכתו</strong> באותו יום <strong>ומלך עליהן</strong> במלוא פארו. <strong>בשביעי היו אומרים: "מזמור שיר ליום השבת"</strong> (בראשית צב, א), על שם שעתיד הקדוש ברוך הוא להחריב את עולמו ויהיה העולם שומם מבלי אדם ושובת ממלאכה, ויהיה איפוא אותו יום, <strong>יום שכולו שבת.</strong>
 <strong>אמר ר' נחמיה: מה ראו חכמים לחלק בין הפרקים הללו,</strong> שכל השירות נכתבו לזכר העבר, בזמן בריאת העולם, ואילו ביום השבת נאמר שירה על העתיד לבוא? <strong>אלא</strong> כך יש לפרש: <strong>בראשון</strong> — על <strong>שקנה והקנה ושליט בעולמו, בשני</strong> — על <strong>שחילק מעשיו ומלך עליהם, בשלישי</strong> — על <strong>שגילה ארץ בחכמתו והכין תבל לעדתו,</strong>
 <strong>ברביעי</strong> — על <strong>שברא חמה ולבנה ועתיד ליפרע מעובדיהן, בחמישי</strong> — על <strong>שברא עופות ודגים לשבח לשמו, בששי —</strong> על <strong>שגמר מלאכתו ומלך עליהם, בשביעי</strong> — <strong>על שם ששבת</strong> ממלאכתו, ו"מזמור שיר ליום השבת" מתייחס לשבת הראשונה של ימי הבריאה.
 ומעירים: <strong>וקמיפלגי</strong> <small>[והם חלוקים]</small> לגבי מה שאמר <strong>רב קטינא,</strong> ש<strong>אמר רב קטינא: שיתא אלפי שני הוה עלמא וחד חרוב</strong> <small>[ששת אלפים שנה קיים העולם ואחד הוא נחרב],</small> <strong>שנאמר: "ונשגב ה' לבדו ביום ההוא"</strong> (ישעיה ב, יא), שאלף שנים הם עבורו כיום אחד ("כי אלף שנים בעיניך כיום אתמול כי יעבור". תהילים צ, ד) והוא כדברי ר' עקיבא. <strong>אמר אביי: תרי חרוב</strong> <small>[שני</small> אלפים <small>הוא נחרב],</small> <strong>שנאמר: "יחינו מימים"</strong> (הושע ו, ב). ואין לפיכך קשר בין העולם הבא ובין "יום השבת".
 ושואלים עוד: <strong>במוספי דשבתא</strong> <small>[ב</small>קרבנות <small>המוסף של שבת]</small> <strong>מה היו אומרים? אמר רב ענן בר רבא אמר רב:</strong> היו אומרים <strong>הזי"ו ל"ך</strong> שהיו מחלקים את שירת האזינו לשישה חלקים: <strong>"ה</strong>אזינו השמים<strong>"</strong> (דברים לב, א), <strong>"ז</strong>כור ימות עולם<strong>"</strong> (דברים לב, ז), <strong>"י</strong>רכיבהו על במותי ארץ<strong>"</strong> (דברים לב, יג), <strong>"ו</strong>ירא ה' וינאץ<strong>"</strong> (דברים לב, יט), <strong>"ל</strong>ולי כעס אויב אגור<strong>"</strong> (דברים לב, כז), <strong>"כ</strong>י ידין ה' עמו<strong>"</strong>(דברים לב, לו), ובכל פעם היו אומרים חלק אחד.
 <strong>ואמר רב חנן בר רבא אמר רב: כדרך שחלוקים</strong> פסוקי שירת האזינו <strong>כאן</strong> בשירה שבמוספי שבת במקדש — <strong>כך חלוקין</strong> בקריאת התורה <strong>בבית הכנסת</strong> כשקורים פרשה זו.
 ועוד שואלים: <strong>במנחתא דשבתא</strong> <small>[ב</small>קרבן <small>מנחה,</small> תמיד של בין הערביים, <small>של שבת]</small> <strong>מה היו אומרים? אמר ר' יוחנן: "אז ישיר"</strong> (שמות טו, א), עד "מי כמוך" (שמות טו, יא), <strong>ו"מי כמוך"</strong> עד סוף שירת הים, <strong>ו"אז ישיר</strong> ישראל את השירה" (במדבר כא, יז), שהיא שירת הבאר כולה.
 <strong>איבעיא להו</strong> <small>[נשאלה להם</small> ללומדים<small>]</small> השאלה: <strong>הני כולהו בחד שבתא אמרי להו</strong> <small>[אלה כולם בשבת אחת אומרים אותם]</small> את כל חלקי שירת האזינו, <strong>או דלמא כל שבתא ושבתא אמרי חד</strong> <small>[או שמא כל שבת ושבת אומרים</small> קטע <small>אחד]?</small> ומציעים: <strong>תא שמע</strong> <small>[בוא</small> ו<small>שמע]</small> <strong>, דתניא</strong> <small>[ש</small>כן <small>שנינו</small> בברייתא<small>],</small> <strong>אמר ר' יוסי: עד שהראשונה</strong> בשירת המוספים של בוקר <strong>אומרת אחת,</strong> כלומר: מסיימת את כל מחזור פרקי השירה שבשבתות שונות של השירה כולה — <strong>השניה</strong> של השיר, במנחה, <strong>חוזרת שתים,</strong> אומרת את מחזור השירה שלה פעמיים, שהרי היא מורכבת משלושה חלקים בלבד, <strong>שמע מינה</strong> <small>[למד מכאן]</small> <strong>כל שבתא ושבתא אמרי חד</strong> <small>[כל שבת ושבת אומרים</small> קטע <small>אחד]</small> ומסכמים: אכן, <strong>שמע מינה</strong> <small>[למד מכאן].</small>
 <big>ב</big> <strong>אמר רב יהודה בר אידי אמר ר' יוחנן: עשר מסעות נסעה שכינה,</strong> כלומר, עד שיצאה שכינה מן המקדש לגמרי נעשה הדבר בעשרה שלבים, ודברים אלה למדים <strong>מקראי</strong> <small>[מן הכתובים],</small> <strong>וכנגדן גלתה סנהדרין</strong> לעשרה מקומות, ודבר זה יודעים אנו <strong>מגמרא</strong> <small>[מן המסורת].</small>
 ומפרטים: <strong>עשר מסעות נסעה שכינה,</strong> דבר זה נלמד <strong>מקראי</strong> <small>[מן הכתובים],</small> ואלו הם: <strong>מ</strong>ן ה<strong>כפרת</strong> שעל הארון אל ה<strong>כרוב, ומכרוב</strong> זה <strong>לכרוב</strong> אחר, <strong>ומכרוב למפתן</strong> הבית, <strong>וממפתן לחצר, ומחצר למזבח, וממזבח לגג, ומגג לחומה</strong> של הר הבית, <strong>ומחומה לעיר, ומעיר להר</strong> שליד ירושלים, <strong>ומ</strong>ן ה<strong>הר למדבר, וממדבר עלתה וישבה במקומה</strong> במרום, ללא קשר עם בני אדם — <strong>שנאמר: "אלך אשובה אל מקומי"</strong> (הושע ה, טו).
 ומפרטים: <strong>מכפרת לכרוב, מכרוב לכרוב, ומכרוב למפתן</strong> — <strong>דכתיב</strong> <small>[שנאמר]</small> למשה במשכן: <strong>"ונועדתי לך שם ודברתי אתך מעל הכפרת</strong> מבין שני הכרובים<strong>"</strong> (שמות כה, כב), משמע שכבוד השכינה בכפורת הוא, <strong>וכתיב</strong> <small>[ונאמר]:</small> <strong>"וירכב על כרוב ויעף"</strong> (שמואל ב' כב, יא), הרי שכבוד השכינה הוא על הכרוב, <strong>וכתיב</strong> <small>[ונאמר]:</small> <strong>"וכבוד אלהי ישראל נעלה מעל הכרוב אשר היה עליו אל מפתן הבית"</strong> (יחזקאל ט, ג), משמע שגלתה השכינה מן הכרוב אל המפתן.
 <strong>וממפתן לחצר</strong> — <strong>דכתיב</strong> <small>[שנאמר]:</small> <strong>"וימלא הבית את הענן והחצר מלאה את נגה כבוד ה'"</strong> (יחזקאל י, ד). ו<strong>מחצר למזבח</strong> — <strong>דכתיב</strong> <small>[שנאמר]:</small> <strong>"ראיתי את ה' נצב על המזבח"</strong> (עמוס ט, א). <strong>וממזבח לגג</strong> — <strong>דכתיב</strong> <small>[שנאמר]:</small> <strong>"טוב לשבת על פנת גג"</strong> (משלי כא, ט). <strong>מגג לחומה</strong> — <strong>דכתיב</strong> <small>[שנאמר]:</small> <strong>"והנה ה' נצב על חומת אנך"</strong> (עמוס ז, ז). <strong>מחומה לעיר</strong> — <strong>דכתיב</strong> <small>[שנאמר]:</small> <strong>"קול ה' לעיר יקרא"</strong> (מיכה ו, ט).
 <strong>ומעיר</strong> עלתה השכינה <strong>להר</strong> שליד הבית שהוא הר הזיתים — <strong>דכתיב</strong> <small>[שנאמר]:</small> <strong>"ויעל כבוד ה' מעל תוך העיר ויעמד על ההר אשר מקדם לעיר"</strong> (יחזקאל יא, כג). <strong>ומהר למדבר</strong> — <strong>דכתיב</strong> <small>[שנאמר]:</small> <strong>"טוב שבת בארץ מדבר</strong> מאשת מדינים וכעס <strong>"(משלי כא, יט). וממדבר עלתה וישבה במקומה</strong> — <strong>דכתיב</strong> <small>[שנאמר]:</small> <strong>"אלך אשובה אל מקומי</strong> עד אשר יאשמו <strong>"(הושע ה, טו).</strong>
 <strong>אמר ר' יוחנן: ששה חדשים נתעכבה שכינה לישראל במדבר, שמא יחזרו בתשובה</strong> ותחזור שכינה למקומה, <strong>כיון שלא חזרו</strong> — <strong>אמר: תיפח עצמן,</strong> כלומר, ילכו לאבדון, <strong>שנאמר: "ועיני רשעים תכלינה ומנוס אבד מנהם ותקותם מפח נפש"</strong> (איוב יא, כ), אלו הן עשר גלויות של שכינה מקודש הקדשים.
 <strong>וכנגדן גלתה סנהדרין, מגמרא</strong> <small>[לפי המסורת]:</small> <strong>מלשכת הגזית</strong> ששם מקומה הקבוע גלתה הסנהדרין <strong>לחנות</strong> שהוא מקום מיוחד בהר הבית ולא בתוך המקדש עצמו, <strong>ומחנות לירושלים, ומירושלים</strong> גלתה <strong>ליבנה,</strong>
## דף לא:
 <strong>ומיבנה לאושא, ומאושא חזרה ליבנה, ומיבנה</strong> חזרה שוב <strong>לאושא, ומאושא</strong> נדדה <strong>לשפרעם, ומשפרעם לבית שערים, ומבית שערים לצפורי, ומצפורי לטבריא. וטבריא עמוקה מכולן</strong> שהיא מצויה בבקעת הירדן. ורמז לנדידות אלה — <strong>שנאמר: "ושפלת מארץ תדברי"</strong> (ישעיה כט, ד).
 <strong>ר' אלעזר אומר: שש גלות הן,</strong> אם מונים רק את המקומות ולא את דרך הנדודים, ורמז לדבר — <strong>שנאמר: "כי השח ישבי מרום קריה נשגבה ישפילנה ישפילה עד ארץ יגיענה עד עפר"</strong> (ישעיה כו, ה), שיש בפסוק זה רמז לשש ירידות (השח, ישפילנה, ישפילה, עד ארץ, יגיענה, עד עפר) <strong>אמר ר' יוחנן: ומשם,</strong> כלומר ממקום שפלותם וירידתם <strong>עתידין ליגאל, שנאמר: "התנערי מעפר קומי שבי</strong> ירושלים<strong>"</strong> (ישעיה נב, ב).
 <big>א משנה</big> <strong>אמר ר' יהושע בן קרחה: ועוד זאת התקין רבן יוחנן בן זכאי: שאפילו ראש בית דין</strong> (נשיא הסנהדרין) <strong>בכל מקום</strong> ואינו נמצא במקום מושב הסנהדרין, אף על פי שקידוש החודש תלוי בו כפי ששנינו (לעיל ראש השנה כד,א) ש"ראש בית דין אומר מקודש", מכל מקום תיקן <strong>שלא יהו העדים הולכין</strong> להעיד עדות החודש <strong>אלא</strong> ילכו <strong>למקום הוועד,</strong> ויקדשוהו חברי הסנהדרין בלא ראש בית הדין.
 <big>ב גמרא</big> מסופר: <strong>ההיא איתתא דאזמנוה לדינא קמיה</strong> <small>[אשה אחת הזמינו אותה לדין לפני]</small> <strong>אמימר בנהרדעי</strong> <small>[בנהרדעא],</small> <strong>אזל</strong> <small>[הלך]</small> <strong>אמימר למחוזא</strong> לפי שעה, <strong>ולא אזלה בתריה</strong> <small>[הלכה אחריו]</small> להתדיין שם. <strong>כתב פתיחא עילווה</strong> <small>[שטר נדוי עליה]</small> על שלא צייתה לבית הדין, <strong>אמר ליה</strong> <small>[לו]</small> <strong>רב אשי לאמימר: והא אנן תנן</strong> <small>[והרי אנו שנינו</small> במשנה<small>]:</small> <strong>אפילו ראש בית דין בכל מקום שלא יהו העדים הולכין אלא למקום הוועד,</strong> משמע שהולכים אחר בית דין ולא אחר ראש הדיינים המזמין!
 <strong>אמר ליה</strong> <small>[לו]</small> אמימר: <strong>הני מילי</strong> <small>[דברים אלה</small> אמורים<small>]</small> <strong>לענין עדות החדש</strong> שבהם יש צורך בקביעות מקום, <strong>שאם כן,</strong> שיבואו למקום הקבוע ולא ימצאו שם את ראש הוועד ויצטרכו לטרוח ללכת למקום אחר — <strong>נמצאת מכשילן לעתיד לבא</strong> שלא ירצו העדים לבוא, ולכן תקנו להם תקנה זו. <strong>אבל הכא</strong> <small>[כאן]</small> לגבי תביעות — הלא נאמר: <strong>"ועבד לוה לאיש מלוה"</strong> (משלי כב, ז), שהנתבע הנקרא לדין משועבד לנוחיותו של התובע, ושל בית הדין.
 <big>ג</big> <strong>תנו רבנן</strong> <small>[שנו חכמים]</small> בברייתא: <strong>אין</strong> ה<strong>כהנים רשאין לעלות בסנדליהן לדוכן</strong> כשהם מברכים ברכת כהנים בבית הכנסת, <strong>וזו אחד מתשע תקנות שהתקין רבן יוחנן בן זכאי.</strong> את התקנות הללו מונים: <strong>שית דהאי פירקא</strong> <small>[שש</small> שנמנו <small>בפרק זה]</small> (תקיעה בשבת ביבנה, לולב כל שבעה, יום הנף כולו אסור באכילת חדש, קבלת עדי החודש כל היום, הליכת עדי החודש למקום הועד, וברכת הכהנים ללא נעילת הסנדל) <strong>וחדא דפירקא קמא</strong> <small>[ואחת שבפרק הראשון]</small> שלא יחללו העדים את השבת אלא על ניסן ותשרי בלבד,
 <strong>ואידך</strong> <small>[והאחרת],</small> <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>גר שנתגייר בזמן הזה</strong> שלפי דין תורה צריך הגר להביא שתי עולות עוף לקרבן, נוסף למילה וטבילה. וכיון שלאחר החורבן אי אפשר להביא קרבן <strong>צריך שיפריש רובע</strong> (רבע שקל) שהוא בערך דמי שני גוזלי יונה <strong>ל</strong>צורך <strong>קינו</strong> (זוג גוזלים זה), כלומר, שהגר יכין הכל לצורך זה, ומיד כשייבנה בית המקדש יהיה בידו להקריב. <strong>אמר ר' שמעון בן אלעזר: כבר נמנה עליה</strong> על הלכה זו <strong>רבן יוחנן בן זכאי וביטלה, שלא יפריש מעות אלה מפני התקלה,</strong> שאם יתחייב להפריש מעות שמא במשך הזמן (שהרי אין תאריך לפדיון מעות אלה) ישגה אדם וישתמש בכסף זה, ונמצא בא לידי מעילה בקודש.
 <strong>ואידך</strong> <small>[והאחרת]</small> התקנה התשיעית בזה <strong>פלוגתא</strong> <small>[מחלוקת</small> היא<small>]</small> בין <strong>רב פפא ורב נחמן בר יצחק,</strong> מה היתה. <strong>רב פפא אמר:</strong> התקנה היתה בענין <strong>כרם רבעי, רב נחמן בר יצחק אמר:</strong> בענין <strong>לשון של זהורית.</strong>
 ומבארים, <strong>רב פפא אמר: כרם רבעי,</strong> שכן שנינו במשנה: <strong>כרם רבעי</strong> כלומר פירות הכרם בשנה הרביעית לנטיעתם — שאמרה תורה שצריך להעלותם לירושלים ולאכלם שם. ואם אי אפשר להעבירם בעינם — פודים אותם ומביאים דמיהם לירושלים וקונים בהם דברי מאכל לאכלם בעיר. אולם תקנו חכמים שחלק מסוים של פירות כרם רבעי עצמם <strong>היה עולה לירושלים</strong> בעינו ולא יפדוהו בכסף. וקבעו תחום להבאת הפירות בערך <strong>מהלך יום לכל צד</strong> מירושלים <strong>וזו היא תחומה</strong> של רצועה זו שבה היה כרם רבעי עולה בעינו: <strong>אילת מן הצפון, ועקרבת מן הדרום, לוד מן המערב, וירדן מן המזרח.</strong>
 <strong>ואמר עולא ואיתימא</strong> <small>[ויש אומרים]</small> שהיה זה <strong>רבה בר עולא. אמר ר' יוחנן: מה טעם</strong> תקנו תקנה זו — <strong>כדי לעטר שוקי ירושלים בפירות</strong> כלומר שעל ידי כך נמצא שיש פירות רבים בירושלים מכיון שכבר מביאים פירות משובחים מכל הכרמים שיש לחלל.
 <strong>ותניא</strong> <small>[ושנוייה</small> ברייתא<small>]:</small> <strong>כרם רבעי היה לו לר' אליעזר במזרח לוד בצד כפר טבי,</strong> שהוא בתוך התחום שבו צריך להביא פירות הכרם עצמם לירושלים. <strong>וביקש ר' אליעזר להפקירו לעניים</strong> שהיה עליו טורח גדול להביאם בעינם.
 <strong>אמרו לו תלמידיו: רבי, כבר נמנו חבריך עליו והתירוהו.</strong> שלאחר חורבן הבית בטלה תקנה זו עד שישוב וייבנה. ומסבירים: <strong>מאן</strong> <small>[מי]</small> הם <strong>חביריך</strong> האמורים כאן — הכוונה היא ל<strong>רבן יוחנן בן זכאי.</strong>
 <strong>רב נחמן בר יצחק אמר: לשון של זהורית</strong> היתה תקנתו. <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>בראשונה היו קושרין לשון של זהורית</strong> (צמר צבוע אדום) <strong>על פתח אולם</strong> (חלק המקדש הסמוך להיכל הקודש) <strong>מבחוץ,</strong> ואם אחר הקרבת הקרבנות ושילוח השעיר <strong>הלבין</strong> לשון זהורית זה בדרך נס — <strong>היו</strong> העם <strong>שמחין,</strong> שהיה זה סימן שנמחלו עוונותיהם. <strong>לא הלבין</strong> — <strong>היו עצבין, ו</strong>כיון שאירע שלא הלבין והיה כל העם מתעצב, <strong>התקינו שיהו קושרין אותו על פתח אולם מבפנים</strong> כדי שלא יהיו הכל רואים אותו.
 <strong>ועדיין היו מציצין ורואין, הלבין</strong> — <strong>היו שמחין, לא הלבין</strong> — <strong>היו עצבין, התקינו שיהו קושרין אותו חציו בסלע</strong> שלידו עומד המשלח את השעיר לעזאזל <strong>וחציו בין קרניו של שעיר המשתלח,</strong> ואז רק משלח השעיר היה רואה אם הלבין. ותקנה זו תיקן רבן יוחנן בן זכאי.
 ומסבירים את יסוד המחלוקת הזו: <strong>רב נחמן בר יצחק מאי טעמא</strong> <small>[מה טעם]</small> <strong>לא אמר כרב פפא? אמר לך</strong> <small>[היה יכול לומר לך]:</small> <strong>אי סלקא דעתך</strong> <small>[אם עולה על דעתך]</small> לומר שביטול תקנת כרם רבעי של <strong>רבן יוחנן בן זכאי</strong> היא, אם כן <strong>חבריו</strong> של <strong>ר' אליעזר מי הוה</strong> <small>[האם היה]?</small> הלא <strong>רבו הוה</strong> <small>[היה]</small> ובודאי אין לומר שזו תקנת רבן יוחנן. <strong>ואידך</strong> <small>[והאחר]</small> מה משיב הוא על כך? ומשיבים: <strong>כיון</strong> ש<strong>תלמידים הוו</strong> <small>[היו]</small> אלה שאמרו לו — <strong>לאו אורח ארעא למימרא ליה לרביה</strong> <small>[אין זה דרך ארץ לומר לו שיאמר</small> לו אדם <small>לרבו]</small> <strong>"רבך"</strong> ולכן אמרו בלשון "חבריך".
 ושואלים: <strong>ורב פפא מאי טעמא</strong> <small>[מה טעם]</small> <strong>לא אמר כרב נחמן בר יצחק? אמר לך</strong> <small>[היה יכול לומר לך]:</small> <strong>אי סלקא דעתך</strong> <small>[אם עולה על דעתך]</small> לומר שתקנה זו של <strong>רבן יוחנן בן זכאי</strong> היתה — <strong>בימי רבן יוחנן בן זכאי מי הוה</strong> <small>[האם היתה]</small> בכלל <strong>לשון של זהורית</strong> מלבינה? <strong>והתניא</strong> <small>[והרי שנינו</small> בברייתא<small>]:</small> <strong>כל שנותיו של רבן יוחנן בן זכאי</strong> היו <strong>מאה ועשרים שנה; ארבעים שנה</strong> מהן <strong>עסק בפרקמטיא</strong> (במסחר) שיוכל להגיע לעצמאות כלכלית ויוכל לעסוק בתורה, <strong>ארבעים שנה למד</strong> תורה, <strong>ארבעים שנה לימד</strong> תורה.
 <strong>ותניא</strong> <small>[ושנויה</small> ברייתא<small>]:</small> <strong>ארבעים שנה קודם שנחרב הבית לא היה לשון של זהורית מלבין אלא מאדים. ותנן</strong> <small>[ושנינו</small> במשנה<small>]</small> <strong>משחרב הבית התקין רבן יוחנן בן זכאי,</strong> משמע שחי ופעל לאחר החורבן. ואם כן באותן השנים שרבן יוחנן בן זכאי היה מלמד תורה ויכול להתקין תקנות לרבים — כבר לא היה מקום לעשות זאת, שכבר ידעו שאין לשון של זהורית מלבין כלל! ושואלים: <strong>ואידך</strong> <small>[והאחר],</small> מה הוא עונה על כך? לדעתו אותה תקנה היתה במשך <strong>אותם ארבעים שנה</strong> ש<strong>למד, תלמיד יושב לפני רבו הוה</strong> <small>[היה],</small> <strong>ואמר מילתא</strong> <small>[דבר]</small> והציע הצעה <strong>ואסתבר טעמיה</strong> <small>[והסתבר טעמו]</small> לחכמים,
## דף לב.
 <strong>וקבעיה רביה בשמיה</strong> <small>[וקבעו רבו בשמו]</small> ומונים אותה בין תקנותיו.
 <big>א משנה</big> <strong>סדר ברכות</strong> של ראש השנה כיצד? <strong>אומר אבות</strong> שהיא הברכה הראשונה ("מגן אברהם") שבשמונה עשרה, <strong>וגבורות</strong> ("מחיה מתים"), <strong>וקדושת השם</strong> ("אתה קדוש") <strong>וכולל מלכיות עמהן</strong> בברכת קדושת השם <strong>ואינו תוקע</strong> אחריה.
 ומוסיפים ברכה מיוחדת ל<strong>קדושת היום ותוקע</strong> לאחריה. ואומר ברכה של <strong>זכרונות ותוקע,</strong> ולאחריה אומר ברכת <strong>שופרות ותוקע, ו</strong>אחר כך <strong>אומר</strong> כדרך שמסיימים כל תפילה כרגיל, בברכת ה<strong>עבודה</strong> ("רצה") <strong>והודאה</strong> ("מודים") <strong>וברכת כהנים,</strong> אלו <strong>דברי ר' יוחנן בן נורי.</strong>
 <strong>אמר לו ר' עקיבא: אם אינו תוקע למלכיות למה הוא מזכיר</strong> אותה לעצמה? <strong>אלא</strong> כך הסדר: <strong>אומר אבות וגבורות</strong> כרגיל, <strong>וקדושת השם, וכולל מלכיות עם קדושת היום ותוקע, זכרונות ותוקע, שופרות ותוקע, ו</strong>אחר כך <strong>אומר עבודה והודאה וברכת כהנים.</strong>
 <big>ב גמרא</big> שנינו במשנה, <strong>אמר לו ר' עקיבא: אם אינו תוקע למלכיות למה הוא מזכיר?</strong> ותוהים: <strong>למה הוא מזכיר?!</strong> מה מקום לשאלה זו? הלא <strong>רחמנא אמר אידכר</strong> <small>[התורה אמרה הזכר]</small> וכיון שמצוה להזכיר, אין לקשרה בהכרח עם תקיעת השופר! <strong>אלא</strong> כך היתה כוונתו: <strong>למה עשר,</strong> כלומר, למה אומר עשרה פסוקים בברכה זו כמו בברכות האחרות <strong>לימא</strong> <small>[שיאמר]</small> <strong>תשע</strong> או פחות, שהרי <strong>הואיל ואשתני</strong> <small>[והשתנתה]</small> ברכה זו בחסרון תקיעה תשתנה גם במספר הפסוקים שבה!
 <strong>תנו רבנן</strong> <small>[שנו חכמים]:</small> <strong>מנין שאומרים</strong> ברכת <strong>אבות</strong> — <strong>שנאמר: "הבו לה' בני אלים"</strong> (תהילים כט, א) במובן: הזכירו לפני ה' את החזקים, התקיפים, ומכאן — שמזכירים את גדולת האבות. <strong>ומנין שאומרים גבורות</strong> — <strong>שנאמר: "הבו לה' כבוד ועז"</strong> (תהילים כט, א). <strong>ומנין שאומרים קדושות</strong> — <strong>שנאמר: "הבו לה' כבוד שמו השתחוו לה' בהדרת קדש"</strong> (תהלים כט, ב).
 <strong>ומנין שאומרים</strong> בתפילת ראש השנה <strong>מלכיות זכרונות ושופרות? ר' אליעזר אומר: דכתיב</strong> <small>[שנאמר]:</small> <strong>"</strong>בחודש השביעי באחד לחודש יהיה לכם <strong>שבתון זכרון תרועה מקרא קדש"</strong> (ויקרא כג, כד), וכך יש לפרשו: <strong>"שבתון"</strong> — <strong>זה</strong> רמז לברכה שמזכירים בה <strong>קדושת היום, "זכרון"</strong> — <strong>אלו זכרונות, "תרועה"</strong> — <strong>אלו שופרות, "מקרא קדש"</strong> פירושו: <strong>קדשהו ב</strong>המנעות מ<strong>עשיית מלאכה.</strong>
 <strong>אמר לו ר' עקיבא: מפני מה לא נאמר</strong> אחרת: <strong>"שבתון"</strong> — <strong>שבות, שבו פתח הכתוב תחילה,</strong> שסברה היא לומר שמתחלה נאמר עיקר הדבר — שיום זה הוא יום חג המנוע מעשיית מלאכה! <strong>אלא</strong> כך צריך לדרוש את הכתובים: <strong>"שבתון"</strong> — פירושו <strong>קדשהו ב</strong>המנעות מ<strong>עשיית מלאכה, "זכרון"</strong> — <strong>אלו זכרונות, "תרועה"</strong> — <strong>אלו שופרות, "מקרא קדש"</strong> — <strong>זו קדושת היום.</strong>
 אם כן <strong>מנין שאומרים מלכיות? תניא</strong> <small>[שנויה</small> ברייתא<small>],</small> <strong>רבי אומר:</strong> נאמר שם <strong>"אני ה' אלהיכם"</strong> (ויקרא כג, כב) שהוא הזכרת אלוהותו של הקדוש ברוך הוא, והיא מלכותו בעולם, <strong>ו</strong>נאמר סמוך לו: <strong>"בחדש השביעי"</strong> (ויקרא כג, כד) — <strong>זו מלכות</strong> שצריך לומר ביום זה.
 <strong>ר' יוסי בר' יהודה אומר: אינו צריך</strong> לפסוק זה, <strong>הרי הוא אומר:</strong> "וביום שמחתכם ובמועדיכם ובראשי חדשיכם ותקעתם בחצוצרות על עולותיכם ועל זבחי שלמיכם <strong>והיו לכם לזכרון לפני אלהיכם</strong> אני ה' אלהיכם" (במדבר י, י), <strong>שאין תלמוד לומר</strong> בסוף הפסוק לומר שוב <strong>"אני ה' אלהיכם", ומה תלמוד לומר</strong> בהדגשה זו של <strong>"אני ה' אלהיכם"</strong> — <strong>זה בנה אב,</strong> כלומר, כאן מקור ויסוד להלכה, ש<strong>לכל מקום שנאמר בו זכרונות</strong> — <strong>יהיו</strong> בו <strong>מלכיות עמהן.</strong>
 <big>ג</big> ומעתה חוזרים לבעיה שבמשנתנו: <strong>והיכן אומרה לקדושת היום? תניא</strong> <small>[שנויה</small> ברייתא<small>],</small> <strong>רבי אומר: עם המלכיות אומרה,</strong> וטעמו: <strong>מה מצינו בכל מקום,</strong> כלומר, בכל החגים, שאת קדושת היום אומרים <strong>ב</strong>ברכה ה<strong>רביעית</strong> — <strong>אף כאן</strong> אומרים אותה <strong>ברביעית.</strong>
 <strong>רבן שמעון בן גמליאל אומר: עם הזכרונות אומרה</strong> לקדושת היום. וטעמו: <strong>מה מצינו בכל מקום</strong> שקדושת היום נאמרת <strong>באמצע</strong> תפילת שמונה עשרה (רביעית מבין השבע) — <strong>אף כאן</strong> הריהי נאמרת <strong>באמצע,</strong> והברכה החמישית היא הברכה האמצעית בתפילת ראש השנה (שיש בה תשע ברכות).
 <strong>מסופר: וכשקידשו בית דין את השנה באושא ירד ר' יוחנן בן ברוקא לפני רבן שמעון בן גמליאל, ועשה</strong> נהג בתפילתו <strong>כ</strong>שיטת <strong>ר' יוחנן בן נורי. אמר לו רבן שמעון: לא היו נוהגין כן ביבנה. ליום השני</strong> של ראש השנה <strong>ירד ר' חנינא בנו של ר' יוסי הגלילי ועשה כר' עקיבא. אמר רבן שמעון בן גמליאל: כך היו נוהגין ביבנה.</strong>
 על ברייתא זו תוהים: <strong>למימרא</strong> <small>[האם לומר]</small> ש<strong>רבן שמעון בן גמליאל כ</strong>שיטת <strong>ר' עקיבא סבירא ליה</strong> <small>[סבור הוא]?</small> <strong>והא</strong> <small>[והרי]</small> <strong>אמר ר' עקיבא</strong> ש<strong>מלכיות עם קדושת היום אמר להו</strong> <small>[אומר</small> הוא <small>אותן]</small> <strong>ורבן שמעון בן גמליאל אומר</strong> ש<strong>קדושת היום עם הזכרונות אמר להו</strong> <small>[אומר</small> הוא <small>אותם]</small> וכיצד הסכים רבן שמעון בן גמליאל עם מנהג ר' עקיבא? <strong>אמר ר' זירא: אין הכוונה שהסכים בכל הפרטים, אלא התכוון לומר שתוקעין למלכיות,</strong> שלענין זה בלבד הסכים, שכך נהגו ביבנה.
 שנינו שם: <strong>ליום השני ירד ר' חנינא.</strong> ושואלים: <strong>מאי</strong> <small>[מה]</small> פירושו של יום <strong>שני, אילימא</strong> <small>[אם תאמר]</small> שהכוונה היא ל<strong>יום טוב שני</strong> של ראש השנה, <strong>למימרא דעברוה</strong> <small>[האם תאמר שעיברו]</small> את חודש <strong>אלול</strong> ואז יום שלושים של אלול הוא יום ראשון של ראש השנה, ואחד בתשרי הוא יום שני, אולם <strong>האמר</strong> <small>[הרי אמר]</small> <strong>ר' חנינא בר כהנא: מימות עזרא ואילך לא מצינו</strong> שיהיה חודש <strong>אלול מעובר</strong> וקשה להניח שהיה מקרה כזה בימי התנאים! <strong>אמר רב חסדא: מאי</strong> <small>[מה</small> הפירוש<small>]</small> <strong>שני</strong> — <strong>ליום שני.</strong> כלומר, <strong>לשנה הבאה,</strong> שבראש השנה בשנה הבאה אירע הדבר.
 <big>ד משנה</big> <strong>אין פוחתין מעשרה</strong> פסוקים של מלכויות שאומרים בתוך ברכת <strong>מלכיות, מעשרה</strong> פסוקים של זכרונות בברכת <strong>זכרונות, מעשרה</strong> פסוקים של שופרות בברכת <strong>שופרות. ר' יוחנן בן נורי אומר: אם אמר שלש שלש מכולן</strong> — <strong>יצא.</strong>
 <big>ה גמרא</big> שואלים: <strong>הני</strong> <small>[אותם]</small> <strong>עשרה</strong> פסוקים של <strong>מלכיות</strong> ושאר ברכות <strong>כנגד מי</strong> קבעום? <strong>אמר רבי: כנגד עשרה הלולים שאמר דוד בספר תהילים.</strong> ותוהים: <strong>הלולים</strong> בתהילים, הרי <strong>טובא הוו</strong> <small>[הרבה יותר</small> מזה <small>הם]!</small> ומשיבים: <strong>הנך דכתיב בהו</strong> <small>[אותם שנאמר בהם]</small> <strong>"הללוהו בתקע שופר"</strong> (תהילים קנ, ג), ובפרק זה נאמרו עשר פעמים "הללוהו".
 <strong>רב יוסף אמר: כנגד עשרת הדברות שנאמרו לו למשה בסיני. ר' יוחנן אמר: כנגד עשרה מאמרות שבהן נברא העולם.</strong> על כך שואלים: <strong>הי נינהו</strong> <small>[מה הם]</small> בעצם עשרה מאמרות אלו — הרי הם אותן פעמים שכתוב
 <strong>"ויאמר</strong> אלוהים" בפרשת <strong>בראשית,</strong> אולם אלה הלא <strong>תשעה הוו</strong> <small>[הם]</small> ולא עשרה! ומשיבים: המלה <strong>"בראשית"</strong> עצמה <strong>נמי</strong> <small>[גם כן]</small> <strong>מאמר הוא,</strong> <small>[ש</small>כן <small>נאמר]:</small> <strong>"בדבר ה' שמים נעשו"</strong> (תהילים לג, ו), לומר שכל הבריאה כולה נוצרה בכלל בדיבור אחד, ואחר כך נתפרטה והלכה בדברים שונים.
 <big>ו</big> שנינו במשנה, <strong>ר' יוחנן בן נורי אומר: אם אמר שלש שלש מכולן יצא. איבעיא להו</strong> <small>[נשאלה להם]</small> ללומדים: <strong>היכי קתני</strong> <small>[כיצד שנה],</small> מה כוונת דבריו, האם יש לפרש שאומרים <strong>שלש מן התורה, שלש מן הנביאים, ושלש מן הכתובים דהוו</strong> <small>[שהם]</small> בסך הכל <strong>תשע ואיכא בינייהו חדא</strong> <small>[ויש ביניהם</small> בין ר' יוחנן בן נורי וחכמים הפרש ב<small>אחת],</small> <strong>או דלמא</strong> <small>[שמא]</small> <strong>אחד מן התורה ואחד מן הנביאים ואחד מן הכתובים, דהויין להו</strong> <small>[שהם]</small> <strong>שלש</strong> הזכרות <strong>ואיכא בינייהו טובא</strong> <small>[ויש ביניהם</small> הפרש <small>גדול]?</small>
 ומביאים ראיה, <strong>תא שמע</strong> <small>[בוא</small> ו<small>שמע]</small> הוכחה לדבר: <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>אין פוחתין מעשרה מלכיות, מעשרה זכרונות, מעשרה שופרות, ואם אמר שבע מכולן</strong> — <strong>יצא, כנגד שבעה רקיעים.</strong>
 <strong>ר' יוחנן בן נורי אמר: הפוחת</strong> — <strong>לא יפחות משבע, ואם אמר שלש מכולן</strong> — <strong>יצא, כנגד תורה ונביאים וכתובים, ואמרי לה</strong> <small>[ויש אומרים]:</small> <strong>כנגד כהנים לוים וישראלים.</strong> משמע שהוא סבור שהפוחת אומר בסך הכל שלש. <strong>אמר רב הונא אמר שמואל: הלכה כר' יוחנן בן נורי,</strong> שאם עשה כן — יצא.
 <big>ז משנה</big> <strong>אין מזכירין</strong> פסוקים מתוך <strong>זכרון מלכות ושופר</strong> אם פסוקים אלה יש בהם זכרון <strong>של פורענות.</strong> ובאמירת עשרה פסוקים אלה <strong>מתחיל ב</strong>פסוקים של ה<strong>תורה, ומשלים בנביא, ר' יוסי אומר: אם השלים</strong> בפסוק מן <strong>התורה</strong> — <strong>יצא.</strong>
## דף לב:
 <big>א גמרא</big> פסוקי <strong>מלכיות</strong> של פורענות, <strong>כגון: "חי אני נאם ה' אלהים אם לא ביד חזקה ובזרוע נטויה ובחמה שפוכה אמלך עליכם"</strong> (יחזקאל כ, לג) <strong>ואף על גב</strong> <small>[ואף על פי]</small> ש<strong>אמר רב נחמן</strong> על כתוב זה: <strong>כל כי האי ריתחא לירתח קודשא בריך הוא עלן וליפרוקינן</strong> <small>[כל כגון כעס זה,</small> כלומר, הלואי <small>יכעס הקדוש ברוך הוא עלינו ויגאלנו]</small> מכל מקום, <strong>כיון דבריתחא אמור</strong> <small>[שבכעס נאמר]</small> הפסוק — <strong>אדכורי ריתחא בריש שתא לא מדכרינן</strong> <small>[הזכרת כעס בראש השנה אין אנו מזכירים].</small>
 <strong>זכרון</strong> של פורענות כיצד — <strong>כגון: "ויזכר כי בשר המה</strong> רוח הולך ולא ישוב" (תהילים עח, לט). <strong>שופר</strong> של פורענות — <strong>כגון: "תקעו שופר בגבעה</strong> חצוצרה ברמה הריעו בית און אחריך בנימין<strong>"</strong> (הושע ה, ח). 
 <strong>אבל אם בא לומר מלכות זכרון ושופר של פורענות של גוים</strong> — <strong>אומר. מלכות</strong> של פורענות — <strong>כגון: "ה' מלך ירגזו עמים"</strong> (תהילים צט, א), <strong>וכגון: "ה' מלך עולם ועד אבדו גוים מארצו"</strong> (תהילים י, טז). <strong>זכרון</strong> של פורענות — <strong>כגון: "זכר ה' לבני אדום</strong> את יום ירושלים האומרים ערו ערו עד היסוד בה<strong>"</strong> (תהילים קלז, ז). <strong>שופר</strong> של פורענות — <strong>כגון: "וה' אלהים בשופר יתקע והלך בסערות תימן"</strong> (זכריה ט, יד) <strong>וכתיב</strong> <small>[ונאמר]:</small> <strong>"ה' צבאות יגן עליהם"</strong> (זכריה ט, טו) על ישראל.
 <strong>אין מזכירין</strong> בפסוקים אלה <strong>זכרון של יחיד, ואפילו</strong> הוא <strong>לטובה, כגון: "זכרני ה' ברצון עמך"</strong> (תהילים קו, ד), <strong>וכגון: "זכרה לי אלהי לטובה"</strong> (נחמיה ה, יט).
 <strong>פקדונות,</strong> פסוקים שכתוב בהם שה' פקד — <strong>הרי הן כזכרונות</strong> לענין זה, <strong>כגון: "וה' פקד את שרה"</strong> (בראשית כא, א), <strong>וכגון: "פקוד פקדתי אתכם"</strong> (שמות ג, טז), אלה <strong>דברי ר' יוסי. ר' יהודה אומר:</strong> פקדונות <strong>אינן כזכרונות.</strong>
 אגב מובאות אלה שואלים: <strong>ולר' יוסי נהי נמי</strong> <small>[אם אמנם גם כן]</small> נאמר ש<strong>פקדונות הרי הן כזכרונות,</strong> אולם הפסוק שהוא מביא <strong>"וה' פקד את שרה"</strong> הלא <strong>פקדון</strong> של ה<strong>יחיד הוא,</strong> והרי אמרנו שאין מזכירים זכרון של יחיד אלא של הרבים בלבד! ומשיבים: <strong>כיון דאתו</strong> <small>[שבאו]</small> <strong>רבים מינה</strong> <small>[ממנה]</small> — <strong>כרבים דמיא</strong> <small>[היא נחשבת]</small> שכיון שהיא אם כל ישראל — הרי זה כזכרון השייך לכלל ישראל.
 וכן נחלקו לגבי הפסוק: <strong>"שאו שערים ראשיכם והנשאו פתחי עולם ויבוא מלך הכבוד. מי זה מלך הכבוד ה' עזוז וגבור ה' גבור מלחמה"</strong> (תהילים כד, ז-ח), והבא אחריו: <strong>"שאו שערים ראשיכם ושאו פתחי עולם ויבא מלך הכבוד. מי הוא זה מלך הכבוד ה' צבאות הוא מלך הכבוד סלה"</strong> (תהילים כד, ט-י). פסקה <strong>ראשונה</strong> חושבים אותה, כ<strong>שתים,</strong> כשתי מלכויות, משום שנזכרת בה פעמיים לשון מלכות, <strong>שניה</strong> נחשבת מטעם זה כ<strong>שלש,</strong> אלו <strong>דברי ר' יוסי.</strong>
 <strong>ר' יהודה אומר: ראשונה</strong> אינה נחשבת אלא כ<strong>אחת,</strong> שהשאלה ("מי הוא זה מלך הכבוד"?) אינה נראית בעיניו כמלכות, ומטעם זה <strong>שניה</strong> נחשבת רק כ<strong>שתים.</strong>
 וכן פסוק אחר: <strong>"זמרו אלהים זמרו זמרו למלכנו זמרו. כי מלך כל הארץ אלהים</strong> זמרו משכיל" (תהילים מז, ז-ח) — הרי כאן <strong>שתים,</strong> שפעמיים מוזכרת כאן לשון מלכות, אלו <strong>דברי ר' יוסי. ר' יהודה אומר:</strong> רק מלכות <strong>אחת</strong> היא, ש"זמרו למלכנו" אינו נחשב למלכות. <strong>ושוין</strong> (מסכימים) שניהם שבפסוק <strong>"מלך אלוהים על גוים אלהים ישב על כסא קדשו"</strong> (תהילים מז, ט) <strong>שהיא</strong> נחשבת הזכרה <strong>אחת</strong> בלבד, ש"ישב על כסא קדשו" אינו מלכות מפורשת.
 <strong>זכרון שיש בו תרועה</strong> כיצד — <strong>כגון</strong> הפסוק: <strong>"שבתון זכרון תרועה מקרא קדש"</strong> (ויקרא כג, כד), <strong>אומרה עם הזכרונות ואומרה עם השופרות</strong> פעמיים, או באיזה מהם שירצה, אלו <strong>דברי ר' יוסי. ר' יהודה אומר: אינו אומרה אלא עם הזכרונות בלבד,</strong> לפי שעיקרו של הכתוב הוא הזכרון.
 <strong>מלכות שיש עמו תרועה</strong> כיצד — <strong>כגון: "ה' אלהיו עמו ותרועת מלך בו"</strong> (במדבר כג, כא) — <strong>אומרה עם המלכיות ואומרה עם השופרות,</strong> אלו <strong>דברי ר' יוסי. ר' יהודה אומר: אינו אומרה אלא עם המלכיות בלבד.</strong>
 <strong>תרועה שאין עמה</strong> ו<strong>לא כלום,</strong> כלומר אין בה ענין נוסף חוץ מהזכרת התרועה, כיצד — <strong>כגון "יום תרועה יהיה לכם"</strong> (במדבר כט, א) — <strong>אומרה עם השופרות,</strong> אלו <strong>דברי ר' יוסי. ר' יהודה אומר: אינו אומרה כל עיקר,</strong> כי צריך שיהיה בפסוק גם ענין של תפילה ובקשה השייכות לראש השנה.
 <big>ב</big> שנינו במשנה: כי בתפילת ראש השנה <strong>מתחיל ב</strong>אמירת פסוקי ה<strong>תורה ומשלים בנביא,</strong> ו<strong>ר' יוסי אומר אם השלים בתורה יצא.</strong> מלשון ר' יוסי במשנה אפשר ללמוד: <strong>אם השלים</strong> כלומר, <strong>דיעבד</strong> <small>[לאחר מעשה]</small> — <strong>אין</strong> <small>[כן].</small> <strong>לכתחילה</strong> — <strong>לא</strong> יעשה כן. <strong>והתניא</strong> <small>[והרי שנינו</small> בברייתא<small>],</small> <strong>ר' יוסי אומר: המשלים בתורה הרי זה משובח!</strong> ומשיבים: <strong>אימא</strong> <small>[אמור]</small> ותקן את לשון המשנה, לא "אם השלים" אלא: <strong>משלים,</strong> כלומר לכתחילה.
 ומקשים: ובכל זאת <strong>והא</strong> <small>[והרי]</small> <strong>"אם השלים" קתני</strong> <small>[שנינו],</small> ומזה משמע כי <strong>דיעבד</strong> <small>[לאחר מעשה]</small> — <strong>אין</strong> <small>[כן],</small> <strong>לכתחילה</strong> — <strong>לא!</strong> ומשיבים: <strong>הכי קאמר</strong> <small>[כך אמר]</small> כך יש לתקן את לשון המשנה: <strong>מתחיל בתורה ומשלים בנביא. ר' יוסי אומר: משלים בתורה, ואם השלים בנביא</strong> — <strong>יצא. תניא נמי הכי</strong> <small>[שנויה</small> ברייתא <small>גם כן כך],</small> <strong>אמר ר' אלעזר בר' יוסי: וותיקין היו משלימין אותה בתורה,</strong> ובודאי בשיטת אביו אמרה.
 ושואלים: <strong>בשלמא</strong> <small>[נניח]</small> <strong>זכרונות ושופרות איכא טובא</strong> <small>[יש הרבה]</small> ואפשר שיימצאו פסוקים גם בתורה גם מן הנביאים די הצורך, <strong>אלא מלכיות</strong> הלא <strong>תלת</strong> <small>[שלוש]</small> בלבד <strong>הוא דהויין</strong> <small>[שיש]</small> והם: <strong>"ה' אלהיו עמו ותרועת מלך בו"</strong> (במדבר כג, כא), <strong>"ויהי בישרון מלך"</strong> (דברים לג, ה), והפסוק <strong>"ה' ימלך לעלם ועד"</strong> (שמות טו, יח), <strong>ואנן בעינן עשר וליכא</strong> <small>[ואנחנו</small> הלא <small>צריכים עשרה</small> פסוקים <small>ואין לנו]!</small> שהרי לר' יוסי צריך לפחות ארבעה מן התורה!
 <strong>אמר רב הונא: תא שמע</strong> <small>[בוא</small> ו<small>שמע]</small> פתרון לדבר, ממה שאמרו: <strong>"שמע ישראל ה' אלהינו ה' אחד"</strong> (דברים ו, ד) — הרי זה פסוק של <strong>מלכות,</strong> אלו <strong>דברי ר' יוסי, ר' יהודה אומר: אינה מלכות.</strong>
 <strong>"וידעת היום והשבת אל לבבך כי ה' הוא האלהים</strong> בשמים ממעל ועל הארץ מתחת <strong>אין עוד"</strong> (דברים ד, לט) — הרי זה פסוק של <strong>מלכות,</strong> אלו <strong>דברי ר' יוסי, ר' יהודה אומר: אינה מלכות. "אתה הראת לדעת כי ה' הוא האלהים אין עוד מלבדו"</strong> (דברים ד, לה) — הרי זה פסוק של <strong>מלכות,</strong> אלו <strong>דברי ר' יוסי, ר' יהודה אומר: אינה מלכות.</strong> ואם כן לשיטת ר' יוסי יש פסוקים במספר מספיק כדי שיוכל לומר שלושה פסוקים בתורה בתחילה ופסוק אחרון בסוף.
 <big>ג משנה</big> אותו אדם ה<strong>עובר לפני התיבה ביום טוב של ראש השנה, השני,</strong> כלומר זה שמתפלל תפילה שניה, היא תפילת מוסף — הוא <strong>מתקיע,</strong> כלומר: מוציא את העם ידי חובתם בתקיעות. <strong>ובשעת ההלל,</strong> באותם ימים בהם אומרים הלל, <strong>הראשון,</strong> כלומר: זה שהתפלל תפילה ראשונה, תפילת שחרית, הוא <strong>מקרא</strong> לעם <strong>את ההלל.</strong>
 <big>ד גמרא</big> ושואלים: <strong>מאי שנא</strong> <small>[במה שונה],</small> כלומר, מדוע דווקא ה<strong>שני מתקיע</strong> — <strong>משום</strong> ש<strong>"ברב עם הדרת מלך"</strong> (משלי יד, כח) ולכן עושים זאת כאשר כל האנשים הגיעו כבר לתפילה ולא בשחרית, מפני המאחרים, אולם <strong>אי הכי</strong> <small>[אם כך]</small> <strong>הלל נמי</strong> <small>[גם כן]</small> <strong>נימא</strong> <small>[שנאמר]</small> <strong>בשני</strong> משום אותו נימוק ש<strong>"ברוב עם הדרת מלך"!</strong>
 <strong>אלא מאי שנא</strong> <small>[במה שונה]</small> <strong>הלל</strong> שכן אומרים אותו <strong>בראשון</strong> — <strong>משום</strong> ש<strong>זריזין מקדימין למצות,</strong> אולם <strong>תקיעה נמי</strong> <small>[גם כן]</small> <strong>נעביד</strong> <small>[נעשה]</small> <strong>בראשון, משום</strong> אותו טעם ש<strong>זריזין מקדימין למצות!</strong>
 <strong>אמר ר' יוחנן: בשעת השמד שנו,</strong> שגזרו על התקיעות, והיו צריכים לדחות את התקיעות עד לתפילת המוסף שלא ישגיחו עוד בהם.
 <strong>מביאים מן המשנה מדקאמר</strong> <small>[ממה שנאמר]:</small> <strong>"בשעת הלל", מכלל דבראש השנה ליכא</strong> <small>[אין]</small> אמירת <strong>הלל.</strong> ושואלים: <strong>מאי טעמא</strong> <small>[מה טעם]</small> הדבר? שאומרים הלל בכל חג ואין אומרים בראש השנה? <strong>אמר ר' אבהו: אמרו מלאכי השרת לפני הקדוש ברוך הוא: רבונו של עולם! מפני מה אין ישראל אומרים שירה</strong> (הלל) <strong>לפניך בראש השנה וביום הכפורים? אמר להם: אפשר מלך יושב על כסא דין, וספרי חיים וספרי מתים פתוחין לפניו</strong> לכתוב כל אדם בספר זה או זה — <strong>וישראל אומרים שירה?</strong> שזמן זה של דין אינו ראוי שיאמרו בו שירה, ולכן אין הלל נאמר אלא בחגים אחרים, שהם זמני שמחה.
 <big>ה משנה</big> <strong>שופר של ראש השנה אין מעבירין עליו את התחום,</strong> כלומר, אין יוצאים מתחום שבת כדי לשמוע תקיעת שופר, <strong>ואין מפקחין עליו את הגל</strong> שאם נפל עליו גל אבנים — אין מפנים את האבנים כדי להוציאו, ואף <strong>לא עולין באילן</strong> כדי להורידו אם היה תלוי בו, <strong>ולא רוכבין על גבי בהמה, ולא שטין על פני המים</strong> לקחת אותו, <strong>ואין חותכין אותו</strong> אם צריך לחותכו ולתקנו — <strong>בין</strong> שעוברים <strong>בדבר שהוא</strong> אסור <strong>משום שבות</strong> בלבד שהיא תקנת חכמים, <strong>ובין בדבר שהוא משום</strong> מצות <strong>לא תעשה</strong> מן התורה. <strong>אבל אם רצה ליתן לתוכו מים או יין</strong> בתוך יום החג כדי לצלל את קולו — <strong>יתן,</strong> שאין במעשה זה משום מלאכה כלל.
 עוד אמרו: <strong>אין מעכבין את התנוקות מלתקוע</strong> בשופר בראש השנה, אף על פי שאין עליהם חובת מצוות, <strong>אבל מתעסקין עמהן עד שילמדו</strong> מעצמם. <strong>והמתעסק</strong> בדרך זו או אחרת בתקיעת שופר — <strong>לא יצא</strong> ידי חובה, <strong>ו</strong>כן <strong>השומע</strong> תקיעת שופר <strong>מן המתעסק</strong> — <strong>לא יצא.</strong>
 <big>ו גמרא</big> ושואלים: <strong>מאי טעמא</strong> <small>[מה טעם]</small> ההלכה שאין עושים מלאכה ביום טוב כדי לקיים תקיעת שופר? משום שתקיעת <strong>שופר</strong> מצוות <strong>עשה הוא ו</strong>איסור מלאכה של <strong>יום טוב</strong> יש בו גם <strong>עשה</strong> של שבתון, וגם <strong>לא תעשה</strong> של איסור מלאכה — <strong>ואין עשה דוחה את לא תעשה ועשה.</strong>
 נאמר במשנה ש<strong>לא עולין באילן, ולא רוכבין על גבי בהמה,</strong> ואחר כך מזכירים גם שאין לחתוך אותו ממקומו. ותוהים על סדר הדברים: <strong>השתא</strong> <small>[עכשיו],</small> הרי, דברים שהם אסורים <strong>דרבנן</strong> <small>[מדברי סופרים]</small> בלבד <strong>אמרת</strong> ש<strong>לא</strong> יעשו, דברים שהם אסורים <strong>דאורייתא</strong> <small>[מן התורה]</small> <strong>מיבעיא</strong> <small>[נצרכה</small> לומר<small>]</small> שלא לעשות?! ומשיבים: משנתנו בסגנון של <strong>"זו ואין צריך לומר זו" קתני</strong> <small>[שנה],</small> שמתחיל בדבר חידוש ומסיים בדבר פשוט וידוע יותר.
## דף לג.
 <big>א</big> שנינו במשנה: ש<strong>אין חותכין אותו,</strong> את השופר, בראש השנה, <strong>בין בדבר שהוא משום שבות ובין בדבר שהוא משום לא תעשה.</strong> ומסבירים: דבר שיש בו <strong>משום שבות</strong> — כגון שחותכים אותו <strong>במגלא</strong> <small>[במגל],</small> שאין רגיל לחתוך בו ואין בכך איסור גמור מן התורה. וחיתוך שיש בו משום <strong>לא תעשה</strong> הוא <strong>בסכינא</strong> <small>[בסכין],</small> שדרך לחתוך בו.
 ושוב תוהים: <strong>השתא</strong> <small>[עכשיו]</small> הרי <strong>משום שבות אמרת</strong> ש<strong>לא</strong> יעשה — דבר שיש בו משום <strong>לא תעשה מיבעיא</strong> <small>[הוצרכה</small> לומר<small>]?</small> ומשיבים: משנתנו בסגנון של <strong>זו ואין צריך לומר זו קתני</strong> <small>[שנה]</small> שמתחיל בדבר החידוש ומסיים בדבר פשוט.
 <big>ב</big> <strong>שנינו במשנה: אבל אם רצה ליתן לתוכו,</strong> לתוך השופר, בראש השנה <strong>מים או יין</strong> כדי לשפר את קולו — <strong>יתן.</strong> ומדייקים: <strong>מים או יין</strong> — <strong>אין</strong> <small>[כן],</small> <strong>מי רגלים</strong> שבגלל חמיצותם יפים הם לתיקון השופר עצמו — <strong>לא.</strong>
 ומעירים: <strong>מתניתין מני</strong> <small>[משנתנו</small> כשיטת <small>מי היא] —</small> כשיטת <strong>אבא שאול היא, דתניא</strong> <small>[ש</small>כן <small>שנינו</small> בברייתא<small>]</small>, <strong>אבא שאול אומר: מים או יין</strong> — <strong>מותר</strong> מותר להכניס לתוך השופר בראש השנה, <strong>כדי לצחצחו, מי רגלים</strong> — <strong>אסור, מפני הכבוד</strong> שאף שהם מועילים, אין זה כבוד לשופר, שהוא תשמיש מצוה, שיתקנו אותו באופן זה.
 <big>ג</big> שנינו במשנה: <strong>אין מעכבין את התינוקות מלתקוע</strong> בראש השנה. ונדייק מכאן: <strong>הא</strong> <small>[הרי]</small> את ה<strong>נשים,</strong> אם רצו לתקוע בשופר בעצמן — <strong>מעכבין, והתניא</strong> <small>[והרי שנינו</small> בברייתא<small>]:</small> <strong>אין מעכבין לא את הנשים ולא את התינוקות מלתקוע ביום טוב! אמר אביי: לא קשיא</strong> <small>[אין</small> זה <small>קשה]:</small> <strong>הא</strong> <small>[זו]</small> משנתנו היא כשיטת <strong>ר' יהודה, הא</strong> <small>[זו]</small> הברייתא כשיטת <strong>ר' יוסי ור' שמעון</strong> היא.
 <strong>דתניא</strong> <small>[שכן שנויה</small> ברייתא<small>],</small> נאמר: <strong>"דבר אל בני ישראל</strong> אדם כי יקריב מכם קרבן לה'... וסמך ידו על ראש העולה ונרצה לו לכפר עליו<strong>"</strong> (ויקרא א, ב-ד), לומר: <strong>בני ישראל סומכין</strong> על הקרבן, <strong>ואין בנות ישראל סומכות</strong> כלל, אלו <strong>דברי ר' יהודה. ר' יוסי ור' שמעון אומרים: נשים סומכות רשות,</strong> שאף שאינן חייבות בדבר, אם רצו לסמוך — מותר להן. ומכאן ניתן להסיק ששיטת ר' יוסי ור' שמעון היא שמצוות שאין הנשים חייבות בהן מכל מקום אם רצו לעשותן — מותר להן.
 <big>ד</big> שנינו במשנה: <strong>אבל מתעסקין בהם</strong> עם הקטנים <strong>עד שילמדו</strong> לתקוע בעצמן. <strong>אמר ר' אלעזר: אפילו בשבת</strong> שחל בה ראש השנה מותר להניח לתינוקות, ואפילו לסייע להם ללמוד לתקוע. <strong>תניא נמי הכי</strong> <small>[שנויה</small> ברייתא <small>גם כן כך]:</small> <strong>מתעסקין בהן עד שילמדו,</strong> ו<strong>אפילו בשבת. ואין מעכבין התינוקות מלתקוע בשבת, ואין צריך לומר ביום טוב.</strong>
 על לשון הברייתא תוהים: <strong>הא גופא קשיא</strong> <small>[זו עצמה קשה]</small> מתוכה; <strong>אמרת</strong> תחילה <strong>מתעסקין בהן עד שילמדו ואפילו בשבת, אלמא</strong> <small>[מכאן]</small> כי <strong>לכתחלה אמרינן</strong> <small>[אומרים אנו להם]</small> <strong>תקעו,</strong> אף שהמבוגרים אינם תוקעים. <strong>והדר תנא</strong> <small>[וחזר ושנה]</small> לשון <strong>אין מעכבין,</strong> משמע: <strong>עכובא</strong> <small>[לעכב]</small> <strong>הוא</strong> ש<strong>לא מעכבין, הא</strong> <small>[הרי]</small> <strong>לכתחלה לא אמרינן</strong> <small>[אין אומרים</small> להם<small>]</small> <strong>תקעו!</strong>
 ומתרצים: <strong>לא קשיא</strong> <small>[אינו קשה];</small> <strong>כאן</strong>
## דף לג:
 <strong>בקטן שהגיע לחינוך,</strong> מחנכים אותו לתקוע, שהרי יש צד מצוה בדבר לחנכו לקיום המצווה, <strong>כאן,</strong> שאין מעכבים אותו אבל מלכתחילה אין מחנכים אותו לכך, מדובר <strong>בקטן שלא הגיע לחינוך.</strong>
 <big>א</big> <strong>ועוד שנינו במשנה: והמתעסק</strong> בשופר ועלתה בידו תקיעה <strong>לא יצא</strong> בה ידי חובתו. ונדייק: <strong>הא</strong> <small>[הרי]</small> אם היה זה <strong>תוקע לשיר</strong> שלא נתכוון למצוה אלא לשם זמר בלבד — <strong>יצא</strong> ידי חובתו, אף שלא התכוון לצאת ידי חובה, ומציעים: <strong>לימא מסייע ליה</strong> <small>[האם נאמר</small> שדבר זה <small>מסייע לו]</small> <strong>ל</strong>שיטת <strong>רבא</strong> ש<strong>אמר רבא: התוקע לשיר</strong> — <strong>יצא.</strong> ודוחים: מכאן אין ראיה ברורה; <strong>דלמא</strong> <small>[שמא]</small> <strong>תוקע לשיר</strong> — <strong>נמי</strong> <small>[גם כן]</small> <strong>מתעסק קרי ליה</strong> <small>[קורא לו]</small> התנא, שכל שלא נתכוון למצוה קרוי אצלו מתעסק.
 <big>ב</big> <strong>ו</strong>עוד שנינו במשנה: <strong>והשומע מן המתעסק</strong> — <strong>לא יצא.</strong> ומכאן נדייק: <strong>אבל השומע מן המשמיע לעצמו</strong> שלא התכוון להשמיע לאחרים, <strong>מאי</strong> <small>[מה]</small> יהיה דינו? לפי הדיוק יש לומר כי <strong>יצא. לימא תיהוי תיובתיה</strong> <small>[האם לומר</small> ש<small>תהא</small> זו <small>קושיה חמורה]</small> על <strong>ר' זירא,</strong> שכן <strong>אמר ליה</strong> <small>[לו]</small> <strong>ר' זירא לשמעיה</strong> <small>[לשמשו]:</small> <strong>איכוון</strong> <small>[כוון]</small> בלבך להוציאני <strong>ותקע לי</strong> בשופר, משמע שצריך כוונת משמיע!
 ודוחים: <strong>דלמא איידי דתנא רישא</strong> <small>[שמא מתוך ששנה בראש</small> המשנה<small>]</small> <strong>מתעסק, תנא סיפא נמי</strong> <small>[שנה בסופה גם כן]</small> <strong>מתעסק,</strong> אבל אין לדייק מכאן שרק המתעסק פסול ויתכן שגם מי שלא התכוון להוציא אחרים גם כן פסול.
 <big>ג משנה</big> <strong>סדר</strong> ה<strong>תקיעות</strong> הוא: <strong>שלש</strong> תקיעות מורכבות <strong>של שלש שלש</strong> שהן: תקיעה ותרועה ותקיעה. <strong>שיעור</strong> זמן <strong>תקיעה</strong> הוא <strong>כ</strong>שיעורן של <strong>שלש תרועות,</strong> ו<strong>שיעור תרועה</strong> הוא <strong>כשלש יבבות,</strong> כלומר, קולות כלשהם. <strong>תקע</strong> בתקיעה ה<strong>ראשונה</strong> כרגיל <strong>ומשך</strong> בתקיעה ה<strong>שניה</strong> שלאחר התרועה <strong>כשתים</strong> כאורך שתי תקיעות — <strong>אין בידו אלא אחת,</strong>
 <strong>ואין אנו אומרים שבגלל משך הזמן הכפול תחשב זו בין כתקיעה של סוף מחזור אחד ובין כתקיעה לתחילת מחזור שני. מי שבירך,</strong> כלומר, התפלל תפילת מוסף <strong>ואחר כך נתמנה</strong> לו (הזדמן בידו) <strong>שופר</strong> — אף הוא <strong>תוקע ומריע ותוקע,</strong> ועושה כן <strong>שלש פעמים.</strong>
 <strong>כשם ששליח צבור חייב</strong> בתפילה <strong>כך כל יחיד ויחיד חייב</strong> בתפילת ראש השנה. <strong>רבן גמליאל אומר:</strong> אינו חייב, כי <strong>שליח צבור מוציא את הרבים ידי חובתן.</strong>
 <big>ד גמרא</big> על המשנה הקובעת את שיעור זמן התקיעה תוהים: <strong>והתניא</strong> <small>[והרי שנינו</small> בברייתא<small>]</small> כי <strong>שיעור תקיעה כתרועה,</strong> ואילו במשנתנו נאמר ששיעור תקיעה כשלוש תרועות! <strong>אמר אביי: תנא דידן קא חשיב תקיעה דכולהו בבי ותרועות דכולהו בבי</strong> <small>[התנא שלנו</small> במשנתנו מנה <small>וחשב את התקיעות של כל השערים,</small> המחזורים, <small>וכל התרועות של כל השערים,</small> המחזורים<small>]</small> ושיעור התקיעה (כלומר כל התקיעות) הוא כשיעור התרועות. <strong>תנא ברא</strong> <small>[התנא של הברייתא]</small> <strong>קא חשיב חד בבא ותו לא</strong> <small>[החשיב שער</small> מחזור <small>אחד ולא יותר]</small> ושיעור אורך תקיעה אחת הרי הוא כשיעור אורכה של תרועה.
 <big>ה</big> <big>שנינו במשנה: כי</big> <strong>שיעור תרועה כשלש יבבות.</strong> ומקשים: <strong>והתניא</strong> <small>[והרי שנינו</small> בברייתא<small>]</small> <strong>אחרת: שיעור תרועה כשלשה שברים!</strong>
 <strong>אמר אביי: בהא</strong> <small>[בזה]</small> <strong>ודאי פליגי</strong> <small>[חלוקים]</small> התנאים, שאף שבאנו ליישב את הברייתא הראשונה עם המשנה, הרי ברייתא זו מגלה לנו מחלוקת עקרונית, <strong>דכתיב</strong> <small>[שנאמר]:</small> <strong>"יום תרועה יהיה לכם"</strong> (במדבר כט, א), <strong>ומתרגמינן</strong> <small>[ומתרגמים אנו]</small> פסוק זה: <strong>"יום יבבא יהא לכון".</strong> ומהו לשון "יבבא", דבר זה נלמד <strong>וכתיב באימיה</strong> <small>[ונאמר על אמו]</small> של <strong>סיסרא: "בעד החלון נשקפה ותיבב אם סיסרא"</strong> (שופטים ה, כח), והבעיה היא מה הוא אותו הקול הקרוי יבבה. <strong>מר</strong> <small>[חכם זה]</small> <strong>סבר</strong> שיבבה היא <strong>גנוחי גנח</strong> <small>[</small>כקול <small>גניחה]</small> שהוא קול אנחה שבור, ובשופר משמיעים קולות הקרויים שברים. <strong>ומר</strong> <small>[וחכם זה]</small> <strong>סבר</strong> שיבבה פירושו <strong>ילולי יליל</strong> <small>[</small>כקול <small>יללה]</small> ויללות הם קולות ילל קצרים מאד וקצובים, ובקול השופר הוא קרוי תרועה.
 <big>ו</big> לגופם של הדברים <strong>תנו רבנן</strong> <small>[שנו חכמים]:</small> <strong>מנין ש</strong>תקיעה של ראש השנה היא <strong>בשופר</strong> — <strong>תלמוד לומר: "והעברת שופר תרועה</strong> בחודש השביעי בעשור לחודש ביום הכיפורים תעבירו שופר בכל ארצכם" (ויקרא כה, ט),
 <strong>אין לי אלא</strong> שתוקעים שופר <strong>ביובל, בראש השנה מנין</strong> שתוקעים בשופר? <strong>תלמוד לומר: "בחדש השביעי" שאין תלמוד לומר</strong> בפסוק זה <strong>בחדש השביעי</strong> שהרי נאמר ביום הכיפורים, <strong>ומה תלמוד לומר</strong> המילים "<strong>בחודש השביעי</strong>" — ללמדנו: <strong>שיהיו כל תרועות של חדש שביעי זה</strong> — <strong>כזה.</strong>
 בפסוק זה נאמר "שופר תרועה", משמע שמשמיעים קול תרועה, <strong>ומנין שפשוטה</strong> כלומר, קול תקיעה <strong>לפניה</strong> — <strong>תלמוד לומר: "והעברת שופר תרועה"</strong> והעברת שופר משמעה — תקיעה בשופר, בקול פשוט. <strong>ומנין שפשוטה לאחריה</strong> — <strong>תלמוד לומר "תעבירו שופר",</strong> הרי שוב הזכרת תקיעה לאחר תרועה.
 <strong>ואין לי</strong> שתוקעים תקיעות בדרך זו <strong>אלא ביובל, בראש השנה מנין? תלמוד לומר: "בחדש השביעי",</strong>
## דף לד.
 <strong>שאין תלמוד לומר "בחדש השביעי",</strong> שהרי נאמר ביום הכיפורים, <strong>ומה תלמוד לומר "בחדש השביעי"</strong> — <strong>שיהו כל תרועות</strong> של <strong>החדש השביעי זה כזה.</strong>
 <strong>ומנין לשלש</strong> מחזורי תקיעות <strong>של שלש שלש</strong> — <strong>תלמוד לומר: "והעברת שופר תרועה"</strong> (ויקרא כה, ט), ונאמר: <strong>"שבתון זכרון תרועה"</strong> (ויקרא כג, כד), ונאמר: <strong>"יום תרועה יהיה לכם"</strong> (במדבר כט, א), הרי שלוש תקיעות אמורות.
 <strong>ומנין ליתן את האמור של זה בזה ושל זה בזה,</strong> שהרי לא כולם נאמרו בראש השנה — <strong>תלמוד לומר: "שביעי" "שביעי" לגזירה שוה.</strong>
 <strong>הא כיצד</strong> עושים למעשה? תוקעים <strong>שלש</strong> מחזורי תקיעות <strong>שהן תשע</strong> תקיעות בודדות. <strong>שיעור תקיעה כ</strong>שיעור ה<strong>תרועה, שיעור תרועה כ</strong>שיעור <strong>שלשה שברים.</strong> ולאחר שהבאנו את הברייתא אנו באים לעיין בה.
 <strong>האי תנא, מעיקרא מייתי לה בהיקישא</strong> <small>[תנא זה מתחילה מביא,</small> מוכיח את דבריו <small> על ידי ההיקש]</small> של המילים "בחודש השביעי", לומר שכל שנעשה בחודש השביעי יהיה באותו אופן, <strong>והשתא מייתי לה</strong> <small>[ועכשיו מביא</small> את הדבר<small>]</small> <strong>בגזירה שוה</strong> של המילים "שביעי" "שביעי", וכיצד שינה בתוך אותה הברייתא את מהלך ההוכחה? ומסבירים: <strong>הכי קאמר</strong> <small>[כך אמר],</small> כך יש להבין: <strong>אי לאו</strong> <small>[אם לא]</small> היתה <strong>גזירה שוה, הוה מייתינא לה בהיקישא</strong> <small>[היו מביאים,</small> משיגים <small>דבר זה על ידי ההיקש],</small> <strong>השתא דאתיא</strong> <small>[עכשיו שבאה]</small> <strong>גזירה שוה</strong> ללמד — אכן <strong>היקישא לא צריך</strong> <small>[ההיקש איננו נחוץ].</small>
 ומעירים: <strong>והאי תנא מייתי לה</strong> <small>[ותנא זה</small> שנביא את דבריו <small>מביא את זאת,</small> מוכיח את הדברים<small>]</small> <strong>בגזירה שוה,</strong> ממה שנאמר ב<strong>מדבר. דתניא</strong> <small>[ש</small>כן <small>שנינו</small> בברייתא<small>]</small> על הכתוב: <strong>"ותקעתם תרועה"</strong> (במדבר י, ה), ומכאן נלמד כי <strong>תקיעה</strong> היא קול <strong>בפני עצמה, ותרועה</strong> היא קול <strong>בפני עצמה. אתה אומר תקיעה בפני עצמה ותרועה בפני עצמה, או אינו אלא תקיעה ותרועה אחת היא,</strong> ואין אלה אלא מילים נרדפות — <strong>כשהוא אומר: "ובהקהיל את הקהל תתקעו ולא תריעו"</strong> (במדבר י, ז), <strong>הוי אומר: תקיעה</strong> היא קול <strong>בפני עצמה ותרועה היא קול</strong> בפני עצמה. 
 <strong>ומנין ש</strong>נדרש קול תקיעה <strong>פשוטה לפניה,</strong> לפני התרועה — <strong>תלמוד לומר: "ותקעתם תרועה"</strong> (במדבר י, ה), כלומר: תתקעו — קול פשוט, ואחר כך תרועה. <strong>ומנין שפשוטה לאחריה</strong> — <strong>תלמוד לומר: "תרועה יתקעו"</strong> (במדבר י, ו), קודם תרועה ולאחר מכן יתקעו.
 <strong>ר' ישמעאל בנו של ר' יוחנן בן ברוקא אומר: אינו צריך</strong> להוכחה זו, כי יש לו הוכחה אחרת: <strong>הרי הוא אומר</strong> בכתוב זה: <strong>"ותקעתם תרועה שנית"</strong> (במדבר י, ו), <strong>שאין תלמוד לומר "שנית",</strong> שהרי הדבר מובן מעצמו מן ההקשר, <strong>ומה תלמוד לומר "שנית"</strong> — <strong>זה בנה אב,</strong> כלומר, זה מקור ובסיס לקביעה כללית: <strong>שכל מקום שנאמר "תרועה"</strong> — <strong>תהא תקיעה שניה לה. אין לי אלא במדבר,</strong> שכך יש לעשות בתקיעות, <strong>בראש השנה מנין? תלמוד לומר: "תרועה" "תרועה" לגזירה שוה.</strong>
 <strong>ושלש תרועות נאמרו בראש השנה: "שבתון זכרון תרועה"</strong> (ויקרא כג, כד), <strong>"יום תרועה"</strong> (במדבר כט, א), <strong>"והעברת שופר תרועה"</strong> (ויקרא כה, ט), <strong>ושתי תקיעות לכל אחת ואחת</strong> מן התרועות, אחת לפניה ואחת לאחריה.
 <strong>מצינו למדין: שלש תרועות ושש תקיעות נאמרו בראש השנה, שתים</strong> מהן <strong>מדברי תורה, ואחת מדברי סופרים,</strong> שהיא נלמדת ממדרשי המקראות ואינה מפורשת בכתוב. כיצד? <strong>"שבתון זכרון תרועה" "והעברת שופר תרועה"</strong> — הוא <strong>מדברי תורה,</strong> ומה שנאמר: <strong>"יום תרועה יהיה לכם" לתלמודו הוא בא,</strong> ללמד ענין לעצמו, ולא לענין התקיעות.
 <strong>ר' שמואל בר נחמני אמר</strong> בשם <strong>ר' יונתן:</strong> תקיעה <strong>אחת</strong> היא <strong>מדברי תורה, ושתים מדברי סופרים.</strong> כיצד? <strong>"והעברת שופר תרועה"</strong> הוא <strong>מדברי תורה,</strong> ומה שנאמר: <strong>"שבתון זכרון תרועה"</strong> ו<strong>"יום תרועה יהיה לכם"</strong> — <strong>לתלמודו הוא בא.</strong>
 ושואלים: <strong>מאי</strong> <small>[מה</small> פירוש<small>]</small> ש"יום תרועה" <strong>לתלמודו הוא בא,</strong> מה למדים מכאן? ומסבירים: <strong>מיבעי</strong> <small>[צריך]</small> ללמוד אותו לענין זה: שהתקיעה היא <strong>ביום ולא בלילה,</strong> ולכן באה ההדגשה "יום תרועה".
 ושואלים: <strong>ואידך</strong> <small>[והאחר]</small> <strong>ביום ולא בלילה</strong> שאיננו לומד מפסוק זה, <strong>מנא ליה</strong> <small>[מנין לו]</small> הלכה זו? ומשיבים: <strong>נפקא ליה</strong> <small>[יוצא לו,</small> הוא לומד את הדבר<small>],</small> <strong>מ</strong>מה שנאמר <strong>"ביום הכפרים"</strong> לענין יובל, וכיון שנאמר "ביום" — כוונתו ביום ולא בלילה.
 ומקשים: <strong>אי</strong> <small>[אם]</small> <strong>מ</strong>המילים <strong>"ביום הכפרים" יליף</strong> <small>[</small>הוא <small>לומד],</small> אם כן <strong>נגמור נמי מיניה</strong> <small>[שילמד גם כן משם]</small> לענין הצורך בתקיעה <strong>פשוטה לפניה ופשוטה לאחריה,</strong> ולא יצטרך ללימוד זה כלל! ומשיבים: <strong>"והעברת" "תעבירו" לא משמע להו</strong> <small>[אינו נשמע להם]</small> כפירוש הענין, שלדעתם אין מילים אלה מתארות את קול השופר, אלא לענין אחר.
 ושואלים: <strong>אלא מאי דרשי בהו</strong> <small>[מה הם דורשים בהן,</small> במילים הללו<small>]?</small> ומשיבים: <strong>"והעברת"</strong> מפרשים הם <strong>כד</strong> ברי <strong>רב מתנא,</strong> ש<strong>אמר רב מתנא:</strong> מה שנאמר <strong>"והעברת",</strong> כוונתו: שבשעת התקיעה צריך להיות השופר כ<strong>דרך העברתו,</strong> כפי שהוא בראש האיל, ולא הפוך, ו<strong>"תעבירו" דקאמר רחמנא</strong> <small>[שאמרה התורה]</small> בא להוציא מפירוש מוטעה שלולא החזרה הייתי סבור שפירוש "תעבירו" הוא <strong>נעבריה</strong> <small>[שיעבירנו]</small> <strong>ביד</strong> ולא יתקע, ולכן צריך את שניהם.
 ושואלים: <strong>ואידך</strong> <small>[והאחר]</small> שפירש "תעבירו" לענין קול התקיעה, מהיכן לומד הוא הלכה זו? ומשיבים: את ההלכה של <strong>רב מתנא</strong> למדים <strong>מדשני בדיבוריה</strong> <small>[ממה ששינה</small> הכתוב <small>בדיבורו]</small> ולא אמר "יתקעו" אלא "תעבירו" אנו מבינים שהוא דרך העברתו, 
 ואילו <strong>"תעבירו" ביד</strong> — <strong>לא מצית אמרת</strong> <small>[אין אתה יכול לומר]</small> ולפרש כן, <strong>דגמר</strong> <small>[שהוא לומד]</small> <strong>"עברה" "עברה" ממשה; כתיב הכא</strong> <small>[נאמר כאן]:</small> <strong>"והעברת שופר תרועה", וכתיב התם</strong> <small>[ונאמר שם]:</small> <strong>"ויצו משה ויעבירו קול במחנה"</strong> (שמות לו, ו), <strong>מה להלן</strong> במשה, ההעברה היא <strong>בקול</strong> — <strong>אף כאן בקול.</strong>
 ושואלים: <strong>ולהאי תנא דמייתי לה</strong> <small>[ולדעת תנא זה שלומד אותה]</small> את התקיעה בראש השנה <strong>מ</strong>מה שהיה ב<strong>מדבר</strong> בזמן אסיפת העדה, <strong>אי</strong> <small>[אם</small> כן<small>]</small> <strong>מה להלן</strong> (במדבר היו אלה) <strong>חצוצרות, אף כאן</strong> בראש השנה חובת התקיעה תהיה ב<strong>חצוצרות?</strong>
 <strong>תלמוד לומר: "תקעו בחדש שופר בכסה ליום חגנו"</strong> (תהלים פא, ד), ופירושו: <strong>איזהו חג שהחדש,</strong> הירח החדש, <strong>מתכסה בו? הוי אומר זה ראש השנה.</strong> ששאר החגים חלים תמיד ימים אחדים בתוך החודש והירח נראה בהם יפה ורק בראש השנה עדיין אין הירח נראה, <strong>וקאמר רחמנא</strong> <small>[ואמרה התורה]:</small> <strong>"תקעו בחודש שופר",</strong> הרי שחובת התקיעה מן התורה בשופר ולא בדבר אחר.
 <big>א</big> בדרך תקיעת השופר <strong>אתקין</strong> <small>[התקין]</small> <strong>ר' אבהו בקסרי</strong> שיתקעו באופן זה: ראשית <strong>תקיעה,</strong> ולאחריה <strong>שלשה שברים,</strong> כלומר, קולות שבורים ארוכים, ואחריהם <strong>תרועה,</strong> קול המורכב מקולות קצרים הבאים רצופים זה אחר זה, ולאחר מכן שוב <strong>תקיעה.</strong> ושואלים: <strong>מה נפשך</strong> מה שיטתו, מה רצונו בזה? אם לדעתו תרועה (שהיא לכל הדיעות קול הקרוי "יבבה") הוא <strong>ילולי יליל</strong> <small>[</small>קול <small>יללה],</small> קולות קצרים רצופים — <strong>לעביד</strong> <small>[שיעשה]</small> <strong>תקיעה תרועה ותקיעה,</strong> ואם סבור הוא שקול יבבה הוא <strong>גנוחי גנח</strong> <small>[</small>קול <small>גניחות]</small> ארוכות ושבורות — <strong>לעביד</strong> <small>[שיעשה]</small> <strong>תקיעה</strong> ו<strong>שלשה שברים ותקיעה,</strong> ומדוע תיקן שיעשו גם שברים וגם תרועה?
 ומשיבים: <strong>מספקא ליה</strong> <small>[מסופק היה לו]</small> לר' אבהו <strong>אי גנוחי גנח אי ילולי יליל</strong> <small>[אם</small> פירושו <small>גניחה או</small> פירושו <small>יללה]</small> וכדי לצאת ידי שניהם צירף את שני סוגי הקולות. <strong>מתקיף לה</strong> <small>[מקשה על כך]</small> <strong>רב עוירא:</strong> כיון שהוא מסופק, וכיון שצריך להשמיעך קול אחד של תרועה <strong>ודלמא ילולי הוה</strong> <small>[ושמא</small> קול זה, קול <small>יללה היה]</small> <strong>וקא</strong> <small>[והרי הוא]</small> <strong>מפסיק</strong> ב<strong>שלשה שברים בין תרועה לתקיעה,</strong> על ידי תיקון זה של ר' אבהו, ואם כן, הרי לפי השיטה האחרת הוא פסול! ומשיבים: מדובר כאן <strong>דהדר עביד</strong> <small>[שחוזר</small> אחר כך ו<small>עושה]</small> <strong>תקיעה תרועה ותקיעה</strong> ועל ידי כך הוא יוצא גם ידי ספק זה. <strong>מתקיף לה</strong> <small>[מקשה על כך]</small> <strong>רבינא: ודלמא גנוחי הוה</strong> <small>[ושמא</small> קול <small>גניחה,</small> אנחה <small>הוא זה]</small> <strong>וקא מפסקא</strong> <small>[ומפסקת]</small> ה<strong>תרועה בין</strong> ה<strong>שברים לתקיעה!</strong> ומשיבים: <strong>דהדר עביד</strong> <small>[שחוזר</small> אחר כך ו<small>עושה]</small> <strong>תקיעה שברים תקיעה</strong> כדי לצאת גם ידי ספק זה.
 ושואלים: <strong>כיון שהיה עושה בשני האופנים אלא ר' אבהו מאי אתקין</strong> <small>[מה התקין],</small> כלומר, מה תועלת בתקנתו? שהרי <strong>אי גנוחי גנח</strong> <small>[אם גניחה</small> היא<small>]</small> — <strong>הא עבדיה</strong> <small>[הרי עשה אותה],</small> ו<strong>אי ילולי יליל</strong> <small>[אם יללה</small> היא<small>]</small> — <strong>הא עבדיה</strong> <small>[הרי עשה אותה]!</small> ומשיבים: <strong>מספקא ליה דלמא גנח ויליל</strong> <small>[מסופק לו שמא הוא גניחה ויללה</small> יחד<small>].</small>
 ושואלים: <strong>אי הכי</strong> <small>[אם כך]</small> שהיה מסופק אם היו כאן שני קולות יחד, <strong>ליעבד נמי איפכא</strong> <small>[שיעשה גם כן להיפך]:</small> <strong>תקיעה תרועה שלשה שברים ותקיעה, דלמא יליל וגנח</strong> <small>[שמא</small> קול זה היה של <small>יללה וגניחה]!</small> ומשיבים: דבר זה איננו מסתבר, כי <strong>סתמא דמילתא כי מתרע באיניש מילתא</strong> <small>[סתמו של דבר כאשר קורה לאדם דבר</small> רע<small>]</small> — <strong>ברישא גנח והדר יליל</strong> <small>[מתחילה</small> הוא <small>גונח ואחר כך</small> הוא <small>מילל]</small> אבל לא להיפך, ולכן הוסיף רק קול מורכב זה.
 <big>ב</big> שנינו במשנה: <strong>תקע בראשונה ומשך בשניה כשתים</strong> — יצא רק ידי חובת אחת. <strong>אמר ר' יוחנן: שמע</strong>
## דף לד:
 <strong>תשע תקיעות בתשע שעות</strong> שונות <strong>ביום</strong> — <strong>יצא</strong> ידי חובה, כי אין חובה שתהיינה התקיעות סמוכות זו לזו.
 <strong>תניא נמי הכי</strong> <small>[שנויה</small> ברייתא <small>גם כן כך]:</small> <strong>שמע תשע תקיעות בתשע שעות ביום</strong> — <strong>יצא.</strong> שמע את כל התקיעות <strong>מתשעה בני אדם כאחד</strong> — <strong>לא יצא.</strong> שמע <strong>תקיעה מזה ו</strong>לאחר מכן <strong>תרועה מזה</strong> — <strong>יצא,</strong> שאינו חייב לשמוע את כולן מאיש אחד. <strong>ואפילו</strong> שמען <strong>בסירוגין,</strong> פעם מאיש זה ופעם מאחר, <strong>ואפילו</strong> במשך <strong>כל היום כולו.</strong>
 על דברים אלה שואלים: <strong>ומי</strong> <small>[והאם]</small> <strong>אמר ר' יוחנן הכי</strong> <small>[כך]?</small> <strong>והאמר</strong> <small>[והרי אמר]</small> <strong>ר' יוחנן משום</strong> (משמו) של <strong>ר' שמעון בן יהוצדק: בהלל ובמגילה, אם שהה</strong> והפסיק בלא קריאה שהות זמן <strong>כדי לגמור את כולה</strong> — <strong>חוזר לראש,</strong> לפי שצריך לקוראה כולה כאחת, ומדוע אינו אומר כן אף בתקיעת שופר? ומשיבים: <strong>לא קשיא</strong> <small>[אין זה קשה];</small> <strong>הא</strong> — <strong>דידיה</strong> <small>[זו שלו]</small> שלדעתו אין ההפסקה מעכבת, <strong>והא דרביה</strong> <small>[וזו של רבו]</small> ר' שמעון בן יהוצדק, הסבור שאין להפסיק.
 ושואלים: <strong>ודידיה</strong> <small>[ומשלו]</small> <strong>לא,</strong> כלומר, האם לא היתה זו גם דעתו של ר' יוחנן עצמו? <strong>והא</strong> <small>[והרי]</small> <strong>ר' אבהו הוה שקיל ואזיל בתריה</strong> <small>[היה נוטל והולך אחרי]</small> <strong>ר' יוחנן והוה קרי</strong> <small>[והיה קורא]</small> באותה שעה <strong>קריאת שמע</strong> תוך כדי הילוך, <strong>כי מטא</strong> <small>[כאשר הגיע]</small> <strong>למבואות מטונפות</strong> בצואה שבהם אסור לקרוא, <strong>אישתיק</strong> <small>[השתתק]</small> ולא קרא, <strong>בתר דחליף</strong> <small>[לאחר שחלף</small> ויצא משם<small>]</small> <strong>אמר ליה</strong> <small>[לו]</small> ר' אבהו לר' יוחנן: <strong>מהו</strong> הדין, האם מותר לי <strong>לגמור</strong> קריאת שמע ממקום שהפסקתי? <strong>אמר ליה</strong> <small>[לו]:</small> <strong>אם שהית</strong> בתוך המבוא שהות שדי בה <strong>כדי לגמור את כולה</strong> — <strong>חזור לראש.</strong> והרי מכאן הוכחה שאף ר' יוחנן עצמו סבור שאם עשה הפסק גדול צריך לחזור לראש!
 ומשיבים: זו אינה הוכחה גמורה, <strong>הכי קאמר ליה</strong> <small>[כך אמר לו]:</small> <strong>לדידי</strong> <small>[לשיטתי]</small> — <strong>לא סבירא לי</strong> <small>[אין אני סבור</small> כן<small>]</small> שההפסקה מעכבת, אולם <strong>לדידך דסבירא לך</strong> <small>[לשיטתך,</small> לדעתך <small>שאתה סבור</small> כן<small>]</small> שהפסקה באמצע מעכבת, הרי הכלל הוא: <strong>אם שהית כדי לגמור את כולה</strong> — <strong>חזור לראש.</strong>
 <big>א</big> <strong>תנו רבנן</strong> <small>[שנו חכמים]:</small> <strong>תקיעות</strong> כגון אלה שתוקעים בתענית — <strong>אין מעכבות זו את זו,</strong> ואם לא עשה כולן, אלה שעשה — עשה. <strong>ברכות</strong> שבתוך התפילה <strong>אין מעכבות זו את זו</strong> ויוצא בכל אחת שאמר לעצמה, אולם <strong>תקיעות וברכות של ראש השנה ושל יום הכפורים מעכבות</strong> האחת את האחרות<strong>.</strong>
 ושואלים: <strong>מאי טעמא</strong> <small>[מה טעם]</small> מעכבות הן? <strong>אמר רבה: אמר הקדוש ברוך הוא, אמרו לפני בראש השנה מלכיות זכרונות ושופרות, מלכיות</strong> — <strong>כדי שתמליכוני עליכם, זכרונות</strong> — <strong>כדי שיבא לפני זכרוניכם לטובה, ובמה</strong> — <strong>בשופר.</strong> וכיון שברכות אלה הן חטיבה משמעותית אחת, אם לא אמרן כאחת — לא יצא ידי חובתו.
 <big>ב</big> שנינו במשנה ש<strong>מי שבירך ואחר כך נתמנה</strong> <small>[נזדמן]</small> <strong>לו שופר</strong> — <strong>תוקע ומריע ותוקע.</strong> ומדייקים: <strong>טעמא</strong> <small>[הטעם,</small> דווקא<small>]</small> ש<strong>לא הוה ליה</strong> <small>[היה לו]</small> <strong>שופר מעיקרא</strong> <small>[מתחילה],</small> <strong>הא הוה ליה</strong> <small>[הרי</small> אם <small>היה לו]</small> <strong>שופר מעיקרא</strong> <small>[מתחילה],</small> <strong>כי שמע להו</strong> <small>[כאשר הוא שומע אותן]</small> את התקיעות — על <strong>סדר</strong> ה<strong>ברכות שמע להו</strong> <small>[שומע</small> הוא <small>אותן],</small> שלכתחילה יש לתקוע תקיעות בין הברכות.
 מסופר: <strong>רב פפא בר שמואל קם לצלויי</strong> <small>[עמד להתפלל]</small> תפילת ראש השנה, <strong>אמר ליה לשמעיה</strong> <small>[לו לשמשו]:</small> <strong>כי נהירנא לך</strong> <small>[כאשר ארמוז לך]</small> <strong>תקע לי.</strong> שארמוז לך מתי אני מסיים כל אחת מן הברכות, ואז תתקע. <strong>אמר ליה</strong> <small>[לו]</small> <strong>רבא: לא אמרו</strong> דבר זה שתוקעין אחר כל ברכה וברכה <strong>אלא בחבר עיר,</strong> כלומר, כאשר כל העיר (או הציבור) מתפללת יחד, אבל לא בתפילות היחידים.
 <strong>תניא נמי הכי</strong> <small>[שנויה</small> ברייתא <small>גם כן כך]:</small> <strong>כשהוא שומען,</strong> את התקיעות — <strong>שומען על הסדר</strong> — תקיעה תרועה ותקיעה, <strong>ועל סדר</strong> ה<strong>ברכות. במה דברים אמורים</strong> — <strong>בחבר עיר, אבל שלא בחבר עיר</strong> — <strong>שומען על הסדר ושלא על סדר ברכות. ויחיד שלא תקע</strong> — <strong>חבירו תוקע לו</strong> ויוצא ידי חובה בשמיעה בלבד, <strong>ויחיד שלא בירך</strong> — <strong>אין חבירו מברך עליו.</strong>
 <strong>ומצוה בתוקעין יותר מן המברכין. כיצד</strong> נוהגים לפי כלל זה? היו <strong>שתי עיירות, באחת</strong> ברור ש<strong>תוקעין,</strong> שיש שם אנשים הבקיאים באומנות התקיעה, <strong>ובאחת מברכין</strong> — <strong>הולכין למקום שתוקעין, ואין הולכין למקום שמברכין.</strong>
 על הלכה זו תוהים: <strong>פשיטא</strong> <small>[פשוט,</small> מובן מאליו<small>]</small> — <strong>הא דאורייתא הא דרבנן</strong> <small>[זו</small> התקיעה <small>היא מן התורה, זו</small> הברכה <small>מדברי חכמים],</small> וברור שדברי תורה חשובים יותר! ומשיבים: <strong>לא צריכא</strong> <small>[נצרכה]</small> אלא <strong>דאף על גב דהא</strong> <small>[שאף על פי שזו]</small> הברכה היא <strong>ודאי והא</strong> <small>[וזו]</small> התקיעה, היא <strong>ספק,</strong> מכל מקום, ספק תקיעה עדיף על ודאי ברכה.
 <big>ג</big> שנינו במשנה: <strong>כשם ששליח צבור חייב, כך כל יחיד ויחיד</strong> חייב, ורבן גמליאל אומר ששליח הצבור מוציא את הרבים ידי חובה. <strong>תניא</strong> <small>[שנויה</small> ברייתא<small>],</small> <strong>אמרו לו לרבן גמליאל: לדבריך, למה</strong> ה<strong>צבור מתפללין,</strong> והלא שליח הציבור מוציאם ידי חובה! <strong>אמר להם: כדי להסדיר שליח</strong> ה<strong>צבור תפלתו,</strong> כלומר, לתת לו זמן כדי להתכונן ולהסדיר את תפילתו כראוי,
 <strong>אמר להם רבן גמליאל: לדבריכם</strong> ששליח הצבור איננו מוציא את הכל, <strong>למה שליח צבור יורד לפני התיבה? אמרו לו: כדי להוציא את</strong> זה <strong>שאינו בקי</strong> להתפלל. <strong>אמר להם: כשם שמוציא את</strong> זה <strong>שאינו בקי</strong> — <strong>כך מוציא את הבקי.</strong>
 עד כאן הברייתא, ועליה <strong>אמר רבה בר בר חנה אמר ר' יוחנן: מודים חכמים לרבן גמליאל,</strong> שקיבלו לבסוף את דעתו. <strong>ורב אמר: עדיין היא מחלוקת</strong> ולא הוכרעה בשעתה, אלא נשארו כל החולקים בדעותיהם. מסופר: <strong>שמעה</strong> <small>[שמע את</small> הענין הזה<small>]</small> <strong>ר' חייא בריה</strong> <small>[בנו]</small> של <strong>רבה בר נחמני, אזל, אמרה לשמעתא קמיה</strong> <small>[הלך, אמר את השמועה,</small> ההלכה הזו, <small>לפני]</small> <strong>ר' דימי בר חיננא. אמר ליה</strong> <small>[לו]:</small> <strong>הכי אמר</strong> <small>[כך אמר]</small> <strong>רב: עדיין היא</strong> ב<strong>מחלוקת. אמר ליה</strong> <small>[לו]:</small> <strong>רבה בר בר חנה נמי הכי קאמר</strong> <small>[גם כן כך אמר],</small> וסיפר רבה בר בר חנה: <strong>כי</strong> <small>[כאשר]</small> <strong>אמר ר' יוחנן להא שמעתא</strong> <small>[את השמועה,</small> ההלכה <small>הזו]</small> שהכל מודים לרבן גמליאל <strong>אפליג עליה</strong> <small>[נחלק עליו]</small> <strong>ריש לקיש ואמר: עדיין היא מחלוקת.</strong>
 לגופו של דבר שואלים: <strong>ומי</strong> <small>[והאם]</small> <strong>אמר ר' יוחנן הכי</strong> <small>[כך]?</small> <strong>והאמר</strong> <small>[והרי אמר]</small> <strong>ר' חנה ציפוראה</strong> <small>[מציפורי]</small> <strong>אמר ר' יוחנן: הלכתא</strong> <small>[ההלכה]</small> <strong>כ</strong>שיטת <strong>רבן גמליאל,</strong> וכיון שפסק <strong>הלכתא</strong> <small>[הלכה]</small> <strong>מכלל דפליגי</strong> <small>[מכאן שהם חלוקים]</small> בדבר, ואם כן אינו סבור שהודו חכמים לרבן גמליאל!
## דף לה.
 <strong>כי סליק</strong> <small>[כאשר עלה]</small> <strong>ר' אבא מימי</strong> <small>[מ</small>הפלגתו <small>בימים]</small> ובא לבית המדרש <strong>פירשה</strong> לסתירה זו באופן הבא: <strong>מודים חכמים לרבן גמליאל בברכות של ראש השנה ושל יום הכפורים,</strong> שהסכימו ששליח הציבור מוציא את הכל ידי חובתם, <strong>והלכה</strong> שפסק ר' יוחנן <strong>מכלל דפליגי</strong> <small>[שמשמע</small> מכאן <small>שחלוקים]</small> היא <strong>בברכות</strong> של <strong>כל השנה.</strong>
 על תירוץ זה תוהים: <strong>איני</strong> <small>[וכי כן הוא]?!</small> <strong>והא</strong> <small>[והרי]</small> <strong>אמר ר' חנה ציפוראה אמר ר' יוחנן: הלכה כרבן גמליאל בברכות של ראש השנה ושל יום הכפורים,</strong> משמע שלדעתו אף בזה היתה מחלוקת!
 <strong>אלא אמר רב נחמן בר יצחק,</strong> עלינו לחזור מסברה זו, ולומר: <strong>מאן</strong> <small>[מי הם]</small> אלה החכמים ש<strong>מודים</strong> לרבן גמליאל — <strong>ר' מאיר</strong> הוא, <strong>ו</strong>ה<strong>הלכה</strong> ש<strong>מכלל</strong> הדברים אתה למד <strong>דפליגי</strong> <small>[שחולקים]</small> — זו היא שיטת <strong>רבנן</strong> <small>[חכמים]</small> שנחלקו על ר' מאיר.
 <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>ברכות של ראש השנה ושל יום הכפורים</strong> — <strong>שליח ציבור מוציא</strong> את <strong>הרבים ידי חובתן,</strong> אלו <strong>דברי ר' מאיר. וחכמים אומרים: כשם ששליח צבור חייב</strong> — <strong>כך כל יחיד ויחיד חייב.</strong> ואם כן יש מחלוקת תנאים בשאלה אם לקבל מקצת מדברי רבן גמליאל.
 ושואלים: <strong>מאי שנא הני</strong> <small>[במה שונות אלה]</small> ברכות ראש השנה ויום הכיפורים, שבהם מודים לרבן גמליאל, שלא כבשאר הברכות? <strong>אילימא</strong> <small>[אם תאמר]</small> שהוא <strong>משום דנפישי קראי</strong> <small>[שמרובים הפסוקים]</small> שיש לומר בכל אותן הברכות, <strong>והאמר</strong> <small>[והרי אמר]</small> <strong>רב חננאל אמר רב: כיון שאמר</strong> — <strong>"ובתורתך כתוב לאמר",</strong> כלומר, שכך כתוב בתורה <strong>שוב אינו צריך</strong> לפרש את הפסוקים עצמם, הרי שאמירת פסוקים אלה אינה מעכבת! <strong>אלא</strong> — הטעם הוא <strong>משום דאוושי</strong> <small>[שמרובות]</small> ה<strong>ברכות</strong> עצמן, וכיון שנוסח הברכה ארוך, אין הכל יכולים ללמוד אותו בעל פה.
 <strong>גופא</strong> <small>[לגופו</small> של ענין<small>]</small> שהזכרנו, <strong>אמר רב חננאל אמר רב: כיון שאמר "ובתורתך כתוב לאמר"</strong> — <strong>שוב אינו צריך.</strong> ומסבירים <strong>סבור מינה</strong> <small>[סברו</small> התלמידים לומר <small>מכאן]</small> כי <strong>הני מילי</strong> <small>[דברים אלה</small> אמורים<small>]</small> דווקא <strong>ביחיד, אבל בצבור לא. אתמר</strong> <small>[נאמר],</small> ש<strong>אמר ר' יהושע בן לוי: אחד יחיד אחד צבור, כיון שאמר "ובתורתך כתוב לאמר"</strong> — <strong>שוב אינו צריך,</strong> ויצא ידי חובתו.
 <strong>אמר ר' אלעזר: לעולם יסדיר אדם תפלתו</strong> ויתכונן לכך בפני עצמו, <strong>ואחר כך יתפלל. אמר ר' אבא: מסתברא מילתיה</strong> <small>[מסתברים דבריו]</small> של <strong>ר' אלעזר בברכות של ראש השנה ושל יום הכפורים ושל פרקים</strong> (תפילות שמתפללים מזמן לזמן) ולא בכל יום, <strong>אבל</strong> ברכות של <strong>כל השנה</strong> — <strong>לא.</strong>
 ושואלים: <strong>איני</strong> <small>[וכי כך הוא]?!</small> <strong>והא</strong> <small>[והרי]</small> <strong>רב יהודה</strong> היה <strong>מסדר</strong> בפני עצמו <strong>צלותיה ומצלי</strong> <small>[תפילתו, ו</small>אחר כך היה <small>מתפלל]</small> אפילו תפילה של יום חול! ומשיבים: <strong>שאני</strong> <small>[שונה]</small> <strong>רב יהודה, כיון דמתלתין יומין לתלתין יומין הוה מצלי</strong> <small>[שמשלושים יום לשלושים יום היה מתפלל]</small> ולא התפלל במשך כל החודש מפני שהיה עסוק בתורתו, ואם כן בשבילו גם תפילות רגילות <strong>כפרקים</strong> רחוקים <strong>דמי</strong> <small>[נחשבות].</small>
 <strong>אמר רב אחא בר עוירא אמר ר' שמעון חסידא: פוטר היה רבן גמליאל אפילו עם</strong> (הקהל) <strong>ש</strong>נמצא <strong>בשדות</strong> ולא בבית הכנסת, שיוצאים ידי חובתם בתפילת שליח הציבור. ותוהים: אפילו אלה?! <strong>ולא מיבעיא</strong> <small>[הוצרכה]</small> לומר על <strong>הני דקיימי הכא</strong> <small>[אלה שנמצאים כאן]</small> בתוך העיר?!
 הלא <strong>אדרבה</strong> (היפך הדברים) מסתבר: <strong>הני</strong> — <strong>אניסי</strong> <small>[אלה</small> שבשדות <small>הם אנוסים]</small> שאינם יכולים לצאת ידי חובתם אלא על ידי שליח הציבור, אבל <strong>הני לא אניסי</strong> <small>[אלה</small> שבעיר ולא באו <small>אינם אנוסים]</small> והיו יכולים לבוא לבית הכנסת ולהתפלל בעצמם,
 <strong>דתני</strong> <small>[ששנה]</small> <strong>אבא בריה</strong> <small>[בנו]</small> של <strong>רב בנימין בר חייא</strong> ברייתא: <strong>עם</strong> (הקהל) <strong>ש</strong>בבית הכנסת, אם עומדים <strong>אחורי</strong> ה<strong>כהנים</strong> בשעה שמברכים, ולא פנים אל פנים כנגדם — <strong>אינן בכלל</strong> ה<strong>ברכה,</strong> שהרי היו יכולים לטרוח קצת ולבוא אל מול הכהנים. ומצד אחר יודעים אנו שברכת הכהנים חלה אף על הרחוקים.
 <strong>אלא,</strong> יש לומר בנוסח אחר: <strong>כי אתא</strong> <small>[כאשר בא]</small> <strong>רבין</strong> מארץ ישראל לבבל מסר את השמועה באופן זה: <strong>אמר ר' יעקב בר אידי אמר ר' שמעון חסידא: לא פטר רבן גמליאל אלא עם שבשדות, מאי טעמא</strong> <small>[</small>ו<small>מה טעם]</small> הדבר — <strong>משום דאניסי</strong> <small>[משום ש</small>הם <small>אנוסים]</small> <strong>במלאכה</strong> ואינם יכולים להתכונן לתפילה, <strong>אבל</strong> אלה ש<strong>בעיר</strong> — <strong>לא,</strong> שמאחר ואינם אנוסים, היו הם יכולים להסדיר את תפילתם בעצמם.

# ביאור שטיינזלץ על סוכה
עדין שטיינזלץ
## דף ב.
 <big>א משנה</big> <strong>סוכה שהיא,</strong> כלומר: שהסכך שלה, שהוא עיקר מצוותה, <strong>גבוהה למעלה מעשרים אמה</strong> — <strong>פסולה. ור' יהודה מכשיר.</strong>
 וכן סוכה <strong>שאינה גבוהה עשרה טפחים,</strong> או <strong>שאין לה שלש דפנות,</strong> או <strong>שחמתה,</strong> כלומר: אור החמה הנכנס לתוכה דרך הסכך <strong>מרובה מצלתה</strong> (צילה) — <strong>פסולה.</strong>
 <big>ב גמרא</big> <strong>תנן התם</strong> <small>[שנינו שם]</small> במשנה במסכת עירובין הלכה דומה: <strong>מבוי שהוא,</strong> כלומר: הקורה שעושים בראשו הפונה לרשות הרבים כדי להתיר את הטלטול בו <strong>גבוה מעשרים אמה</strong> — <strong>ימעט</strong> מגובה הקורה כדי להכשיר את מבוי בטלטול. <strong>ר' יהודה אומר: אינו צריך,</strong> שאף אם מקום הנחת הקורה גבוה מעשרים אמה — כשר.
 ומתוך שעיקר תוכנן של הלכות אלה בסוכה ובמבוי דומה לכאורה, שואלים: <strong>מאי שנא</strong> <small>[במה שונה]</small> <strong>גבי סוכה דתני</strong> <small>[ששנה]</small> במשנתנו בנוסח פסקני שסוכה זו <strong>פסולה, ומאי שנא</strong> <small>[במה שונה]</small> ל<strong>גבי מבוי דתני תקנתא</strong> <small>[ששנה תקנה]</small> שיש למעט מן הגובה כדי להכשיר, ולא אמר כן בסוכה?
 ומשיבים: <strong>סוכה</strong> כיוון שהיא <strong>דאורייתא</strong> <small>[מן התורה]</small> <strong>תני</strong> <small>[שנה]</small> <strong>פסולה,</strong> כי בהלכה זו אפשר לומר קביעה מוחלטת וגמורה. ואולם <strong>מבוי</strong> שכל עניינו (הן לאיסור והן להיתר) הוא <strong>דרבנן</strong> <small>[מדברי סופרים]</small> ואיסור הטלטול במבוי כזה נשנה לראשונה במשנה האמורה, לכך אין מקום לומר לשון "פסול" בהחלטיות, ולכן <strong>תני תקנתא</strong> <small>[שנה תקנה].</small>
 <strong>ואיבעית אימא</strong> <small>[ואם תרצה אמור]</small> תירוץ אחר: <strong>בדאורייתא נמי תני תקנתא</strong> <small>[בדברי תורה גם כן שונה</small> התנא לעיתים בנוסח של <small>תקנה],</small> <strong>מיהו</strong> <small>[ואולם]</small> <strong>סוכה דנפישי מילתא</strong> <small>[שמרובים דבריה,</small> ענייניה<small>]</small> האמורים במשנה זו (גבוהה, נמוכה, שאין לה שלוש דפנות ושחמתה מרובה) — לכך <strong>פסיק ותני</strong> <small>[פסק ושנה]</small> לשון <strong>פסולה,</strong> שלא רצה להאריך ולשנות מה תקנתו של כל אחד מהפסולים האמורים, ואילו <strong>מבוי</strong> ש<strong>לא נפיש מיליה</strong> <small>[מרובים דבריו,</small> ענייניו<small>]</small> האמורים באותה משנה, ואין מדובר אלא אודות פסול קורה גבוהה, לכך <strong>תני תקנתא</strong> <small>[שנה תקנה],</small> שהרי די במלה האחת: ימעט.
 <big>ג</big> לאחר בירור לשוני זה באים לגופה של ההלכה, ושואלים: <strong>מנא הני מילי</strong> <small>[מניין דברים אלה],</small> מה מקור ההלכה שאין לעשות סוכה למעלה מעשרים אמה?
 <strong>אמר רבה:</strong> שכן <strong>אמר קרא</strong> <small>[הכתוב]</small> כסיבה לחובת הישיבה בסוכה: <strong>"למען ידעו דרתיכם כי בסכות הושבתי את בני ישראל</strong> בהוציאי אותם מארץ מצרים<strong>"</strong> (ויקרא כג, מג). וכך יש להבין: סוכה שגובהה <strong>עד עשרים אמה, אדם יודע שהוא דר בסוכה,</strong> משום שאף בלא משים, נתקלת עינו בסכך של הסוכה ובכך הריהו נעשה מודע לסוכה ולמצוותה, ואילו <strong>למעלה מעשרים אמה אין אדם יודע שדר בסוכה משום דלא שלטא בה עינא</strong> <small>[שאין העין שולטת בה],</small> שכן בגובה רב זה אין אדם שם לב.
 <strong>ר' זירא אמר</strong> טעם אחר <strong>מהכא</strong> <small>[מכאן,</small> מכתוב זה<small>];</small> נאמר: <strong>"וסכה תהיה לצל יומם מחרב</strong> ולמחסה ולמסתור מזרם וממטר<strong>"</strong> (ישעיה ד, ו). <strong>עד עשרים אמה אדם יושב בצל סוכה,</strong> כלומר: בצל הסכך, <strong>למעלה מעשרים אמה אין אדם יושב</strong> עוד <strong>בצל</strong> ה<strong>סוכה אלא בצל</strong> ה<strong>דפנות,</strong> שמפני גובהן הן יוצרות צל תמידי, ואין צל הסכך מעלה או מוריד.
 <strong>אמר ליה</strong> <small>[לו]</small> <strong>אביי</strong> בתמיהה: <strong>אלא מעתה</strong> לשיטתך שצריך לשבת ממש בצל הסכך, אם כן, <strong>העושה סוכתו בעשתרות קרנים</strong> מקום המצוי בין שני הרים המצילים עליו מכל צד, <strong>הכי נמי</strong> <small>[כך גם כן]</small> תאמר <strong>דלא הוי</strong> <small>[שאין זו]</small> <strong>סוכה</strong> כשרה, כיון שאינו יושב בצל הסכך?
 <strong>אמר ליה</strong> <small>[לו]</small> ר' זירא: אין הדברים דומים, <strong>התם</strong> <small>[שם]</small> <strong>דל</strong> <small>[הוצא]</small> את <strong>עשתרות קרנים</strong> שהן מסתירות מבחוץ הרי <strong>איכא</strong> <small>[יש]</small> על כל פנים <strong>צל</strong> סכך ה<strong>סוכה,</strong> לפי שהסוכה בנויה כדין, אלא שגורם חיצוני משפיע כאן, ואולם <strong>הכא</strong> <small>[כאן]</small> בסוכה הגבוהה מעשרים אמה, <strong>דל</strong> <small>[הסר]</small> את ה<strong>דפנות</strong> ושוב <strong>ליכא</strong> <small>[אין</small> עוד<small>]</small> <strong>צל סוכה,</strong> שהרי אין הסכך מצל על קרקע הסוכה, אלא במקום דפנותיה.
 <strong>ורבא אמר</strong> טעם אחר, <strong>מהכא</strong> <small>[מכאן</small> מכתוב זה<small>],</small> שנאמר: <strong>"בסכת תשבו שבעת ימים"</strong> (ויקרא כג, מב). <strong>אמרה תורה: כל שבעת הימים צא מדירת קבע</strong> שאתה יושב בה כל השנה <strong>ושב בדירת ארעי</strong> שהיא היא הסוכה. <strong>עד עשרים אמה אדם עושה דירתו דירת ארעי</strong> שעד גובה זה אפשר לבנות סוכה רופפת כדירת ארעי, אולם לצורך בנין סוכה הגבוהה <strong>למעלה מעשרים אמה אין אדם עושה דירתו דירת ארעי אלא דירת קבע</strong> ואין זו סוכה כראוי.
 <strong>אמר ליה</strong> <small>[לו]</small> <strong>אביי: אלא מעתה</strong> לשיטתך, אם <strong>עשה מחיצות של ברזל וסיכך על גבן, הכי נמי דלא הוי</strong> <small>[כך גם כן שלא תהא</small> זו<small>]</small> <strong>סוכה?</strong> שהרי לדעתך סוכה העשוייה כדירת קבע פסולה, ודבר זה לא מצאנו כלל!
 <strong>אמר ליה</strong> <small>[לו]</small> רבא: <strong>הכי קאמינא לך</strong> <small>[כך אומר אני לך],</small> זוהי שיטתי: <strong>עד עשרים אמה</strong> ש<strong>אדם עושה דירתו</strong> כרגיל <strong>דירת ארעי,</strong> גם <strong>כי עביד ליה</strong> <small>[כאשר עושה אותה]</small> כ<strong>דירת קבע, נמי נפיק</strong> <small>[גם כן יוצא]</small> ידי חובה, שהרי סוג זה של מבנה הוא כמבנה ארעי, אולם <strong>למעלה מעשרים אמה</strong> ש<strong>אדם עושה דירתו דירת קבע</strong> גם <strong>כי עביד ליה</strong> <small>[כאשר הוא עושה אותה]</small> כ<strong>דירת ארעי נמי לא נפיק</strong> <small>[גם כן אינו יוצא]</small> ידי חובה, שבדרך כלל מבנה מעין זה עשוי כדירת קבע.
## דף ב:
 <strong>כולהו</strong> <small>[כולם]</small> <strong>כ</strong>דברי <strong>רבה לא אמרי</strong> <small>[אמרו]</small> ולא סמכו על הכתוב "למען ידעו דורותיכם" (ויקרא כג, מג), כי לדעתם משמעות הכתוב <strong>ההוא</strong> שיש לשבת בסוכה, כדי שתהיה <strong>ידיעה לדורות היא,</strong> כלומר: כדי שידעו הדורות הבאים על יציאת מצרים, ואין זו ידיעה בדבר הסוכה עצמה.
 וכן, כולם <strong>כ</strong>דברי <strong>ר' זירא,</strong> הלומד זאת מן הפסוק "וסוכה תהיה לצל יומם מחורב", <strong>נמי</strong> <small>[גם כן]</small> <strong>לא אמרי</strong> <small>[אמרו],</small> כי לדעתם הכתוב <strong>ההוא, לימות המשיח הוא דכתיב</strong> <small>[שנאמר],</small> ופירושו: שיהא הקדוש ברוך הוא מגן ומחסה לישראל, ואינו עוסק במהותה של הסוכה.
 ושואלים: <strong>ו</strong>מה משיב <strong>ר' זירא</strong> לטענה פשוטה זו? ומשיבים: אם הפסוק מדבר רק בדרך משל ודימוי, <strong>אם כן לימא קרא</strong> <small>[שיאמר הכתוב]</small> כעניינו: <strong>"וחפה תהיה לצל יומם, ומאי</strong> <small>[ומה]</small> למדנו מן הביטוי <strong>"וסכה תהיה לצל יומם"</strong> (ישעיה ד, ו), <strong>שמעת מינה תרתי</strong> <small>[שומע אתה מכאן שני</small> דברים<small>],</small> הן לגוף הדברים, שיהא הקדוש ברוך הוא כסוכת כבוד לישראל, ואולם בדרך אגב אפשר ללמוד מכאן גם על מבנה הסוכה.
 וכן, <strong>כ</strong>דברי <strong>רבא נמי</strong> <small>[גם כן]</small> <strong>לא אמרי</strong> <small>[אמרו]</small> החכמים האחרים, <strong>משום קושיא</strong> <small>[הקושיה]</small> שהקשה עליו <strong>אביי</strong> והראה שיש קושי בשיטתו. וכיון שבכל שיטה קיים קושי מסויים, מובן איפוא מפני מה לא רצו החכמים האחרים להחזיק בה.
 <big>א</big> ומבררים: <strong>כמאן אזלא</strong> <small>[כ</small>שיטת <small>מי הולכת]</small> <strong>הא</strong> <small>[</small>הלכה <small>זו]</small> ש<strong>אמר ר' יאשיה אמר רב: מחלוקת</strong> זו בין ר' יהודה לחכמים בכשרות סוכה גבוהה, הריהי דווקא <strong>בשאין דפנות</strong> הסוכה <strong>מגיעות</strong> עד <strong>לסכך,</strong> אלא הסכך גבוה הרבה מעל הדפנות, <strong>אבל</strong> אם היו <strong>הדפנות מגיעות לסכך אפילו</strong> היתה <strong>למעלה מעשרים אמה — כשירה. כמאן</strong> <small>[כ</small>שיטת <small>מי],</small>
 <strong>כ</strong>שיטת <strong>רבה,</strong> ש<strong>אמר</strong> שפסול סוכה גבוהה הוא <strong>משום</strong> ש<strong>לא שלטא</strong> <small>[שולטת]</small> <strong>בה עינא</strong> <small>[העין],</small> <strong>וכיון</strong> שה<strong>דפנות מגיעות לסכך,</strong> בדרך הטבע <strong>משלט שלטא</strong> <small>[שולטת]</small> <strong>בה עינא</strong> <small>[העין],</small> שעינו של אדם מבחינה גם בדפנות וגם בסכך אף כשהם בגובה רב, אולם אם הסכך גבוה מעל הדפנות, אין אדם מבחין בסכך כלל.
 וכן, <strong>כמאן אזלא</strong> <small>[כ</small>שיטת <small>מי הולכת]</small> אותה הלכה ש<strong>אמר רב הונא אמר רב: מחלוקת</strong> זו בגובהה של הסוכה היא דווקא <strong>בשאין בה</strong> בשטחה <strong>אלא ארבע אמות על ארבע אמות</strong> במדוייק, <strong>אבל</strong> אם <strong>יש בה יותר מארבע אמות על ארבע אמות, אפילו למעלה מעשרים אמה</strong> — <strong>כשרה. כמאן</strong> <small>[כ</small>שיטת <small>מי]</small> —
 <strong>כ</strong>שיטת <strong>ר' זירא,</strong> ש<strong>אמר: משום צל הוא, וכיון דרויחא</strong> <small>[</small>שהסוכה <small>מרווחת],</small> ששטחה גדול — <strong>איכא</strong> <small>[יש]</small> <strong>צל סוכה</strong> שם, שבחלק מן השטח יש צל שמקורו בסכך.
 וכן, <strong>כמאן אזלא הא</strong> <small>[כ</small>שיטת <small>מי הולכת זו]</small> ההלכה ש<strong>אמר רב חנן בר רבה אמר רב: מחלוקת</strong> זו, הריהי דווקא <strong>בשאינה מחזקת אלא כדי ראשו</strong> של אדם <strong>ורובו</strong> (רוב גופו) <strong>ושולחנו,</strong> שבפחות מזה אין הכשר סוכה, <strong>אבל מחזקת יותר מכדי ראשו ורובו ושולחנו, אפילו למעלה מעשרים אמה</strong> — <strong>כשרה. כמאן</strong> <small>[כ</small>שיטת <small>מי]</small> יש לפרש הלכה זו — ש<strong>לא כחד</strong> <small>[כ</small>שיטת <small>אחד</small> מהם<small>],</small> שאין להסביר הלכה זו לפי אף אחד מן הטעמים שנתנו החכמים השונים בפסול סוכה גבוהה.
 לגופן של הלכות אלה מעירים: <strong>בשלמא</strong> <small>[נניח]</small> שדבר זה ברור שהלכה זו של <strong>ר' יאשיה פליגא</strong> <small>[חולקת]</small> על אלו של <strong>רב הונא ורב חנן בר רבה, דאינהו קא יהבי שעורא במשכא</strong> <small>[ש</small>הרי <small>הם נותנים שיעור בשטחה</small> של הסוכה<small>]</small> <strong>ואיהו לא קא יהיב שעורא במשכא</strong> <small>[והוא אינו נותן שיעור בשטחה]</small> אלא קובע הלכה לפי מבנה הדפנות.
 <strong>אלא רב הונא ורב חנן בר רבה</strong> עצמם, האם <strong>נימא</strong> <small>[נאמר]</small> כי <strong>בהכשר סוכה קא מיפלגי</strong> <small>[נחלקו],</small> שמחלוקתם תלוייה בשאלה מהו גודלה של סוכה כשירה, <strong>דמר</strong> <small>[שחכם זה],</small> רב הונא <strong>סבר</strong> כי <strong>הכשר סוכה בארבע אמות</strong> על ארבע אמות לפחות, <strong>ומר</strong> <small>[וחכם זה],</small> רב חנן בר רבה <strong>סבר</strong> כי <strong>הכשר סוכה</strong> הוא אף כשאינה <strong>מחזקת</strong> אלא כדי <strong>ראשו ורובו ושולחנו?</strong>
 את ההצעה הזו דוחים: <strong>לא,</strong> אין צורך לפרש כך, שאפשר לומר כי <strong>דכולי עלמא</strong> <small>[לדעת הכל]</small> <strong>הכשר סוכה</strong> דיו במחזקת <strong>ראשו ורובו ושולחנו. והכא בהא קא מיפלגי</strong> <small>[וכאן ב</small>דבר <small>זה נחלקו]:</small> <strong>דמר</strong> <small>[שחכם זה],</small> רב חנן בר רבה <strong>סבר במחזקת ראשו ורובו ושולחנו פליגי</strong> <small>[נחלקו]</small> חכמים ור' יהודה בכשרות סוכה הגבוהה מעשרים אמה, <strong>אבל</strong> אם היה שיעורה <strong>יותר מ</strong>כדי <strong>ראשו ורובו ושולחנו — דברי הכל כשרה,</strong>
 <strong>ומר</strong> <small>[וחכם זה],</small> רב הונא <strong>סבר</strong> כי <strong>מראשו ורובו ושולחנו עד ארבע אמות פליגי</strong> <small>[נחלקו],</small> <strong>אבל</strong> אם היה בשטחה <strong>יותר מארבע אמות — דברי הכל כשרה.</strong>
 <strong>מיתיבי</strong> <small>[מקשים]</small> על דעות חכמים אלה מן הברייתא. שנינו: <strong>סוכה שהיא גבוהה למעלה מעשרים אמה — פסולה, ור' יהודה מכשיר</strong> אפילו היתה גבוהה <strong>עד ארבעים וחמשים אמה.</strong>
 <strong>אמר ר' יהודה: מעשה בהילני המלכה </strong>שהיתה <strong>בלוד שהיתה סוכתה גבוהה מעשרים אמה, והיו זקנים נכנסין ויוצאין לשם ולא אמרו לה דבר</strong> על שאין הסוכה כשרה. <strong>אמרו לו:</strong> וכי <strong>משם</strong> מביא אתה <strong>ראיה?</strong> הלא הילני <strong>אשה היתה ופטורה מן הסוכה,</strong> ולכן לא היתה הסוכה חייבת מלכתחילה להיות כשירה כדינה, ולא היתה איפוא כל סיבה להעיר לה על כך. <strong>אמר להן: והלא שבעה בנים הוו</strong> <small>[היו]</small> <strong>לה</strong> והם הלא היו זקוקים לסוכה כשרה, <strong>ועוד:</strong> והרי <strong>כל מעשיה לא עשתה אלא על פי חכמים.</strong>
 בטרם ניגש לבירור הדברים לענייננו, שואלים לגוף הברייתא: <strong>למה לי למיתני</strong> <small>[לשנות]</small> את התוספת <strong>"ועוד כל מעשיה לא עשתה אלא על פי חכמים",</strong> מה עניינה של הוספה זו לדברי ר' יהודה?
 ומשיבים: <strong>הכי קאמר להו</strong> <small>[כך אמר להם]</small> ר' יהודה: <strong>כי</strong> אם <strong>תאמרו; בנים קטנים היו</strong> להילני <strong>וקטנים פטורין מן הסוכה</strong> ולכן לא אמרו לה חכמים דבר, אולם <strong>כיון</strong> ש<strong>שבעה הוו</strong> <small>[היו],</small> <strong>אי אפשר</strong> ש<strong>לא הוי בהו חד</strong> <small>[היה בהם אחד]</small> <strong>שאינו צריך לאמו.</strong> כי גם אם נולדו לה שבעת הבנים בזה אחר זה שנה אחר שנה, הלא הגדול שבהם היה לפחות בן שבע, ובגיל זה הלא אינו צריך לאמו תמיד, והלכה היא שקטן שאינו צריך לאמו, יש לחנכו במצות סוכה מדברי סופרים.
 <strong>וכי תימרו</strong> <small>[ואם תאמרו];</small> הלא <strong>קטן שאינו צריך לאמו,</strong> רק <strong>מדרבנן הוא דמיחייב</strong> <small>[מדברי סופרים הוא שמתחייב]</small> <strong>ואיהי בדרבנן לא משגחה</strong> <small>[והיא</small> הילני <small>ב</small>דברי <small>חכמים אינה משגיחה],</small> <strong>תא שמע</strong> <small>[בוא</small> ו<small>שמע]</small> שהרי אמר <strong>ועוד, כל מעשיה לא עשתה אלא על פי חכמים,</strong> ולענין השיטות ההלכתיות שבררנו;
 <strong>בשלמא למאן דאמר</strong> <small>[נניח</small> לשיטת <small>מי שאומר]</small> כי <strong>בשאין</strong> ה<strong>דפנות מגיעות לסכך מחלוקת,</strong> הרי אפשר להסביר שכך היתה סוכתה של הילני המלכה, כי <strong>דרכה של מלכה לישב בסוכה שאין דפנות מגיעות לסכך,</strong>
## דף ג.
 <strong>משום אוירא</strong> <small>[אויר]</small> שתהא הסוכה מאווררת על יד משב הרוח הנכנס בין הכתלים לסכך. <strong>אלא למאן דאמר</strong> <small>[ל</small>שיטת <small>מי שאומר]</small> כי <strong>בסוכה קטנה מחלוקת,</strong> ולפי זה, סוכתה של הילני המלכה קטנה היתה, <strong>וכי דרכה של מלכה לישב בסוכה קטנה</strong> ששטחה פחות מארבע אמות? <strong>אמר רבה בר רב אדא: לא נצרכה אלא לסוכה העשויה קיטוניות קיטוניות</strong> שהסוכה כולה היתה גדולה, אולם היתה מחולקת למדורים קטנים, ששטח כל אחד מהם פחות מארבע על ארבע אמות.
 ושוב תוהים: <strong>וכי דרכה של מלכה לישב בסוכה העשויה קיטוניות קיטוניות</strong> בלא להשאיר לעצמה אולם רחב שבו תוכל להסב עם בני ביתה ומשרתיה? <strong>אמר רב אשי: לא נצרכה אלא לקיטוניות שבה.</strong> שהיתה זו סוכה גדולה והיו בה גם חדרים קטנים צמודים לה.
 ובמין סוכה זו נחלקו; <strong>רבנן סברי</strong> <small>[חכמים סבורים]</small> כי <strong>בניה בסוכה מעליא הוו יתבי</strong> <small>[מעולה,</small> כשירה, <small>היו יושבים],</small> שהיה רחבה גדול והיתה כשירה לפי שיטות אלה, <strong>ואיהי יתבה</strong> <small>[והיא</small> עצמה <small>ישבה]</small> <strong>בקיטוניות משום צניעותא</strong> <small>[צניעות],</small> שלא היתה מצויה תמיד בחוץ אלא בחדר קטן, <strong>ומשום הכי</strong> <small>[כך]</small> <strong>לא אמרי</strong> <small>[אמרו]</small> <strong>לה דבר.</strong> שאף אם אמנם היו הקיטוניות קטנות משיעור הרוחב הראוי לגבי גובה הסוכה, מכל מקום, מכיוון שלא ישבו בהם הבנים — הרי הכל כשר. <strong>ור' יהודה סבר</strong> כי <strong>בניה</strong> לעיתים <strong>גבה הוו יתבי</strong> <small>[עמה</small> בקיטוניות <small>היו יושבים]</small> <strong>ואפילו הכי</strong> <small>[כך]</small> <strong>לא אמרי</strong> <small>[אמרו]</small> <strong>לה דבר</strong> והרי זו הוכחה שסוכה הגבוהה מעשרים אמה כשרה. ואם כן, אין להוכיח מתוספתא זו בדבר טעמי מחלוקת ר' יהודה וחכמים בסוכה קטנה.
 <big>א</big> <strong>אמר רב שמואל בר יצחק: הלכה</strong> היא, ש<strong>צריכה</strong> הסוכה <strong>שתהא מחזקת</strong> בשטחה <strong>ראשו</strong> של אדם <strong>ורובו</strong> (רוב גופו) <strong>ושולחנו. אמר ליה</strong> <small>[לו]</small> <strong>ר' אבא</strong> בתמיהה: <strong>כמאן</strong> <small>[כ</small>שיטת <small>מי]</small> אומר אתה דבר זה, האם <strong>כ</strong>שיטת <strong>בית שמאי?</strong> שנחלקו בית הלל ובית שמאי בנושא זה ולשיטת בית הלל די שיהיה בשטח הסוכה כדי ראשו ורובו ואין צריך שיהיה בה גם מקום לשולחנו, ואתה פוסק הלכה כדעת בית שמאי, שכרגיל נדחתה מן ההלכה. <strong>אמר ליה</strong> <small>[לו]:</small> <strong>אלא כמאן</strong> <small>[כ</small>שיטת <small>מי]?!</small> אכן, כשיטת בית שמאי היא, אלא שכאן הלכה כמותם.
 <strong>איכא דאמרי</strong> <small>[יש אומרים]</small> שחילופי דברים אלה היו בנוסח אחר קצת; <strong>אמר ר' אבא:</strong> זה ש<strong>אמר לך</strong> שיטה זו <strong>מני</strong> <small>[מי הוא]?</small> <strong>אמר ליה</strong> <small>[לו]</small> רב שמואל בר יצחק: <strong>בית שמאי היא,</strong> ובכל זאת <strong>לא תזוז מינה</strong> <small>[ממנה],</small> כי הלכה קבועה היא. מכל מקום, לפי כל נוסח שהוא, מובן כי הלכה זו שנויה במחלוקת בית הלל ובית שמאי.
 <strong>מתקיף לה</strong> <small>[מקשה עליה]</small> על השערה זו <strong>רב נחמן בר יצחק: ממאי</strong> <small>[ממה]</small> מסיק אתה כי אכן <strong>בית שמאי ובית הלל בסוכה קטנה פליגי</strong> <small>[נחלקו]</small> ובשאלה מהו שיעורה הקטן ביותר של סוכה? <strong>דלמא</strong> <small>[שמא]</small> <strong>בסוכה גדולה</strong> שיש בה כשלעצמה שיעור מספיק <strong>פליגי</strong> <small>[נחלקו],</small> <strong>ו</strong>מחלוקתם <strong>כגון דיתיב אפומא דמטולתא</strong> <small>[שיושב על פי,</small> פתח, <small>הסוכה]</small> <strong>ושולחנו בתוך הבית.</strong> ובכך נחלקו: ש<strong>בית שמאי סברי</strong> <small>[סבורים]</small> כי <strong>גזרינן</strong> <small>[גוזרים אנו]</small> <strong>שמא ימשך אחר שלחנו</strong> תוך כדי אכילה, וימצא לבסוף ראשו ורובו חוץ לסוכה, <strong>ובית הלל סברי</strong> <small>[סבורים]</small> כי <strong>לא גזרינן</strong> <small>[אין אנו גוזרים].</small>
 <strong>ודיקא נמי</strong> <small>[ומדוייק גם כן]</small> הסבר זה לפי סגנון המשנה, <strong>דקתני</strong> <small>[ש</small>כן <small>שנינו</small> בה<small>]:</small> <strong>מי שהיה ראשו ורובו ב</strong>תוך <strong>הסוכה ושולחנו בתוך הבית, בית שמאי פוסלין ובית הלל מכשירין. ואם איתא</strong> <small>[ואם יש</small> מקום<small>]</small> להניח שהמחלוקת כאן היתה לגבי שיעורה של הסוכה, אם כן אין סגנון הדברים מתאים, שהרי לפי הנחה זו, סוכה <strong>המחזקת</strong> ראשו ורובו <strong>ו</strong>ש<strong>אינה מחזקת מיבעי ליה</strong> <small>[צריך היה לו</small> לומר<small>],</small> ואם כן מסתבר שמחלוקת זו לא היתה כלל בדבר שיעורה של סוכה.
 על מסקנה זו מקשים: <strong>ובסוכה קטנה</strong> האם <strong>לא פליגי</strong> <small>[נחלקו]</small> בית שמאי ובית הלל? <strong>והתניא</strong> <small>[והרי שנינו]</small> בברייתא אחרת: סוכה ה<strong>מחזקת ראשו ורובו ושולחנו — כשרה. רבי אומר: עד שיהא בה ארבע אמות על ארבע אמות.</strong>
 <strong>ותניא אידך</strong> <small>[ושנינו</small> בברייתא <small>אחרת];</small> <strong>רבי אומר: כל סוכה שאין בה ארבע אמות על ארבע אמות</strong> — <strong>פסולה. וחכמים אומרים: אפילו אינה מחזקת אלא ראשו ורובו</strong> — <strong>כשרה. ואילו שולחנו לא קתני</strong> <small>[שנה]</small> בברייתא זאת. ואם כן <strong>קשיין אהדדי</strong> <small>[קשות הן</small> הברייתות <small>זו על זו],</small> שהרי לחכמים שני שיעורים שונים. <strong>אלא לאו שמע מינה</strong> <small>[האם לא תלמד מכאן]</small> כי <strong>הא</strong> <small>[</small>ברייתא <small>זו]</small> המונה את שולחנו כשיטת <strong>בית שמאי</strong> היא, ואילו <strong>הא</strong> <small>[</small>ברייתא <small>זו]</small> שאינה מונה את שולחנו, כשיטת <strong>בית הלל</strong> היא. הרי שנחלקו בית שמאי ובית הלל גם בשיעור סוכה.
 <strong>אמר מר זוטרא: מתניתין נמי דיקא</strong> <small>[משנתנו</small> עצמה <small>מדוייקת]</small> שאכן נחלקו בית שמאי ובית הלל גם בשיעור סוכה, <strong>מדקתני</strong> <small>[ממה ששנינו]</small> כי <strong>בית שמאי פוסלין ובית הלל מכשירין, ואם איתא</strong> <small>[יש]</small> לומר שנחלקו במקרה המסויים של אדם היושב לפי שעה בפתח הסוכה, אם כן, לשון <strong>בית שמאי אומרים: לא יצא, ובית הלל אומרים: יצא, מיבעי ליה</strong> <small>[צריך היה לו</small> לומר<small>].</small> ולשון "פוסלין" ו"מכשירין" אינה יכולה להתייחס אלא לדין הסוכה עצמה.
 ומקשים: <strong>ואלא קשיא</strong> <small>[קשה]</small> הלשון <strong>"מי שהיה</strong> ראשו ורובו<strong>"</strong>, שממנו מובן כי נושא המחלוקת הוא במקום הישיבה בסוכה, שכן לא נאמר לשון "מחזקת ראשו ורובו", שממנו משמע כי המחלוקת נסובה על גודל הסוכה!
 ומשיבים: <strong>לעולם</strong> יש לומר כי <strong>בתרתי פליגי</strong> <small>[בשני</small> הדברים הם <small>חלוקים];</small> <strong>פליגי</strong> <small>[חלוקים</small> הם<small>]</small> גם <strong>בסוכה קטנה</strong> ביחס לשיעור הכשר הסוכה, <strong>ופליגי</strong> <small>[וחלוקים</small> הם<small>]</small> גם <strong>בסוכה גדולה</strong> ביחס למקום הישיבה בסוכה. <strong>וחסורי מיחסרא והכי קתני</strong> <small>[וחסרה</small> המשנה <small>וכך יש לשנותה]:</small> <strong>מי שהיה ראשו ורובו בסוכה ושולחנו בתוך הבית — בית שמאי אומרים: לא יצא, ובית הלל אומרים: יצא, ו</strong>סוכה <strong>שאינה מחזקת</strong> בשטחה <strong>אלא כדי ראשו ורובו בלבד — בית שמאי פוסלין, ובית הלל מכשירין.</strong> ובדרך זו מובנת המשנה לפי כל השיטות.
 <big>ב</big> אגב הדיון בנושא זה שואלים <strong>מאן תנא להא</strong> <small>[מי שנה את</small> הברייתא <small>הזו]</small> <strong>דתנו רבנן</strong> <small>[ששנו חכמים]:</small> <strong>בית שאין בו ארבע אמות על ארבע אמות</strong> אינו נכנס כלל להגדרת "בית", וכל מקום שנאמר בתורה או במשנה "בית" — אינו חל עליו, ולכן <strong>פטור מן המזוזה,</strong> ופטור <strong>מן</strong> החובה לעשות <strong>מעקה</strong> לגגו <strong>ואינו מטמא בנגעים</strong> (נגעי בתים), <strong>ואינו נחלט בבתי ערי חומה,</strong> כדין המוכר בית בעיר חומה שאם לא פדאו בתוך שנה — נעשה הבית קנין חלוט (גמור) של הקונה (ויקרא כה, כט-לא).
 <strong>ואין חוזרין עליו מעורכי המלחמה,</strong> כמו שנאמר שהבונה בית ולא חנכו יכול לשוב לביתו (דברים כ, ה). <strong>ואין מערבין בו,</strong> כלומר: אין צורך לעשות עירוב עבור בית זה. שכדי להתיר לטלטל מבית של אחד לבית של אחר באותה חצר, צריכים לערב יחד ולהניח את העירוב בתוך אחד הבתים, וזה אינו קרוי בית. <strong>ואין משתתפין בו</strong> שחצרות ובתים הפתוחים למבוי (סימטה) אחת צריכים לשתף עצמם על ידי מאכל אחד כדי להתיר את הטלטול במבוי בשבת, ובית זה אינו בכלל הצריך שיתוף <strong>ו</strong>אף <strong>אין מניחין בו</strong> את ה<strong>עירוב</strong> שגבו מבני החצרות לצורך הכשר המבוי בטלטול, מפני שאינו בית.
## דף ג:
 <strong>ואין עושין אותו עיבור בין שתי עיירות.</strong> שכל שתי עיירות הרחוקות זו מזו יותר ממאה ארבעים ואחת אמות ושליש, אין הדר באחת מהן יכול להחשיבן כעיירה אחת ואינו יכול למדוד את תחום שבת שלו מגבול העיירה השניה ואילך. אבל אם יש ביניהם בית העומד בתוך שבעים אמה ושיריים לשתיהן, הריהו מצרפן להיות כעיירה אחת לענין מדידת תחום שבת, ובית שאין בו ארבע אמות אינו חשוב לענין זה. <strong>ואין האחין והשותפין חולקין בו</strong> שהוא קטן מכדי שיוכלו לחלקו.
 <strong>לימא</strong> <small>[האם נאמר]</small> כי הברייתא הזו כשיטת <strong>רבי היא ולא רבנן</strong> <small>[חכמים],</small> שהרי רבי הוא הסבור שסוכה צריכה להיות לפחות ארבע אמות, ובפחות מכן אינו נחשב. את ההצעה הזו דוחים: <strong>אפילו תימא</strong> <small>[תאמר]</small> שהברייתא כשיטת <strong>רבנן</strong> <small>[חכמים],</small> <strong>עד כאן לא</strong> שמענו כי <strong>קאמרי רבנן התם</strong> <small>[אמרו חכמים שם]</small> שאף בית הפחות מארבע אמות ראוי <strong>אלא לענין סוכה,</strong> ש<strong>דירת ארעי היא</strong> ובדירת ארעי אפשר להצטמצם גם במקום קטן <strong>אבל לגבי בית</strong> ש<strong>דירת קבע הוא — אפילו רבנן מודו</strong> <small>[חכמים מודים]</small> <strong>דאי אית ביה</strong> <small>[שאם יש בו]</small> <strong>ארבע אמות על ארבע אמות — דיירי ביה אינשי</strong> <small>[דרים בו אנשים]</small> ודינו כבית גמור, <strong>ואי</strong> <small>[ואם]</small> <strong>לא</strong> — <strong>לא דיירי ביה אינשי</strong> <small>[דרים בו אנשים]</small> ואינו נחשב כלל.
 <big>א</big> כיון שהוזכרה ברייתא מרובת עניינים זו, מבארים אותה מעט לגופה. <strong>אמר מר</strong> <small>[החכם]</small> בית שאין בו ארבע אמות <strong>פטור מן המזוזה, ומן המעקה, ואין מטמא בנגעים, ואינו נחלט בבתי ערי חומה, ואין חוזרין עליו מעורכי המלחמה, מאי טעמא</strong> <small>[מה טעם</small> הדבר<small>]</small> — משום שלשון <strong>"בית" כתיב בהו בכולהו</strong> <small>[כתוב בהן בכולן],</small> בכל המקראות המדברים בדינים אלה בתורה, — ובפחות מארבע אמות אינו קרוי בית.
 <strong>ו</strong>מדברי סופרים <strong>אין מערבין בו ואין משתתפין בו ואין מניחין בו עירוב. מאי טעמא</strong> <small>[מה טעם</small> הדבר<small>]</small> — משום שהוא <strong>לא חזי</strong> <small>[ראוי]</small> <strong>לדירה,</strong> וכל דין העירוב הריהו לצורך עשיית החצר כדירה אחת גדולה המשותפת לבני כל הבתים שבה, ודבר זה אינו יכול להיעשות אלא באמצעות נתינת העירוב בתוך מקום הנחשב כ"בית". ועוד בבירור לשון הברייתא: ממה שאמר שאין מניחים בה עירוב משמע כי רק <strong>עירובי חצרות</strong> (שהם הקרויים עירוב סתם) — <strong>אין מניחים בו, אבל שיתוף</strong> שמשתתפין כל בני החצרות במבוי <strong>מניחין בו.</strong>
 <strong>מאי טעמא</strong> <small>[מה טעם</small> הדבר<small>]</small> — משום שהוא <strong>לא גרע</strong> <small>[גרוע]</small> בדינו <strong>מחצר שבמבוי</strong> שאף שאינה מקורה ואינה ראויה לדירה, מכל מקום הריהי כשרה לכך. <strong>דתנן</strong> <small>[ש</small>כן <small>שנינו</small> במשנה<small>]</small> במסכת עירובין: <strong>עירובי חצרות</strong> מניחים <strong>בחצר, שיתופי מבוי במבוי.</strong>
 <strong>והוינן</strong> <small>[ועסקנו,</small> והתקשינו<small>]</small> <strong>בה</strong> בשאלה זו במקומה, כיצד אפשר לומר שמניחים <strong>עירובי חצרות בחצר? והתנן</strong> <small>[והרי שנינו</small> במשנה<small>]:</small> <strong>הנותן עירובו</strong> אפילו <strong>בבית שער</strong> (בית קטן העשוי לשמור את שער החצר) או <strong>אכסדרה</strong> (מבנה שיש לו גג ומחיצות בלתי שלימות) או <strong>מרפסת</strong> שבקומה שניה — <strong>אינו עירוב,</strong> לפי שאין אלה נחשבים לבית, <strong>והדר שם</strong> באחד מאלה <strong>אינו אוסר</strong> על האחרים אם לא עירב לפי שאינו נחשב כדייר.
 <strong>אלא אימא</strong> <small>[אמור]</small> ותקן את לשון המשנה כך: <strong>עירובי חצרות</strong> מניחן <strong>בבית</strong> גמור <strong>שבחצר, ושיתופי מבואות</strong> מניח אפילו <strong>בחצר שבמבוי. והאי</strong> <small>[וזה]</small> הבית הפחות מארבע אמות <strong>לא גרע</strong> <small>[גרוע]</small> לענין זה <strong>מחצר שבמבוי.</strong>
 עוד שנינו בברייתא: <strong>אין עושין אותו עיבור בין שתי עיירות.</strong> ומסבירים: לומר ש<strong>אפילו כבורגנין</strong> שהם צריפים המיועדים לשמירת התבואה שבשדות ומצרפים אותם לשיעורה של העיר, <strong>לא משוינן ליה</strong> <small>[אין אנו עושים אותו]</small> את הבית הזה שאין בו ארבע אמות, ואינו נחשב אפילו כמותם. <strong>מאי טעמא</strong> <small>[מה טעם</small> הדבר<small>]</small> — <strong>בורגנין חזו למילתייהו</strong> <small>[ראויים לדבר שלהם],</small> שאף שאינם בניינים הבנויים היטב — מכל מקום ראויים הם לשמש לצורך שנבנו עבורו, <strong>והאי</strong> <small>[וזה]</small> <strong>לא חזי למילתיה</strong> <small>[ראוי לדברו,</small> לענינו<small>],</small> שהרי אינו ראוי לדור בו כלל.
 עוד שנינו בברייתא כי בית שאין בו ארבע על ארבע אמות <strong>אין האחים והשותפין חולקין בו.</strong> ונדייק: <strong>טעמא</strong> <small>[הטעם,</small> דווקא<small>]</small> <strong>דלית ביה</strong> <small>[שאין בו]</small> <strong>ארבע אמות, הא אית ביה</strong> <small>[הרי</small> אם <small>יש בו]</small> <strong>ארבע אמות</strong> בדיוק — <strong>חולקין,</strong>
 <strong>והתנן</strong> <small>[והרי שנינו</small> במשנה<small>]:</small> <strong>אין חולקין את החצר</strong> לפי דרישתו של אחד היורשים או השותפים <strong>עד שיהא בה ארבע אמות לזה וארבע אמות לזה,</strong> הרי שבפחות משמונה אמות אין חולקים!
 <strong>אלא אימא</strong> <small>[אמור,</small> תקן<small>]:</small> <strong>אין בו דין חלוקה כחצר.</strong> כיצד, ש<strong>אמר רב הונא: חצר לפי פתחיה מתחלקת.</strong> כלומר: כאשר מחלקים חצר בין בעלי הבתים שבה, אינה מתחלקת לפי מספר בעלי הבתים שבחצר או לפי גודל הבתים, אלא לפי מספר הפתחים שבכל בית, ומי שלביתו פתחים רבים יותר — חלקו בחצר גדול יותר. <strong>ורב חסדא אמר: נותן לכל פתח ופתח ארבע אמות</strong> לשימושו, <strong>והשאר חולקין אותו בשוה</strong> לפי מספר השותפים.
 ולשתי השיטות, <strong>דהני מילי</strong> <small>[שדברים אלה]</small> שיש לבעל הבית חלק בחצר, אמורים דווקא ב<strong>בית דלמהוי קאי</strong> <small>[שלהשאר הוא עומד]</small> ולכן יש לו צורך בחצר כדי להקל עליו את השימוש בבית ולכן <strong>יהבינא ליה</strong> <small>[נותנים אנו לו]</small> <strong>חצר</strong> ארבע אמות, או חלק בחצר, כפי השיטות השונות. אולם <strong>האי דלמיסתר קאי</strong> <small>[זה</small> הבית הקטן <small>שלסתירה הוא עומד]</small> ומכיון שכן אף אין לבעליו צורך בחצר ולכן <strong>לא יהבינן ליה</strong> <small>[נותנים לו]</small> <strong>חצר</strong> כלל ונחשב כאילו לא היה.
 <big>ב</big> לאחר בירור יסודות ההלכה, מגיעים אנו לדון בגוף דין המשנה שסוכה הגבוהה מעשרים אמה ממעט, וקובעים: <strong>היתה</strong> הסוכה <strong>גבוהה מעשרים אמה ובא למעטה</strong> מגובה זה על ידי <strong>כרים וכסתות</strong> שפורס על הרצפה כדי לצמצם את החלל — <strong>לא הוי</strong> <small>[אין זה נחשב]</small> <strong>מיעוט</strong> ואין הסוכה מתכשרת בכך, משום שחושש שיתקלקלו בכך ואינו מתכוין להשהותם כך זמן רב.
## דף ד.
 <strong>ואף על גב דבטלינהו לכולהו</strong> <small>[ואף על פי שביטל את כולם]</small> וכוונתו שייחשבו בשבעת ימי החג כקרקע בלבד, אין זה נחשב כביטול, <strong>משום</strong> ש<strong>בטלה דעתו</strong> של האומר כן <strong>אצל</strong> דעת <strong>כל אדם.</strong> שאין דרך בני אדם לעשות כן, ואדם יוצא דופן כגון זה — אין מעשיו נחשבים.
 ואם הניח על רצפת הסוכה <strong>תבן</strong> לצורך צמצום החלל <strong>ובטלו</strong> בפיו ואמר שלא ישתמש בו לצורך אחר <strong>הוי</strong> <small>[הרי זה</small> נחשב<small>]</small> <strong>מיעוט,</strong> שהתבן בטל לגבי קרקע הסוכה, והרי זה כאילו הוסיף שם אדמה, ונתמעט חלל הסוכה בה, <strong>וכל שכן</strong> אם הניח שם <strong>עפר ובטלו.</strong>
 הניח שם <strong>תבן ואין עתיד לפנותו</strong> מן המקום אלא שלא ביטלו בפירוש, וכן <strong>עפר סתם</strong> שלא ביטלו, הרי זו <strong>מחלוקת ר' יוסי ורבנן</strong> <small>[וחכמים]</small> אם יש במעשהו לבד משום ביטול. <strong>דתנן</strong> <small>[ש</small>כן <small>שנינו</small> במשנה<small>]:</small> <strong>בית</strong> שיש בתוכו מת או כזית מן המת, שמן הדין אם הבית סתום לגמרי ואין חלל טפח בין הגג לבין הטומאה — אין גג הבית חוצץ והטומאה בוקעת ועולה, ואם יש חלל טפח בין הטומאה לגג — הגג חוצץ ואין הטומאה בוקעת ועולה. ובית כזה אם <strong>מילאהו תבן או צרורות</strong> (אבנים ורגבי עפר) <strong>וביטלו — מבוטל</strong> ונחשב הבית כסתום לגמרי והטומאה שבו בוקעת ועולה,
 ומדיוק הלשון נלמד כי אם <strong>ביטלו — אין</strong> <small>[כן],</small> אבל אם <strong>לא ביטלו — לא. ותני עלה</strong> <small>[ושנינו עליה,</small> על משנה זו<small>]</small> בתוספתא: <strong>ר' יוסי אומר:</strong> היה בבית <strong>תבן ואין עתיד לפנותו — הרי הוא כעפר סתם, ובטל,</strong> הניח <strong>עפר</strong> ש<strong>עתיד לפנותו — הרי הוא כסתם תבן, ולא בטיל,</strong> ואם כן נחלקו כבר חכמי המשנה בשאלה זו.
 <big>א</big> <strong>היתה</strong> הסוכה <strong>גבוהה מעשרים אמה והוצין</strong> (קצות הענפים) <strong>יורדין בתוך עשרים אמה, אם צלתם מרובה מחמתם,</strong> שאותו חלק מן הסכך שהוא למטה מעשרים, הוא כשלעצמו מרובה וצפוף כדין סכך כשר — הרי הסוכה <strong>כשרה. ואם לאו</strong> — הריהי <strong>פסולה.</strong>
 מכאן ניסו לדון גם למקרה הפוך; <strong>היתה</strong> הסוכה <strong>גבוהה</strong> רק <strong>עשרה טפחים</strong> (שהוא הגובה המינימלי להכשר סוכה), אולם היו <strong>הוצין יורדין לתוך עשרה, סבר אביי למימר</strong> <small>[לומר]</small> שגם בכגון זה תהיה אותה הלכה; <strong>אם חמתם מרובה מצלתם</strong> ואינם ראויים לסכך — <strong>כשרה.</strong>
 <strong>אמר ליה</strong> <small>[לו]</small> <strong>רבא:</strong> במקרה כזה אי אפשר לומר כן, כי אם היו הענפים יורדים לתוך עשרה טפחים <strong>הא</strong> <small>[זו]</small> <strong>דירה סרוחה</strong> (שאינה ראויה למגורים) <strong>היא, ואין אדם דר</strong> כלל <strong>בדירה סרוחה</strong> והריהי פסולה אפילו כדירת ארעי.
 <big>ב</big> <strong>היתה</strong> הסוכה <strong>גבוהה מעשרים אמה ובנה בה איצטבא</strong> מוגבהת <strong>כנגד</strong> ה<strong>דופן האמצעי</strong> (כלומר: הדופן המקבילה לאיצטבה. שכן, בדרך כלל היו בסוכה שלוש דפנות והצד הרביעי היה פרוץ ושימש כפתח), <strong>על פני כולה,</strong> שהאיצטבא מגיעה מדופן לדופן ממש <strong>ויש בה</strong> באיצטבא זו שטח של שבעה טפחים כ<strong>הכשר סוכה</strong> — הרי זו סוכה <strong>כשרה.</strong> שכיוון שחלק האיצטבא יש בו גם שלוש דפנות וגם גובה ראוי, הריהו נחשב כסוכה כשרה בפני עצמו, ואגב האיצטבא מוכשר גם החלק האחר.
 <strong>ו</strong>אם בנה איצטבא זו <strong>מן הצד</strong> ליד אחת הדפנות, <strong>אם יש משפת</strong> ה<strong>איצטבא ולכותל</strong> (לדופן המקבילה של הסוכה) <strong>ארבע אמות — פסולה,</strong> שהרי לאיצטבא זו יש רק שתי דפנות בלבד. אולם אם יש <strong>פחות מארבע אמות</strong> עד לדופן המקבילה — <strong>כשרה,</strong> כי אנו מחשיבים את חלק הסכך עם הדופן הרחוקה כאילו היו שניהם יחד דופן אחת של סוכה שהתעקמה.
 ושואלים: <strong>מאי קא משמע לן</strong> <small>[מה השמיע לנו]</small> מה לימד אותנו בהלכה זו, <strong>דאמרינן</strong> <small>[שאנו אומרים</small> שאנו מקבלים את ההלכה<small>]</small> של <strong>דופן עקומה</strong> בסוכה. אולם הרי כבר <strong>תנינא</strong> <small>[שנינו]</small> הלכה זו: <strong>בית שנפחת</strong> (שנעשה חור בגגו) <strong>וסיכך על גביו, אם</strong> קיים עדיין חלק הגג הסמוך לכתלים ו<strong>יש מן הכותל לסיכוך ארבע אמות</strong> — הרי זו <strong>פסולה.</strong> ונדייק <strong>הא</strong> <small>[הרי]</small> אם היה המרחק <strong>פחות מכאן — כשרה,</strong> והטעם — שאנו אומרים: דופן עקומה, שחלק הגג והקיר יחד נחשבים כדופן. הרי שכבר שנינו הלכה זו ומה איפוא נתחדש כאן?
 ומסבירים שבכל זאת יש חידוש בדברי הגמרא; <strong>מהו דתימא</strong> <small>[מהו שתאמר]</small> כי דווקא <strong>התם</strong> <small>[שם]</small> <strong>הוא</strong> ששייך לומר כן, משום שקיר בית זה <strong>חזי</strong> <small>[ראוי]</small> <strong>לדופן,</strong> שהרי גובהו הוא כראוי, פחות מעשרים אמה. <strong>אבל הכא</strong> <small>[כאן]</small> באיצטבא שהיא <strong>לא חזיא</strong> <small>[ראויה]</small> <strong>לדופן,</strong> שהרי היא גבוהה מהשיעור, <strong>אימא</strong> <small>[אמור]</small> ש<strong>לא,</strong> על כן <strong>קא משמע לן</strong> <small>[השמיע לנו]</small> שבכל זאת מצרפים אותה להיות כדופן אחת עקומה.
 <big>ג</big> <strong>היתה</strong> הסוכה <strong>גבוהה מעשרים אמה ובנה איצטבא באמצעיתה, אם יש משפת</strong> ה<strong>אצטבא ולדופן ארבע אמות לכל רוח ורוח — פסולה,</strong> שהרי אין לאיצטבא זו כל דפנות. <strong>פחות מארבע אמות — כשרה.</strong>
 ושואלים: <strong>מאי קא משמע לן</strong> <small>[מה השמיע לנו]</small> בכך, <strong>דאמרינן</strong> <small>[שאומרים אנו]</small> וקובעים הלכה זו של <strong>דופן עקומה, היינו הך</strong> <small>[הרי זה אותו דבר],</small> שהרי כבר השתמשנו בכלל זה!
 ומשיבים: בכל זאת יש בכך חידוש, כי <strong>מהו דתימא</strong> <small>[שתאמר]</small> <strong>דופן עקומה מרוח אחת אמרינן</strong> <small>[מצד</small> מכיוון <small>אחד אומרים אנו],</small> <strong>אבל</strong> לומר דין זה לענין <strong>כל רוח ורוח</strong> ולחשוב את כל הדפנות כתיקונן — <strong>לא, קא משמע לן</strong> <small>[השמיע לנו],</small> שבכל זאת נחשבות כל הדפנות כמחיצות גמורות.
 <big>ד</big> ועוד בדיני גובה סוכה. <strong>היתה</strong> הסוכה <strong>פחותה</strong> בגובהה <strong>מעשרה טפחים, וחקק</strong> (חפר) <strong>בה</strong> בקרקעיתה בור שיש בשטחו כדי הכשר סוכה, <strong>כדי להשלימה</strong> לגובה <strong>עשרה, אם יש משפת חקק</strong> (החפירה) <strong>ולכותל שלשה טפחים</strong> — הרי זו <strong>פסולה,</strong> שאין דופן החפירה מצטרף עם כותל הסוכה. ואף שקיים חלל בגובה עשרה טפחים, הרי אין לו דפנות בגובה הראוי כדי להיחשב כסוכה כשרה.
## דף ד:
 <strong>פחות משלשה טפחים</strong> — <strong>כשרה,</strong> שבכך הם מצטרפים להיחשב ככותל אחד, מדין לבוד.
 ושואלים: <strong>מאי שנא התם</strong> <small>[במה שונה שם]</small> בסוכה גבוהה ואיצטבא באמצעיתה, <strong>דאמרת</strong> <small>[שאמרת]</small> שהיא כשרה אם הכותל סמוך לאיצטבא <strong>פחות מארבע אמות, ומאי שנא הכא</strong> <small>[במה שונה כאן]</small> שאתה אומר <strong>פחות משלשה טפחים?</strong>
 ומשיבים: <strong>התם דאיתיה</strong> <small>[שם שיש]</small> כבר <strong>לדופן,</strong> שהרי יש לסוכה זו דופן של ממש אלא שהיא מרוחקת, על כן <strong>בפחו‍ת מארבע אמות סגיא</strong> <small>[די],</small> אולם <strong>הכא</strong> <small>[כאן]</small> בסוכה שגובהה פחות מעשרה טפחים אין דופנה נחשב כדופן כלל, וצריך קודם <strong>לשוויי לדופן</strong> <small>[לעשותו שייחשב דופן]</small> על ידי תוספת החקיקה, ולכן אם היה המרחק <strong>פחות משלשה טפחים,</strong> שמרחק זה נחשב כצמוד לכל ענין — <strong>אין</strong> <small>[כן]</small> נחשב הדבר לדופן, <strong>אי</strong> <small>[אם]</small> <strong>לא</strong> — <strong>לא,</strong> אינו נחשב לדופן.
 <big>א</big> הלכה נוספת בסוכה: <strong>היתה</strong> הסוכה <strong>גבוהה מעשרים אמה, ובנה בה</strong> באמצעה במרחק רב מן הדפנות <strong>עמוד שהוא גבוה עשרה טפחים,</strong> ומעל לעמוד אין עוד עשרים אמה עד לסכך <strong>ויש בו</strong> באורכו וברחבו שבעה טפחים ומשהו כדי <strong>הכשר סוכה</strong> — <strong>סבר אביי למימר</strong> <small>[לומר]</small> שזו היא סוכה כשרה, כי <strong>גוד אסיק מחיצתא</strong> <small>[משוך והעלה את המחיצות]</small> של העמוד שהרי גובהו יוצר סביבו מעין מחיצות ואם "מושכים" אותן עשרה טפחים כלפי מעלה, אף על פי שהסכך גבוה בהרבה מראש העמוד, מאחר ואינו גבוה בעשרים אמה, הרי זו סוכה כשרה.
 <strong>אמר ליה</strong> <small>[לו]</small> <strong>רבא</strong> לאביי: אינו כן, כי <strong>בעינן</strong> <small>[צריכים אנו]</small> להכשר סוכה שיהיו <strong>מחיצות הניכרות, וליכא</strong> <small>[ו</small>הרי <small>אין כאן],</small> שהרי מחיצות העמוד אינן נראות בעצמן כמחיצות.
 <big>ב</big> <strong>תנו רבנן</strong> <small>[שנו חכמים]:</small> <strong>נעץ ארבעה קונדיסין</strong> (כלונסאות, קורות) <strong>וסיכך על גבן</strong> ולא עשה כל דפנות, <strong>ר' יעקב מכשיר וחכמים פוסלין.</strong>
 <strong>אמר רב הונא: מחלוקת</strong> זו בין חכמים ור' יעקב היא כשהיו ארבעה כלונסאות אלה מכוונים <strong>על שפת הגג</strong> בדיוק מעל לקירות הבית, ש<strong>ר' יעקב סבר, אמרינן</strong> <small>[אומרים אנו]</small> כלל זה של <strong>גוד אסיק מחיצתא</strong> <small>[משוך והעלה את המחיצות],</small> שהרי קירות הבית מחיצות הן, ונחשוב כאילו היו המחיצות נמשכות ועולות עד למעלה, ונעשות כדפנות לסוכה. <strong>ורבנן סברי</strong> <small>[וחכמים סבורים]:</small> <strong>לא אמרינן</strong> <small>[אין אנו אומרים]</small> כלל זה של <strong>גוד אסיק מחיצתא</strong> <small>[משוך והעלה את המחיצות],</small> <strong>אבל</strong> אם היתה סוכה זו <strong>באמצע הגג</strong> שאין מחיצות הבית מועילות לכך — <strong>דברי הכל פסולה. ורב נחמן אמר: באמצע הגג מחלוקת,</strong> שלדברי ר' יעקב, הקונדיסין עצמם, אם יש ברוחבם טפח, הריהם משמשים כמחיצות להכשיר סוכה זו. ואילו לשיטת חכמים אין הסוכה כשירה אלא אם כן יש לה שני דפנות גמורים ודופן שלישי אפילו חלקי.
 <strong>איבעיא להו</strong> <small>[נשאלה להם]</small> לבני הישיבה שאלה זו: האם יש להבין את דברי רב נחמן כי <strong>באמצע הגג</strong> בלבד <strong>מחלוקת אבל על שפת הגג, דברי הכל כשרה, או דלמא</strong> <small>[שמא]</small> התכוון לומר כי <strong>בין בזו ובין בזו מחלוקת?</strong> לשאלה זו לא נמצאה תשובה, והיא נשארה ב<strong>תיקו</strong> <small>[תעמוד]</small> השאלה במקומה.
 <strong>מיתיבי</strong> <small>[מקשים]</small> מברייתא אחרת: <strong>נעץ ארבעה קונדסין בארץ וסיכך על גבן, ר' יעקב מכשיר וחכמים פוסלין.</strong>
 <strong>והא</strong> <small>[והרי]</small> <strong>ארץ</strong> ש<strong>כאמצע הגג דמי</strong> <small>[היא נחשבת],</small> שהרי אין בה מחיצות נמשכות, ובכל זאת <strong>קא מכשיר</strong> <small>[מכשיר]</small> <strong>ר' יעקב!</strong> הרי זו <strong>תיובתא</strong> <small>[קושיה חמורה]</small> על דעת <strong>רב הונא</strong> האומר כי באמצע הגג לדעת הכל פסולה. ומסכמים: אכן, <strong>תיובתא</strong> <small>[קושיה חמורה]</small> ונדחו דבריו.
 <strong>ועוד</strong> יש להקשות על דעתו: הרי מברייתא זו רואים לכאורה כי <strong>באמצע</strong> הגג <strong>הוא דפליגי</strong> <small>[שנחלקו],</small> <strong>אבל על שפת הגג</strong> לכאורה <strong>לדברי הכל כשרה!</strong> אם כן <strong>לימא תיהוי תיובתיה</strong> <small>[נאמר שתהא זו קושיה חמורה]</small> על שיטת <strong>רב הונא בתרתי</strong> <small>[בשתים],</small> גם במה שאמר כי באמצע הגג לדברי הכל פסולה ואילו בברייתא נאמר כי בכך נחלקו, וכן במה שאמר כי נחלקו בשפת הגג ואילו בברייתא נאמר כי בכך לדברי הכל כשרה.
 ודוחים, <strong>אמר לך רב הונא</strong> <small>[יכול היה רב הונא לומר לך];</small> משם אין ראייה, כי אפשר לומר: <strong>פליגי</strong> <small>[נחלקו]</small> <strong>באמצע הגג והוא הדין</strong> שנחלקו גם כן אם היתה הסוכה <strong>על שפת הגג. והאי דקמיפלגי</strong> <small>[וזה שנחלקו]</small> במפורש <strong>באמצע הגג,</strong> היה זה <strong>להודיעך כחו</strong> של <strong>ר' יעקב</strong> עד כמה הוא מחזיק בשיטתו ש<strong>אפילו באמצע הגג נמי</strong> <small>[גם כן]</small> הוא <strong>מכשיר.</strong>
 ועוד <strong>תנו רבנן</strong> <small>[שנו חכמים]</small> בתוספתא: <strong>נעץ ארבעה קונדסין בארץ וסיכך על גבן, ר' יעקב אומר: רואין כל שאילו יחקקו,</strong> כלומר: יעשו חריץ באותם קונדיסין <strong>ויחלקו</strong> לשני חלקים, <strong>ויש בהן טפח לכאן וטפח לכאן</strong> — הרי הם <strong>נדונין משום דיומד</strong> <small>[עמוד כפול]</small> ובהלכות מסויימות מחשיבים עמוד כפול המצוי בפינה כאילו היה שתי מחיצות שלמות (ראה עירובין יז, ב), <strong>ואם לאו</strong> <small>[לא]</small> שלאחר חלוקת הקונדיסין הם צרים מדי — <strong>אין נידונין משום דיומד. שהיה ר' יעקב אומר: דיומדי סוכה</strong> שיעורם כדי שייחשבו כמחיצות, הריהו <strong>טפח, וחכמים אומרים:</strong> אין הסוכה כשירה אלא <strong>עד שיהו שתים</strong> ממחיצותיה שלימות <strong>כהלכתן</strong> וסותמות את כל אותו צד בסוכה, ודופן <strong>שלישית</strong> הלכה למשה מסיני היא ש<strong>אפילו</strong> היה רוחבה <strong>טפח</strong> אחד — דיו.
 <big>ג</big> שנינו במשנה: סוכה <strong>שאינה גבוהה עשרה טפחים</strong> פסולה. ושואלים: <strong>מנלן</strong> <small>[מנין לנו]</small> דבר זה?
 <strong>אתמר</strong> <small>[נאמר]</small> כי <strong>רב ור' חנינא ור' יוחנן ורב חביבא מתנו</strong> <small>[היו שונים]</small> כפי שיפורט להלן.
 ובדרך אגב מעירים בענין זה: <strong>בכולה</strong> <small>[בכל]</small> <strong>סדר מועד,</strong> כאשר מוצאים אנו <strong>כל כי האי זוגא</strong> <small>[זוג זה</small> של חכמים<small>]</small> היו שיטות אמוראים, לפיהן <strong>חלופי</strong> <small>[מחליפים</small> ומוציאים<small>]</small> את <strong>ר' יוחנן ומעיילי</strong> <small>[ומכניסים]</small> את <strong>ר' יונתן,</strong> שהוא שהיה הרביעי בחבורה זו.
 וכך למדו: <strong>ארון</strong> הברית עצמו, היה גובהו <strong>תשעה</strong> טפחים, שכן מפורש בתורה שהיה אמה וחצי, ובאמה שבה נמדדים כלי המקדש יש שישה טפחים, הרי תשעה טפחים. <strong>ו</strong>ה<strong>כפורת</strong> המכסה את הארון <strong>טפח</strong> עוביה, <strong>הרי כאן עשרה</strong> טפחים, <strong>וכתיב</strong> <small>[ונאמר]:</small> <strong>"ונועדתי לך שם ודברתי אתך מעל הכפרת"</strong> (שמות כה, כב),
## דף ה.
 <strong>ותניא</strong> <small>[ושנויה</small> ברייתא<small>];</small> <strong>ר' יוסי אומר: מעולם לא ירדה שכינה למטה</strong> ממש, <strong>ולא עלו משה ואליהו למרום</strong> ממש, <strong>שנאמר: "השמים שמים לה' והארץ נתן לבני אדם"</strong> (תהלים קטו, טז), ששני אלה הם שני תחומים מוגדרים ומובדלים. הרי שהחל מגובה עשרה טפחים הרי זו רשות לעצמה, ולכן אף בסוכה, כל שאינה גבוהה עשרה טפחים, אינה נחשבת כרשות לעצמה ואינה כשרה.
 ושואלים: <strong>ו</strong>כי <strong>לא ירדה שכינה למטה</strong> מעשרה טפחים? <strong>והכתיב</strong> <small>[והרי נאמר]:</small> <strong>"וירד ה' על הר סיני"</strong> (שמות יט, כ)! ומשיבים: אמנם ה' ירד ממרומיו, אבל היה זה <strong>למעלה מעשרה טפחים</strong> מעל לארץ, ומגובה עשרה טפחים ומעלה הרי זו רשות בפני עצמה, ואכן למטה ממש לא ירדה שכינה מעולם. ועוד מקשים: <strong>והכתיב</strong> <small>[והרי נאמר]:</small> <strong>"ועמדו רגליו ביום ההוא על הר הזיתים"</strong> (זכריה יד, ד)! ומשיבים: אף כאן היה זה <strong>למעלה מעשרה טפחים.</strong>
 ושואלים: <strong>ו</strong>כי <strong>לא עלו משה ואליהו למרום? והכתיב</strong> <small>[והרי נאמר]:</small> <strong>"ומשה עלה אל האלהים"</strong> (שמות יט, ג)! ומשיבים: בכל זאת היה זה <strong>למטה מעשרה</strong> טפחים סמוך לארץ. ומקשים: <strong>והכתיב:</strong> <small>[והרי נאמר]:</small> <strong>"ויעל אליהו בסערה השמים"</strong> (מלכים ב' ב, יא)! ומשיבים: אף כאן <strong>למטה מעשרה.</strong> ומקשים: <strong>והכתיב</strong> <small>[והרי נאמר]:</small> <strong>"מאחז פני כסא פרשז עליו עננו"</strong> (איוב כו, ט) <strong>ואמר ר' תנחום: מלמד שפירש שדי מזיו שכינתו ועננו עליו,</strong> על משה, הרי שהיה משה בענן עם הקדוש ברוך הוא! ומשיבים: אף כאן <strong>למטה מעשרה.</strong>
 ומקשים: <strong>מכל מקום "מאחז פני כסא" כתיב</strong> <small>[נאמר],</small> לומר שמשה אחז בכסא הכבוד! ודוחים: <strong>אישתרבובי אישתרבב ליה</strong> <small>[השתרבב לו]</small> ה<strong>כסא</strong> וירד <strong>עד עשרה</strong> טפחים. <strong>ונקט ביה</strong> <small>[והחזיק בו]</small> משה מלמטה, והוא עצמו לא עלה למעלה מעשרה. וכיון שהשכינה מדברת עם משה מעל הכפורת הרי מכאן מובן כי הכפורת היא למעלה מעשרה טפחים. ומכאן אנו למדים שעשרה טפחים הם רשות מובדלת לעצמה.
 על ראיה זו תוהים: <strong>בשלמא</strong> <small>[נניח]</small> <strong>ארון תשעה</strong> טפחים, <strong>דכתיב</strong> <small>[שנאמר]:</small> <strong>"ועשו ארון עצי שטים אמתים וחצי ארכו ואמה וחצי רחבו ואמה וחצי קמתו"</strong> (שמות כה, י), ומספר הטפחים באמה וחצי הוא תשעה. <strong>אלא</strong> שעוביה של <strong>כפורת טפח, מנלן</strong> <small>[מנין לנו]?</small> והלא לא נתפרש הדבר בכתוב! <strong>דתני</strong> <small>[ששנה]</small> <strong>ר' חנינא: כל הכלים שעשה משה</strong> במשכן <strong>נתנה בהן</strong> ה<strong>תורה מדת ארכן ומדת רחבן ומדת קומתן,</strong> ואילו <strong>בכפורת, מדת ארכה ומדת רחבה — נתנה</strong> התורה, ואילו <strong>מדת קומתה לא נתנה.</strong>
 ומשיבים: <strong>צא ולמד מפחות שבכלים,</strong> מן השיעור הקטן ביותר שנאמר באחד מכלי המשכן, <strong>שנאמר</strong> בשולחן הפנים: <strong>"ועשית לו מסגרת טפח סביב"</strong> (שמות כה, כה), <strong>מה להלן</strong> במסגרת השלחן, שיעורה <strong>טפח — אף כאן</strong> שיעור עובי הכפורת <strong>טפח.</strong> ומקשים: <strong>ונילף</strong> <small>[ונלמד]</small> מן ה<strong>כלים גופייהו</strong> <small>[עצמם],</small> שהקטן בשיעוריהם הוא אמה! ומשיבים: <strong>תפשת מרובה — לא תפשת, תפשת מועט — תפשת.</strong> כלומר, אם רוצים אנו ללמוד מידת דבר מה, מוטב ללמוד מן המועט שבשיעורים, שהרי בכלל השיעורים הגדולים נכלל אף שיעור קטן זה, ובעוד האחרים ספק — הרי זה ודאי.
 ומקשים: אם כן <strong>ונילף</strong> <small>[ונלמד]</small> מן ה<strong>ציץ</strong> ששיעורו קטן עוד מזה. <strong>דתניא</strong> <small>[ש</small>כן <small>שנינו</small> בברייתא<small>]</small> : <strong>ציץ</strong> היה <strong>דומה כמין טס</strong> (חתיכה שטוחה) <strong>של זהב, ורחב שתי אצבעות ו</strong>היה <strong>מוקף</strong> (מגיע) <strong>מאזן לאזן, וכתוב עליו שתי שיטין</strong> (שתי שורות) "<strong>יו"ד ה"א"</strong> (שם ה') <strong>מלמעלה ו"קדש למ"ד" מלמטה,</strong> שהיה כתוב בו "קודש לה'" אלא שהשם היה גבוה יותר, והמילים האחרות נמוכות יותר. <strong>ואמר ר' אליעזר בר' יוסי: אני ראיתיו</strong> את הציץ באוצר המלך <strong>ברומי,</strong> שנלקח לשם יחד עם שאר כלי המקדש, <strong>וכתוב עליו "קדש לה'" בשיטה</strong> <small>[בשורה]</small> <strong>אחת,</strong> ומדוע לא נלמד מכלי זה, שהיה רחב שתי אצבעות בלבד!
 ומשיבים: <strong>דנין</strong> <small>[למדים]</small> <strong>כלי מכלי ואין דנין כלי מתכשיט,</strong> שהרי הציץ אינו מכלי המשכן אלא מתכשיטי הכהן הגדול.
 ומקשים: <strong>ונילף</strong> <small>[ונלמד]</small> <strong>מזר</strong> שהיה על גבי כמה מכלי המשכן. ש<strong>אמר מר</strong> <small>[החכם]</small> <strong>זר</strong> זה שלא נתפרש שיעורו בתורה גובהו <strong>משהו!</strong> ומשיבים: <strong>דנין כלי מכלי, ואין דנין כלי מהכשר כלי</strong> מדבר שאינו אלא בבחינת קישוט לכלי. ומקשים <strong>אי הכי</strong> <small>[אם כך]</small> שאין אתה לומד מדבר שהוא הכשר כלי, <strong>מסגרת</strong> השולחן <strong>נמי</strong> <small>[גם כן]</small> <strong>הכשר כלי הוא,</strong> ולא חלק מן הכלי! ומשיבים <strong>מסגרתו</strong> של השולחן <strong>למטה היתה</strong> בין רגלי השולחן, וטבלת השולחן היתה מונחת עליה ואם כן היתה המסגרת חלק ממבנה השולחן, ולא שימשה כקישוט בלבד.
 ומקשים: <strong>הניחא</strong> <small>[</small>דבר <small>זה נוח]</small> <strong>למאן דאמר</strong> <small>[ל</small>שיטת <small>מי שאומר]</small> כי <strong>מסגרתו</strong> של השולחן <strong>למטה</strong> בין רגליו <strong>היתה, אלא למאן דאמר</strong> <small>[ל</small>שיטת <small>מי שאומר]</small> כי <strong>מסגרתו למעלה היתה, מאי איכא למימר</strong> <small>[מה יש לומר]?</small> הלא <strong>האי</strong> <small>[זה]</small> <strong>הכשר כלי</strong> הוא!
 <strong>אלא</strong> עלינו לחזור בנו מטעמים אלה ולהביא ראיה אחרת לעובי הכפורת: <strong>דנין דבר שנתנה בו</strong> ה<strong>תורה מדה</strong> ככפורת, שנתנה התורה מידת ארכה ורחבה במפורש, <strong>מדבר שנתנה בו תורה מדה</strong> המסגרת שאף לה נתנה התורה מידה מפורשת, <strong>ואל יוכיחו ציץ וזר שלא נתנה בהן תורה מדה כלל</strong> ורק החכמים פירשו את שיעורם, וראוי ללמוד דווקא מדבר שנתפרש בתורה עצמה.
 <strong>רב הונא אמר</strong> ראיה אחרת לעוביה של הכפורת, <strong>מהכא</strong> <small>[מכאן],</small> נאמר: <strong>"על פני הכפרת קדמה"</strong> (ויקרא טז, יד) <strong>ואין פנים</strong> של אדם <strong>פחות מטפח,</strong> שהרי מן הכתוב משמע שעובי ("קומת") הכפורת יכול להקרא "פנים", ושיעור פנים של אדם הוא לפחות טפח.
 ומקשים: מדוע נאמר שפנים הם דווקא כפני אדם, <strong>ואימא</strong> <small>[ונאמר]</small> שהוא <strong>כאפי</strong> <small>[כפני]</small> 
## דף ה:
 העוף הענקי <strong>דבר יוכני</strong> הגדולים הרבה מטפח! ודוחים: <strong>תפשת מרובה לא תפשת,</strong> אם תופש אתה שיעור מרובה אין באפשרותך להוכיח שאכן כך הוא, <strong>תפשת מועט תפשת.</strong> ומקשים: אם כן, <strong>ואימא כאפי דציפרתא דזוטר טובא</strong> <small>[אמור</small> שהוא <small>כפני ציפור</small> שהם <small>קטנים ביותר]!</small> <strong>אמר רב אחא בר יעקב: רב הונא</strong> יודע את הדבר לא מתוך השוואה לפניהם של יצורים שונים, אלא מגזירה שווה של המילים <strong>"פני" "פני" גמר</strong> <small>[למד].</small> <strong>כתיב הכא</strong> <small>[נאמר כאן]:</small> <strong>"אל פני הכפרת" וכתיב התם</strong> <small>[ונאמר שם]:</small> <strong>"מאת פני יצחק אביו"</strong> (בראשית כז, ל), ולמד שפני הכפורת הם כפני אדם, טפח.
 ומקשים: <strong>ונילף</strong> <small>[ונלמד]</small> גזירה שוה <strong>מפנים של מעלה, דכתיב</strong> <small>[שנאמר]</small>: כי על כן ראיתי פניך <strong>כראת פני אלהים ותרצני"</strong> <small>(בראשית לג, י)</small>, הרי שאף לגבי שכינה נאמר לשון "פני"! ומשיבים: אף כאן, <strong>תפשת מרובה לא תפשת, תפשת מועט תפשת.</strong>
 מקשים: <strong>ונילף</strong> <small>[ונלמד]</small> מפני ה<strong>כרוב</strong> שהיה במקדש, <strong>דכתיב</strong> <small>[</small>שהרי גם שם <small>נאמר]:</small> <strong>"אל הכפרת יהיו פני הכרבים"</strong> (שמות כה, כ) ופנים אלה קטנים מטפח!
 <strong>אמר רב אחא בר יעקב: גמירי</strong> <small>[למודים</small> אנו<small>]</small> כי <strong>אין פני</strong> ה<strong>כרובים פחותין מטפח,</strong> ואכן <strong>ורב הונא נמי מהכא גמיר</strong> <small>[גם כן מכאן למד],</small> שנאמר: "פני הכפורת" ונאמר: "פני הכרובים" ושיעור זה כזה.
 דרך אגב שואלים <strong>ומאי</strong> <small>[ומהו]</small> <strong>כרוב,</strong> מהי צורת פניו? <strong>אמר ר' אבהו: כרביא</strong> <small>[כתינוק],</small> <strong>שכן בבבל קורין לינוקא</strong> <small>[לתינוק]</small> <strong>רביא.</strong>
 <strong>אמר ליה</strong> <small>[לו]</small> <strong>אביי: אלא מעתה</strong> לפי הסבר זה, <strong>דכתיב</strong> <small>[שנאמר]</small> במקרא על החיות במרכבה העליונה: <strong>"פני האחד פני הכרוב ופני השני פני אדם"</strong> (יחזקאל י, יד), <strong>היינו</strong> <small>[הוא]</small> <strong>כרוב היינו</strong> <small>[הוא]</small> <strong>אדם,</strong> שהרי פני כרוב אף הם פני אדם! ומשיבים: <strong>אפי רברבי ואפי זוטרא</strong> <small>[פנים גדולות ופנים קטנות],</small> כלומר: אכן לשניהם אותה דמות, אלא פני אדם הם של אדם גדול, ופני כרוב, דמות ילדים להם. הסברנו איפוא את מקור הקביעה שהארון והכפורת יחד שיעורם עשרה טפחים.
 אבל לענין ההשוואה לדין סוכה שואלים: <strong>וממאי</strong> <small>[וממה]</small> למד אתה ש<strong>חללה</strong> של הסוכה הוא <strong>עשרה בר</strong> <small>[חוץ]</small> <strong>מסככה? אימא</strong> <small>[אמור]</small> ששיעור זה הוא <strong>בהדי</strong> <small>[עם]</small> <strong>סככה,</strong> כשם שהארון נמדד מקצהו התחתון עד קצה הכפורת, אף בסוכה יהא שיעורה זה מהקרקע עד קצה העליון של הסכך!
 <strong>אלא</strong> עלינו לחזור בנו מהוכחה זו ולומר כי <strong>מבית עולמים</strong> (בית המקדש) <strong>גמר</strong> <small>[למד],</small> <strong>דכתיב</strong> <small>[ש</small>הרי <small>נאמר]:</small> <strong>"והבית אשר בנה המלך שלמה לה' ששים אמה ארכו ועשרים רחבו ושלשים אמה קומתו"</strong> (מלכים א' ו, ב). <strong>וכתיב</strong> <small>[ונאמר]:</small> <strong>"קומת הכרוב האחד עשר באמה וכן הכרוב השני"</strong> (מלכים א' ו, כו) <strong>ותניא</strong> <small>[ושנויה</small> ברייתא<small>]:</small> <strong>מה מצינו בבית עולמים</strong> ש<strong>כרובים בשליש הבית הן עומדין,</strong> שגובה הכרוב (עשר אמות) הוא שליש מגובה קודש הקדשים (שלושים אמה). אף <strong>במשכן נמי</strong> <small>[גם כן]</small> <strong>כרובים בשליש</strong> גבהו של <strong>הבית הן עומדין.</strong>
 ומעתה נחשב: <strong>משכן כמה הוי</strong> <small>[היה]</small> גבהו — <strong>עשר אמות, דכתיב</strong> <small>[שנאמר]:</small> <strong>"עשר אמות ארך הקרש"</strong> (שמות כו, טז), ועשר אמות אלו <strong>כמה הוי להו</strong> <small>[היה להם]</small> במידת טפחים — <strong>שיתין פושכי</strong> <small>[שישים טפחים],</small> <strong>תלתיה</strong> <small>[שלישו]</small> <strong>כמה הוי</strong> <small>[הוא]</small> — <strong>עשרים פושכי</strong> <small>[טפחים],</small> <strong>דל</strong> <small>[הוצא]</small> מכאן <strong>עשרה</strong> טפחים של גובה <strong>ארון וכפורת,</strong> שהכרובים עומדים מעליהם, <strong>פשו להו</strong> <small>[נשארו להם]</small> אם כן <strong>עשרה</strong> טפחים לגובה הכרובים עצמם, <strong>וכתיב</strong> <small>[ונאמר]:</small> <strong>"והיו הכרבים פרשי כנפים למעלה סככים בכנפיהם על הכפרת"</strong> (שמות כה, כ) <strong>קרייה רחמנא</strong> <small>[קראה התורה]</small> לדבר <strong>"סככה"</strong> דווקא כשהוא <strong>למעלה מעשרה</strong> טפחים, ואם כן, יפה למדנו מכאן שסכך הוא למעלה מעשרה טפחים.
 ומקשים: <strong>ממאי דגדפינהו עילוי רישייהו קיימי</strong> <small>[וממה,</small> מהיכן למד אתה <small>שכנפיהם מעל ראשיהם היו],</small> שמכאן נלמד שלשון סכך הוא למעלה מעשרה, <strong>דלמא להדי רישייהו קיימי</strong> <small>[שמא בשוה עם ראשיהן</small> היו הכנפיים <small>עומדות]</small> ונמצא סכך בפחות מחלל עשרה! <strong>אמר רב אחא בר יעקב: "למעלה" כתיב</strong> <small>[נאמר],</small> ו"פורשי כנפיים למעלה" פירושו: למעלה מראשיהם. ומקשים מצד אחר: אם כן, <strong>ואימא דמידלי טובא</strong> <small>[ואמור</small> שהיו הכנפיים <small>מורמות הרבה]</small> ומי יודע עד לאיזה גובה הגיעו? ומשיבים: <strong>מי כתיב</strong> <small>[האם נאמר]</small> <strong>"למעלה למעלה"?</strong> הלא נאמר רק "למעלה" שמשמעו גבוה במקצת מראשיהם. יש בידינו איפוא הוכחה מלשון הכתובים לענין גובה הסכך.
 אבל שואלים מצד אחר: <strong>הניחא</strong> <small>[</small>כל <small>זה נוח]</small> לפי שיטת <strong>ר' מאיר,</strong> ש<strong>אמר</strong> כי <strong>כל</strong> מידות <strong>האמות</strong> הנזכרות במקדש והמשכן <strong>היו בינוניות,</strong> כלומר: בכל אחת מהן שישה טפחים, <strong>אלא לר' יהודה</strong> ש<strong>אמר</strong> כי <strong>אמה של בנין,</strong> כלומר: זו שבה נמדד הבנין עצמו, אמה בינונית היתה, של <strong>ששה טפחים,</strong> אבל אמה <strong>של כלים,</strong> כלומר: זו שמדדו בה את הכלים, בת <strong>חמישה</strong> טפחים בלבד היתה, אם כן לשיטתו <strong>מאי איכא למימר</strong> <small>[מה יש לומר]?</small>
 כי לחישוב זה <strong>ארון וכפורת כמה הוי להו</strong> <small>[כמה הם]</small> <strong>תמניא ופלגא</strong> <small>[שמונה וחצי]</small> טפחים, שהרי אמה ומחצה הכתובה בתורה, לפי חשבון חמישה טפחים לאמה, הריהו שבעה טפחים ומחצה, ועוד טפח כפורת הרי שמונה ומחצה, ואם היו הכרובים מגיעים עד לשליש הבית, שהוא עשרים טפחים אם כן <strong>פשו להו חד סרי ופלגא</strong> <small>[נשארו להם</small> איפוא <small>אחד עשר וחצי</small> טפחים<small>]</small> שהיו כנפי הכרובים מוגבהים מעל לכפורת, ואם כן <strong>אימא</strong> <small>[אמור]</small> ש<strong>סוכה עד דהויא חד סרי ופלגא</strong> <small>[שתהיה אחד עשר וחצי</small> טפחים<small>]</small> לא תהיה כשרה, ושיטה כגון זו לא שמענו כלל!
 <strong>אלא, ל</strong>שיטת <strong>ר' יהודה הלכתא גמירי לה</strong> <small>[הלכה</small> למשה מסיני <small>למדים אנו אותה],</small> מה הוא שיעורה של סוכה. וכיוצא בזה <strong>אמר ר' חייא בר אשי אמר רב: שיעורין</strong> של מידות שונות בהלכה (כגון: כזית, כביצה וככותבת), דיני <strong>חציצין,</strong> שהם דברים המהווים חציצה לגבי טבילה, <strong>ומחיצין,</strong> מידתן וטיבן של מחיצות בהלכה, כל אלה <strong>הלכה למשה מסיני</strong> הם. שלא נתפרשו הדברים בתורה, אלא לפי מסורת בתורה שבעל פה יודעים אנו אותם.
 על עיקרה של שמועה זו מקשים: <strong>שיעורין</strong> הלא <strong>דאורייתא נינהו</strong> <small>[מן התורה הם]!</small> <strong>דכתיב</strong> <small>[שנאמר]:</small> <strong>"ארץ חטה ושערה וגפן ותאנה ורמון ארץ זית שמן ודבש"</strong> (דברים ח, ח) <strong>ואמר רב חנין: כל הפסוק הזה</strong> לענין <strong>שיעורין</strong> של תורה <strong>נאמר,</strong> כיצד?
 <strong>חטה</strong> היא בסיס לשיעור הלכה לענין <strong>בית המנוגע</strong> בנגע צרעת, <strong>דתנן</strong> <small>[</small>שכן <small>שנינו</small> במשנה<small>]:</small> <strong>הנכנס לבית המנוגע</strong> בצרעת <strong>ו</strong>היו <strong>כליו</strong> (בגדיו) מונחים ומקופלים <strong>על כתפיו</strong> שלא בדרך לבוש, <strong>וסנדליו וטבעותיו</strong> מונחים בתוך <strong>ידו</strong> ולא כדרך מלבוש — <strong>הוא והן טמאין מיד.</strong>
## דף ו.
 <strong>היה לבוש כליו</strong> (בגדיו) <strong>וסנדליו ברגליו וטבעותיו באצבעותיו, הוא</strong> עצמו <strong>טמא מיד, והן</strong>, הבגדים שעליו, <strong>טהורים עד שישהה</strong> בבית <strong>בכדי</strong> שיעור הזמן של <strong>אכילת פרס</strong> (חצי ככר לחם). וחצי ככר זה של <strong>פת חטין</strong> הוא <strong>ולא</strong> של <strong>פת שעורין,</strong> שזמן אכילת פת חיטים מועטה מזו של פת שעורים. וזמן אכילתה משערים כשאוכל דווקא כשהוא <strong>מיסב</strong> ועסוק באכילה בלבד ולא בדבר אחר, <strong>ואוכל בליפתן.</strong> הרי שחיטה (אכילת פת חטים) היא שיעור בהלכה.
 <strong>שעורה</strong> היא עצמה שיעור בהלכה, <strong>דתנן</strong> <small>[ש</small>כן <small>שנינו</small> במשנה<small>]:</small> <strong>עצם</strong> של מת שגודלה <strong>כשעורה</strong> — <strong>מטמא במגע ובמשא</strong> (אם נושאים אותה, אף בלא לנגוע בה), אולם <strong>אינו מטמא באהל</strong> שאם היתה עצם בשיעור שעורה בלבד בבית, הנכנס לבית איננו נטמא.
 <strong>גפן</strong> אף היא שיעור בהלכה — <strong>כדי רביעית יין לנזיר,</strong> שנאסר עליו לשתות יין ולאכול ענבים, ושיעור האיסור הוא דווקא בכדי רביעית של יין.
 <strong>תאנה</strong> אף היא שיעור בהלכה, שהרי <strong>כגרוגרת</strong> (תאנה מיובשת) הוא השיעור לגבי רוב מיני המאכל <strong>להוצאת שבת</strong> שאם הוציא מרשות היחיד לרשות הרבים בשבת ולהיפך אוכל שגודלו כגרוגרת — חייב.
 <strong>רמון</strong> הוא שיעור, <strong>דתנן</strong> <small>[ש</small>כן <small>שנינו</small> במשנה<small>]:</small> <strong>כל כלי בעלי הבתים</strong> שנטמאו ולאחר מכן ניקבו — בטלו מתורת כלי, ואינם טמאים עוד, ו<strong>שיעורן</strong> כדי להיטהר — אם היה הנקב בגודל של <strong>רמונים,</strong> שכן כלי הנקוב בשיעור כזה שוב איננו משמש למלאכה כלשהי ובטל, ומאחר שבטל — הריהו טהור.
 והזית אף הוא משמש כשיעור בהלכה, שכן נאמר: <strong>"ארץ זית שמן",</strong> ודרשו חכמים: <strong>ארץ שכל שיעוריה כזיתים.</strong> על לשון זו תוהים: <strong>"כל שיעוריה" סלקא דעתך</strong> <small>[עולה על דעתך</small> לומר<small>]?!</small> <strong>הא איכא הני דאמרינן</strong> <small>[הרי יש</small> את <small>אלה שאמרנו</small> לפני כן<small>]</small> שאינם כזית! <strong>אלא אימא</strong> <small>[אמור]</small> ותקן כך: <strong>שרוב שיעוריה כזיתים,</strong> כי השיעור לרוב איסורי אכילה שבתורה (כגון: נבילה, חלב, דם, פיגול, נותר, טמא וגיד הנשה) הוא כזית.
 <strong>"דבש"</strong> שהוא דבש תמרים, אף הוא משמש כשיעור. שיודעים אנו כי <strong>ככותבת הגסה</strong> (תמרה גדולה) הוא השיעור שחייבים בו על אכילה <strong>ביום הכפורים.</strong>
 <strong>אלמא</strong> <small>[מכאן]</small> ששיעורי ההלכה <strong>דאורייתא נינהו</strong> <small>[מן התורה הם]</small> ואינם הלכה למשה מסיני! ומשיבים: <strong>ותסברא</strong> <small>[וכי יכול אתה לסבור כן]?</small> <strong>שיעורין מי כתיבי</strong> <small>[האם כתובים</small> הם<small>]</small> בפסוק זה? שאמנם נזכרים הפירות הללו בכתוב, אך לא כשיעורים, ולא נאמר בהם במפורש לאיזו הלכה הם משמשים כשיעורים. <strong>אלא</strong> ודאי יש לומר כי <strong>הלכתא נינהו</strong> <small>[הלכות הם</small> למשה מסיני<small>]</small> <strong>וקרא אסמכתא בעלמא</strong> <small>[והפסוק אסמכתא בלבד]</small> <strong>הוא,</strong> לרמז ולזכרון.
 ומוסיפים להקשות על אותה שמועה: והלא <strong>חציצין</strong> (חציצות לטבילה) <strong>דאורייתא נינהו</strong> <small>[מן התורה הם]!</small> <strong>דכתיב</strong> <small>[ש</small>הלא <small>נאמר]:</small> <strong>"ורחץ את בשרו במים</strong> וטהר<strong>"</strong> (ויקרא יד, ט), ומלשון זו הבינו חכמים שהכוונה <strong>שלא יהא דבר חוצץ בינו לבין המים</strong> ואם היתה חציצה, אין הטבילה עולה לו. הרי שדיני חציצה מן התורה הם נלמדים!
 ומשיבים: <strong>כי אתאי הלכתא</strong> <small>[כאשר באה ההלכה]</small> לא היה זה לענין חציצה שעל בשרו, אלא ללמד שלא תהא חציצה גם ב<strong>שערו</strong>, וכדברי <strong>רבה בר בר חנה, שאמר רבה בר בר חנא: נימא</strong> <small>[שערה]</small> <strong>אחת,</strong> אם היתה <strong>קשורה</strong> בעצמה — <strong>חוצצת,</strong> שהקשר מהודק ואין המים נכנסים שם, <strong>שלש</strong> שערות קשורות — <strong>אינן חוצצות</strong> כי כמה שערות יחד אינן יכולות ליצור קשר מהודק עד כדי שלא יכנסו בו מים, <strong>שתים</strong> קשורות — <strong>איני יודע</strong> אם חוצצות. והוצרכה הלכה זו ללמדנו, שיש חציצה בשיער.
 ומקשים: <strong>שערו נמי דאורייתא נינהו</strong> <small>[מן התורה הם]</small> החציצות הללו, <strong>דכתיב</strong> <small>[ש</small>הלא <small>נאמר]:</small> <strong>"ורחץ את בשרו במים"</strong> ולמדים מן המלה "את" שכוונתה תמיד להוסיף ולהרבות, ולענין זה הריהי מרבה <strong>את הטפל לבשרו, ומאי ניהו</strong> <small>[ומה הוא]</small> — <strong>שערו,</strong> שגם זה צריך להיות כבשרו, כלומר: בלא חציצה!
 ומשיבים: <strong>כי אתאי הלכתא</strong> <small>[כאשר באה ההלכה</small> למשה מסיני<small>],</small> הריהי באה ללמדנו את הדינים שקבע <strong>ר' יצחק.</strong> ש<strong>אמר ר' יצחק:</strong>
## דף ו:
 <strong>דבר תורה,</strong> מעיקר הדין שקיבלנוהו מהלכה למשה מסיני, אם היה <strong>רובו</strong> של השיער מלוכלך, וזה באופן שהאיש <strong>מקפיד עליו</strong> להסירו — הרי זה <strong>חוצץ.</strong> אבל אם <strong>אינו מקפיד עליו</strong> כגון שרגיל לסוג זה של לכלוך, ואינו נוהג להסירו — <strong>אינו חוצץ. וגזרו</strong> חכמים שתחשב חציצה <strong>על רובו</strong> של השיער המלוכלך אפילו כ<strong>שאינו מקפיד</strong> עליו, גזירה <strong>משום רובו המקפיד,</strong> וכן גזרו אם היה <strong>מיעוטו</strong> של השיער מלוכלך באופן שהוא <strong>מקפיד</strong> להסיר ממנו את הלכלוך, <strong>משום רובו</strong> המלוכלך <strong>המקפיד</strong> עליו.
 ושואלים: אם כן, <strong>וליגזר נמי</strong> <small>[שיגזרו גם כן]</small> <strong>על מיעוטו שאינו מקפיד משום מיעוטו המקפיד, אי נמי</strong> <small>[או גם כן]</small> נגזור עליו <strong>משום רובו שאינו מקפיד!</strong>
 ומשיבים: דבר זה לא ייתכן, <strong>היא גופא</strong> <small>[עצמה]</small> ההלכה בשאינו מקפיד, הלא <strong>גזירה</strong> בלבד היא, <strong>ואנן ניקום ונגזר</strong> <small>[ואנחנו נעמוד ונגזור]</small> <strong>גזירה לגזירה?!</strong> על כל פנים למדנו שיש הלכה למשה מסיני מהו הקרוי חציצה.
 הלכה למשה מסיני ששיעורן המינימלי של <strong>מחיצין</strong> בכל מקום הוא עשרה טפחים — <strong>הא דאמרן</strong> <small>[זו שאמרנו],</small> וכפי שכבר נתבאר. ושואלים: <strong>הניחא</strong> <small>[</small>דבר <small>זה נוח]</small> לשיטת <strong>ר' יהודה,</strong> שלדעתו אין ללמוד דבר זה מן המקרא, ולכן לדעתו דבר זה נתקבל כהלכה למשה מסיני, <strong>אלא ל</strong>שיטת <strong>ר' מאיר</strong> שלדבריו כל האמות האמורות הן בנות שישה טפחים וניתן איפוא ללמוד שיעור עשרה טפחים מן הפסוקים, אם כן <strong>מאי איכא למימר</strong> <small>[מה יש לומר]?</small> הלא לשיטתו דין זה אינו צריך להלכה שבעל פה!
 ומשיבים: לשיטה זו <strong>כי אתאי הלכתא</strong> <small>[כאשר באה ההלכה]</small> לענין מחיצות, לשאר הלכות שיש בדיני מחיצות היא באה. כגון: <strong>גוד</strong> <small>[משוך],</small> כשחסירה חלק מן המחיצה ומחשיבים כאילו נמשך חלקה הקיים של המחיצה כלפי מעלה או כלפי מטה, ונחשב המקום כסגור במחיצה גם כשאין בו מחיצה של ממש. וכן לדין <strong>לבוד</strong> <small>[צמוד],</small> שכל שני דברים הסמוכים זה לזה בפחות משלושה טפחים נחשבים כמחוברים יחד, ודין <strong>דופן עקומה,</strong> שדופן סוכה הנמצאת במרחק של פחות מארבע אמות מן הסכך נחשבת כמתעקמת ונוגעת בסכך — אלו נלמדים מהלכה.
 <big>א</big> עוד למדנו במשנה לענין פסול בסוכה, שכל <strong>שאין לה שלש דפנות</strong> — הריהי פסולה.
 <strong>תנו רבנן</strong> <small>[שנו חכמים]</small> בתוספתא: <strong>שתים</strong> מן הדפנות צריכות להיות בכל אורך ורוחב הסוכה <strong>כהלכתן, ושלישית</strong> די שיהיה בה <strong>אפילו טפח. ר' שמעון אומר: שלש</strong> דפנות צריך שיהיו שלימות <strong>כהלכתן, ורביעית אפילו טפח.</strong>
 ושואלים: <strong>במאי קמיפלגי</strong> <small>[במה,</small> באיזה עקרון <small>נחלקו]</small> ובשל כך הגיעו לשיטות אלה? <strong>רבנן סברי</strong> <small>[חכמים סבורים]:</small> <strong>יש אם למסורת.</strong> כלומר: שיש ללמוד להלכה ממסורת הכתיב שבתורה, וכפי הכתיב כך קוראים עניינם אף לענין הלכה. <strong>ור' שמעון סבר: יש אם למקרא.</strong> כלומר: עיקר ההלכה היא לפי הקריאה המקובלת, גם אם אין הכתיב זהה עמה בכל. כיצד?
 <strong>רבנן סברי</strong> <small>[חכמים סבורים]:</small> <strong>יש אם למסורת,</strong> נאמר שתי פעמים "בסכת", חסר ("<strong>בסכת</strong> תשבו שבעת ימים כל האזרח בישראל ישבו <strong>בסכת</strong>". <small>ויקרא כג, מב</small>), שיש להבינו כסוכה אחת בלבד, ופעם אחת נאמר "בסכות", מלא ("למען ידעו דורותיכם כי <strong>בסכות</strong> הושבתי את בני ישראל". ויקרא כג, מג), בלשון רבים, ומיעוט רבים שתים, <strong>הרי</strong> שנרמזו <strong>כאן</strong> בלשון הכתוב <strong>ארבע</strong> פעמים.
 <strong>דל חד לגופיה</strong> <small>[הורד</small> מקרא <small>אחד לגופו]</small> לעצם הענין של מצות סוכה, <strong>פשו להו תלתא</strong> <small>[נשארו להם שלוש],</small> ושלוש פעמים אלה באו ללמד לענין דפנות שתהיינה שלוש, <strong>שתים</strong> מהן <strong>כהלכתן,</strong> דפנות גמורות, <strong>ואתאי הלכתא</strong> <small>[ובאה ההלכה</small> למשה מסיני<small>]</small> <strong>וגרעתה ל</strong>דופן ה<strong>שלישית ואוקמה</strong> <small>[והעמידה אותה]</small> על <strong>טפח</strong> בלבד, שלמדנו ממנה כי דופן אחת אינה חייבת להיות שלימה, ודי לה בשיעור טפח.
 ואילו <strong>ר' שמעון סבר: יש אם למקרא,</strong> ולכן אף שנכתבו בכתיב חסר, מאחר שקוראים אותם כבכתיב מלא <strong>"בסכות" "בסכות" "בסכות", הרי</strong> לפי זה נרמזו <strong>כאן שש</strong> סוכות, <strong>דל חד קרא לגופיה</strong> <small>[הסר כתוב אחד לגופו]</small> לענין מצוות סוכה, ונשאר פעמיים "בסכות", <strong>פשו להו</strong> <small>[נשארו להן]</small> <strong>ארבעה, שלש</strong> מהן <strong>כהלכתן,</strong> ו<strong>אתאי הלכתא</strong> <small>[באה הלכה</small> למשה מסיני<small>]</small> <strong>וגרעתה ל</strong>דופן ה<strong>רביעית, ואוקמה</strong> <small>[והעמידה אותה]</small> על <strong>טפח,</strong> שדבר זה קיבלו כהלכה, שאין כל דפנות הסוכה חייבות להיות שלימות ואחת מהן יכולה להיות קצרה מן השאר.
 <strong>ואי בעית אימא</strong> <small>[ואם תרצה אמור];</small> שיכול אתה להסביר את המחלוקת כך: <strong>דכולי עלמא</strong> <small>[לדעת הכל]</small> <strong>יש אם למקרא, והכא בהא קמיפלגי</strong> <small>[וכאן ב</small>עקרון <small>זה נחלקו]</small> <strong>מר סבר</strong> <small>[חכם זה,</small> חכמים <small>סברו]</small> כי <strong>סככה</strong> — עצם הענין שהסוכה צריכה כיסוי של סכך — <strong>בעיא קרא</strong> <small>[צריכה כתוב]</small> מיוחד, שנלמד שיש צורך בכיסוי זה ולא בדפנות בלבד ולכן נצרך אחד מלשונות "סוכה" שנאמרו בכתוב לגופו, כדי ללמד על דבר זה ונותר איפוא רמז רק לשלוש. <strong>ומר</strong> <small>[וחכם זה,</small> ר' שמעון<small>]</small> <strong>סבר</strong> כי <strong>סככה לא בעיא קרא</strong> <small>[צריכה כתוב],</small> כיון שעצם משמעות המלה "סוכה" מלמדת על ענין הסכך. ומתוך שאינו צריך ללשון מיוחדת כדי להורות על כך, נותר איפוא בעינו רמז לארבעה דפנות ומן ההלכה למד אתה כי הדופן הרביעית אינה צריכה להיות שלימה.
 <strong>ואיבעית אימא</strong> <small>[ואם תרצה אמור]:</small> <strong>דכולי עלמא</strong> <small>[לדעת הכל]</small> <strong>יש אם למסורת,</strong> שממסורת הכתיב אנו למדים, <strong>והכא בהא קמיפלגי</strong> <small>[וכאן ב</small>דבר <small>זה נחלקו];</small> <strong>מר סבר</strong> <small>[חכם זה,</small> חכמים <small>סברו]:</small> <strong>כי אתאי הלכתא</strong> <small>[כאשר באה ההלכה</small> למשה מסיני<small>],</small> לומר שאחת מדפנות הסוכה דיה שתהיה טפח — <strong>לגרע</strong> היא באה, וללמד שאחת משלוש הדפנות הרמוזות אינה צריכה להיות שלימה. <strong>ומר</strong> <small>[וחכם זה,</small> ר' שמעון<small>]</small> <strong>סבר: כי אתאי הלכתא</strong> <small>[כאשר באה ההלכה],</small> הריהי באה <strong>להוסיף</strong> ולומר כי נוסף לשלוש הדפנות צריכה להיות דופן אחת נוספת, ודופן זו, דיה שתהיה בת טפח.
 <strong>ואיבעית אימא</strong> <small>[ואם תרצה אמור]:</small> <strong>דכולי עלמא כי אתאי הלכתא</strong> <small>[לדעת הכל כאשר באה ההלכה],</small> כדי <strong>לגרע</strong> מן השיעור היא באה ולדעת הכל <strong>יש אם למסורת.</strong> ולפי זה נרמז ארבע פעמים סוכה, <strong>והכא</strong> <small>[וכאן]</small> בשאלה האם <strong>דורשין תחילות קמיפלגי</strong> <small>[נחלקו].</small> כלומר: כאשר אנו סופרים לענין הלכה כמה פעמים מוזכרת מלה מסויימת בכתוב, בכך נחלקו האם יש לדרוש לצורך ענין זה גם את הפעם הראשונה שנזכרה מלה זו, או שיש לומר כי הפעם ראשונה לעניינה נזכרה, ולא ללמד ממנה למנין. ש<strong>מר</strong> <small>[חכם זה,</small> ר' שמעון<small>]</small> <strong>סבר</strong> כי <strong>דורשין תחילות,</strong> והרי כאן רמז איפוא לארבע פעמים, <strong>ומר סבר</strong> <small>[וחכם זה,</small> חכמים <small>סברו]</small> כי <strong>אין דורשין תחילות.</strong>
 <strong>רב מתנה אמר: טעמיה</strong> <small>[טעמו]</small> של <strong>ר' שמעון מהכא</strong> <small>[מכאן]</small> ממקרא זה שנאמר: <strong>"וסכה תהיה לצל יומם מחרב ולמחסה ולמסתור מזרם וממטר"</strong> (ישעיה ד, ו), וסוכה שאין בה שלוש דפנות גמורות אינה יכולה לשמש כמחסה ומסתור.
 <big>ב</big> ושואלים: לפי ההלכה שסוכה צריכה שתהיינה בה שתי דפנות שלימות ודופן נוספת בת טפח, <strong>אותו טפח</strong> של דופן שלישית <strong>היכן מעמידו? אמר רב: מעמידו כנגד היוצא.</strong> כלומר: מניח את הדופן השלישית בסוף דופן אחת מול הדופן האחרת.
 <strong>אמרי ליה</strong> <small>[אמרו לו]</small> <strong>רב כהנא ורב אסי לרב:</strong>
## דף ז.
 <strong>ויעמידנו</strong> את הטפח העודף <strong>כנגד ראש תור?!</strong> כלומר: מדוע לא יניחנו באלכסון ובכך יצור כעין משולש, כך שתראה הסוכה דומה יותר לבית גמור! <strong>שתיק</strong> <small>[שתק]</small> <strong>רב</strong> ולא ענה דבר.
 <strong>איתמר נמי</strong> <small>[נאמר גם כן];</small> <strong>אמר שמואל משמיה</strong> <small>[משמו]</small> של <strong>לוי: מעמידו</strong> לדופן השלישית <strong>כנגד היוצא. וכן מורין בי מדרשא</strong> <small>[</small>היו <small>מורים בבית המדרש]:</small> <strong>מעמידו כנגד היוצא.</strong>
 <strong>ר' סימון ואיתימא</strong> <small>[ויש אומרים]</small> ש<strong>ר' יהושע בן לוי אמר,</strong> שיש להשלים את המחיצה באופן אחר; <strong>עושה לו</strong> את הטפח של דופן שלישית <strong>טפח שוחק,</strong> כלומר: טפח שמידתו שלימה ועודפת במקצת, <strong>ומעמידו בפחות משלשה טפחים סמוך לדופן וכל פחות משלשה סמוך לדופן כלבוד דמי</strong> <small>[הוא נחשב],</small> שנידון כאילו הוא מחובר, ומצטרף החלל עם הדופן לעשות מחיצה בת ארבעה טפחים, שהיא רוב דופן סוכה קטנה.
 <strong>אמר רב יהודה: סוכה העשויה כמבוי,</strong> כלומר: שיש בה שתי דפנות שלימות זו כנגד זו — <strong>כשרה, ואותו טפח</strong> של דופן שלישית <strong>מעמידו</strong> בצמוד <strong>לכל רוח</strong> (צד) <strong>שירצה,</strong> שאין צורך אלא להיכר בלבד, ודיו בכך.
 <strong>ר' סימון ואיתימא</strong> <small>[ויש אומרים]</small> <strong>ר' יהושע בן לוי אמר:</strong> בסוכה העשויה כמבוי מפולש לא די בדופן בת טפח, אלא <strong>עושה לו פס</strong> רחב <strong>ארבעה</strong> טפחים <strong>ומשהו, ומעמידו בפחות משלשה</strong> טפחים <strong>סמוך לדופן</strong> לסתום אחד מפתחי סוכה זו וכיון ש<strong>כל פחות משלשה</strong> טפחים <strong>סמוך לדופן, כלבוד דמי</strong> <small>[הוא נחשב],</small> הרי כאן שלוש מחיצות גמורות.
 ושואלים: <strong>ומאי שנא התם</strong> <small>[ומה שונה שם]</small> כשיש שתי מחיצות צמודות <strong>דקאמרת סגיא</strong> <small>[שאומר אתה כי די</small> לו<small>]</small> ב<strong>טפח שוחק</strong> כדי להכשירו כדופן שלישית, <strong>ומאי שנא הכא דקאמרת בעיא</strong> <small>[ומה שונה כאן שאתה אומר</small> ש<small>צריך]</small> <strong>פס ארבעה?</strong> ומשיבים: יש הבדל; <strong>התם דאיכא</strong> <small>[שם שיש]</small> <strong>שתי דפנות כהלכתן</strong> והן צמודות זו לזו ויוצרות כעין מבנה — <strong>סגי ליה</strong> <small>[די לו]</small> <strong>בטפח שוחק</strong> כדי להשלים לדופן שלישית ובכך להכשיר את הסוכה, אבל <strong>הכא דליכא</strong> <small>[כאן שאין],</small> <strong>שתי דפנות</strong> כהלכתן, כיון שאין הדפנות צמודות זו לזו ואין קשר ביניהן, <strong>אי איכא</strong> <small>[אם יש]</small> <strong>פס ארבעה</strong> כדי להתיר — <strong>אין</strong> <small>[כן],</small> ו<strong>אי</strong> <small>[אם]</small> <strong>לא — לא.</strong>
 <strong>אמר רבא: ואינה נתרת</strong> אותה סוכה העשויה כמבוי בדופן שלישית בת טפח <strong>אלא בצורת הפתח,</strong> כלומר: שיחלק את אותו דופן בת טפח לשתים ויצמיד את אחד מחלקיה לצידו האחד של אחד הצדדים הפתוחים ואת חלקו האחר בצידו השני של צד זה ויניח קנה על גביהם ובכך תיעשה צורת הפתח שהיא כעין שער פתוח, ונחשבת בהלכה כעין מחיצה.
 <strong>איכא דאמרי</strong> <small>[יש אומרים]</small> בנוסח שונה במקצת, ש<strong>אמר רבא: ונתרת</strong> סוכה זו העשויה כמבוי <strong>נמי</strong> <small>[גם כן]</small> <strong>בצורת הפתח,</strong> שלא דחה את הפתרון של ר' יהושע בן לוי, אלא אמר שאפשר להכשירה גם בצורת הפתח.
 <strong>איכא דאמרי</strong> <small>[יש אומרים]</small> גירסה שלישית ש<strong>אמר רבא: וצריכה</strong> סוכה זו כדי להכשירה <strong>נמי</strong> <small>[גם כן]</small> ל<strong>צורת הפתח,</strong> שנוסף לתיקון הדופן כשיטת ר' יהושע בן לוי, יש צורך גם בצורת הפתח כדי להכשירה.
 מסופר: <strong>רב אשי אשכחיה</strong> <small>[מצא]</small> את <strong>רב כהנא דקא עביד</strong> <small>[שהוא עושה]</small> תיקון בסוכה העשויה כמבוי, על ידי <strong>טפח שוחק, וקא עביד</strong> <small>[ועושה]</small> גם <strong>צורת הפתח. אמר ליה</strong> <small>[לו]</small> רב אשי לרב כהנא: וכי <strong>לא סבר מר להא דרבא</strong> <small>[סבור אדוני לזו,</small> לשיטתו <small>של רבא]?</small> ש<strong>אמר רבא: ונתרת נמי</strong> <small>[גם כן]</small> <strong>בצורת הפתח,</strong> ולשם מה לך תיקון נוסף בטפח? <strong>אמר ליה</strong> <small>[לו]</small> רב כהנא: <strong>אנא כאידך לישנא</strong> <small>[אני כלשון האחרת]</small> שמסרו בשם <strong>רבא סבירא לי</strong> <small>[סבור אני].</small> ש<strong>אמר רבא: וצריכה נמי</strong> <small>[גם כן]</small> <strong>צורת הפתח,</strong> שיש צורך בשני תיקונים יחד.
 <big>א</big> שנינו בתוספתא כי אם היו דפנות הסוכה <strong>שתים כהלכתן</strong> והשלישית אפילו טפח — הרי זו סוכה כשרה. <strong>אמר רבא: וכן ל</strong>ענין <strong>שבת</strong> החלה בתוך חג הסוכות, שאם עשה סוכה מעין זו ברשות הרבים סמוך לפתח ביתו, הריהי נחשבת בשבת זו אף כרשות היחיד לענין היתר הטלטול ממנה לביתו ולהיפך, אף שבכל שבת אחרת, אין בכך כדי להחשיב את המקום כרשות היחיד. וטעמו: <strong>מגו דהויא</strong> <small>[מתוך שהיא</small> נחשבת<small>]</small> כ<strong>דופן לענין סוכה</strong> — <strong>הויא</strong> <small>[הרי היא</small> נחשבת<small>]</small> כ<strong>דופן</strong> גם <strong>לענין שבת.</strong>
 <strong>איתיביה</strong> <small>[הקשה לו]</small> <strong>אביי: ומי אמרינן מגו</strong> <small>[והאם אומרים אנו "מתוך"]</small> בהלכות אלה, לומר שאם לענין תחום אחד נחשב דבר כדופן, יחשב כן אף לענין תחומים אחרים? <strong>והתניא</strong> <small>[והרי שנינו</small> בברייתא<small>]:</small> דיניה והגדרותיה של <strong>דופן</strong> לענין <strong>סוכה</strong> הריהם <strong>כדופן</strong> לענין <strong>שבת,</strong> שכשם שלענין שבת אפשר ליצור מחיצה על ידי העמדת קנים סמוכים זה לזה — כן גם לענין סוכה. <strong>ובלבד שלא יהא בין קנה לחברו</strong> מרחק <strong>שלשה טפחים,</strong> שביותר משלושה טפחים שוב אינם נחשבים כצמודים זה לזה.
 <strong>ויתירה</strong> כלומר, חמורה דין מחיצה לענין <strong>שבת על</strong> זו המיועדת להכשר <strong>סוכה, ש</strong>מחיצה לענין <strong>השבת אינה נתרת אלא ב</strong>כשחלק המחיצה ה<strong>עומד מרובה על הפרוץ,</strong> שכדי שגדר תיחשב כמחיצה נחוץ שהחלק העומד (כלומר: הקיים בפועל במחיצה זו), יהיה מרובה על הפרוץ, <strong>מה שאין כן בסוכה,</strong> שאף אם מרובה בה החלק הפרוץ על העומד (וכגון סוכה שאין לה אלא שתי דפנות ואף הן אינן שלימות, אלא בהן קיימים פתחים, והשלישית אינה אלא בת טפח) — כשרה.
 ונדייק: <strong>מאי לאו</strong> <small>[האם לא]</small> הכוונה בברייתא זו: <strong>יתירה</strong> חומרת <strong>שבת דסוכה</strong> (שבת שבחג הסוכות) על זו של <strong>סוכה, ולא אמרינן</strong> <small>[ואין אנו אומרים]</small> <strong>"מגו"</strong> <small>[מתוך]</small> שנחשבת מחיצה זו כדופן לענין סוכה, תיחשב כמחיצה אף לענין דיני שבת, וקשה איפוא לדברי רבא, שהסתמך על טענה זו!
 ודחה רבא: <strong>לא,</strong> כך יש להבין את הברייתא: <strong>יתירה שבת דעלמא</strong> <small>[שבכלל,</small> של כל ימות השנה<small>]</small> <strong>על שבת דסוכה</strong> (זו שחלה בחג הסוכות), כי בשבת שבחג הסוכות מחיצה שהפרוץ מרובה בה, כיון שנחשבת כדופן לענין סוכה, יש איפוא להחשיבה כדופן אף לענין שבת, מה שאין כן בשבת אחרת, שאז אין מחיצה זו נחשבת.
 הקשה לו אביי: <strong>אי הכי</strong> <small>[אם כך]</small> שההשוואה היא לא בין דיני שבת ודיני סוכה בכלל, אלא במקרה מיוחד של שבת שבחג הסוכות, אם כן <strong>ליתני נמי</strong> <small>[שישנה גם כן]</small> חידוש אחר הנובע מצירוף זה, ויאמר ש<strong>יתירה</strong> וחמורה הכשרה של <strong>סוכה דעלמא</strong> <small>[בכלל]</small> על <strong>סוכה</strong> זו של <strong>שבת,</strong> ש<strong>אילו סוכה דעלמא</strong> <small>[בכלל]</small> בשאר ימות החול, אם היתה זו סוכה מפולשת <strong>בעיא</strong> <small>[צריכה]</small> <strong>טפח שוחק</strong> כדי להיות דופן שלישית לסוכה, <strong>ואילו סוכה</strong> העומדת ב<strong>שבת, לא בעיא</strong> <small>[צריכה]</small> <strong>טפח שוחק</strong> לצורך זה, <strong>וסגי</strong> <small>[ודי</small> לה<small>]</small> <strong>בלחי,</strong> שהוא פס גבוה עשרה טפחים ורחב כל שהוא, שדי בו כדי לסמל שזו תחילתה של מחיצה שלישית, שכיון שלחי כזה מועיל לענין שבת, יהא אף כשר למצוות סוכה ביום השבת אף שאין ברוחבו טפח ואינו גבוה דיו,
 <strong>דהא את</strong> <small>[שהרי אתה]</small> עצמך <strong>הוא דאמרת</strong> <small>[שאמרת]:</small> <strong>סיכך על גבי מבוי שיש לו לחי</strong> העשוי כדי להכשירו לענין טלטול בשבת — <strong>כשר</strong> הוא גם לענין סוכה באותה שבת, אף על פי שאינו כשר לימות החול. וזאת מתוך שכשר לענין שבת, כשר אף לענין סוכה!
 והשיב לו רבא: אכן כך סבור אני, אבל העובדה שאין הדבר נזכר בברייתא אינה מהוה כל קושי, כי <strong>ההוא לא אצטריכא ליה</strong> <small>[דבר זה לא הוצרך לו]</small> להיאמר שיש מקרה שיתירה וחמורה הדרישה בדין סוכה בכלל על דין סוכה של שבת, שאין חידוש בכך שדבר הכשר להלכות שבת מועיל גם להלכות סוכה, <strong>השתא מקילתא לחמירתא אמרינן</strong> <small>[עכשיו מ</small>דבר <small>קל ל</small>דבר <small>חמור אומרים אנו],</small> שהרי כיון שאמרנו שדבר הכשר לדין סוכה, שאינה אלא מצות עשה, יש לו תוקף גם לדין שבת החמורה שאיסורה איסור כרת, <strong>מחמירתא לקילתא</strong> <small>[מחמורה לקלה]</small> <strong>לא כל שכן,</strong> שוודאי שדבר שיש לו תוקף לדין שבת החמור, כל שכן שיש לו תוקף לדין סוכה שאינו חמור עד כדי כך. ולכן לא היה צורך להזכיר את הדבר בברייתא.
 <strong>גופא,</strong> כיון שהוזכרה ההלכה בענין סיכוך על גבי מבוי, מעירים לגופה של אותה ההלכה. <strong>אמר רבא:</strong>
## דף ז:
 <strong>סיכך על גבי מבוי שיש לו לחי</strong> — <strong>כשרה,</strong>
 <strong>ו</strong>כיוצא בזה <strong>אמר רבא: סיכך על גבי פסי ביראות</strong> (בורות) — <strong>כשרה.</strong> שכאשר קיים בור מים ציבורי ברשות הרבים, וכדי שיוכלו לשאוב ממנו בשבת יש לעשות שהמקום שסביב בור המים יהיה רשות היחיד. ואם אי אפשר לעשות מסביבו מחיצה גמורה, עושים "פסי ביראות" — זויות כפולות בארבע פינות מסביב, וזויות אלה מחשיבות את כל השטח שבתוכן כרשות היחיד. וכיון שלענין שבת נחשבים הפסים כמחיצות — אף לענין סוכה כן.
 ומעירים: <strong>וצריכא</strong> <small>[וצריך</small> היה<small>]</small> רבא להשמיע לנו את שיטתו בשני המקרים, למרות דמיונם זה לזה. <strong>דאי אשמעינן</strong> <small>[שאם היה משמיע לנו]</small> הכשר סוכה ב<strong>מבוי</strong> בלבד, היינו אומרים: <strong>משום דאיכא</strong> <small>[שיש]</small> <strong>שתי דפנות מעלייתא</strong> <small>[מעולות,</small> גמורות<small>],</small> שהרי שתיים מדפנותיו הן דפנות גמורות כהלכתן. <strong>אבל גבי פסי ביראות דליכא</strong> <small>[שאין]</small> באופן זה <strong>שתי דפנות מעלייתא</strong> <small>[מעולות]</small> ורובו פרוץ <strong>אימא</strong> <small>[אמור]</small> ש<strong>לא.</strong>
 ולהיפך; <strong>ואי אשמעינן</strong> <small>[ואם היה משמיע לנו]</small> את ההלכה הזאת רק ב<strong>פסי ביראות,</strong> הייתי אומר <strong>משום דאיכא</strong> <small>[שיש]</small> <strong>שם ארבע דפנות,</strong> ואף שאינן שלימות, מכל מקום על ידי הזויות נוצרות כביכול ארבע דפנות, <strong>אבל סיכך על גבי מבוי, דליכא</strong> <small>[שאין]</small> <strong>שם ארבע דפנות אימא</strong> <small>[אמור]</small> ש<strong>לא.</strong>
 <strong>ואי אשמעינן הני תרתי</strong> <small>[ואילו היה משמיע לנו</small> רק <small>את שתי אלה]</small> ללמדנו שמחיצה הכשרה לענין שבת, כשרה גם לדין סוכה, היינו אומרים <strong>מחמירתא</strong> <small>[</small>מדין <small>חמור]</small> של שבת <strong>לקילתא</strong> <small>[ל</small>דין <small>קל]</small> של סוכה מובן שהדבר מועיל, <strong>אבל מקילתא</strong> <small>[מ</small>דין <small>קל],</small> דין סוכה <strong>לחמירתא</strong> <small>[ל</small>דין <small>חמור]</small> של שבת <strong>אימא</strong> <small>[אמור]</small> ש<strong>לא</strong> יועיל, על כן <strong>צריכא</strong> <small>[הוצרכה</small> לומר<small>]</small> גם הלכה שלישית, שכל מחיצה הנחשבת כדופן לסוכה תיחשב כמחיצה גם לענין דיני שבת באותה שבת.
 <big>א</big> שנינו במשנה כי סוכה <strong>שחמתה מרובה מצלתה</strong> — <strong>פסולה.</strong>
 <strong>תנו רבנן</strong> <small>[שנו חכמים]</small> בברייתא: <strong>חמתה</strong> מרובה מצילתה, הכוונה שהחמה באה <strong>מחמת סיכוך, ולא מחמת</strong> ה<strong>דפנות.</strong> כי יתכן שתכנס רוב חמה דרך דפנות הסוכה ובכל זאת תהא הסוכה כשרה. <strong>ר' יאשיה אומר:</strong> אם חמתה מרובה <strong>אף מחמת דפנות</strong> — פסולה.
 <strong>אמר רב יימר בר שלמיה משמיה</strong> <small>[משמו]</small> של <strong>אביי: מאי טעמיה</strong> <small>[מה טעמו]</small> של <strong>ר' יאשיה, דכתיב</strong> <small>[שנאמר]:</small> <strong>"וסכת על הארן את הפרכת"</strong> (שמות מ, ג), <strong>פרכת</strong> הלא <strong>מחיצה</strong> בלבד היא ולא כיסוי עליון, <strong>וקא קרייה רחמנא</strong> <small>[וקראה לה התורה]</small> בלשון <strong>"סככה"</strong> ("וסכות"), <strong>אלמא</strong> <small>[מכאן]</small> כי ייעודה של <strong>מחיצה כ</strong>ייעודו של ה<strong>סכך בעינן</strong> <small>[צריכים אנו]</small> שתהיה וכשם שהסכך צריך להיות אטום ברובו כך צריכה להיות אף המחיצה.
 <strong>ורבנן</strong> <small>[וחכמים]</small> שאינם סבורים כן, מה הוא לדעתם פירוש "וסכות"? <strong>ההוא</strong> ללמד <strong>דניכוף ביה פורתא</strong> <small>[שנכוף אותה,</small> את הפרוכת, <small>מעט]</small> <strong>דמחזי</strong> <small>[שנראית]</small> <strong>כסכך,</strong> כלומר: שלא תהא הפרוכת מחיצה ישרה לגמרי, אלא תהא כפופה בראשה במקצת.
 <big>ב</big> <strong>אמר אביי: רבי, ור' יאשיה, ור' יהודה, ור' שמעון, ורבן גמליאל, ובית שמאי, ור' אליעזר, ואחרים, כולהו סבירא להו</strong> <small>[כולם סבורים]</small> להחזיק בשיטה אחת לענין סוכה, והיא; כי <strong>סוכה דירת קבע בעינן</strong> <small>[צריכים אנו]</small> שתהיה, שהסוכה צריכה להיות בנויה היטב וראויה למגורים כשאר דירות.
 ומעתה מפרט אביי את הדעות בשיטה זו; <strong>רבי</strong> כיצד מתבטאת שיטה זו בדבריו — <strong>דתניא</strong> <small>[ש</small>כן <small>שנינו</small> בברייתא<small>];</small> <strong>רבי אומר: כל סוכה שאין בה ארבע אמות על ארבע אמות פסולה</strong> ומידה זו היא כאמור המידה הראויה לבית גמור.
 <strong>ר' יאשיה — הא דאמרן</strong> <small>[זה שאמרנו]</small> והובאו דבריו לעיל, שאף הדפנות צריכות להיות אטומות כקירות בית ממש.
 <strong>ר' יהודה — דתנן</strong> <small>[ש</small>כן <small>שנינו</small> במשנתנו<small>]:</small> <strong>סוכה שהיא גבוהה למעלה מעשרים אמה</strong> — <strong>פסולה, ור' יהודה מכשיר,</strong> וכבר פירשנו שאחת מן המשמעויות המעשיות בגובה זה, שהסוכה אינה יכולה להיעשות כדירת ארעי, אלא כבנין גמור.
 <strong>ור' שמעון — דתניא</strong> <small>[ש</small>כן <small>שנינו</small> בברייתא<small>]:</small> מהו הכשר סוכה — כשיהיו לה <strong>שתי</strong> דפנות שלימות <strong>כהלכתן ושלישית</strong> די שיהא רוחבה <strong>אפילו טפח, ר' שמעון אומר: שלש</strong> דפנות צריכות להיות שלימות <strong>כהלכתן ורביעית אפילו טפח,</strong> הרי שלפי דעתו צריכה הסוכה להיות סגורה מכל צידיה כראוי, כעין בית.
 <strong>רבן גמליאל</strong> — <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>העושה סוכתו בראש העגלה או בראש הספינה, רבן גמליאל פוסל</strong> שמאחר שהיא ניידת, אינה כדירת קבע, <strong>ור' עקיבא מכשיר.</strong> הרי שלדעת בית שמאי צריכה הסוכה להיעשות כדירת קבע.
 <strong>בית שמאי</strong> — <strong>דתנן</strong> <small>[ש</small>כן <small>שנינו</small> במשנה<small>]:</small> <strong>מי שהיה ראשו ורובו בסוכה ושולחנו בתוך הבית, בית שמאי פוסלים,</strong> שלדעתם, כיון שאין סוכה קטנה ראויה לשימוש, אינה כשרה למצוותה, <strong>ובית הלל מכשירים.</strong> הרי שלדעת בית שמאי צריכה הסוכה להיות דומה לדירת קבע.
 <strong>ר' אליעזר</strong> — <strong>דתנן</strong> <small>[ש</small>כן <small>שנינו</small> במשנה<small>]:</small> <strong>העושה סוכתו כמין צריף,</strong> כדמות אהל שאין לו גג וכולו עשוי שיפוע, <strong>או שסמכה לכותל,</strong> שנטל קנים ארוכים וסמך את ראשם האחד לכותל בצורה בשיפוע ואת השני לרצפה, ואף לזו אין גג, <strong>ר' אליעזר פוסל לפי שאין לה גג, וחכמים מכשירין.</strong>
 שיטת <strong>אחרים</strong> — <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>אחרים אומרים: סוכה העשויה כשובך</strong> (עגולה כולה) — <strong>פסולה, לפי שאין לה זויות</strong> ובית גמור כהלכה צריך שיהיו לו זויות.
 <big>ג</big> <strong>אמר ר' יוחנן: סוכה העשויה ככבשן,</strong> שהיא עגולה מכל צד, <strong>אם יש בהיקפה</strong> הפנימי מספיק מקום <strong>כדי לישב בה עשרים וארבעה בני אדם</strong> — <strong>כשרה, ואם לאו</strong> — <strong>פסולה.</strong>
 ושואלים: <strong>כמאן</strong> <small>[כ</small>שיטת <small>מי]</small> אמר ר' יוחנן שצריך שטח הסוכה להיות כה רחב — ללא ספק כדעת <strong>רבי,</strong> ש<strong>אמר</strong> כי <strong>כל סוכה שאין בה ארבע אמות על ארבע אמות — פסולה,</strong> ומתוך ששיטתו היא המפליגה ביותר בענין שטח הסוכה, ודאי שדברי ר' יוחנן כשיטתו.
 אולם אף לשיטה זו עדיין יש מקום לתמיהה: <strong>מכדי</strong> <small>[הרי],</small> <strong>גברא באמתא יתיב</strong> <small>[אדם יושב</small> ותופס שיעור <small>אמה</small> בישיבתו<small>],</small> ואם כן מצריך ר' יוחנן שתהא בהיקפה של סוכה זו עשרים וארבע אמות, <strong>ו</strong>כלל הוא ש<strong>כל שיש בהיקפו שלשה טפחים יש בו רוחב טפח,</strong> ואם כן <strong>בתריסר סגי</strong> <small>[בשנים עשר מספיק].</small> שהרי בהיקף שתים עשרה אמה של עיגול יש לפי חשבון זה קוטר ארבע אמות, ויש כבר בסוכה ארבע אמות על ארבע אמות, ומדוע הצריך איפוא ר' יוחנן היקף גדול כפליים?
## דף ח.
 <strong>הני מילי</strong> <small>[דברים אלו]</small> שעיגול של שתים עשרה אמה יש ברוחבו ארבע אמות, הרי זה דווקא <strong>בעיגולא</strong> <small>[בעיגול]</small> המצוי בתוכו, <strong>אבל בריבועא</strong> <small>[בריבוע]</small> <strong>בעיא טפי</strong> <small>[צריך יותר].</small>
 ומקשים שוב: <strong>מכדי</strong> <small>[הרי]</small> <strong>כמה מרובע יותר על העיגול</strong> — יודעים אנו שהוא גדול ממנו <strong>רביע,</strong> ואם כן <strong>בשיתסר סגי</strong> <small>[בששה עשר די]</small> שהוא רבע יתר על שתים עשרה, ומדוע אמר עשרים וארבע?
 ומשיבים: <strong>הני מילי</strong> <small>[דברים אלה</small> שאמרנו<small>]</small> ביתרון גודל מרובע על העיגול היינו <small>[הרי הוא]</small> <strong>בעיגול דנפיק מגו ריבועא</strong> <small>[היוצא,</small> הנתון <small>מתוך ריבוע]</small> <strong>אבל ריבועא דנפיק מגו עיגולא</strong> <small>[ריבוע היוצא,</small> הנתון <small>מתוך עיגול]</small> <strong>בעיא טפי</strong> <small>[צריך יותר],</small> <strong>משום מורשא דקרנתא</strong> <small>[בליטת הזוויות]</small> של הריבוע, וכדי שיכנס מרובע שהיקפו שתים עשרה אמה לתוך עיגול, צריך שיהיה היקף העיגול גדול בהרבה.
 ומוסיפים להקשות: הבה נחשב כמה היקף נוסף בשל בליטה זו, <strong>מכדי</strong> <small>[הרי]</small> <strong>כל אמתא בריבועא אמתא ותרי חומשא באלכסונא</strong> <small>[כל אמה בריבוע</small> יש בה <small>אמה ושתי חמישיות באלכסון],</small> והלא רוחב העיגול בכל צידיו כמידת הרוחב שבין זוית המרובע האחת לחבירתה האלכסונית לה וצריך להוסיף איפוא לחשבון עוד שתי חמישיות לכל אמה, ואם כן אף לפי חשבון זה <strong>בשיבסר נכי חומשי סגיא</strong> <small>[בשבעה עשר חסר חומש די],</small> לפי חשבון שתים עשרה אמות בתוספת שתי חמישיות לכל אמה. ומשיבים: ר' יוחנן <strong>לא דק</strong> <small>[דייק]</small> והגדיל במעט את המידה.
 ותוהים: <strong>אימור דאמרינן לא דק פורתא</strong> <small>[אמור שאנו אומרים</small> כי <small>לא דייק,</small> הרי זה <small>במעט],</small> אולם <strong>טובא מי אמרינן לא דק</strong> <small>[הרבה האם אומרים אנו</small> כי <small>לא דייק]?</small> וכאן עדיין יש הבדל של שמונה אמות!
 <strong>אמר ליה</strong> <small>[לו]</small> <strong>מר קשישא</strong> <small>[הזקן]</small> <strong>בריה</strong> <small>[בנו]</small> של <strong>רב חסדא לרב אשי: מי סברת גברא באמתא יתיב</strong> <small>[האם סבור אתה כי אדם בתוך אמה הוא יושב]</small> ומקום מושב עשרים וארבעה אנשים הריהו עשרים וארבע אמות, אינו כן אלא <strong>תלתא גברי בתרתי אמתא יתבי</strong> <small>[שלושה בני אדם בשתי אמות הם יושבים]</small> וההיקף הנדרש הוא איפוא קטן יותר. ושואלים: <strong>כמה הוו להו</strong> <small>[כמה הם]</small> הנרדשות אם כן לישיבת עשרים וארבעה בני אדם — <strong>שיתסר</strong> <small>[שש עשרה]</small> אמות, <strong>אנן שיבסר נכי חומשא בעינן</strong> <small>[אנחנו שבע עשרה פחות חומש צריכים אנו]</small> כפי שחשבנו קודם! ומשיבים: <strong>לא דק</strong> <small>[דייק]</small> ואכן יש להוסיף ארבע חמישיות אמה.
 ודוחים: <strong>אימור דאמרינן לא דק לחומרא</strong> <small>[אמור שאנו אומרים שלא דייק להחמיר],</small> שהחכם קובע שיעור בלתי מדוייק כאשר המספר שנקב יש בו כדי להחמיר, אולם <strong>לקולא מי אמרינן לא דק</strong> <small>[להקל האם אומרים אנו</small> ש<small>לא דייק]?</small> והרי מתוך חוסר הדיוק מתירים את האיסור!
 <strong>אמר ליה</strong> <small>[לו]</small> <strong>רב אסי לרב אשי: לעולם</strong> יש לומר כי <strong>גברא באמתא יתיב</strong> <small>[אדם יושב</small> בשטח <small>של אמה]</small> אולם <strong>ר' יוחנן</strong> את <strong>מקום גברי</strong> <small>[האנשים]</small> עצמם <strong>לא קחשיב</strong> <small>[החשיב]</small> ואין לחשוב את היקף העיגול מבפנים, שהוא יהיה בן עשרים וארבע אמות, אלא מבחוץ, שכוונתו לכך שיש להושיב בהיקפו החיצוני עשרים וארבעה אנשים ומידת ההיקף האמורה הריהי מסביב להם.
 ושואלים: <strong>כמה הוו להו</strong> <small>[יהיו להם</small> איפוא<small>]</small> מספר האמות בהיקף הפנימי לישיבתם — <strong>תמני סרי</strong> <small>[שמונה עשרה],</small> שכן לכלל זה שרוחב עיגול שהיקפו שלוש הוא אחד, ולפי זה רוחב ההיקף של עשרים וארבעה אנשים הוא איפוא שמונה, ואם כן, לכשנמדוד את ההיקף הפנימי ללא רוחב האנשים, עלינו להחסיר מהחשבון את מידת רוחבם של שני אנשים (אחד לכל צד של הרוחב) ונותר איפוא רוחב של שש אמות בלבד והיקף עיגול שרוחבו שש אמות לכלל האמור הוא שמונה עשר אמות, והרי כבר חישבנו כי <strong>בשיבסר נכי חומשא סגיא</strong> <small>[בשבעה עשר חסר חומש די]!</small> ומשיבים: <strong>היינו דלא דק</strong> <small>[זהו</small> שאמרנו <small>שלא דייק]</small> <strong>ולחומרא לא דק</strong> <small>[דייק],</small> שהוסיף קצת יותר מאמה.
 <strong>רבנן</strong> <small>[חכמי]</small> המקום <strong>קיסרי ואמרי לה</strong> <small>[ויש אומרים]</small> ש<strong>דייני</strong> המקום <strong>קיסרי</strong> הם ש<strong>אמרי</strong> <small>[אומרים]</small> שיש לפרש את דברי ר' יוחנן על בסיס שיטת חישוב אחרת; לדעתם <strong>עיגולא דנפיק מגו ריבועא</strong> — <strong>רבעא</strong> <small>[העיגול היוצא מתוך הריבוע</small> פחות ממנו בשטחו ב<small>רבע]</small>
## דף ח:
 <strong>ריבועא דנפיק מגו עיגולא</strong> <small>[ריבוע היוצא מתוך העיגול]</small> הוא <strong>פלגא</strong> <small>[חצי]</small> מן העיגול. אך מעירים: <strong>ולא היא</strong> <small>[ואינו כן],</small> <strong>דהא קחזינן דלא הוי כולי האי</strong> <small>[שהרי רואים אנו שאינו</small> קטן ממנו <small>עד כדי כך].</small>
 <big>א</big> <strong>אמר ר' לוי משום</strong> (בשם) <strong>ר' מאיר: שתי סוכות של יוצרים זו לפנים מזו</strong> שהיו יוצרי כלי חרס עושים לעצמם שתי סוכות אחת בתוך השניה, הפנימית למגורים והחיצונית למלאכה ולמסחר — <strong>הפנימית</strong> שבהן <strong>אינה סוכה</strong> שהרי בה הוא דר כל השנה ואין הדבר ניכר שהוא דר בה לשם סוכה. אולם מאחר שהיא דירת קבע, הריהי <strong>חייבת במזוזה</strong> בכל ימות השנה. <strong>והחיצונה</strong> יכולה להיחשב כ<strong>סוכה,</strong> שמתוך שאין דרכו לדור בה בכל ימות השנה ואינו דר בה אלא בימי הסוכות, ניכר הדבר שלשם מצות סוכה הוא עושה כן. ומתוך שאינה מיועדת למגורים בשאר ימות השנה ואינה משמשת אלא ככניסה לדירתו ולמעבר סוחרים וסחורה, לכך אינה נחשבת כדירה והריהי <strong>פטורה מן המזוזה.</strong>
 ושואלים: <strong>ואמאי</strong> <small>[ומדוע]</small> תהא החיצונה פטורה מן המזוזה? <strong>תהוי</strong> <small>[תהא]</small> ה<strong>חיצונה</strong> נחשבת <strong>כבית שער לפנימי, ותתחייב במזוזה!</strong> ומשיבים: <strong>משום</strong> ש<strong>לא קביע</strong> <small>[קבועה],</small> שהרי אף הפנימית אינה דירת קבע ממש, ואף אם חייבנו לקבוע מזוזה בפתח הפנימית — שהרי הוא דר בה בפועל, אין לחייב בשלה לקבוע מזוזה גם בפתח החיצונה.
 <big>ב</big> <strong>תנו רבנן</strong> <small>[שנו חכמים]:</small> הסוכות שסימנן <strong>גנב"ך,</strong> והן: <strong>סוכת גוים, סוכת נשים, סוכת בהמה, סוכת כותים</strong> (שומרונים) <strong>סוכה מכל מקום</strong> — כל אחת מאלו <strong>כשרה</strong> למצות סוכה, <strong>ובלבד שתהא מסוככת כהלכתה</strong> ואינה נפסלת בשל מי שעשאה ובשל הצורך לו נעשתה.
 ושואלים: <strong>מאי</strong> <small>[מה</small> פירוש<small>]</small> <strong>"כהלכתה"? אמר רב חסדא: והוא שעשאה לצל סוכה,</strong> כדי שיוכלו לחסות בצל סככה — הרי זו סוכה גם למצוה.
 ושואלים: <strong>"מכל מקום"</strong> שאמרנו <strong>לאתויי מאי</strong> <small>[להביא,</small> לרבות <small>את מה],</small> אלו מקרים נוספים נכנסים בגדר זה? ומשיבים: <strong>לאתויי</strong> <small>[להביא,</small> לרבות<small>]</small> סוגי סוכות נוספים, השנויים בברייתא אחרת, וסימנן: <strong>סוכת רקב"ש. דתנו רבנן</strong> <small>[ששנו חכמים]:</small> <strong>סוכת רקב"ש,</strong> והן: <strong>סוכת רועים, סוכת קייצים</strong> (מייבשי תאנים) <strong>סוכת בורגנין</strong> (שומרי שדות) <strong>סוכת שומרי פירות, סוכה מכל מקום</strong> — כל אחת מאלו <strong>כשרה</strong> למצות סוכה, <strong>ובלבד שתהא מסוככת כהלכתה.</strong>
 ושאלנו: <strong>מאי</strong> <small>[מה</small> פירוש<small>]</small> <strong>כהלכתה, אמר רב חסדא: והוא שעשאה ל</strong>צורך <strong>צל סוכה.</strong>
 ועוד שואלים: <strong>"מכל מקום" לאתויי מאי</strong> <small>[להביא,</small> לרבות <small>מה],</small> מה מוסיפים על ידי כך? ומשיבים: <strong>לאתויי</strong> <small>[להביא,</small> לרבות<small>]</small> את הסוכות שסימנן: <strong>סוכת גנב"ך,</strong> שכבר מנינו.
 ומבארים: <strong>האי תנא</strong> <small>[תנא זה]</small> ששנה ופירט בסוכות <strong>גנב"ך, אלימא ליה</strong> <small>[חזקה לו,</small> ברורה בעיניו<small>]</small> סוכת <strong>גנב"ך משום דקביעי</strong> <small>[שהן קבועות],</small> אף על פי שעושיהן אינם חייבים במצות סוכה, <strong>וקא תנא</strong> <small>[ושנה]</small> <strong>"מכל מקום" לאתויי</strong> <small>[להביא,</small> לרבות<small>]</small> אפילו סוכות <strong>רקב"ש</strong> שהן <strong>לא קביעי</strong> <small>[קבועות],</small> שאינן נבנות אלא לצורך עונות מסויימות,
 <strong>והאי תנא</strong> <small>[ותנא זה]</small> ששנה <strong>רקב"ש, אלימא ליה</strong> <small>[חזק לו,</small> ברור לו<small>]</small> ענין <strong>רקב"ש דבני חיובא נינהו</strong> <small>[שבני חיוב</small> במצוות סוכה <small>הם</small> העושים<small>],</small> <strong>ותנא</strong> <small>[ושנה]</small> <strong>"מכל מקום", לאתויי</strong> <small>[להוסיף]</small> סוכות <strong>גנב"ך,</strong> שהרי בעליהן <strong>לאו בני חיובא נינהו</strong> <small>[אינם בני חיוב]</small> במצות סוכה, ובכל זאת כשרות הן למצות סוכה.
## דף ט.
 <big>א משנה</big> <strong>סוכה ישנה</strong> — <strong>בית שמאי פוסלין</strong> למצות סוכה <strong>ובית הלל מכשירין. ואיזו היא סוכה ישנה, כל שעשאה</strong> סתם <strong>קודם לחג שלשים יום</strong> ולא פירש שהוא עושה אותה לשם מצות סוכה, ומן הסתם אכן לא לצורך החג עשאה אלא לצרכים אחרים. <strong>אבל אם עשאה</strong> במפורש <strong>לשם</strong> ה<strong>חג, אפילו</strong> אם עשאה <strong>מתחלת השנה</strong> שעברה — אף לדברי בית שמאי, הריהי <strong>כשרה.</strong>
 <big>ב גמרא</big> שואלים: <strong>מאי טעמייהו</strong> <small>[מה טעמם]</small> של <strong>בית שמאי?</strong> ומסבירים: <strong>אמר קרא</strong> <small>[הכתוב]:</small> <strong>"חג הסכות שבעת ימים לה'"</strong> (ויקרא כג, לד), ומשם למדים כי <strong>סוכה העשויה</strong> דווקא <strong>לשם חג בעינן</strong> <small>[צריכים אנו],</small> וסוכה שלא נעשתה במיוחד לשם קיום מצות החג פסולה.
 ושואלים: <strong>ובית הלל</strong> מה אומרים הם על כתוב זה? אומרים: <strong>ההוא מיבעי ליה</strong> <small>[אותו</small> כתוב <small>הוצרך לו]</small> <strong>ל</strong>כפי שאמר <strong>רב ששת,</strong> ש<strong>אמר רב ששת משום</strong> (משמו) של <strong>ר' עקיבא: מנין לעצי סוכה שאסורין כל שבעה</strong> ימים של חג הסוכות לכל שימוש אחר, והרי הם נחשבים כמוקדשים לצורך מצוותם בלבד — <strong>תלמוד לומר: "חג הסכות שבעת ימים לה'"</strong> (ויקרא כג, לד),
 <strong>ותניא</strong> <small>[ושנויה</small> ברייתא<small>]</small> שיש בה ביאור לדרשה זו; <strong>ר' יהודה בן בתירה אומר: כשם שחל שם שמים על החגיגה, כך חל שם שמים על הסכה, שנאמר: "חג הסכות שבעת ימים לה'",</strong> לומר: <strong>מה חג</strong> (כלומר קרבן חגיגה) <strong>לה' — אף סוכה לה'.</strong>
 ושואלים: <strong>ובית שמאי נמי מיבעי ליה להכי</strong> <small>[גם כן</small> הרי <small>צריכים לו</small> לפסוק <small>ל</small>ענין <small>זה]!</small> ומשיבים: <strong>אין הכי נמי</strong> <small>[כן, כך הוא גם כן]</small> כלומר: באמת משמש פסוק זה לענין עצי סוכה,
 <strong>אלא מאי טעמייהו</strong> <small>[מה טעמם]</small> של <strong>בית שמאי</strong> — <strong>כתיב קרא אחרינא</strong> <small>[נאמר כתוב אחר];</small> <strong>"חג הסכת תעשה לך שבעת ימים"</strong> (דברים טז, יג), לומר: <strong>סוכה העשויה לשם חג בעינן</strong> <small>[צריכים אנו].</small>
 ושואלים: <strong>ובית הלל</strong> מה למדים הם מפסוק זה? <strong>ההוא מיבעי ליה</strong> <small>[אותו</small> פסוק <small>נחוץ לו]</small> ללמד כי <strong>עושין סוכה</strong> אף <strong>בחולו של מועד</strong> שאם לא הספיק אדם לעשות סוכה קודם לכן, או שנפלה סוכתו בתוך החג, חוזר ועושה אותה בחול המועד, שבכל שבעת הימים יש מצוה לעשות סוכה, גם אם לא עשאוה טרם החג.
 <strong>ובית שמאי</strong> מהיכן למדים הם דין זה — <strong>סבירא להו</strong> <small>[סבורים הם]</small> בהלכה זו <strong>כר' אליעזר,</strong> ש<strong>אמר: אין עושין סוכה בחולו של מועד</strong> ולכן נותר פסוק זה ללמד לענין חובת העשייה בכוונה לשם סוכה.
 ובבירור עיקרי השיטות שואלים: <strong>ובית הלל לית להו</strong> <small>[</small>וכי <small>אין להם,</small> אינם מקבלים<small>],</small> את הקביעה של <strong>רב יהודה אמר רב?</strong> ש<strong>אמר רב יהודה אמר רב: עשאה</strong> לציצית <strong>מן הקוצין,</strong> שהם חוטים היוצאים מן האריג לאחר שנשתיירו מחוטים שנקרעו ממנו ונקשרו שוב ובולטים הם בבגד כקוצים, <strong>ומן הנימין</strong> ראשי החוטים היוצאים מן התפר <strong>ומן הגרדין</strong> ציציות חוטים שבשיפולי הארג — <strong>פסולה.</strong> אולם אם נעשו הציציות <strong>מן הסיסין,</strong> שהם פקעות של חוטים שלא נטוו לצורך זה — <strong>כשרה,</strong>
 וסיפר רב יהודה: <strong>כי אמריתה</strong> <small>[כאשר אמרתי]</small> הלכה זו בשם רב <strong>קמיה</strong> <small>[לפני]</small> רבי האחר <strong>שמואל, אמר לי: אף מן הסיסין נמי</strong> <small>[גם כן]</small> <strong>פסולה, דבעינן</strong> <small>[שצריכים אנו]</small> שתהא אף <strong>טויה</strong> של החוטים <strong>לשמה.</strong> ומתוך שרואים שעל המצוות להיעשות מתוך כוונה לשמן, <strong>הכא נמי נבעיא</strong> <small>[כאן גם כן נצטרך]</small> <strong>סוכה</strong> שתהא <strong>עשויה לשמה!</strong>
 ודוחים: <strong>שאני התם</strong> <small>[שונה שם]</small> בציצית ש<strong>אמר קרא</strong> <small>[הכתוב]</small> בציצית: <strong>"גדלים תעשה לך"</strong> (דברים כב, יב), והמלה "לך" באה להדגיש ולומר; <strong>לך — לשם חובך,</strong> שהעשייה מתחילתה צריכה להיות לשמה. ומקשים: <strong>הכא נמי</strong> <small>[כאן גם כן]</small> הלא נאמר: <strong>"חג הסכת תעשה לך"</strong> (דברים טז, יג), ואמור אף כאן: <strong>לך — לשם חובך!</strong>
 ומשיבים: "לך" <strong>ההוא</strong> שנאמר בפסוק <strong>מיבעי ליה</strong> <small>[נצרך לו]</small> <strong>למעוטי</strong> <small>[למעט]</small> סוכה <strong>גזולה,</strong> וכוונת הביטוי "לך" היא: שלך ולא של אחרים. ומקשים: <strong>התם נמי מיבעי ליה למעוטי</strong> <small>[שם גם כן</small> בציצית <small>צריך "</small>לך" <small>למעט]</small> ציצית <strong>גזולה!</strong>
 ומשיבים: <strong>התם כתיב קרא אחרינא</strong> <small>[שם</small> בציצית <small>נאמר כתוב אחר];</small> <strong>"ועשו להם</strong> ציצית<strong>"</strong> (במדבר טו, לח), והדגשת המלה "להם" משמעה: <strong>משלהם</strong> ולא משל אחרים, ולמדים מן המלה "לך" שהציצית צריכה להיעשות לשמה.
## דף ט:
 <big>א משנה</big> <strong>העושה סוכתו תחת האילן</strong> — <strong>כאילו עשאה בתוך הבית</strong> ופסולה. עשה <strong>סוכה על גבי סוכה</strong> — <strong>העליונה כשרה והתחתונה פסולה. ר' יהודה אומר: אם אין דיורין</strong> (דיירים) הדרים <strong>ב</strong>סוכה ה<strong>עליונה</strong> — אף <strong>התחתונה כשרה.</strong>
 <big>ב גמרא</big> <strong>אמר רבא: לא שנו</strong> הלכה זו שסוכה העשויה תחת האילן פסולה, <strong>אלא ב</strong>זו שנעשתה תחת <strong>אילן שצלתו</strong> (צילו) <strong>מרובה מחמתו,</strong> שהרי כל הצל בסוכה הוא מחמת האילן. <strong>אבל</strong> אם היתה <strong>חמתו</strong> של אותו אילן <strong>מרובה מצלתו</strong> — <strong>כשרה,</strong> שהרי הצל בא מחמת הסוכה.
 <strong>ממאי</strong> <small>[ממה]</small> לומד הוא דבר זה — <strong>מדקתני</strong> <small>[ממה ששנינו]</small> בדברי המשנה: <strong>"כאילו עשאה בתוך הבית",</strong> ויש לשאול: <strong>למה לי למיתני</strong> <small>[לשנות]</small> <strong>"כאילו עשאה בתוך הבית"? ליתני</strong> <small>[שישנה]</small> במישרין <strong>"פסולה"! אלא, הא קא משמע לן</strong> <small>[</small>דבר <small>זה השמיע לנו]</small> ש<strong>אילן</strong> פסול <strong>דומיא</strong> <small>[בדומה]</small> ל<strong>בית, מה בית צלתו מרובה מחמתו, אף אילן צלתו מרובה מחמתו.</strong>
 על שיטת רבא מקשים: הרי <strong>וכי</strong> אף אם האילן <strong>חמתו מרובה מצלתו, מאי הוי</strong> <small>[מה היה נעשה]</small> בכך להכשיר את הסוכה שתחתיו? <strong>הא קא</strong> <small>[הרי]</small> <strong>מצטרף סכך פסול,</strong> שהוא ענפי האילן שלא קצצם <strong>בהדי</strong> <small>[יחד עם]</small> ה<strong>סכך</strong> ה<strong>כשר</strong> והוא פוסל את סכך הסוכה הכשר! <strong>אמר רב פפא:</strong> מדובר <strong>ב</strong>אופן <strong>שחבטן,</strong> שהוריד את ענפי האילן למטה ועירב בתוכם את הסכך הכשר, שאין ענפי האילן ניכרים בפני עצמם כלל, וכיון שהרוב הוא סכך כשר — הרי זה כשר.
 ושואלים <strong>אי בשחבטן</strong> <small>[אם]</small> <strong>מאי למימרא</strong> <small>[מה</small> יש <small>לומר],</small> מה החידוש בכך, הלא הוא מובן מאליו! ומשיבים: <strong>מהו דתימא</strong> <small>[שתאמר]</small> כי <strong>ניגזור היכא</strong> (במקום) ש<strong>חבטן אטו היכא</strong> <small>[משום מקום]</small> ש<strong>לא חבטן, קא משמע לן דלא גזרינן</strong> <small>[השמיע לנו שאין אנו גוזרים]</small> במקרה זה.
 ומקשים: <strong>הא נמי תנינא</strong> <small>[דבר זה גם כן שנינו</small> במשנה<small>]</small> מפורשת: <strong>הדלה</strong> (העלה ענפי צמחים מטפסים) <strong>עליה</strong> על הסוכה, כגון: <strong>את הגפן ואת הדלעת ואת הקיסוס, וסיכך על גבן — פסולה</strong> שהרי סכך המחובר לאדמה פסול, <strong>ואם היה סיכוך הרבה מהן או שקצצן</strong> לאותם ענפים מודלים — <strong>כשרה.</strong>
 ומעתה נברר באותה משנה <strong>היכי דמי</strong> <small>[כיצד בדיוק היה]</small> <strong>אילימא</strong> <small>[אם תאמר]</small> שמדובר באופן <strong>שלא חבטן, הא קא</strong> <small>[הרי]</small> <strong>מצטרף</strong> על ידי כך <strong>סכך פסול עם סכך כשר,</strong> ובאופן כזה ודאי שהסוכה פסולה! <strong>אלא לאו</strong> <small>[האם לא]</small> מדובר שם <strong>כשחבטן, ושמע מינה דלא גזרינן</strong> <small>[ולמד מכאן שאין אנו גוזרים]?</small> ואם כן מפורש הדבר כבר לפני רבא! ומשיבים: <strong>מהו דתימא</strong> <small>[שתאמר]</small> כי <strong>הני מילי</strong> <small>[דברים אלה</small> אמורים<small>]</small> <strong>בדיעבד,</strong> כלומר: אם כבר עשה כך — אינה פסולה, <strong>אבל לכתחילה לא</strong> יעשה כן, <strong>קא משמע לן</strong> <small>[השמיע לנו]</small> רבא שסוכה כזו כשירה אפילו לכתחילה.
 <big>ג</big> שנינו במשנה כי אם עשה <strong>סוכה על גבי סוכה</strong> — הסוכה העליונה כשרה והתחתונה פסולה. <strong>תנו רבנן</strong> <small>[שנו חכמים]</small> בברייתא; נאמר: <strong>"בסכת תשבו"</strong> (ויקרא כג, מב), ללמד: <strong>ולא בסוכה שתחת הסוכה, ולא בסוכה שתחת האילן, ולא בסוכה שבתוך הבית.</strong>
 ומקשים: מה לימוד הוא זה, <strong>אדרבה, "בסכת" תרתי</strong> <small>[שתים]</small> <strong>משמע,</strong> והיינו צריכים לומר להיפך; שאדרבא, בסוכה על גבי סוכה מתקיים הפסוק כצורתו! <strong>אמר רב נחמן בר יצחק: "בסכת"</strong> חסר <strong>כתיב</strong> <small>[נאמר],</small> ולפי משמעות הכתיב מדובר בסוכה אחת דווקא.
 <strong>אמר ר' ירמיה: פעמים ששתיהן,</strong> שתי הסוכות שנעשו האחת מעל השניה <strong>כשירות, פעמים ששתיהן פסולות, פעמים ש</strong>ה<strong>תחתונה כשרה והעליונה פסולה, פעמים ש</strong>ה<strong>תחתונה פסולה, והעליונה כשרה.</strong>
 ומפרטים: <strong>פעמים ששתיהן כשירות היכי דמי</strong> <small>[כיצד הוא]?</small> <strong>כגון ש</strong>הסוכה ה<strong>תחתונה חמתה מרובה מצלתה</strong> ואם כן אינה כשרה לסוכה, <strong>והעליונה צלתה מרובה מחמתה</strong> ויש לה הכשר סוכה, <strong>וקיימא</strong> <small>[ועומדת]</small> הסוכה ה<strong>עליונה בתוך עשרים</strong> אמה מעל הקרקע, ונמצא שסכך הסוכה העליונה מועיל גם לעצמה וגם לסוכה התחתונה.
 <strong>פעמים ששתיהן פסולות היכי דמי</strong> <small>[כיצד הוא]?</small> <strong>כגון דתרוייהו</strong> <small>[ששתיהן]</small> <strong>צלתן מרובה מחמתן וקיימא</strong> <small>[ועומדת]</small> <strong>העליונה למעלה מעשרים אמה</strong> ובשל כך הריהי פסולה, ומתוך שהסכך שלה שהוא סכך פסול, מאפיל על הסוכה התחתונה, לכך אף היא נפסלת.
 <strong>פעמים ש</strong>ה<strong>תחתונה כשרה והעליונה פסולה</strong>
## דף י.
 <strong>היכי דמי</strong> <small>[כיצד הוא</small> בדיוק<small>]?</small> <strong>כגון ש</strong>הסוכה <strong>התחתונה צלתה מרובה מחמתה</strong> ובשל כך סוכה כשרה היא, <strong>ו</strong>ה<strong>עליונה חמתה מרובה מצלתה</strong> ולכן אינה נחשבת וכאילו אינה, <strong>וקיימי תרוייהו</strong> <small>[מצויות שתיהן]</small> גם העליונה <strong>בתוך עשרים</strong> אמה לארץ.
 <strong>ופעמים שהעליונה כשרה ו</strong>ה<strong>תחתונה פסולה היכי דמי</strong> <small>[כיצד הוא]?</small> <strong>כגון דתרוייהו</strong> <small>[ששתיהן]</small> <strong>צלתן מרובה מחמתן, וקיימא</strong> <small>[ומצויה]</small> הסוכה ה<strong>עליונה בתוך עשרים.</strong> שאז הסוכה העליונה היא סוכה כשרה לכל דבר, והתחתונה הריהי סוכה מתחת לסוכה ופסולה.
 ושואלים: <strong>פשיטא</strong> <small>[פשוט,</small> מובן מאליו<small>],</small> שהרי לא נתחדש לנו דבר על ידי פרטים אלה! ומשיבים: המקרה שבו ה<strong>תחתונה כשרה ו</strong>ה<strong>עליונה פסולה איצטריכא ליה</strong> <small>[הוצרך לו]</small> לומר, כי יש בו חידוש. <strong>מהו דתימא</strong> <small>[מהו שתאמר]:</small> <strong>נגזר דלמא</strong> <small>[נגזור שמא]</small> <strong>מצטרף סכך פסול</strong> של סוכה עליונה <strong>בהדי</strong> <small>[ביחד]</small> עם <strong>סכך כשר</strong> של סוכה תחתונה ויפסול גם אותה, <strong>קא משמע לן</strong> <small>[השמיע לנו]</small> שאינו מצטרף ואינו פוסל.
 לעיקר ההלכה הזו מבררים: <strong>כמה</strong> רווח <strong>יהא בין סוכה לסוכה,</strong> כלומר: בין סכך לסכך <strong>ותהא</strong> הסוכה ה<strong>תחתונה</strong> נחשבת כסוכה בפני עצמה ובשל כך תהא <strong>פסולה</strong> משום סוכה תחת סוכה?
 <strong>אמר רב הונא:</strong> כדי רווח <strong>טפח, שכן מצינו באהלי טומאה טפח,</strong> שחלל טפח מחשיב מקום להיות אהל לענין דיני טומאת המת. <strong>דתנן</strong> <small>[ש</small>כן <small>שנינו</small> במשנה<small>]:</small> חלל פנוי של <strong>טפח על טפח ברום טפח,</strong> הריהו <strong>מביא את הטומאה</strong> שאם היתה בו טומאה (כגון אבר מן המת), הרי היא מתפשטת בכל המקומות הפתוחים לחלל זה. ואף <strong>חוצץ בפני הטומאה,</strong> שאם היתה טומאת מת בתוך חלל סגור שמידתו טפח על טפח ברום טפח, אין הטומאה בוקעת החוצה. <strong>אבל פחות מרום טפח לא מביא</strong> את הטומאה למקומות הפתוחים לחלל זה ואין מה שבתוכם נטמא, <strong>ולא חוצץ,</strong> בחלל קטן כזה אינה מתפשטת תחת כולו, אלא בוקעת ועולה כאילו לא היה המקום סתום.
 <strong>ורב חסדא ורבה בר רב הונא אמרי</strong> <small>[אומרים]:</small> כדי שתחשב סוכה מעל סוכה צריך שיהא החלל ביניהן <strong>ארבעה</strong> טפחים, <strong>שלא מצינו מקום חשוב</strong> שיהא <strong>פחות מארבעה</strong> טפחים, כגון לרשויות שבת.
 <strong>ושמואל אמר:</strong> החלל שבין הסוכות צריך להיות בן <strong>עשרה</strong> טפחים. ומסבירים <strong>מאי טעמא</strong> <small>[מה טעמו]</small> של <strong>שמואל</strong> — <strong>כהכשרה כך פסולה; מה הכשרה</strong> שתחשב סוכה צריכה להיות לפחות <strong>בעשרה</strong> טפחים, <strong>אף פסולה בעשרה.</strong>
 <strong>תנן</strong> <small>[שנינו</small> במשנה<small>],</small> <strong>ר' יהודה אומר: אם אין דיורין</strong> (דיירים) <strong>ב</strong>סוכה ה<strong>עליונה</strong> — <strong>התחתונה כשרה.</strong>
 ומבררים: <strong>מאי</strong> <small>[מה</small> פירוש<small>]</small> <strong>אין דיורין? אילימא</strong> <small>[אם נאמר]</small> שהכוונה היא <strong>דיורין ממש,</strong> הרי יש לשאול: <strong>אטו</strong> <small>[וכי]</small> ה<strong>דיורין קא גרמי</strong> <small>[גורמים]?</small> שאם סוכה היא זו העליונה, אין הבדל אם יש או אין שם דיירים! <strong>אלא לאו</strong> <small>[האם לא]</small> <strong>מאי</strong> <small>[מה]</small> פירוש <strong>אין דיורין — כל שאינה ראויה לדירה, והיכי דמי</strong> <small>[כיצד הוא</small> בדיוק<small>]</small> ש<strong>לא גבוה עשרה,</strong> שהרי אמרנו שבפחות מזו אינו ראוי לדירה. וכיון שר' יהודה הוא המחלק בין גבוהה עשרה לשאינה גבוהה עשרה, <strong>מכלל</strong> הדברים אתה למד שה<strong>תנא קמא</strong> <small>[הראשון]</small> <strong>סבר</strong> כי <strong>אף על פי שאינה ראויה לדירה</strong> בכל זאת <strong>פסולה,</strong> וקשה איפוא לשמואל משיטת תנא קמא.
 <strong>כי אתא</strong> <small>[כאשר בא]</small> <strong>רב דימי</strong> מארץ ישראל לבבל <strong>אמר: אמרי במערבא</strong> <small>[אומרים בארץ ישראל]</small> ומפרשים כך את דברי המשנה: <strong>אם אין</strong> הסוכה <strong>התחתונה</strong> חזקה דיה כדי שתהא <strong>יכולה לקבל</strong> (להחזיק) על גבי הסכך <strong>כרים וכסתות של</strong> ה<strong>עליונה</strong> הרי <strong>התחתונה כשרה,</strong> שהרי העליונה אינה ראויה לדירה כשלעצמה. ואם כן אין כאן כל פסיקה ביחס לגודל החלל, אלא לטיב הסכך.
 ומעירים: <strong>מכלל</strong> הדברים אתה למד שה<strong>תנא קמא</strong> <small>[הראשון]</small> <strong>סבר</strong> כי <strong>אף על פי שאינה ראויה לקבל פסולה?</strong> והרי אין הסוכה העליונה ראויה כלל לדירה!
 ומשיבים: גם תנא קמא סבר כן, אלא <strong>איכא בינייהו</strong> <small>[יש ביניהם</small> הבדל<small>]</small> במקרה ש<strong>יכולה</strong> הסוכה התחתונה <strong>לקבל</strong> על גבי סככה את הכרים והכסתות של העליונה <strong>על ידי הדחק,</strong> ואולם רק בדוחק, שיש לחשוש שמא תתמוטט התחתונה מחמת הכרים והכסתות, שלשיטת תנא קמא כיון שיכולה לקבל בדוחק יש בכך כדי להחשיב את העליונה כסוכה כשרה ובכך לפסול את התחתונה. ולשיטת ר' יהודה, כיון שאינה יכולה לקבל אלא על ידי הדחק, אין בכך כדי להחשיב את העליונה כסוכה כשרה ולכן התחתונה כשרה.
 <big>א משנה</big> <strong>פירס עליה</strong> על סכך הסוכה <strong>סדין מפני החמה</strong> שלא יהא חם כל כך בסוכה, ויוכלו לשהות בתוכה. <strong>או</strong> שפירס את הסדין <strong>תחתיה</strong> (תחת הסכך) <strong>מפני הנשר</strong> (העלים הנושרים מן הסכך), שלא יפריעו ליושבים בסוכה, <strong>או שפירס</strong> סדין <strong>על גבי הקינוף</strong> (מערכת מוטות בולטים העולים מארבעת פינות המיטה) שישן בה, ועשה כמין כילה — <strong>פסולה.</strong> שסדין הוא דבר המקבל טומאה ופוסל את הסוכה. <strong>אבל פורס הוא על גבי נקליטי המטה</strong> שהנקליטים הם רק שניים וקבועים באמצע המיטה, האחד לראשה והשני למראשותיה, ומשפורסים סדין על גביהם נוצרת בכך כילה משופעת כדמות אהל שאין לו גג מלמעלה, ואינו נחשב כבנין חשוב.
 <big>ב גמרא</big> <strong>אמר רב חסדא: לא שנו</strong> שפסולה <strong>אלא</strong> כאשר פרס את הסדין כסכך להגן על יושבי הסוכה <strong>מפני הנשר. אבל</strong> אם פרס סדין בסוכה וכל מטרתו היתה רק <strong>לנאותה</strong> (ליפותה) — אין שם סכך עליו, ו<strong>כשרה.</strong> ושואלים: <strong>פשיטא</strong> <small>[פשוט]</small> מובן מאליו, הלא <strong>מפני הנשר תנן</strong> <small>[שנינו</small> במשנה<small>]!</small> ומשיבים: <strong>מהו דתימא</strong> <small>[שתאמר]</small> כי <strong>הוא הדין</strong> ש<strong>אפילו</strong> אם הניחם כדי <strong>לנאותה</strong> פסולה היא, <strong>והאי דקתני</strong> <small>[וזה ששנה]</small> <strong>מפני הנשר — אורחא דמילתא קתני</strong> <small>[דרך הדברים,</small> דוגמה רגילה, <small>שנה]</small> שכרגיל פורסים סדין לצורך זה, על כן <strong>קא משמע לן</strong> <small>[השמיע לנו]</small> שהמשנה מדוייקת בלשונה, ואם הניח לנוי אינו פוסל.
 ומציעים: <strong>לימא</strong> <small>[האם לומר]</small> ש<strong>מסייע ליה</strong> <small>[לו]</small> מה ששנינו בברייתא בענין הסוכה: <strong>סיככה כהלכתה ועיטרה בקרמין</strong> (אריגים המצויירים תוך כדי אריגתם) או <strong>בסדינין המצוירין</strong> (אריגים רקומים), <strong>ותלה בה</strong> לנוי <strong>אגוזין שקדים אפרסקין ורמונים, פרכילי</strong> (ענפי) <strong>ענבים ועטרות של שבולין, יינות</strong> ו<strong>שמנים</strong> הנתונים בתוך בקבוקי זכוכית <strong>וסלתות</strong> — כל אלה <strong>אסור להסתפק</strong> (ליהנות ולהשתמש) <strong>מהן.</strong>
## דף י:
 <strong>עד מוצאי יום טוב האחרון של חג</strong> לפי שהוקצו למצות סוכה בלבד. <strong>ואם התנה עליהם</strong> שכוונתו להשתמש בהם גם בתוך ימי החג לצורכו — <strong>הכל לפי תנאו.</strong> הרי שלצורך נוי הסוכה פורסים בסוכה סדינים! ודוחים: משם אין ראיה, <strong>דלמא</strong> <small>[שמא]</small> כוונת הברייתא שפרס את האריגים <strong>מן הצד,</strong> אבל אם פרוסים תחת הסכך — הרי הם פוסלים את הסוכה.
 <big>א</big> לענין נוי סוכה, <strong>אתמר</strong> <small>[נאמר]</small> שאמרו חכמים: <strong>נויי סוכה אין ממעטין בסוכה,</strong> שחפצים התלויים בה לנוי ולקישוט אינם נחשבים כחלק מבניינה שיהיו משיעורה של הסוכה, ואם גבוהה הסוכה מעשרים אמה ימעטו הם מגובהה ויכשירוה. <strong>אמר רב אשי:</strong> ואם פרוסים הם <strong>מן הצד</strong> — בניגוד לענין גובה הסוכה — הרי אלה <strong>ממעטין</strong> משטחה, ואם בשלהם מתמעטת הסוכה משיעור שבעה טפחים — הריהי פסולה.
 מסופר: <strong>מנימין עבדיה</strong> <small>[עבדו]</small> של <strong>רב אשי איטמישא ליה כתונתא במיא ואשטחתא אמטללתא</strong> <small>[נרטבה לו כתונת במים ושטחה על הסוכה]</small> כדי שתתייבש. <strong>אמר ליה</strong> <small>[לו]</small> <strong>רב אשי: דלייה</strong> <small>[הורד אותה],</small> כדי ש<strong>לא לימרו</strong> <small>[יאמרו]</small> אנשים <strong>קא מסככי</strong> <small>[הם מסככים]</small> <strong>בדבר המקבל טומאה</strong> ככתונת. אמר לו העבד: <strong>והא קא חזו ליה דרטיבא</strong> <small>[הרי רואים אותה ש</small>היא <small>רטובה]</small> ומבינים שרק להתייבש נתנוה שם! ענה לו: <strong>לכי יבשה קא אמינא לך</strong> <small>[לכאשר תתייבש אמרתי לך]</small> שתורידנה, שאז עלולים לחשוב שהיא חלק מן הסכך.
 <big>ב</big> <strong>אתמר</strong> <small>[נאמר]</small> שנחלקו אמוראים בבעיה של <strong>נויי סוכה,</strong> כגון סדינים הפרושים תחת הסכך לנוי, <strong>המופלגין</strong> (הרחוקים) <strong>ממנה</strong> (מן הסכך) <strong>ארבעה</strong> טפחים, האם נחשבים הם כחציצה מתחת לסכך. <strong>רב נחמן אמר:</strong> סוכה כזו <strong>כשרה, רב חסדא ורבה בר רב הונא אמרי</strong> <small>[אומרים]:</small> <strong>פסולה.</strong>
 מסופר: <strong>רב חסדא ורבה בר רב הונא איקלעו לבי ריש גלותא</strong> <small>[הזדמנו לבית ראש הגולה]</small> <strong>אגנינהו</strong> <small>[השכיבם</small> ללון<small>]</small> <strong>רב נחמן</strong> שהיה הממונה בבית ראש הגולה <strong>בסוכה שנוייה מופלגין ממנה ארבעה טפחים, אשתיקו</strong> <small>[שתקו]</small> חכמים אלה <strong>ולא אמרו ליה ולא מידי</strong> <small>[אמרו לו דבר]</small> אף שלדעתם סוכה כזו פסולה. <strong>אמר להו</strong> <small>[להם]:</small> <strong>הדור בהו רבנן משמעתייהו</strong> <small>[</small>האם <small>חזרו בהם חכמים מהלכתם]?</small> כלומר: האם יש לי ללמוד משתיקתכם כי חזרתם בכם מדבריכם? <strong>אמרו ליה</strong> <small>[לו]:</small> <strong>אנן</strong> <small>[אנו]</small> <strong>שלוחי מצוה אנן</strong> <small>[אנו]</small> ולכן <strong>פטורין</strong> אנו <strong>מן הסוכה,</strong> ומותר לנו איפוא לישון בסוכה זו אף שאינה כשרה, שכן שלוחי מצוה פטורים בכלל ממצות סוכה, אבל לעצם ההלכה אכן לא חזרנו בנו.
 <big>ג</big> <strong>אמר רב יהודה אמר שמואל: מותר לישון בכילה בסוכה אף על פי שיש לה</strong> לכילה <strong>גג, והוא שאינה גבוהה עשרה</strong> טפחים מן המיטה, שבפחות מעשרה אינה נחשבת כאהל לעצמו.
 ומציעים: <strong>תא שמע</strong> <small>[בא שמע]:</small> <strong>הישן בכילה בסוכה</strong> — <strong>לא יצא ידי חובתו,</strong> היפך דברי רב יהודה בשם שמואל! ומשיבים: <strong>הכא במאי עסקינן</strong> <small>[כאן במה אנו עוסקים],</small> <strong>כש</strong>הכילה <strong>גבוהה עשרה</strong> טפחים ונחשבת כאהל.
 <strong>מיתיבי</strong> <small>[מקשים],</small> הרי שנינו במשנה: <strong>הישן תחת המטה בסוכה לא יצא ידי חובתו!</strong> והלא גובהה של מיטה רגילה בדרך כלל אינו מגיע לעשרה טפחים, הרי שאף בפחות מעשרה טפחים הרי זה פוסל! ומשיבים: <strong>הא תרגמה</strong> <small>[הרי הסביר אותה]</small> <strong>שמואל</strong> שמדובר <strong>במטה</strong> שהיתה <strong>גבוהה עשרה</strong> טפחים, ולכן דינה כאהל בתוך הסוכה, ולכך הישן בה לא יצא ידי חובת סוכה.
 <strong>תא שמע</strong> <small>[בא שמע]</small> ממה ששנינו: <strong>או שפירס על גבי קינופות</strong> — <strong>פסולה,</strong> משמע שבכילה מסוג מסויים פסולה הסוכה! ומשיבים: <strong>התם נמי</strong> <small>[שם גם כן]</small> מדובר <strong>דגביהי</strong> <small>[שגבוהים]</small> המוטות <strong>עשרה</strong> טפחים.
 ומקשים: <strong>והא לא קתני הכי</strong> <small>[והרי לא שנינו כך]</small> <strong>דתניא</strong> <small>[ש</small>הרי <small>שנינו</small> בברייתא<small>]:</small> <strong>נקליטין שנים, וקינופות ארבעה. פירס על גבי קינופות — פסולה, על גבי נקליטין — כשרה, ובלבד שלא יהיו</strong> ה<strong>נקליטין גבוהין מן המטה עשרה.</strong> ונדייק: <strong>מכלל</strong> הדברים אתה למד ש<strong>קינופות</strong> אסורים <strong>אף על פי שאין גבוהין עשרה!</strong>
 ומשיבים: <strong>שאני</strong> <small>[שונים]</small> ה<strong>קינופות דקביעי</strong> <small>[שהם קבועים]</small> ודבר קבוע, אפילו אין גובהו עשרה, הריהו יוצר מקום בפני עצמו. אבל מוטות וכילה שאינה קבועה עד גובה עשרה אינם פוסלים בסוכה. ומקשים: <strong>והרי סוכה על גבי סוכה דקביעא</strong> <small>[שהיא קבועה],</small> <strong>ואמר שמואל: כהכשרה כך פסולה,</strong> צריך שיהא בה חלל עשרה! <strong>אמרי</strong> <small>[אומרים,</small> מסבירים<small>]:</small> <strong>התם</strong> <small>[שם]</small> בסוכה על גבי סוכה שהוא כדי <strong>למפסל</strong> <small>[לפסול]</small> את ה<strong>סוכה</strong> שתחתיה <strong>— בעשרה</strong> טפחים נחשבת העליונה לעצמה כדי שתוכל לפסול, אבל בפחות לא. אבל <strong>הכא</strong> <small>[כאן]</small> <strong>דלשויי אוהלא</strong> <small>[שכדי לעשותה</small> ולהחשיבה <small>לאהל]</small> לעצמו הוא — <strong>בציר</strong> <small>[בפחות]</small> <strong>מעשרה</strong> טפחים <strong>נמי הוי אוהלא</strong> <small>[גם כן הריהי</small> נחשבת <small>לאהל]</small> אם קבוע הוא.
 <big>ד</big> <strong>אמר רב תחליפא בר אבימי אמר שמואל: הישן בכילה</strong> כשהוא <strong>ערום</strong> וצריך לקרוא קריאת שמע — <strong>מוציא ראשו חוץ לכילה וקורא קריאת שמע,</strong> שהכילה נחשבת כבגד על גופו, ונמצא כאילו כולו לבוש בכילה ומותר לו לקרות קריאת שמע, אף על פי שהוא ערום.
 <strong>מיתיבי</strong> <small>[מקשים</small> על כך<small>]</small> והרי נאמר בברייתא: <strong>הישן בכילה ערום</strong> — <strong>לא יוציא ראשו חוץ לכילה ויקרא קריאת שמע!</strong> ומשיבים: <strong>הכא במאי עסקינן</strong> <small>[כאן</small> שאמרנו שאין הכילה מועילה לזה <small>במה אנו עוסקים]</small> — <strong>כשגבוהה</strong> אותה כילה <strong>עשרה</strong> טפחים וכיון שכן הרי היא נחשבת כאהל ולא כלבוש.
 ומעירים: <strong>הכי נמי מסתברא</strong> <small>[כך גם כן מסתבר]</small> בהבנת הדברים, <strong>מדקתני סיפא</strong> <small>[ממה ששנה בסופה]</small> של אותה ברייתא: <strong>הא</strong> <small>[הרי]</small> <strong>למה זה דומה — לעומד בבית ערום, שלא יוציא ראשו חוץ לחלון ויקרא קריאת שמע,</strong> שודאי אין זה מועיל. ומשמע שמדובר בכילה הדומה לבית. ומסכמים: אכן, <strong>שמע מינה</strong> <small>[למד ממנה]</small> שכן הוא.
## דף יא.
 <strong>ובית נמי</strong> <small>[גם כן]</small> לענין קריאת שמע <strong>אף על פי שאין</strong> הוא <strong>גבוה עשרה</strong> טפחים, <strong>כיון דקביע</strong> <small>[ש</small>הוא <small>קבוע] —</small> <strong>אוהלא</strong> <small>[אהל]</small> <strong>הוא דלא גרע</strong> <small>[שאינו גרוע]</small> <strong>מקינופות,</strong> שאף קינופות קבועים, אפילו בפחות מעשרה, מהווים אהל.
 <strong>לישנא אחרינא אמרי לה</strong> <small>[לשון אחרת אומרים אותה]</small> את ההלכה ש<strong>אמר רב יהודה אמר שמואל: מותר לישן בכילת חתנים בסוכה לפי שאין לה גג,</strong> אלא היא משופעת מכל צידיה, <strong>אף על פי</strong> שהיא <strong>גבוהה עשרה.</strong>
 <strong>מיתיבי</strong> <small>[מקשים]</small> ממה ששנינו: <strong>הישן בכילה בסוכה</strong> — <strong>לא יצא ידי חובתו!</strong> ומשיבים: <strong>הכא במאי עסקינן</strong> <small>[כאן במה אנו עוסקים]</small> — <strong>בשיש לה</strong> לכילה זו <strong>גג</strong> ואינה עשויה ככילת חתנים.
 <strong>תא שמע</strong> <small>[בוא</small> ו<small>שמע]</small> קושיה אחרת, ממה ששנינו: <strong>נקליטין שנים</strong> הן, <strong>וקינופות ארבעה, פירס</strong> סדין <strong>על גבי קינופות</strong> המיטה שבסוכה — <strong>פסולה</strong> שהרי בכך הוא עושה גג ממש החוצץ בינו לבין הסכך, ואם פרס <strong>על גבי נקליטין,</strong> כיון שהם רק שנים והסדין הפרוס על גביהם משופע לשני צידיו ואין לו גג — <strong>כשרה, ובלבד שלא יהו</strong> ה<strong>נקליטין גבוהין מן המטה עשרה טפחים.</strong> ונדייק: <strong>הא</strong> <small>[הרי]</small> אם היו <strong>גבוהין מן המטה עשרה</strong> הריהי <strong>פסולה, אף על פי שאין לה גג,</strong> היפך דברי שמואל!
 ומשיבים: <strong>שאני</strong> <small>[שונים]</small> <strong>נקליטין דקביעי</strong> <small>[ש</small>הם <small>קבועים]</small> במיטה, וכיון שהם קבועים במיטה הרי הם יוצרים אהל אף על פי שאין לו גג. ומקשים: <strong>אי קביעי, להוי</strong> <small>[אם קבועים</small> הם, <small>שיהיו</small> שייחשבו<small>]</small> <strong>כקינופות,</strong> ואף בפחות מעשרה יפסלו! ומשיבים: בהשואה <strong>לגבי קינופות לא קביעי</strong> <small>[אינם</small> נחשבים כ<small>קבועים],</small> ולכן אינם פוסלים בפחות מעשרה, אבל <strong>לגבי כילה קביעי</strong> <small>[</small>נחשבים הם כ<small>קבועים]</small> ופוסלים אפילו בפחות מעשרה, אף על פי שבכגון זה אין הכילה פוסלת.
 <strong>דרש רבה בר רב הונא: מותר לישן בכילה אף על פי שיש לה גג,</strong> ו<strong>אף על פי שגבוהה עשרה. כמאן</strong> <small>[כמי],</small> כשיטת מי אמר זאת — <strong>כר' יהודה,</strong> ש<strong>אמר:</strong> בכלל <strong>לא אתי</strong> <small>[בא]</small> <strong>אהל ארעי ומבטל אהל קבע,</strong> והכל הולך לפי הבנין הקבוע. <strong>דתנן</strong> <small>[ש</small>כן <small>שנינו</small> במשנתנו<small>];</small> <strong>אמר ר' יהודה: נוהגין היינו לישן תחת המטה בפני הזקנים,</strong> שכיון שהמיטה נחשבת כאהל ארעי לגבי סוכה, אין היא מבטלת את האהל הקבוע, שהוא הסוכה עצמה.
 ושואלים: אם דעת רבה בר רב הונא ממש כדברי ר' יהודה, <strong>לימא</strong> <small>[שיאמר]</small> איפוא רק כי <strong>הלכה כ</strong>שיטת <strong>ר' יהודה!</strong>
 ומשיבים: <strong>אי אמר</strong> <small>[אם</small> היה <small>אומר]</small> <strong>הלכה כר' יהודה הוה אמינא</strong> <small>[הייתי אומר]:</small> <strong>הני מילי</strong> <small>[דברים אלה]</small> אמורים לענין <strong>מטה,</strong> שלצורך <strong>גבה</strong> היא <strong>עשויה,</strong> שאפשר לומר שאין המיטה נחשבת כאהל מטעם אחר, משום שעשייתה היא כדי לשכב על גבה ולא כדי להשתמש במקום שמתחתיה, <strong>אבל כילה</strong> שלצורך <strong>תוכה</strong> היא <strong>עשויה אימא</strong> <small>[אמור]</small> ש<strong>לא</strong> נפקע ממנה שם אהל ואף על פי שאינה אלא אהל ארעי, על כל פנים תפסול, על כן <strong>קא משמע לן</strong> <small>[השמיע לנו]</small> כי <strong>טעמא</strong> <small>[טעם]</small> של <strong>ר' יהודה</strong> הוא בעיקר משום שסבור הוא ש<strong>לא אתי</strong> <small>[בא]</small> <strong>אהל ארעי ומבטל אהל קבע,</strong> ולכן <strong>לא שנא</strong> <small>[שונה]</small> אם היתה זו <strong>מטה ולא שנא</strong> <small>[שונה]</small> אם היתה זו <strong>כילה.</strong>
 <big>א משנה</big> <strong>הדלה עליה</strong> (על הסוכה) <strong>את הגפן ואת הדלעת ואת הקיסוס</strong> שהם מטפסים וענפיהם מתפשטים הרבה <strong>וסיכך</strong> על ידי כך <strong>על גבה</strong> בעודם מחוברים לקרקע — <strong>פסולה. ואם היה סיכוך</strong> הכשר <strong>הרבה מהן</strong> מענפיהם של צמחים אלו, <strong>או שקצצן</strong> את הענפים ושוב אינם מחוברים לקרקע — <strong>כשרה.</strong>
 ונוסף לפסול זה של סכוך בדברים המחוברים לקרקע, <strong>זה הכלל</strong> בסכך: <strong>כל</strong> דבר <strong>שהוא מקבל טומאה</strong> (כגון כלים) או דבר <strong>שאין גידולו מן הארץ</strong> (כגון עורות) — <strong>אין מסככין בו. וכל דבר שאינו מקבל טומאה וגידולו</strong> בעיקרו <strong>מן הארץ — מסככין בו.</strong>
 <big>ב גמרא</big> <strong>יתיב</strong> <small>[ישב]</small> <strong>רב יוסף קמיה</strong> <small>[לפני]</small> <strong>רב הונא ויתיב וקאמר</strong> <small>[וישב ואמר]</small> מה ששנינו במשנתנו; <strong>"או שקצצן</strong> — <strong>כשרה", ואמר רב:</strong> אין די בקציצה בלבד אלא עדיין <strong>צריך לנענע</strong> את הענפים הללו, כדי לעשות בהם מעשה שיכשירם לשמש כסכך כשר. ואם לא עשה כן הריהו פסול מטעם "תעשה" ולא מן העשוי. שהרי לא סיכך בהם לאחר שנקצצו, אלא לפני כן, ומשקצצם הרי הסוכה כמסוככת מאליה.
 <strong>אמר ליה</strong> <small>[לו]</small> <strong>רב הונא</strong> לר' יוסף: <strong>הא</strong> <small>[</small>הלכה <small>זו]</small> <strong>שמואל אמרה. אהדרינהו</strong> <small>[החזירם]</small> <strong>רב יוסף לאפיה</strong> <small>[את פניו]</small> ברוגז <strong>ואמר ליה</strong> <small>[לו]</small> לרב הונא: <strong>אטו מי קאמינא לך</strong> <small>[וכי אמרתי לך]</small> ש<strong>לא אמרה שמואל? אמרה רב, ואמרה</strong> גם <strong>שמואל</strong> ומדוע איפוא מעיר אתה לי על כך? <strong>אמר ליה</strong> <small>[לו]</small> <strong>רב הונא: הכי קאמינא לך</strong> <small>[כך אני אומר לך]</small> ש<strong>שמואל</strong> בלבד <strong>אמרה ולא רב,</strong> ואכן רב אינו סבור כן, ש<strong>רב אכשורי מכשר</strong> <small>[מכשיר]</small> ולדעתו די בקציצה לחוד ואין כל צורך בנענוע נוסף. <strong>כי הא</strong> <small>[כמו</small> מעשה <small>זה]</small> של <strong>רב עמרם חסידא</strong> <small>[החסיד],</small> <strong>רמא תכלתא לפרזומא דאינשי ביתיה</strong> <small>[תלה ציציות לבגד של אנשי ביתו]</small> <strong>תלאן</strong> לציציות הללו בבגד וקשרן, אבל <strong>לא פסק</strong> (חתך) את <strong>ראשי חוטין שלהן,</strong> שלא היו כל החוטים מופרדים זה מזה, ונסתפק אם יהיו הציציות כשרות לאחר שיחתוך את החוטים, אף שלא עשה כן בשעתו.
 <strong>אתא לקמיה</strong> <small>[בא לפני]</small> <strong>רב חייא בר אשי</strong> לשאול אותו, <strong>אמר ליה</strong> <small>[לו]:</small> <strong>הכי</strong> <small>[כך]</small> <strong>אמר רב: מפסקן</strong> (חותכן) כדי להפרידן <strong>והן כשרין</strong> ואין צורך לתלותן מלכתחילה כראוי. <strong>אלמא</strong> <small>[מכאן]</small> אתה למד כי <strong>פסיקתן זו היא עשייתן,</strong> שלדעת רב מרגע שחתך אותן נעשו ציציות כדינן, ואין צריכות עשיה לשמה מתחילה. <strong>הכא נמי</strong> <small>[כאן גם כן]</small> בסוכה, לפי אותה שיטה, <strong>קציצתן זו היא עשייתן</strong> ואין צורך לשיטה זו במעשה נוסף כדי להכשירן.
 ושואלים: <strong>ו</strong>כי <strong>סבר שמואל</strong> כי <strong>לא אמרינן</strong> <small>[אין אנו אומרים]</small> <strong>פסיקתן זו היא עשייתן? והא תני</strong> <small>[והרי שנה]</small> <strong>שמואל משום</strong> <small>[משמו]</small> של <strong>ר' חייא: הטיל</strong> ציציות <strong>לשני קרנות</strong> לשתי זויות של הטלית <strong>בבת אחת</strong> שהכניס בנקבים אותו חוט וחזר והכניסו, <strong>ואחר כך פסק ראשי חוטין שלהן</strong> ונמצאו שם שתי ציציות גמורות — <strong>כשרין. מאי לאו</strong> <small>[האם לא]</small> הכוונה <strong>שקושר</strong> תחילה את הציציות בקרנות כהלכתן <strong>ואחר כך פוסק</strong> את החוטים! ומשיבים: <strong>לא,</strong> הכוונה היא <strong>שפוסק</strong> את החוטין תחילה <strong>ואחר כך קושר.</strong>
 ותוהים: <strong>פוסק ואחר כך קושר מאי למימרא</strong> <small>[מה יש לומר]</small> שאם כך עשה מה החידוש בדבר, שהרי כל מצות ציצית אינה אלא בקשירה, והרי לפי הסבר זה עשה את הקשירה כשהיו הציציות מופרדות כהלכה! ומשיבים: <strong>מהו דתימא</strong> <small>[שתאמר]</small>
## דף יא:
 <strong>בעינן</strong> <small>[צריכים]</small> שיהא <strong>כנף</strong> אחד <strong>בשעת פתיל,</strong> כלומר: בשעה שפותל את הפתילים <strong>וליכא</strong> <small>[ואין כאן],</small> שהלא פותל הוא לשני כנפות גם יחד, <strong>קא משמע לן</strong> <small>[השמיע לנו]</small> שאין חוששים לזה.
 <strong>מיתיבי</strong> <small>[מקשים]</small> מברייתא: <strong>תלאן</strong> את חוטי הציציות כשהם מחוברים <strong>ולא פסק ראשי חוטין שלהן — פסולין. מאי לאו</strong> <small>[האם לא]</small> הכוונה שהם <strong>פסולין לעולם, ותיובתא</strong> <small>[ו</small>הרי זו <small>קושיא</small> חמורה<small>]</small> על דעת <strong>רב!</strong> ומשיבים: <strong>אמר</strong> <small>[יכול היה לומר]</small> <strong>לך רב: מאי</strong> <small>[מה פירוש]</small> <strong>פסולין</strong> ששנינו — <strong>פסולין עד שיפסקו,</strong> אבל לא לעולם. <strong>ושמואל אמר:</strong> הכוונה היא <strong>פסולין לעולם. וכן אמר לוי: פסולין לעולם. וכן אמר רב מתנה אמר שמואל: פסולין לעולם.</strong>
 <strong>איכא דאמרי</strong> <small>[יש אומרים]</small> שכך <strong>אמר רב מתנה: בדידי הוה עובדא</strong> <small>[בי היה מעשה]</small> בציציות כגון אלה, <strong>ואתאי לקמיה</strong> <small>[ובאתי לפני]</small> <strong>מר שמואל</strong> לשאול, <strong>ואמר לי: פסולין לעולם.</strong>
 <strong>מיתיבי</strong> <small>[מקשים]</small> עוד לרב ממה ששנינו בברייתא אחרת: <strong>תלאן ואחר כך פסק ראשי חוטין שלהן — פסולין. ועוד תניא</strong> <small>[שנויה</small> ברייתא<small>]</small> <strong>גבי סוכה;</strong> נאמר: "חג הסוכות <strong>תעשה</strong> לך" (דברים טז, יג), ולמדו חכמים מלשון הכתוב כלל זה: "תעשה" — <strong>ולא מן העשוי. מכאן אמרו</strong> חכמים: <strong>הדלה עליה</strong> על הסוכה <strong>את הגפן ואת הדלעת ואת הקיסוס וסיכך על גבן — פסולה.</strong>
 ותחילה נברר <strong>היכי דמי</strong> <small>[כיצד בדיוק</small> היה הדבר<small>]?</small> <strong>אילימא</strong> <small>[אם תאמר]</small> שמדובר כאן <strong>בשלא קצצן</strong> כלל, אם כן <strong>מאי איריא</strong> <small>[מה שייך]</small> מדוע נותן את הטעם <strong>משום</strong> הכלל של <strong>"תעשה ולא מן העשוי"? תיפוק ליה</strong> <small>[תצא לו]</small> הלכה זו מטעם פשוט ש<strong>מחוברין נינהו</strong> <small>[הם]</small> עדיין לקרקע, ואין זה קרוי סכך! <strong>אלא</strong> ודאי מדובר <strong>בשקצצן, וקתני</strong> <small>[ושנויה]</small> <strong>פסולה, ושמע מינה</strong> <small>[ולמד מכאן]</small> <strong>דלא אמרינן</strong> <small>[אין אנו אומרים]</small> כי <strong>קציצתן זו היא עשייתן, ותיובתא</strong> <small>[ו</small>הרי זו <small>קושיא</small> חמורה<small>]</small> על דעת <strong>רב!</strong>
 <strong>אמר לך רב</strong> <small>[יכול היה רב לומר לך]:</small> <strong>הכא במאי עסקינן</strong> <small>[כאן במה אנו עוסקים]</small> <strong>דשלפינהו שלופי</strong> <small>[ש</small>רק <small>שלף אותם],</small> כלומר: שלא קצץ את הענפים כרגיל, אלא משך אותם עד שניתקו ממקום חיבורם, <strong>דלא מינכרא עשיה דידהו</strong> <small>[שאין ניכרת העשייה שלהם]</small> וכיון שלא עשה בהם מעשה הניכר לעין, אין בכך כדי להכשירם. ושואלים: <strong>מכל מקום</strong> ממה ששנינו בענין ציציות אשר <strong>תלאן ואחר כך פסק, קשיא</strong> <small>[קשה]</small> לדברי <strong>רב!</strong> ומסכמים: אכן, <strong>קשיא</strong> <small>[קשה</small> הדבר<small>].</small>
 ומציעים: <strong>לימא כתנאי</strong> <small>[האם לומר</small> שמחלוקת <small>תנאים]</small> בדבר. כי הדס שהיו בו פירות שחורים מרובים מעליו — פסול מלשמש למצות ארבעה מינים, ואם מיעט את פירותיו — כשר. אבל ביום טוב אסור לעשות כן. ואם <strong>עבר וליקטן</strong> את פירות ההדס ביום טוב עצמו — הריהו <strong>פסול,</strong> אלו <strong>דברי ר' שמעון בן יהוצדק. וחכמים מכשירין.</strong>
 ומעתה מסבירים את הבסיס להצעת הדברים, <strong>סברוה</strong> <small>[סבורים היו]</small> בני הישיבה כי <strong>דכולי עלמא</strong> <small>[לדעת הכל]</small> <strong>לולב צריך אגד,</strong> שחובה מן התורה היא לאגוד את שלושת המינים יחד, ושייך איפוא שתהא בכך עשייה. וכן סברו כי <strong>ילפינן</strong> <small>[למדים אנו]</small> להלכה דין <strong>לולב</strong> מדין <strong>סוכה, דכתיב</strong> <small>[שנאמר]</small> <strong>גבי סוכה</strong> לשון <strong>"תעשה"</strong> ולמדו מכך חכמים: <strong>ולא מן העשוי.</strong>
 ולפי הנחות מוקדמות אלה <strong>מאי לאו בהא קמיפלגי</strong> <small>[האם לא</small> בדבר <small>זה נחלקו]</small> <strong>דמאן דמכשיר</strong> <small>[שמי שמכשיר,</small> חכמים<small>]</small> <strong>סבר</strong> כי <strong>אמרינן</strong> <small>[אומרים אנו]</small> <strong>גבי סוכה</strong> שסיככוה מן המחובר לקרקע ש<strong>קציצתן</strong> של הענפים המחוברים <strong>זו היא עשייתן. וגבי לולב נמי אמרינן</strong> <small>[גם כן אומרים אנו]</small> כי <strong>לקיטתן</strong> של הפירות מתוך ההדס <strong>זו היא עשייתן</strong> ואין צורך במעשה נוסף כדי להכשירן. <strong>ומאן דפסיל</strong> <small>[ומי שפוסל]</small> <strong>סבר</strong> כי <strong>לא אמרינן</strong> <small>[אין אנו אומרים]</small> <strong>לגבי סוכה קציצתן זו היא עשייתן</strong> וצריך לעשות בנוסף לקציצה מעשה מיוחד לצורך זה, <strong>וגבי לולב נמי לא אמרינן</strong> <small>[גם כן אין אנו אומרים]</small> כי <strong>לקיטתן זו היא עשייתן</strong> ולכן, כיון שלא היה ההדס ראוי למצוה זו קודם החג, וכבר נעשה בו מעשה של אגידה, הרי הלקיטה בלבד לא תכשירנו למצוותו, שכן הוא נחשב כבר כעשוי!
 את ההסברה הזאת דוחים: <strong>לא, דכולי עלמא לא אמרינן</strong> <small>[לדעת הכל אין אומרים]</small> <strong>לגבי סוכה קציצתן זו היא עשייתן,</strong> אולם <strong>והכא</strong> <small>[וכאן]</small> בהדס נחלקו בענין אחר <strong>במילף</strong> <small>[ב</small>שאלה <small>האם ללמוד]</small> <strong>לולב מסוכה קמיפלגי</strong> <small>[חלוקים הם].</small> וכך יש להבין את המחלוקת: <strong>מאן דמכשר</strong> <small>[מי שמכשיר]</small> <strong>סבר</strong> כי <strong>לא ילפינן</strong> <small>[אין אנו למדים]</small> <strong>לולב מסוכה,</strong> ולכן לולב ומיניו, אין צריך שתהא בהם עשייה לשמה. <strong>ומאן דפסיל</strong> <small>[ומי שפוסל]</small> <strong>סבר</strong> כי <strong>ילפינן</strong> <small>[למדים אנו]</small> <strong>לולב מסוכה.</strong>
 <strong>ואי בעית אימא</strong> <small>[ואם תרצה אמור]</small> שאפשר לתת הסבר שונה על בסיס אחר למחלוקת. <strong>אי סבירא לן</strong> <small>[אם סבורים אנו]</small> ומקבלים את ההנחה ש<strong>לולב צריך אגד, כולי עלמא לא פליגי דילפינן</strong> <small>[הכל אינם חלוקים שלמדים אנו]</small> <strong>לולב מסוכה</strong> וצריכים עשיה לשמה ושלא יהיה מן העשוי. <strong>והכא בהא קמיפלגי</strong> <small>[וכאן בדבר זה נחלקו]</small> <strong>מר</strong> <small>[חכם זה,</small> ר' שמעון בן יהוצדק<small>]</small> <strong>סבר</strong> שלולב <strong>צריך אגד,</strong> ולכן הוא פסול, <strong>ומר</strong> <small>[וחכם זה,</small> חכמים<small>]</small> <strong>סבר</strong> כי לולב <strong>אין צריך אגד</strong> ולשיטה זו, כיון שאין מעשה של ממש בהכנת ההדס למצוה, בכל עת שיוכשר למצוה — הריהו ראוי וכשר למצוותו. <strong>ובפלוגתא דהני תנאי</strong> <small>[במחלוקתם של תנאים אלה]</small> שדנו בכך במפורש, תהא מחלוקת זו תלויה. <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>לולב, בין אגוד</strong> (כלומר: שכל המינים אגודים זה בזה), <strong>בין שאינו אגוד</strong> — <strong>כשר. ר' יהודה אומר: אגוד — כשר, שאינו אגוד — פסול.</strong>
 ושואלים: <strong>מאי טעמיה</strong> <small>[מה טעמו]</small> של <strong>ר' יהודה,</strong> מניין למד מצוה זו שאינה כתובה בתורה? ומסבירים: <strong>יליף</strong> <small>[למד]</small> זאת בגזירה שווה <strong>"לקיחה" "לקיחה" מאגודת אזוב. כתיב התם</strong> <small>[נאמר שם]</small> בפסח מצרים: <strong>"ולקחתם אגדת אזוב"</strong> (שמות יב, כב) <strong>וכתיב הכא</strong> <small>[ונאמר כאן]</small> בסוכות: <strong>"ולקחתם לכם ביום הראשון</strong> פרי עץ הדר כפות תמרים וענף עץ עבות וערבי נחל<strong>"</strong> (ויקרא כג, מ), <strong>מה להלן</strong> בפסח, מדובר על לקיחה <strong>באגודה, אף כאן</strong> בסוכות <strong>נמי</strong> <small>[גם כן]</small> לקיחה זו דווקא <strong>באגודה</strong> היא. <strong>ורבנן</strong> <small>[חכמים]</small> סבורים כי <strong>"לקיחה" מ"לקיחה"</strong> בגזירה שוה <strong>לא ילפינן</strong> <small>[אין אנו למדים].</small>
 ושואלים: <strong>כמאן אזלא הא דתניא</strong> <small>[כ</small>שיטת <small>מי הולכת אותה</small> ברייתא <small>ששנויה]:</small> <strong>לולב מצוה לאוגדו, ואם לא אגדו — כשר.</strong> שהרי <strong>אי</strong> <small>[אם</small> תאמר<small>]</small> שכשיטת <strong>ר' יהודה היא, כי</strong> <small>[כאשר]</small> <strong>לא אגדו אמאי</strong> <small>[מדוע]</small> יהיה <strong>כשר? ואי רבנן</strong> <small>[ואם</small> כשיטת <small>חכמים]</small> <strong>אמאי</strong> <small>[מדוע]</small> <strong>מצוה</strong> לאוגדו? ומשיבים: <strong>לעולם</strong> עליך לפרש כי ברייתא זו כשיטת <strong>רבנן היא</strong>, ומדוע אוגדים אותו — <strong>משום שנאמר: "זה אלי ואנוהו"</strong> (שמות טו, ב), ודרשוהו: <strong>התנאה לפניו במצות.</strong> ואף חכמים מודים שנוי הוא למצות לולב כשכל המינים אגודים יחד, אף כי אין הדבר מעכב בעצם המצוה.
 <big>א</big> שנינו במשנה: <strong>זה הכלל כל דבר שמקבל טומאה</strong> ושאין גידולו מן הארץ — פסול לסכך בו. ושואלים: <strong>מנא הני מילי</strong> <small>[מנין דברים אלה]</small> בדבר מהות הסכך? <strong>אמר ריש לקיש; אמר קרא</strong> <small>[הכתוב]:</small> <strong>"ואד יעלה מן הארץ</strong> והשקה את כל פני האדמה<strong>"</strong> (בראשית ב, ו), <strong>מה אד</strong> (ענן) הוא <strong>דבר שאינו מקבל טומאה, וגידולו</strong> (כלומר: יציאתו) <strong>מן הארץ, אף</strong> סכך <strong>סוכה</strong> צריך להיות <strong>דבר שאין מקבל טומאה וגידולו מן הארץ.</strong> ומתוך שמצות סוכה היא זכר לענני כבוד שהקיפו את ישראל במדבר, לכך עליה להיות במהותה כעננים הללו.
 ושואלים: <strong>הניחא למאן דאמר</strong> <small>[</small>דבר <small>זה נוח ל</small>דעת <small>מי שאומר]</small> שאותן סוכות האמורות במקרא ("כי בסוכות הושבתי את בני ישראל". ויקרא כג, מג) <strong>ענני כבוד היו,</strong> אכן ראוי לנו ללמוד הלכות סוכה מעננים, ועל סכך הסוכה להיות כמו הענן. <strong>אלא למאן דאמר</strong> <small>[ל</small>דעת <small>מי שאומר]</small> כי <strong>סוכות ממש עשו להם</strong> בני ישראל במדבר, וכזכר להן עושים סוכות, <strong>מאי איכא למימר</strong> <small>[מה יש לומר]?</small> הלא אין כל קשר בין הדברים. <strong>דתניא</strong> <small>[ש</small>כן <small>שנינו</small> בברייתא<small>]</small> שנחלקו תנאים בפירוש הכתוב. נאמר: <strong>"כי בסכות הושבתי את בני ישראל"</strong> (ויקרא כג, מג), וסוכות אלו שנאמרו, <strong>ענני כבוד היו,</strong> אלו <strong>דברי ר' אליעזר. ר' עקיבא אומר: סוכות ממש עשו להם.</strong> אם כן <strong>הניחא</strong> <small>[זה</small> הפסוק שאמר ריש לקיש כהוכחה <small>נוח]</small> <strong>ל</strong>שיטת <strong>ר' אליעזר, אלא לר' עקיבא מאי איכא למימר</strong> <small>[מה יש לומר]?</small>
 <strong>כי אתא</strong> <small>[כאשר בא]</small> <strong>רב דימי</strong> מארץ ישראל לבבל <strong>אמר</strong> בשם <strong>ר' יוחנן, אמר קרא</strong> <small>[הכתוב]:</small> <strong>"חג הסכת תעשה לך"</strong> (דברים טז, יג), הביטוי "חג הסוכות" <strong>מקיש</strong> (משוה) <strong>סוכה ל</strong>קרבן החג הקרוי <strong>חגיגה, מה</strong> קרבן <strong>חגיגה דבר שאינו מקבל טומאה</strong> (שהרי חי הוא) <strong>וגידולו מן הארץ</strong> (שעיקר חיותן של הבהמות מאכילת הדברים הגדלים בקרקע) <strong>— אף סוכה דבר שאינו מקבל טומאה, וגידולו מן הארץ.</strong>
## דף יב.
 <strong>אי</strong> <small>[או</small> נאמר<small>]</small> <strong>מה</strong> קרבן <strong>חגיגה</strong> הוא <strong>מבעלי חיים, אף סוכה</strong> (הסכך) <strong>נמי</strong> <small>[גם כן]</small> <strong>בעלי חיים!</strong> ואין לנו איפוא ראיה מכאן לענין מהות הסכך.
 <strong>כי אתא</strong> <small>[כאשר בא]</small> <strong>רבין</strong> מארץ ישראל לבבל <strong>אמר</strong> בשם <strong>ר' יוחנן: אמר קרא</strong> <small>[הכתוב]:</small> <strong>"</strong>חג הסוכות תעשה לך שבעת ימים <strong>באספך מגרנך ומיקבך"</strong> (דברים טז, יג), ופירשו חכמים כי <strong>בפסולת גורן ויקב הכתוב מדבר,</strong> שמסככים בקשי השבלים ובענפי הגפנים, ומהם למדו דיני סכך בכללם.
 ומקשים: <strong>ואימא</strong> <small>[ואמור]</small> שיעשו את הסכך מ<strong>גורן עצמו ויקב עצמו,</strong> כלומר: שיסכך בשבלים עם התבואה ובענפי הגפן עם הענבים שעליהם ולא בפסולתם, והלא תבואה וענבים מקבלים טומאה כשאר אוכל! <strong>אמר ר' זירא:</strong> הלא לא נאמרו ענבים, אלא <strong>"יקב"</strong> שהוא היין <strong>כתיב</strong> <small>[כתוב]</small> <strong>כאן, ואי אפשר לסכך בו.</strong>
 <strong>מתקיף לה</strong> <small>[מקשה על כך]</small> <strong>ר' ירמיה:</strong> מדוע לא נעשה סכך מיין? <strong>ואימא</strong> <small>[ואמור]</small> שנעשה סכך מ<strong>יין קרוש הבא משניר</strong> (מן החרמון) <strong>שהוא דומה לעיגולי דבילה,</strong> וכיוון שיש בנמצא יין קרוש שאפשר לסכך בו, אין איפוא כל הוכחה מן הפסוק! ואכן <strong>אמר ר' זירא: הא מלתא הוה בידן</strong> <small>[דבר זה היה בידינו]</small> שדומה היה לנו שיש לנו ראייה מן המקרא, <strong>ואתא</strong> <small>[ובא]</small> <strong>ר' ירמיה ושדא ביה נרגא</strong> <small>[והטיל בו גרזן,</small> קצץ אותו<small>],</small> בכך שהזכיר את היין הבא משניר ובכך הפריך את ההוכחה שנראתה חזקה כל כך.
 <strong>רב אשי אמר:</strong> בכל זאת אפשר לדייק מלשון הכתובים, בדרך זו: <strong>"מגרנך",</strong> כלומר: דבר הבא מן הגורן <strong>ולא גורן עצמו, "מיקבך" — ולא יקב עצמו,</strong> משמע שבפסולת גורן ויקב מדבר הכתוב.
 <strong>רב חסדא אמר: מהכא</strong> <small>[מכאן]</small> מכתוב זה יש להביא הוכחה; שנאמר: <strong>"צאו ההר והביאו עלי זית ועלי עץ שמן ועלי הדס ועלי תמרים ועלי עץ עבת</strong> לעשות סוכות ככתוב<strong>"</strong> (נחמיה ח, טו) ומכאן אפשר ללמוד ממה נעשית סוכה. 
 כיוון שהובא כתוב זה שואלים: <strong>היינו</strong> <small>[</small>הרי <small>זהו]</small> <strong>"הדס", היינו</strong> <small>[</small>הרי <small>זהו]</small> <strong>"עץ עבות",</strong> שהרי אנו מזהים עץ עבות עם הדס, ולשם מה הכפילות! <strong>אמר רב חסדא:</strong> כך יש לפרש; ענפי <strong>הדס שוטה,</strong> שהוא הדס שאיננו ראוי למצות ארבעת המינים, מהם נוטלים <strong>לסוכה</strong> כדי שישמש כסכך, וענפי <strong>עץ עבות</strong> שהוא הדס מיוחד שעליו רוכבים זה על זה כעבותות (חבלים) ושרשראות, מהם נוטלים <strong>ללולב.</strong>
 <big>א משנה</big> <strong>חבילי קש</strong> הקשורים בחבל, <strong>ו</strong>כן <strong>חבילי עצים</strong> או <strong>חבילי זרדין</strong> (ענפים דקים) — <strong>אין מסככין בהן</strong> כאשר הם צרורים, כאשר יבואר. <strong>וכולן שהתירן,</strong> אם התיר את הקשר — <strong>כשרות</strong> לסיכוך. שאין הפגם בחומרים, אלא בכך שהם קשורים כאחד. <strong>וכולן</strong> אף בהיותם חבילות <strong>כשרות לדפנות</strong> לסוכה.
 <big>ב גמרא</big> <strong>אמר ר' יעקב: שמעית מיניה</strong> <small>[שמעתי ממנו]</small> מ<strong>ר' יוחנן תרתי</strong> <small>[שתיים],</small> שתי הלכות בנושאים דומים בדיני סוכה; <strong>חדא</strong> <small>[האחת]</small> — <strong>הא</strong> <small>[זו]</small> בענין משנתנו, מדוע אין לסכך בחבילות, <strong>ואידך</strong> <small>[והאחרת]</small> בפירוש המשנה שנאמר בה: <strong>החוטט</strong> העושה חלל בתוך <strong>גדיש</strong> של תבואה <strong>לעשות לו</strong> על ידי כך <strong>סוכה,</strong> שמוציא חלק מן העומרים העומדים בתחתית הגדיש ובכך נוצר חלל המוקף ומכוסה בכל צידיו בתבואה ונראה כסוכה עם דפנות וסכך — <strong>אינה סוכה.</strong> ושמעתי מפי ר' יוחנן טעם לאיסורים הללו.
 <strong>חדא</strong> <small>[</small>לגבי משנה <small>אחת]</small> היה הטעם: <strong>משום גזרת אוצר,</strong> שאף שסוכה כזו כשרה בעצם, בכל זאת גזרו חכמים שלא ישתמש בה, שמא יבוא להשתמש במחסן (אוצר) שיש לו כסוכה, ולא יעשה סוכה כראוי וכדינה. <strong>וחדא</strong> <small>[ו</small>לגבי משנה <small>אחת]</small> היה הטעם <strong>משום</strong> שאמרה תורה: <strong>"תעשה"</strong> ומשמעו: <strong>ולא מן העשוי</strong> ומוכן כבר, שלא נעשה מעשה של הכנה ועשייה בסוכה זו. אולם <strong>ולא ידענא</strong> <small>[ואינני יודע]</small> כעת <strong>הי מינייהו</strong> <small>[איזו מהן]</small> אמר שטעמה <strong>משום אוצר והי מינייהו</strong> <small>[ואיזו מהן]</small> <strong>משום תעשה ולא מן העשוי.</strong>
 <strong>אמר ר' ירמיה: ניחזי אנן</strong> <small>[נראה אנחנו],</small> כלומר: נעיין אנו בעצמנו ונמצא למה נתכוון ר' יוחנן. ש<strong>אמר ר' חייא בר אבא אמר ר' יוחנן: מפני מה אמרו</strong> חכמים כי <strong>חבילי קש וחבילי עצים וחבילי זרדין אין מסככין בהן — פעמים שאדם בא מן השדה בערב וחבילתו</strong> של עצים וקש <strong>על כתפו ומעלה</strong> את החבילה <strong>ומניחה על גבי סוכתו</strong> המשמשת כמחסן וכיוצא בזה <strong>כדי ליבשה, ונמלך עליה</strong> בהגיע חג הסוכות <strong>לסיכוך,</strong> להשתמש בסוכה זו ובחבילה שעליה למצות סוכה, <strong>והתורה אמרה "תעשה" — ולא מן העשוי.</strong> ומלשון ר' יוחנן מובן כי האיסור לסכך בחבילות מקורו בגזירה שמא ישתמש בחבילות שלא נעשו מעיקרן לשם מצות סוכה, ואין בו איסור מהותי. <strong>ומדהא</strong> <small>[ומכיוון ש</small>משנה <small>זו]</small> טעמה <strong>משום גזרת אוצר,</strong> אם כן <strong>הא</strong> <small>[זו]</small> המשנה האחרת בדין החוטט בגדיש אסורה <strong>משום "תעשה ולא מן העשוי".</strong>
 ושואלים: <strong>ור' יעקב</strong> עצמו משום מה לא יכול היה לפתור את בעייתו בדרך זו? ומסבירים: משום ש<strong>הך</strong> <small>[אותה]</small> שמועה שנמסרה בשם <strong>ר' חייא בר אבא לא שמיע ליה</strong> <small>[שמע אותה]</small> וכיוון שלא ידע עליה לא יכול להכריע מדעת עצמו.
 <strong>אמר רב אשי:</strong> עצם דבריו של ר' יוחנן תמוהים, שהוא מחלק בין שני טעמים אלה. <strong>אטו</strong> <small>[וכי]</small> <strong>חבילי קש וחבילי עצים משום גזרת אוצר איכא</strong> <small>[יש]</small> מקום לגזור, <strong>ומשום "תעשה ולא מן העשוי" ליכא</strong> <small>[אין]</small> מקום לגזור? והלא זהו הטעם הבסיסי לגזירת אוצר! ולהיפך: <strong>והחוטט בגדיש, משום תעשה ולא מן העשוי איכא</strong> <small>[יש]</small> מקום לאסור, <strong>ומשום גזרת אוצר ליכא</strong> <small>[אין]</small> מקום לגזור? אלא ודאי אין לחלק בין המשניות, ובשתיהן קיים אותו טעם עצמו.
 ומעירים: <strong>ור' יוחנן אמר</strong> <small>[היה יכול לומר]</small> <strong>לך</strong> על קושיית רב אשי, שאין הדבר כן, לפי שיש שינוי סגנון בלשון המשנה; <strong>הכא דקתני</strong> <small>[כאן</small> במשנתנו בחבילי קש <small>ששנה]</small> <strong>"אין מסככין בהן",</strong> משמע כי <strong>לכתחלה הוא</strong>
## דף יב:
 <strong>דאין מסככין משום גזרת אוצר</strong> שגזרו חכמים, <strong>הא דאורייתא שפיר דמי</strong> <small>[הרי מן התורה יפה,</small> טוב, <small>הדבר]</small> ומותר לסכך. ואילו <strong>התם דקתני</strong> <small>[שם</small> במשנת החוטט בגדיש <small>ששנה]</small> <strong>"אינה סוכה",</strong> הרי זו לשון הדגשה, לומר: <strong>אפילו דיעבד, מדאורייתא נמי</strong> <small>[לאחר מעשה, מן התורה גם כן]</small> <strong>אינה סוכה</strong> כלל, ולא רק משום גזירת חכמים.
 <big>א</big> <strong>אמר רב יהודה אמר רב: סככה</strong> את הסוכה <strong>בחיצין זכרים</strong> חיצים העשויים מעץ ומותקנים בדרך שהם עצמם בולטים ונכנסים לבית מושב מיוחד של ראש החץ העשוי מתכת — הרי זו <strong>כשרה,</strong> שכן חיצים אלה, ללא חלק המתכת שלהם, הם פשוטי כלי עץ ואינם מקבלים טומאה וכשרים. אולם אם סיככה בחיצים <strong>נקבות,</strong> שיש בתוכם בית קיבול קטן כדי להכניס את מקום מושב ראש החץ העשוי מתכת — <strong>פסולה,</strong> שחיצים אלה הם מקבלי כלי עץ שהרי יש להם בית קיבול כלשהו, ומקבלים בשל כך טומאה ופסולים מלסכך בהם.
 ושואלים: מה שאמר כי בחיצים <strong>זכרים כשרה, פשיטא</strong> <small>[פשוט,</small> מובן מאליו<small>],</small> שהרי אינם אלא כקנים ישרים וחלקים! ומשיבים: <strong>מהו דתימא</strong> <small>[שתאמר]</small> כי <strong>ניגזור</strong> איסור על חיצים <strong>זכרים אטו</strong> <small>[משום]</small> חיצים <strong>נקבות,</strong> על כן <strong>קמשמע לן</strong> <small>[השמיע לנו]</small> שאין גוזרים, והם כשרים.
 ומוסיפים לשאול על מה ש<strong>אמר מר</strong> <small>[החכם]</small> כי כשסיככה בחיצים <strong>בנקבות</strong> הריהי <strong>פסולה,</strong> ויש לתמוה: <strong>פשיטא</strong> <small>[פשוט,</small> מובן מאליו<small>],</small> הלא הם כלי קיבול של עץ וטמאים! ומשיבים: <strong>מהו דתימא</strong> <small>[שתאמר]</small> כי <strong>בית קבול</strong> כזה <strong>העשוי למלאות,</strong> שהרי עשוי להכניס בו את קצה החץ באופן קבוע, ואז לא ישמש עוד כבית קיבול העשוי להכניס ולהוציא מתוכו, ולכך <strong>לא שמיה</strong> <small>[אין שמו,</small> אינו נחשב<small>]</small> כבית <strong>קבול,</strong> על כן <strong>קמשמע לן</strong> <small>[השמיע לנו]</small> שבכל זאת הריהו נחשב כבית קיבול, ואסור.
 <big>ב</big> <strong>אמר רבה בר בר חנה אמר ר' יוחנן: סככה</strong> לסוכתו <strong>באניצי פשתן,</strong> שהם צרורות פשתן סרוק — הריהי <strong>פסולה,</strong> שפשתן זה נעשה כבר חומר גולמי לעשיית חוטים ומקבל טומאה. אם סככה <strong>בהוצני פשתן</strong> בגבעולי הפשתן כמו שהם גדלים, בלא כל עיבוד — הרי הסוכה <strong>כשרה,</strong> שכל עוד לא הוכשרו למלאכתם, דינם כעץ ממש. <strong>והושני פשתן,</strong> שהם שלב ביניים בהכנת הפשתן, <strong>איני יודע מהו</strong> דינם, אם כשרים הם לסיכוך או פסולים.
 והוסיף רבה בר בר חנה: <strong>והושני עצמן איני יודע</strong> מה משמעם, שאיני יודע לאיזו דרגה של עיבוד קרא ר' יוחנן הושני. <strong>מה נפשך</strong> <small>[מה יכול אתה לומר];</small> <strong>אי דייק ולא נפיץ הושני קרי ליה</strong> <small>[אם</small> הפשתן <small>שנידוך</small> במכתשת <small>ולא נופץ עדיין קרוי הושני]</small> <strong>אבל תרי ולא דייק הוצני קרי ליה</strong> <small>[</small>פשתן <small>השרוי</small> במים <small>ולא נידוך</small> עדיין כלל, <small>הוצני קורא לו],</small> לפי שלא נעשתה מלאכה בגופו, <strong>או דלמא</strong> אף <strong>תרי ולא דייק נמי הושני קרי ליה</strong> <small>[שמא שרוי ולא נדוך גם כן הושני קוראים לו]</small> ואין קוראים הוצני אלא לפשתן שלא נעשה בו כל עיבוד.
 <big>ג</big> <strong>אמר רב יהודה: הני</strong> <small>[אותם]</small> <strong>שושי ושווצרי</strong> שהם עלים רחבים של מיני ירקות — <strong>מסככין בהו</strong> <small>[בהם],</small> כי אינם נחשבים למאכל אדם, ודינם כשאר צמחים. <strong>אביי אמר: בשושי מסככין, בשווצרי לא מסככין.</strong> ו<strong>מאי טעמא</strong> <small>[מה טעמו</small> של דבר<small>],</small> <strong>כיון</strong>
## דף יג.
 <strong>דסרי ריחייהו</strong> <small>[כיון שמבאיש ריחם]</small> לאחר זמן <strong>שביק להו ונפיק</strong> <small>[מניח אותם ויוצא</small> מן הסוכה<small>]</small> ואין לעשות סוכה שאי אפשר לשבת בה.
 וכעין זה <strong>אמר רב חנן בר רבא: הני</strong> <small>[אותם]</small> <strong>היזמי והיגי</strong> שהם מיני קוצים <strong>מסככין בהו</strong> <small>[בהם].</small> ואילו <strong>אביי אמר: בהיזמי מסככינן</strong> <small>[מסככים אנו]</small> <strong>בהיגי לא מסככינן</strong> <small>[אין אנו מסככים]</small> <strong>מאי טעמא</strong> <small>[מה טעמו</small> של דבר<small>]</small> — <strong>כיון דנתרי טרפייהו</strong> <small>[שנושרים עליהם]</small> במשך הזמן ועשויים ליפול לתוך דברי מאכל ולהפריע ליושבי הסוכה, לכך <strong>שביק לה ונפיק</strong> <small>[עוזב אותה</small> את הסוכה <small>ויוצא].</small>
 <strong>אמר רב גידל אמר רב: האי אפקותא דדיקלא</strong> <small>[</small>ענפי <small>הדקל היוצאים</small> מתחילת הגזע<small>]</small> <strong>מסככין בהו</strong> כמות שהם יחד. ו<strong>אף על גב דאגידי</strong> <small>[אף על פי שהם אגודים],</small> מכל מקום <strong>אגד</strong> שנעשה <strong>בידי שמים</strong> שבדרך הטבע הדברים מחוברים יחד <strong>לא שמיה</strong> <small>[אין שמו]</small> <strong>אגד</strong> וכשר. יתר על כן, <strong>אף על גב דהדר אגיד להו</strong> <small>[אף על פי שהוא חוזר וקושר אותם]</small> מן הצד השני שבו הענפים מפורדים, מכל מקום כשר הוא, כי דבר האגוד כבר מצד עצמו אם הוסיף ו<strong>איגד</strong> וקשר רק <strong>בחד</strong> <small>[באחד],</small> כלומר: הוסיף לאוגדו בפני עצמו בלא להוסיף לאגודה זו דבר אחר, <strong>לא שמיה</strong> <small>[אין שמו,</small> אינו קרוי<small>]</small> <strong>אגד</strong> ולכך אינו פסול לסיכוך.
 וכן <strong>אמר רב חסדא אמר רבינא בר שילא: הני דוקרי דקני</strong> <small>[אותם קנים</small> היוצאים יחד ממקום אחד<small>]</small> <strong>מסככין בהו</strong> <small>[בהם]</small> כמות שהם. ו<strong>אף על גב דאגידי נינהו</strong> <small>[אף על פי שאגודים הם]</small> — <strong>אגד בידי שמים לא שמיה</strong> <small>[אין שמו,</small> איננו נחשב<small>]</small> <strong>אגד.</strong> ויתר על כן; <strong>אף על גב דהדר אגיד להו</strong> <small>[אף על פי שהוא חוזר ואוגד אותם</small> בצד האחר<small>]</small> — <strong>איגד בחד לא שמיה</strong> <small>[קשר בצד אחד אין שמו,</small> איננו נחשב<small>]</small> <strong>אגד.</strong>
 ומעירים: <strong>תניא נמי הכי</strong> <small>[שנוייה</small> ברייתא <small>גם כן כך]:</small> <strong>קנים ודוקרנין מסככין בהן.</strong> ויש לתהות: <strong>קנים פשיטא</strong> <small>[פשוט,</small> מובן<small>]</small> שמסככין בהן, שהרי קיימים בהם כל המידות שמנו חכמים בסכך כשר! אלא <strong>אימא</strong> <small>[אמור]</small> ותקן כך: <strong>קנים של דוקרנין</strong> אף שהם צומחים אגודים יחד (דוקרני דקני), בכל זאת <strong>מסככין בהן.</strong>
 <big>א</big> אגב דברים אלה, מביאים דבר אחר שמסר רב חסדא בשם אותו חכם. <strong>אמר רב חסדא אמר רבינא בר שילא: הני מרריתא דאגמא</strong> <small>[אותו מרור,</small> חזרת <small>של אגם]</small> <strong>אדם יוצא בהן ידי חובתו בפסח</strong> בקיום מצות מרור.
 על כך <strong>מיתיביה</strong> <small>[מקשים עליו]:</small> הלא שנינו כי בכל מצוה שלשם קיומה דרוש אזוב, יש ליטול לשם כך <strong>אזוב</strong> סתם דווקא, ולא כל מין אחר אף המינים הקרובים, <strong>לא אזוב יון ולא אזוב כוחלי, ולא אזוב מדברי, ולא אזוב רומי ולא</strong> כל <strong>אזוב</strong> אחר <strong>שיש לו שם לווי.</strong> ומכאן נלמד שכל מין שיש לו שם לווי איננו המין הכתוב בתורה, ואף מרור האגם כיון שיש לו שם לווי אינו מרור האמור בתורה!
 על כך <strong>אמר אביי:</strong> יש לחלק בין הדברים, <strong>כל שנשתנה שמו קודם מתן התורה,</strong> כלומר: שהחלוקה בין המינים השונים קדומה, והיתה קיימת עוד לפני מתן תורה, <strong>ובאתה תורה והקפידה עליה</strong> <small>[עליו]</small> לקרוא לו בשם מסויים אחד — <strong>בידוע שיש לו</strong> מינים קרובים שלהם <strong>שם לווי,</strong> וכל דבר שיש לו שם לווי פסול, חוץ ממין זה שאמרה התורה במפורש. <strong>והני</strong> <small>[אלו]</small> <strong>לא נשתנה שמייהו</strong> <small>[שמם]</small> <strong>קודם מתן תורה כלל,</strong> שמרור האגם לא היה לו שם מיוחד לפני מתן תורה, ולפי התורה הכל מין מרור ולא הקפידה התורה בפרטיו.
 <strong>רבא אמר</strong> הסבר אחר: <strong>הני</strong> <small>[אלו</small> המינים<small>]</small> — <strong>"מרריתא" סתמא שמייהו</strong> <small>["מרור" סתם שמם],</small> שאינם כלל מין בפני עצמו <strong>והאי דקרי להו "מרריתא דאגמא"</strong> <small>[וזה שקורים להם "מרור האגם"]</small> — <strong>משום דמשתכח באגמא</strong> <small>[ש</small>הוא <small>נמצא באגם]</small> ואין זה שם מין לעצמו, ואין מקום לאוסרו.
 <big>ב</big> <strong>אמר רב חסדא איגד בחד</strong> <small>[באחד],</small> כלומר: דבר אחד בפני עצמו, גם אם עשה בו קשר — <strong>לא שמיה</strong> <small>[אין שמו,</small> אינו קרוי<small>]</small> <strong>אגד</strong> (קשר). אגד של <strong>שלש</strong> יחידות יחד — לכל הדעות <strong>שמיה</strong> <small>[שמו</small> קרוי<small>]</small> <strong>אגד.</strong> קשר ב<strong>שנים</strong> — הרי זו <strong>מחלוקת ר' יוסי ורבנן</strong> <small>[וחכמים].</small> <strong>דתנן</strong> <small>[ש</small>כן <small>שנינו</small> במשנה<small>]:</small> כל דין שנאמרה בו בין השאר <strong>מצות אזוב,</strong> הכוונה היא ל<strong>שלשה קלחים</strong> (צמחים עם שורש) <strong>ובהן</strong> בכל אחד מהן <strong>שלשה גבעולין. ר' יוסי אומר: מצות אזוב</strong> מעיקרה צריכה שתהיה ב<strong>שלשה גבעולין. ושיריו</strong> — אם אירע שנפגמה האגודה — אפילו <strong>שנים, וגרדומיו</strong> אם נשברו הענפים תוך כדי הזייה כשרים <strong>כל שהוא.</strong>
 <strong>קא סלקא דעתין</strong> <small>[עלה בדעתנו</small> לומר<small>]</small> כיון שאומר ר' יוסי ש<strong>שיריו</strong> של אגד האזוב <strong>שנים, תחילתו נמי</strong> <small>[גם כן]</small> יספיקו לו בדיעבד <strong>שנים, והאי דקתני</strong> <small>[וזה ששנה]</small> <strong>שלשה</strong> אינו אלא <strong>למצוה</strong> מן המובחר מלכתחילה. <strong>ומ</strong>כיון שלדברי <strong>ר' יוסי</strong> מה שאמר <strong>שלשה</strong> הוא דווקא <strong>למצוה,</strong> מזה נלמד כי <strong>לרבנן שלשה</strong> שאמרו הוא <strong>לעכב.</strong> ולפי זה חלוקים ר' יוסי וחכמים אם אגודה היא שלושה דווקא, אם לאו.
 על הסבר זה של המשנה מקשים: <strong>והתניא</strong> <small>[והרי שנינו</small> בברייתא<small>]</small> בפירוש לא כן, <strong>ר' יוסי אומר: אזוב</strong> אם <strong>תחילתו שנים ושיריו אחד — פסול, ואינו כשר עד שיהא תחילתו שלשה ושיריו שנים!</strong> אלא <strong>איפוך</strong> <small>[הפוך]</small> את הסבר הדברים במשנה ראשונה ופרש אותה כך: <strong>לר' יוסי שלשה לעכב,</strong> ואילו <strong>לרבנן</strong> <small>[ל</small>דעת <small>חכמים]</small> <strong>שלשה</strong> הם רק <strong>למצוה.</strong>
 וראיה לדבר; <strong>והתניא</strong> <small>[והרי</small> כן <small>שנינו</small> בברייתא מפורשת<small>]:</small> <strong>אזוב</strong> אם <strong>תחילתו שנים ושיריו אחד — כשר, ואינו פסול עד שיהא תחילתו ושיריו אחד</strong> ושיטה זו ודאי שיטת חכמים היא.
 על עצם לשונה של ברייתא אחרונה זו תוהים: <strong>שיריו אחד פסול? הא אמרת</strong> <small>[הרי אמרת]</small> בחלקה הראשון של הברייתא ש<strong>שיריו אחד כשר!</strong>
## דף יג:
 <strong>אלא אימא</strong> <small>[אמור]</small> ותקן את הנוסח כך: <strong>עד שתהא תחילתו כשיריו אחד</strong> ואז ודאי פסול הוא.
 <big>א</big> <strong>דרש מרימר: הני איסורייתא</strong> <small>[אותן חבילות קנים]</small> שעושים ב<strong>סורא</strong> כדי למוכרן, ונמכרות לפי מספר הקנים שבהן — <strong>מסככין בהו</strong> <small>[בהן]</small> <strong>אף על גב</strong> <small>[אף על פי]</small> ש<strong>אגדן</strong> יחד. וטעם הדבר <small>— כי</small> <strong>למנינא בעלמא</strong> <small>[למנין בלבד]</small> <strong>הוא</strong> ש<strong>אגדן</strong> ואינן עשויות להשאירן כחבילה.
 <big>ב</big> <strong>אמר ר' אבא: הני צריפי דאורבני</strong> <small>[אותן סככות של ערבות]</small> <strong>כיון שהותרה ראשי מעדנים שלהן</strong> שהוא הקשר העליון הקושר אותן — <strong>כשרין</strong> לסכך בהן. ומקשים: <strong>והא אגידי מתתאי</strong> <small>[והרי אגודים הם עדיין מלמטה]!</small> <strong>אמר רב פפא: דשרי להו</strong> <small>[שמתיר אותם]</small> גם מלמטה.
 <strong>אמר רב הונא בריה</strong> <small>[בנו]</small> של <strong>רב יהושע: אפילו תימא</strong> <small>[תאמר]</small> <strong>דלא שרי להו</strong> <small>[ושאינו מתיר אותם],</small> אלא טעמו של דבר <strong>כל אגד שאינו עשוי לטלטלו</strong> שמאחר והתיר את הקשר, אם יטלטלוהו יתפרק כולו — <strong>לא שמיה</strong> <small>[אין שמו,</small> אינו קרוי<small>]</small> <strong>אגד.</strong>
 <strong>אמר ר' אבא אמר שמואל:</strong> אותם <strong>ירקות שאמרו חכמים</strong> כי <strong>אדם יוצא בהן ידי חובתו בפסח</strong> לשם מרור, <strong>מביאין את הטומאה.</strong> שטומאת מת המצויה תחתיהן מתפשטת הלאה, כמו כל טומאה מכוסה, אבל בכל זאת גזרו חכמים ש<strong>אין</strong> הם <strong>חוצצין בפני הטומאה.</strong> וכן <strong>פוסלין</strong> ירקות אלה <strong>בסוכה,</strong> אם סיכך בהם, <strong>משום אויר,</strong> שנחשבים כאילו לא היו שם כלל. ולכן כמו באויר, אף הם פוסלים את הסוכה בשלושה טפחים. <strong>מאי טעמא</strong> <small>[מה טעמה]</small> של הלכה זו — <strong>כיון דלכי יבשי פרכי ונפלי</strong> <small>[שכאשר הם מתייבשים, הרי הם נפרכים ונופלים],</small> <strong>כמאן דליתנהו דמי</strong> <small>[כמי שאינם נחשבים</small> הם<small>],</small> אפילו בהיותם עדיין לחים ושלימים.
 <big>ג</big> כיון שהבאנו מדברי הלכה של ר' אבא, מביאים הלכה נוספת שמסר; <strong>ואמר ר' אבא אמר רב הונא: הבוצר</strong> אשכולות ענבים <strong>לגת</strong> לעשות מהם יין — <strong>אין לו ידות.</strong> שאותם הגבעולים להם מחוברים הענבים באשכולות, אינם נחשבים להלכה כידיות לאשכול, שהרי אינם דרושים לתעשיית היין ואינם אלא כפסולת, ולכן אם נגעה טומאה בגבעולים הללו, אין בכך כדי לטמא את הענבים עצמם, אפילו בעודם מחוברים.
 <strong>ורב מנשיא בר גדא אמר רב הונא: הקוצר לסכך אין לו ידות,</strong> שאין הקש נחשב כידות לשבלים שכן לצורך סיכוך אינו מעוניין בשבלים (שהן פסולות כשלעצמן לסכך בהן) אלא בקש, והקש אינו נחשב איפוא כמכשיר לטלטול השבלים.
 ומעירים: <strong>מאן דאמר</strong> <small>[מי שאמר]</small> כי <strong>קוצר</strong> אין לו ידות — <strong>כל שכן</strong> שהוא סבור שאין ידות ב<strong>בוצר,</strong> ש<strong>לא ניחא ליה</strong> <small>[נוח לו]</small> כלל במציאותם של אותם גבעולים באשכול, ש<strong>לא נימצייה לחמריה</strong> <small>[יתמצה יינו],</small> כי חלק יתר זה סופג לתוכו מן היין והרי סופו להזרק. אולם <strong>מאן דאמר</strong> <small>[מי שאמר]</small> <strong>בוצר אין לו ידות, אבל קוצר — יש לו ידות, דניחא ליה דליסכך בהו</strong> <small>[שנוח לו לסכך בהם]</small> עם השבלים, <strong>כי היכי דלא ליבדרן</strong> <small>[כדי שלא יתפזרו]</small> קני הקש זה מזה. ולכן אפשר לומר שכיון שרוצה בהן הריהם נחשבים.
 ומציעים: <strong>נימא</strong> <small>[האם נאמר]</small> כי דבריו של <strong>רב מנשיא בר גדא תנאי</strong> <small>[</small>מחלוקת <small>תנאים היא]</small> <strong>היא</strong> בדבר? <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>סוכי</strong> (ענפי) <strong>תאנים ובהן תאנים, פרכילין</strong> (זמורות) <strong>ובהן ענבים, קשין ובהן שבלים, מכבדות</strong> (ענפים) <strong>ובהן תמרים</strong> — <strong>כולן, אם פסולת מרובה על האוכלין — כשרה</strong> לסכך, <strong>ואם לאו — פסולה. אחרים אומרים: עד שיהו קשין מרובין</strong> בכמותם <strong>על הידות</strong> (הטפח הסמוך לאוכל וצריך הוא לו, ולכן אף מקבל טומאה ויש לבטלו) <strong>ועל האוכלין</strong> יחד.
 ונדייק: <strong>מאי לאו</strong> <small>[האם לא]</small> <strong>בהא קא מיפלגי</strong> <small>[ב</small>רעיון <small>זה נחלקו]</small> <strong>דמר</strong> <small>[שחכם זה],</small> הסבור שצריך קשים מרובים על הידות, <strong>סבר</strong> כי <strong>יש להן ידות, ומר</strong> <small>[וחכם זה]</small> <strong>סבר</strong> כי <strong>אין להן ידות!</strong>
 ומעירים: <strong>ל</strong>שיטתו של <strong>רב אבא</strong> שלבוצר אין ידות ולקוצר יש — <strong>ודאי תנאי</strong> <small>[</small>מחלוקת <small>תנאים]</small> <strong>היא,</strong> שהרי בבירור אומר הוא כאחרים שהקוצר לסכך יש לו ידות. אבל <strong>ל</strong>שיטת <strong>רב מנשיא בר גדא</strong> שהקוצר לסכך אין לו ידות <strong>מי לימא</strong> <small>[האם לומר]</small> כי <strong>תנאי</strong> <small>[</small>מחלוקת <small>תנאים]</small> <strong>היא</strong> בכך והוא עצמו סובר כשיטת התנא קמא? <strong>אמר</strong> <small>[</small>יכול היה <small>לומר]</small> <strong>לך רב מנשיא: דכולי עלמא סברי</strong> <small>[הכל סבורים]</small> כי <strong>הקוצר לסכך אין לו ידות. והכא במאי עסקינן</strong> <small>[וכאן במה אנו עוסקים],</small> במקרה מיוחד — <strong>כגון שקוצצן</strong> מתחלה <strong>לאכילה ונמלך</strong> (והחליט) <strong>עליהן</strong> אחר כך לשנות את יעודן המקורי שישמשו <strong>לסיכוך,</strong> ולכן מתחילה כבר היו להן ידות.
 ומקשים: <strong>אי</strong> <small>[אם]</small> <strong>קוצצן לאכילה — מאי טעמייהו דרבנן</strong> <small>[מהו</small> איפוא <small>טעמם של חכמים]</small> הסוברים שאין להם ידות? הרי הלכה היא שלסתם שבלים יש ידות! <strong>וכי תימא קסברי רבנן</strong> <small>[ואם תאמר</small> ש<small>סבורים חכמים]</small> <strong>כיון</strong> ש<strong>נמלך עליהן לסיכוך, בטלה לו מחשבתו</strong> הראשונה שחשב עליהן לאכילה, והפכו להיות כשאר סכך שאינו עשוי לאכילה, וממילא גם בטל דין ידות מקצות השבלים. אולם, <strong>ומי בטלה ליה מחשבה</strong> <small>[והאם בטלה לו]</small> <strong>בהכי</strong> <small>[בכך],</small> שהחלטה ראשונה שהחליט בדבר יעודם של השבלים תתבטל על ידי החלטה אחרת? <strong>והתנן</strong> <small>[והרי שנינו</small> במשנה<small>]:</small> <strong>כל הכלים</strong>
## דף יד.
 <strong>יורדין לידי טומאה במחשבה,</strong> שעל ידי עצם המחשבה שחושב שכבר הגיעו כלים אלה לגמר מלאכתם ושוב איננו רוצה להוסיף ולשכללם — הרי מיד הם חשובים ככלים גמורים, וראויים מיד לקבל טומאה. אולם <strong>אין</strong> הכלים שנטמאו <strong>עולין מטומאתן אלא בשינוי מעשה,</strong> שכלי שנחשב לגמור (ומשום כך — ראוי לקבל טומאה) אין בכח המחשבה שרצונו לעשות בכלי שכלול נוסף, כדי להוציא את הכלי מטומאתו, עד שיעשה מעשה ממשי של שינוי ותיקון בכלי. וכלל הוא כי <strong>מעשה</strong> שעושה אדם בכלי לתקנו בצורה זו או אחרת <strong>מוציא</strong> ומשנה את מעמדו לענין טומאה וטהרה, הן <strong>מיד מעשה</strong> קודם שעשה בו, והן <strong>מיד מחשבה</strong> שחשב עליו שהוא גמור או שאינו גמור. ואילו <strong>מחשבה אינה מוציאה, לא מיד מעשה</strong> שעשה בדבר, <strong>ו</strong>אף <strong>לא מיד מחשבה</strong> בלבד, שהחליט שהכלי הגיע כבר לידי גמר. הרי נובע מכאן שאי אפשר שיבטל קש השבולת מתורת יד לקבל טומאה על ידי מחשבה בלבד, בלא מעשה.
 <strong>וכי תימא</strong> <small>[ואם תאמר]</small> שיש מקום לחלק בין המקרים; <strong>הני מילי</strong> <small>[דברים אלה]</small> שאין מחשבה מועילה לטהר אמורים דווקא ב<strong>כלים דחשיבי</strong> <small>[שהם חשובים],</small> <strong>אבל ידות</strong> של אוכלים ש<strong>לצורך אכילה נינהו</strong> <small>[הם],</small> שמא <strong>במחשבה נעשה</strong> חלק מהפרי כיד <strong>ובמחשבה סלקא</strong> <small>[עולה,</small> מסתלקת ממנו הטומאה<small>].</small> אולם, <strong>והתנן</strong> <small>[והרי שנינו</small> במשנה<small>]</small> לא כן; <strong>כל ידות האוכלין שבססן בגורן — טהורות,</strong> שבכך הראה שאין הוא צריך להם ואינו מחשיבן. <strong>ור' יוסי מטמא.</strong>
 ומעתה נברר: <strong>בשלמא למאן דאמר</strong> <small>[נניח</small> לשיטת <small>מי שאמר</small> ופירש<small>]</small> מה משמעות <strong>"בססן" — התיר אגודן,</strong> שרק התיר את הקשרים שקושרים בהם את עומרי השבלים, הרי <strong>שפיר</strong> <small>[יפה]</small> ומובן הדבר, שהרי לא עשה מעשה בשבלים עצמן, ובכל זאת כיון שעל ידי מעשהו מראה שלא נוח לו בידות, שהרי אין משתמשים בהם אלא לאגידה והוא הראה שאינו מעונין באגידתן — ממילא בטלות הן מתורת יד. <strong>אלא למאן דאמר</strong> <small>[</small>לשיטת <small>מי שאמר]</small> כי <strong>מאי</strong> <small>[מה</small> פירוש<small>]</small> <strong>"בססן",</strong> כוונתו <strong>בססן</strong> (דרסן) <strong>ממש,</strong> אם כן <strong>מאי איכא למימר</strong> <small>[מה יש לומר]?</small> שלפי דעה זו כל עוד אינו עושה מעשה בשבלים נחשבות ידותיהם לחלק מן האוכל ומקבלות טומאה! ומה אם כן טעם שיטת חכמים.
 ומשיבים: <strong>הכא נמי,</strong> <small>[כאן גם כן]</small> כשנחלקו בסיכוך בשבלים מדובר <strong>שבססן ממש,</strong> ולכן בטלו מלקבל את הטומאה. ושואלים: <strong>אי הכי</strong> <small>[אם כן]</small> שעשו בהן מעשה, <strong>מאי טעמייהו</strong> <small>[מה טעמם]</small> של <strong>אחרים</strong> האוסרים את השבלים לסיכוך אפילו לאחר שבססן? ומשיבים: <strong>דאמור</strong> <small>[שאמרו,</small> סברו<small>]</small> <strong>כ</strong>שיטת <strong>ר' יוסי. דתנן</strong> <small>[ש</small>הרי <small>שנינו</small> באותה משנה<small>]</small> שאף לאחר בסיסה <strong>ר' יוסי מטמא.</strong>
 ותוהים: <strong>האי מאי</strong> <small>[</small>דבר <small>זה מהו]?!</small> כלומר, איך אפשר כלל לומר תירוץ כעין זה? <strong>בשלמא התם</strong> <small>[נניח שם]</small> בעיקר המחלוקת בענין טומאת השבלים בגורן <strong>טעמא</strong> <small>[טעמו]</small> של <strong>ר' יוסי</strong> שסבור שעדיין הידות מקבלות טומאה משום ש<strong>חזיא</strong> <small>[ראויה</small> יד השבולת<small>]</small> <strong>ל</strong>כפי שאמר <strong>ר' שמעון בן לקיש,</strong> שהסביר שאף לאחר דריסת השבלים והקש נוח לאדם בידות השבלים <strong>הואיל וראויות להופכן בעתר,</strong> שידות אלה מקילות לתפוס את השבלים ולהפכן במלגז ולולא הידות היו השבלים נשמטות בין שיני המלגז.
 <strong>אלא הכא</strong> <small>[כאן]</small> שהוא רוצה בקש לסיכוך <strong>למאי חזיא</strong> <small>[למה ראויות]</small> ידות אלה לאחר בסיסה? ומשיבים: <strong>חזיא לכי סתר למנקט להו בגילייהו</strong> <small>[ראויות הן שכאשר סותר</small> את הסכך <small>לאחוז אותן בקשיהן]</small> ולא יתפרקו השבלים לגרגירים גרגירים לחוד. וכיון שיש לידות אלה שימוש מסויים אפילו לאחר בסיסה, יש מקום לסברת אחרים שהידות מקבלות טומאה.
 כיון שהוזכרה מחלוקת חכמים ור' יוסי, מביאים אותה לדון בה ל<strong>גופא, כל ידות האוכלין שבססן בגורן</strong> — <strong>טהורות, ור' יוסי מטמא.</strong> ושואלים: <strong>מאי</strong> <small>[מה</small> פירוש<small>]</small> <strong>"בססן"? ר' יוחנן אמר: בססן ממש,</strong> כלומר: דרס עליהן. <strong>ר' אליעזר אומר: התיר אגדן</strong> התיר רק את האגד הקושר את עומרי השבלים.
 ומעירים: <strong>בשלמא</strong> <small>[נניח]</small> לשיטת <strong>ר' אליעזר</strong> ש<strong>אמר</strong> כי <strong>"בססן"</strong> פירושו; <strong>התיר אגדן, היינו</strong> <small>[זהו]</small> הטעם ש<strong>מטמא ר' יוסי,</strong> שלדעתו אין די במעשה זה כדי להוציא את הידות מלקבל טומאה. <strong>אלא</strong> לשיטת <strong>ר' יוחנן</strong> ש<strong>אמר</strong> כי <strong>בססן ממש, אמאי</strong> <small>[מדוע]</small> אם כן <strong>מטמא ר' יוסי?</strong> שהרי באופן כזה אין בהם כל חשיבות! <strong>אמר ר' שמעון בן לקיש: הואיל וראויות</strong> השבלים <strong>להופכן בעתר</strong> (במלגז) בצורה טובה יותר על ידי הידות, על כן אינן בטלות משימושן וחשיבותן אף לאחר בסיסה. כיון שהוזכר עתר, מביאים מאמר אגדה המזכיר עתר בהקשר אחר.
 <strong>אמר ר' אליעזר: למה נמשלה תפלתן של צדיקים כעתר,</strong> כאמור "ויעתר יצחק לה' לנוכח אשתו כי עקרה היא ויעתר לו ה'" (בראשית כה, כא) — <strong>לומר לך: מה עתר זה מהפך את התבואה בגורן ממקום למקום אף תפלתן של צדיקים מהפכת</strong> (משנה) <strong>דעתו של הקדו‍ש ברוך הוא ממדת אכזריות למדת רחמנות,</strong> ושומע לקול תפילותיהם.
 <big>א משנה</big> <strong>מסככין בנסרים</strong> (קורות עץ ישרות, שבכיוצא בהן עושים תיקרה לבית), אלו <strong>דברי ר' יהודה, ורבי מאיר אוסר. נתן עליה</strong> על הסוכה <strong>נסר שהוא רחב ארבעה טפחים</strong> — הסוכה בכללה <strong>כשרה, ובלבד שלא יישן תחתיו,</strong> תחת נסר זה.
 <big>ב גמרא</big> <strong>אמר רב: מחלוקת</strong> זו, היא דווקא <strong>בנסרין שיש בהן</strong> רוחב <strong>ארבעה</strong> טפחים, שרוב תקרות הבתים עשויות מנסרים ברוחב כזה, ש<strong>ר' מאיר אית ליה</strong> <small>[יש לו,</small> מקבל<small>]</small> <strong>גזרת תקרה,</strong> שכיון שהסיכוך נראה כתיקרה רגילה, לכך אם יתירו בכך, יש לחשוש שמא יבוא אדם לישון בחג תחת תקרת ביתו. <strong>ור' יהודה לית ליה</strong> <small>[אין לו,</small> אינו מקבל<small>]</small> <strong>גזרת תקרה. אבל בנסרין שאין בהן ארבעה</strong> טפחים — <strong>דברי הכל,</strong> אף לדעת ר' מאיר, <strong>כשרה. ושמואל אמר:</strong> דווקא בנסרים <strong>שאין בהן</strong> ברוחבם <strong>ארבעה</strong> טפחים <strong>מחלוקת, אבל</strong> בנסרים ש<strong>יש בהן ארבעה</strong> טפחים — <strong>דברי הכל,</strong> אף לר' יהודה, <strong>פסולה.</strong>
 על דברי שמואל תוהים: לדעתו חלקו גם בנסרים ש<strong>אין בהן ארבעה,</strong> ולכאורה הוא הדין <strong>אפילו</strong> כשרחבים <strong>פחות משלשה</strong> טפחים, אולם אלה <strong>הא</strong> <small>[הרי]</small> <strong>קנים בעלמא נינהו</strong> <small>[בלבד הם]</small> ומה טעם ייאסרו?
 <strong>אמר רב פפא: הכי קאמר</strong> <small>[כך אמר],</small> כך יש להבין את דברי שמואל: <strong>יש בהן ארבעה</strong> טפחים — <strong>דברי הכל פסולה, פחות משלשה — דברי הכל כשרה, מאי טעמא</strong> <small>[מה טעם] —</small> <strong>קנים בעלמא נינהו</strong> <small>[בלבד הם]</small> וכשרים. <strong>כי פליגי</strong> <small>[כאשר נחלקו]</small> במשנה, הרי זה בנסרים הרחבים <strong>משלשה עד ארבעה</strong> טפחים. וטעמם: <strong>מר</strong> <small>[חכם זה,</small> ר' יהודה<small>]</small> <strong>סבר</strong> כי <strong>כיון דליתנהו</strong> <small>[שאין בהם]</small> <strong>שיעור</strong> מספיק כדי להחשיבם כ<strong>מקום,</strong> שהרי מקום חשוב הוא דווקא מארבעה טפחים ומעלה, <strong>לא גזרינן</strong> <small>[אין אנו גוזרים]</small> איסור בהם. <strong>ומר</strong> <small>[וחכם זה,</small> ר' מאיר<small>]</small> <strong>סבר</strong> כי <strong>כיון דנפקי להו</strong> <small>[שהם יוצאים]</small> <strong>מתורת לבוד,</strong> שדין לבוד חל רק בפחות משלושה טפחים, ונסרים אלה כיון שרחבים הם משלושה טפחים, <strong>גזרינן</strong> — יש לגזור שלא לסכך בהם. ומנסים להביא ראיות לשיטות הפירוש.
 <strong>תנן</strong> <small>[שנינו</small> במשנתנו<small>]:</small> <strong>נתן עליה</strong> על הסוכה <strong>נסר שהוא רחב ארבעה טפחים</strong> — הסוכה <strong>כשרה, ובלבד שלא יישן תחתיו. בשלמא</strong> <small>[נניח]</small> שיטת <strong>שמואל,</strong> ש<strong>אמר</strong> כי <strong>בשאין בהן ארבעה</strong> טפחים <strong>מחלוקת, אבל</strong> כש<strong>יש בהן ארבעה דברי הכל פסולה — משום הכי</strong> <small>[כך]</small> <strong>לא יישן תחתיו,</strong> שהרי נסר זה פסול לכל הדעות. <strong>אלא</strong> לשיטת <strong>רב</strong> ש<strong>אמר</strong> כי <strong>בשיש בהן ארבעה</strong> טפחים <strong>מחלוקת, אבל</strong> כש<strong>אין בהן ארבעה</strong> טפחים <strong>דברי הכל כשרה,</strong> אם כן לשיטת <strong>ר' יהודה אמאי</strong> <small>[מדוע]</small> <strong>לא יישן תחתיו?</strong> הלא לשיטתו נסר שאינו רחב מארבעה טפחים כשר לסיכוך!
 ומשיבים: <strong>מי סברת</strong> <small>[האם סבור אתה]</small> כי דברים אלה בנסר <strong>דברי הכל היא</strong> אף לשיטת ר' יהודה? לא כן, אלא <strong>סיפא אתאן</strong> <small>[בסופה</small> של המשנה <small>באנו,</small> חזרנו<small>]</small> <strong>ל</strong>שיטת <strong>ר' מאיר,</strong> ולשיטתו בלבד אסור לישון תחתיו, מה שאין כן לדעת ר' יהודה. ואם כן אין מכאן ראיה.
 ומציעים; <strong>תא שמע</strong> <small>[בוא</small> ו<small>שמע]</small> הוכחה ממה ששנינו: <strong>שני סדינים</strong> שהניחם על הסכך, <strong>מצטרפין</strong> יחד לארבעה טפחים שהוא שיעורו של סכך פסול הפוסל את הסוכה.
## דף יד:
 <strong>שני נסרין</strong> על הסוכה <strong>אין מצטרפין</strong> להיות כסכך פסול, ואינן פוסלים. <strong>ר' מאיר אומר: אף נסרין</strong> דינם <strong>כסדינין</strong> ומצטרפים לפסול.
 ונברר את הדברים; <strong>בשלמא</strong> <small>[נניח]</small> <strong>ל</strong>פי שיטת <strong>שמואל</strong> ש<strong>אמר</strong> כי <strong>בשאין בהן ארבעה</strong> טפחים <strong>מחלוקת, אבל</strong> כש<strong>יש בהן ארבעה</strong> טפחים ל<strong>דברי הכל פסולה,</strong> אם כן לשיטתו <strong>מאי</strong> <small>[מה</small> פירוש<small>]</small> <strong>"מצטרפין"</strong> כאן — שגם נסרים פחותים מארבעה טפחים <strong>מצטרפין</strong> יחד להיות כ<strong>ארבעה</strong> טפחים לפסול.
 <strong>אלא</strong> לשיטת <strong>רב,</strong> ש<strong>אמר</strong> כי <strong>בשיש בהן ארבעה</strong> טפחים <strong>מחלוקת, אבל</strong> כש<strong>אין בהן ארבעה</strong> טפחים <strong>דברי הכל כשרה, היכי דמי</strong> <small>[כיצד בדיוק</small> מדובר כאן<small>]?</small> <strong>אי דאית בהו</strong> <small>[אם יש בהם]</small> בכל אחד מהנסרים הללו <strong>ארבעה</strong> טפחים, אם כן <strong>למה להו לאיצטרופי</strong> <small>[להם להצטרף]</small> לאיסור? הרי ביותר מארבעה הם עצמם פסולים! ו<strong>אי דלית בהו</strong> <small>[אם כשאין בהם]</small> <strong>ארבעה</strong> טפחים בכל אחד, <strong>אמאי</strong> <small>[מדוע]?</small> <strong>והא קנים בעלמא נינהו</strong> <small>[הרי קנים בלבד הם]</small> לשיטת רב וכשם שאפשר לסכך בקנים, מדוע לא יסככו בנסרים צרים אפילו לדעת ר' מאיר?
 ומשיבים: <strong>לעולם</strong> תפרש <strong>דאית בהו</strong> <small>[שיש בהם,</small> בכל אחד מהם<small>],</small> <strong>ארבעה</strong> טפחים ואכן, כל אחד מהם פסול לעצמו. אולם <strong>מאי</strong> <small>[מה</small> פירוש<small>]</small> <strong>"מצטרפין"</strong> שאמרו — הריהו לענין אחר, לומר כי <strong>מצטרפין לארבע אמות מן הצד.</strong> כלומר: אם סיכך בנסרים הללו ברוחב ארבע אמות בסמוך לדופן הסוכה הרי הנסרים הפסולים מצטרפין יחד כדי לפוסלה. אולם אם אין בכולם יחד כדי שטח ארבע אמות, הרי הם נעשים כהמשך הדופן על פי דין "דופן עקומה", והסוכה כולה כשרה. ובכך אם כן אפשר ליישב גם את דברי רב.
 <strong>לישנא אחרינא</strong> <small>[לשון אחרת]</small> של הדיון על פי ברייתא זו, היתה בצורה הבאה: <strong>בשלמא</strong> <small>[נניח]</small> <strong>ל</strong>שיטת <strong>שמואל</strong> ש<strong>אמר</strong> כי <strong>בשאין בהן ארבעה</strong> טפחים <strong>מחלוקת, אבל</strong> כש<strong>יש בהן ארבעה דברי הכל פסולה — מאי</strong> <small>[מה</small> פירוש<small>]</small> <strong>"מצטרפין" — מצטרפין לארבע אמות מן הצד</strong> לפסול את הסוכה.
 <strong>אלא לרב,</strong> כיצד נבין את הברייתא? <strong>בשלמא</strong> <small>[נניח]</small> <strong>ל</strong>שיטת <strong>ר' מאיר,</strong> לדברי רב, <strong>מאי</strong> <small>[מה</small> פירוש<small>]</small> <strong>"מצטרפין"</strong> — <strong>מצטרפין לארבע אמות מן הצד. אלא ל</strong>דברי <strong>ר' יהודה</strong> ש<strong>אמר</strong> כי <strong>אפילו</strong> כש<strong>יש בהן ארבעה</strong> טפחים הריהי <strong>כשרה, מאי</strong> <small>[מה</small> פירוש<small>]</small> <strong>"אין מצטרפין"?</strong> מה מקום למחלוקת זו, הלא <strong>קנים בעלמא נינהו</strong> <small>[בלבד הם]</small> לשיטתו, וקנים בלבד שהם כשרים לסיכוך, הרי לא שייך בהם דין צירוף לשום פסול! ומשיבים: <strong>איידי דקאמר</strong> <small>[על ידי,</small> מתוך, <small>שאמר]</small> <strong>ר' מאיר</strong> לשון <strong>"מצטרפין", אמר ר' יהודה</strong> גם הוא לשון <strong>"אין מצטרפין",</strong> אבל לדיוקו של דבר אכן אין מקום ללשון זו. שלפי שאין בהם איסור מעיקרם, שוב אין שייך בהם דין צירוף.
 ומעירים: <strong>תניא כוותיה</strong> <small>[שנויה</small> ברייתא <small>כשיטתו]</small> של <strong>רב</strong> וכן <strong>תניא כוותיה</strong> <small>[שנויה</small> ברייתא אחרת <small>כשיטתו]</small> של <strong>שמואל.</strong>
 <strong>תניא כוותיה</strong> <small>[שנויה</small> ברייתא <small>כשיטתו]:</small> של <strong>רב: סככה בנסרים של ארז שאין בהן ארבעה</strong> טפחים — <strong>דברי הכל כשרה. יש בהן ארבעה</strong> — <strong>ר' מאיר פוסל ור' יהודה מכשיר.</strong>
 <strong>אמר ר' יהודה: מעשה בשעת הסכנה</strong> שהיתה גזירה על ישראל שלא לעשות סוכות <strong>שהביאנו נסרים שהיו בהן ארבעה</strong> טפחים <strong>וסיככנו</strong> בהם <strong>על גבי מרפסת,</strong> שלא יראה הדבר כסוכה, <strong>וישבנו תחתיהן,</strong> הרי שנסרים אלה כשרים לסוכה! <strong>אמרו לו: משם</strong> מביא אתה <strong>ראיה?! אין שעת הסכנה ראיה,</strong> כי יתכן שבאמת היתה הסוכה פסולה, ולא עשו כן אלא לעשות זכר למצוה. ומברייתא זו רואים שנחלקו בנסרים רחבים מארבעה טפחים, וכדברי רב.
 אכן גם <strong>תניא כוותיה</strong> <small>[שנויה</small> ברייתא <small>כשיטתו]</small> של <strong>שמואל: סככה בנסרים של ארז שיש בהן ארבעה</strong> טפחים <strong>— דברי הכל פסולה. אין בהן ארבעה — ר' מאיר פוסל ור' יהודה מכשיר. ומודה ר' מאיר שאם יש בין נסר לנסר</strong> מן הנסרים הפסולים מקום פנוי <strong>כמלא</strong> שטח ה<strong>נסר</strong> עצמו — <strong>שמניח פסל</strong> (כלומר: סכך כשר שהוא מפסולת גורן ויקב) <strong>ביניהן, וכשרה</strong> הסוכה כולה. <strong>ומודה ר' יהודה שאם נתן עליה</strong> מן הצד <strong>נסר שהוא רחב ארבעה טפחים</strong> שאמנם הסוכה בכללה <strong>כשרה</strong> מדין דופן עקומה, אבל מכל מקום <strong>אין ישנים תחתיו, והישן תחתיו</strong> — <strong>לא יצא ידי חובתו.</strong> ואם כן, קיימות איפוא שתי ברייתות, שבכל אחת מפורש כאחת מן השיטות הללו.
 <big>א</big> <strong>אתמר</strong> <small>[נאמר]</small> שחלקו אמוראים בבעיה הבאה: <strong>הפכן</strong> את הנסרים הפסולים <strong>על צידיהן,</strong> ורוחב צידיהן פחות מן השיעור הפסול, האם עדיין פסולים הם לסיכוך, או שמא כעת שרוחבם קטן יותר, הרי הם מותרים? <strong>רב הונא אמר: פסולה</strong> הסוכה, <strong>ורב חסדא ורבה בר רב הונא אמרי</strong> <small>[אמרו]:</small> <strong>כשרה.</strong>
 מסופר: <strong>איקלע</strong> <small>[הזדמן]</small> <strong>רב נחמן לסורא, עול לגביה</strong> <small>[נכנסו אליו]</small> <strong>רב חסדא ורבה בר רב הונא. אמרי ליה</strong> <small>[אמרו לו]:</small> נסרים אלה, אם <strong>הפכן על צידיהן</strong> וסיכך בהם, <strong>מהו</strong> דין הסוכה? כי רצו לברר אם יפסוק כשיטתם. <strong>אמר להו</strong> <small>[להם]:</small> <strong>פסולה,</strong> שכיון שהם פסולים בצידם האחד, <strong>נעשו</strong> (נחשבים) נסרים אלה <strong>כשפודין של מתכת</strong> ואסורים בכל מקרה.
 לאחר זמן כשסיפרו את הדבר לרב הונא, <strong>אמר להו</strong> <small>[להם]</small> <strong>רב הונא:</strong> האם <strong>לא אמרי לכו</strong> <small>[אמרתי לכם];</small> <strong>אמרי כוותי</strong> <small>[אמרו כמותי]?</small> שהרי רואים אתם שגם רב נחמן סבור כן. <strong>אמרו ליה</strong> <small>[לו]:</small> <strong>ומי אמר לן מר טעמא ולא קבלינן מיניה</strong> <small>[האם אמר לנו אדוני טעם</small> להלכה זו ולא <small>קבלנו ממנו]?</small> שהרי רב נחמן לא רק פסק הלכה אלא גם נתן לנו טעם. <strong>אמר להו</strong> <small>[להם]:</small> <strong>ומי בעיתו מינאי טעמא ולא אמרי לכו</strong> <small>[האם שאלתם ממני טעם ולא אמרתי לכם]?</small>
 ומעירים: <strong>לימא מסייע ליה</strong> <small>[האם לומר</small> כי יש מקום <small>לסייע לו]</small> לרב הונא מברייתא זו: סוכה ש<strong>אינה מחזקת</strong> בשיעורה <strong>כדי ראשו ורובו ושולחנו</strong> של אדם, <strong>או שנפרצה בה פרצה</strong> גדולה עד <strong>כדי שיזדקר</strong> (יקפוץ) <strong>בה גדי בבת ראש</strong> (בבת אחת) שהוא כשיעור שלושה טפחים, <strong>או שנתן עליה</strong> על סוכה זו <strong>נסר שהוא רחב ארבעה טפחים, אף על פי שלא הכניס לתוכה אלא שלשה טפחים</strong> של הנסר — <strong>פסולה.</strong>
 ולכאורה <strong>היכי דמי</strong> <small>[כיצד הוא</small> בדיוק<small>]</small> היה הדבר שהכניס שלושה טפחים מנסר שרוחבו ארבעה? <strong>לאו</strong> <small>[האם לא]</small> <strong>כגון שהפכן על צידיהם</strong> ועל ידי כך נעשה רוחבן שלושה בלבד, והרי זה כדברי רב הונא! ודוחים: <strong>לא, הכא במאי עסקינן כגון</strong> <small>[כאן במה אנו עוסקים]</small> <strong>דאנחה אפומא דמטללתא</strong> <small>[שהניח</small> את הנסר הזה <small>על פי,</small> על פתח, <small>הסוכה],</small> בצד שאין בו דופן, <strong>דעייל תלתא לגיו ואפיק חד לבר</strong> <small>[שהכניס שלושה</small> טפחים מן הנסר <small>בפנים והוציא</small> טפח <small>אחד החוצה]</small> <strong>דהוה ליה</strong> <small>[שנעשה]</small> נסר זה כ<strong>פסל</strong> (סכך) <strong>היוצא מן הסוכה,</strong> וכלל הוא ש<strong>כל פסל היוצא מן הסוכה — נידון כסוכה.</strong> וכיון שאי אפשר להכשירו ולהחשיבו כדופן מדין דופן עקומה, שהרי אין בצד זה של הסוכה דופן כלל, לכך הריהו נידון כסכך וכיון שהוא סכך פסול ואסור לישון תחתיו, פסולה הסוכה בגללו. ואם כן אין מכאן ראיה לדברי רב הונא, אף כי אין מכאן גם ראיה לסתור.
## דף טו.
 <big>א משנה</big> <strong>תקרה</strong> העשויה נסרים רחבים ארבעה טפחים <strong>שאין עליה מעזיבה</strong> (ציפוי של טיט ועפר) <strong>ר' יהודה אומר:</strong> נחלקו בכך בית שמאי ובית הלל, <strong>בית שמאי אומרים: מפקפק</strong> מנענע את כולם שיהיו כמו שהונחו לשם מצות סוכה <strong>ונוטל אחת מבינתים</strong> ומניח במקומה סכך כשר. <strong>ובית הלל אומרים:</strong> אין צורך בשניהם גם יחד, אלא <strong>מפקפק, או נוטל אחת מבינתים. ר' מאיר אומר: נוטל אחת מבינתים ואינו מפקפק.</strong>
 <big>ב גמרא</big> ושואלים: <strong>בשלמא</strong> <small>[נניח]</small> כי <strong>בית הלל, טעמייהו</strong> <small>[טעמם]</small> לאסור תיקרה זו שאין עליה מעזיבה, הוא <strong>משום "תעשה" ולא מן העשוי.</strong> ולכן <strong>אי</strong> <small>[אם]</small> <strong>מפקפק, עביד ליה</strong> <small>[עושה הוא</small> בכך<small>]</small> <strong>מעשה</strong> של תיקון לענין זה, וכן <strong>אי</strong> <small>[אם]</small> <strong>נוטל אחת מבינתים עבד בה</strong> <small>[עושה בה]</small> <strong>מעשה. אלא בית שמאי, מאי טעמייהו</strong> <small>[מה טעמם]?</small> הלא <strong>אי</strong> <small>[אם]</small> טעמם הוא <strong>משום "תעשה" ולא מן העשוי,</strong> אם כן <strong>בחדא סגי</strong> <small>[באחת</small> מאלה <small>די],</small> ו<strong>אי</strong> <small>[אם]</small> <strong>משום גזירת תקרה</strong> שגוזרים איסור בקירוי זה כדי שלא יבואו לשבת מתחת לתקרת בית רגילה שיש עליה מעזיבה, אם כן <strong>בנוטל אחת מבינתים סגי</strong> <small>[די]!</small>
 ומשיבים: <strong>לעולם</strong> הטעם הוא <strong>משום גזרת תקרה, והכי קאמרי</strong> <small>[וכך אמרו],</small> כך יש להבין את דבריהם: <strong>אף על פי שמפקפק, אי</strong> <small>[אם]</small> <strong>נוטל אחת מבינתים, אין</strong> <small>[כן],</small> כשר, <strong>אי</strong> <small>[אם]</small> <strong>לא — לא.</strong>
 ומקשים: <strong>אי הכי</strong> <small>[אם כך]</small> <strong>אימא סיפא</strong> <small>[אמור את סופה]</small> של המשנה; <strong>ר' מאיר אומר: נוטל אחת מבינתים אבל לא יפקפק.</strong> ולפי מה שהסברנו, הרי <strong>ר' מאיר היינו בית שמאי,</strong> שהרי סבור הוא שרק בתיקון זה שיש בו כדי לבטל גזירת תיקרה מותר, כשיטת בית שמאי הדחויה מן ההלכה!
 ומשיבים: <strong>הכי קאמר</strong> <small>[כך אמר]</small> ר' מאיר: <strong>לא נחלקו בית שמאי ובית הלל בדבר זה,</strong> אלא הסכימו כולם לאסור משום גזירת תיקרה ולשיטתו, דעתו היא אף כבית הלל.
 ושואלים: <strong>מאי קא משמע לן</strong> <small>[מה השמיע לנו]</small> איפוא במחלוקת זו, ש<strong>ר' מאיר אית ליה</strong> <small>[יש לו,</small> מקבל<small>]</small> <strong>גזרת תקרה, ור' יהודה לית ליה</strong> <small>[אין לו,</small> אינו מקבל<small>]</small> <strong>גזרת תקרה.</strong> אולם בכך אין הלא כל חידוש, <strong>והא אפליגו בה חדא זימנא</strong> <small>[והרי נחלקו בכך</small> בשאלה זו עצמה <small>פעם אחת]</small> <strong>דתנן</strong> <small>[ש</small>כן <small>שנינו</small> במשנה<small>]:</small> <strong>מסככין בנסרים.</strong> אלו <strong>דברי ר' יהודה. ור' מאיר אוסר.</strong> וכבר הסברנו שהמחלוקת היא אם מקבלים את גזירת תיקרה!
 <strong>אמר ר' חייא בר אבא אמר ר' יוחנן:</strong> אינו כן, כי <strong>רישא</strong> <small>[בראש</small> אותה משנה<small>]</small> שנחלקו בנסרים — <strong>בנסרים משופין עסקינן</strong> <small>[מוחלקים</small> ומהוקצעים <small>עוסקים אנו]</small> ושם לא משום גזירת תיקרה, אלא <strong>משום גזרת כלים נגעו בה.</strong> שנחלקו בבעיה אחרת: האם נסרים שנעשה בהם תיקון מסויים נחשבים ככלים ופסולים לשמש כסכך.
 ומקשים: <strong>ו</strong>לדעת <strong>ר' יהודה אמר רב,</strong> ש<strong>אמר: סככה</strong> לסוכה <strong>בחיצין זכרים,</strong> שסיכך את הסוכה בידות חצים עשויות עץ שהן כקנים חלקים בלבד — הרי זו <strong>כשרה,</strong> כיון שהם פשוטי כלי עץ, וכלי עץ שאין להם בית קיבול אינם מקבלים טומאה. אולם אם סיככה בחיצין <strong>נקבות,</strong> בעץ של חיצים כאשר ראש החץ העשוי מתכת נכנס בתוך בית קיבול העשוי בתוך העץ — הרי זו <strong>פסולה, ולא גזר</strong> חיצים <strong>זכרים אטו</strong> <small>[משום]</small> חיצים <strong>נקבות. הכא נמי</strong> <small>[כאן גם כן]</small> <strong>לא נגזר נסרים משופין אטו</strong> <small>[משום]</small> <strong>כלים!</strong>
 <strong>אלא</strong> לשיטת רב <strong>על כרחך רישא פליגי</strong> <small>[בראש,</small> במשנה ראשונה, <small>חלוקים</small> הם<small>]</small> <strong>בגזרת תקרה, וסיפא פליגי</strong> <small>[ובסוף,</small> במשנתנו <small>חלוקים</small> הם<small>]</small> גם כן <strong>בגזרת תקרה.</strong> וחזרה השאלה למקומה: <strong>ואפליגי בתרתי זימני</strong> <small>[ולחלוק בשתי פעמים]</small> <strong>למה לי?</strong>
 ומשיבים: <strong>סיפא</strong> <small>[בסופה,</small> במשנתנו<small>]</small> יש לפרש כי דברי <strong>ר' יהודה היא דקאמר ליה</strong> <small>[שאומר הוא]</small> <strong>לר' מאיר</strong> כך: <strong>אמאי קא אסרת</strong> <small>[מדוע אוסר אתה]</small> <strong>בנסרים</strong> — <strong>משום גזרת תקרה,</strong> אולם <strong>האי סברא</strong> <small>[סברה זו]</small> <strong>לבית שמאי הוא דאית להו</strong> <small>[הוא שיש להם],</small> שהרי הם המקבלים את הגזירה הזו, ואילו <strong>בית הלל לא גזרי</strong> <small>[גזרו]</small> משום תיקרה, ואם כן בטלה אף דעתך! <strong>ואמר ר' מאיר</strong> במשנתנו: לא כן, אלא <strong>לא נחלקו בית שמאי ובית הלל בדבר זה,</strong> ואם כן לא שתי מחלוקות הן, אלא המשכה של מחלוקת אחת בלבד.
 וממשיכים להקשות: <strong>הניחא</strong> <small>[זה נוח]</small> לשיטת <strong>רב,</strong> ש<strong>אמר: מחלוקת</strong> בנסרים, היא <strong>בשיש בהן ארבעה</strong> טפחים, ש<strong>ר' מאיר</strong> מקבל את <strong>גזרת תקרה ו</strong>אילו <strong>ר' יהודה לית ליה</strong> <small>[אין לו]</small> <strong>גזרת תקרה. אלא לשמואל,</strong> ש<strong>אמר</strong> כי <strong>בשאין בהן ארבעה</strong> טפחים <strong>מחלוקת, אבל</strong> כש<strong>יש בהן ארבעה</strong> טפחים <strong>דברי הכל פסולה,</strong> ולשיטתו הכל מודים בגזירת תיקרה, אם כן <strong>סיפא במאי פליגי</strong> <small>[בסופה</small> של המשנה, המשנה שלנו, <small>במה הם חלוקים]?</small>
 ומשיבים: אכן אם בא לסכך בהם מלכתחילה, אף לשיטת ר' יהודה הסוכה פסולה משום גזירת תיקרה, אולם <strong>בביטולי</strong> <small>[</small>בשאלה <small>מה</small> עושים כדי <small>לבטל]</small> <strong>תקרה</strong> קיימת העשוייה מנסרים כאלו ולהכשירם כסכך <strong>קא מיפלגי</strong> <small>[נחלקו];</small> <strong>מר</strong> <small>[חכם זה,</small> ר' יהודה<small>]</small> <strong>סבר</strong> כי <strong>בטלה</strong> התיקרה <strong>בהכי</strong> <small>[בכך],</small> בפקפוק בלבד, <strong>ומר</strong> <small>[וחכם זה,</small> ר' מאיר<small>]</small> <strong>סבר</strong> כי <strong>בהכי</strong> <small>[בכך]</small> בפקפוק בלבד <strong>לא בטלה</strong> וצריך ליטול אחת מבינתים.
 <big>ג משנה</big> <strong>המקרה סוכתו בשפודין</strong> (מוטות של מתכת) <strong>או בארוכות המטה,</strong> כלומר: במוטות הארוכים שהם חלק ממסגרת המיטה, שמקבלים טומאה, <strong>אם יש ריוח ביניהן</strong> בין המוטות הללו <strong>כמותן</strong> לכל אורך הסוכה, ובריוח זה הוא מניח סכך כשר — הרי סוכה זו <strong>כשרה. החוטט</strong> (העושה חור) <strong>בגדיש</strong> של התבואה <strong>לעשות לו סוכה</strong> בתוכו — <strong>אינה סוכה.</strong>
 <big>ד גמרא</big> על סמך משנתנו שואלים: <strong>לימא תיהוי תיובתא</strong> <small>[האם נאמר שתהא</small> במשנתנו זו <small>קושיה חמורה]</small> לדברי <strong>רב הונא בריה</strong> <small>[בנו]</small> של <strong>רב יהושע. דאתמר</strong> <small>[שנאמר]</small> שנחלקו בנושא זה: <strong>פרוץ כעומד,</strong> כלומר: מחיצה, גדר, או כל דבר אחר, שפרצותיו (החלק הריק או השבור שבו) הם בדיוק כשיעור החלק הקיים ("העומד") שבו, האם דינו כדבר שלם ויוצר בכך רשות עצמאית (כגון לענין הטלטול במקום זה בשבת), או דינו כפרוץ? <strong>רב פפא אמר: מותר,</strong> שכל עוד שלא רב הפרוץ על העומד, הרי זה נחשב כולו כעומד. <strong>ורב הונא בריה</strong> <small>[בנו]</small> של <strong>רב יהושע אמר: אסור</strong> עד שיהא העומד מרובה. ולכאורה מלשון משנתנו אפשר להסיק שאם הסכך הכשר שווה בדיוק לשטח השפודים הפסולים עצמם, הרי זה כשר, ובניגוד לדברי רב הונא בנו של רב יהושע!
 ומשיבים: <strong>אמר</strong> <small>[יכול היה לומר]</small> <strong>לך רב הונא בריה</strong> <small>[בנו]</small> של <strong>רב יהושע: מאי</strong> <small>[מה</small> פירוש<small>]</small> <strong>כמותן</strong> — <strong>בנכנס ויוצא</strong> שהכוונה במשנה היא שאין הרווח שווה ממש, אלא הריווח שבין השיפודים גדול מעט יותר, כדי שיוכל הסכך הכשר להיות נכנס ויוצא בקלות. משמע שרק מפני שהכשר מרובה מעט על הפסול הרי זה כשר.
## דף טו:
 <strong>והא</strong> <small>[והרי]</small> <strong>אפשר לצמצם</strong> (לדייק). כלומר: אין הכרחי שיהא הריוח גדול יותר, שהרי אפשר לדייק ולעשות שיהא הרווח ביניהן בדיוק כמותן, והמשנה לא דרשה יותר! <strong>אמר ר' אמי:</strong> הכוונה היא <strong>במעדיף,</strong> כלומר: המשנה אינה מכשירה אלא באופן שהוא עושה במכוון את הרווח גדול מעט מן השיפודים.
 <strong>רבא אמר: אפילו תימא</strong> <small>[תאמר]</small> כי המשנה מכשירה אף <strong>בשאין מעדיף,</strong> אלא כך עושה: <strong>אם היו נתונים</strong> השפודים <strong>שתי</strong> — <strong>נותנן</strong> לסכך הכשר <strong>ערב,</strong> היו נתונים <strong>ערב</strong> — <strong>נותנן שתי,</strong> וכדי שיוכלו אלה להשאר על גבי השפודים בלא ליפול חייב שירבה הסכך הכשר על הפסול.
 <big>א</big> שנינו במשנה שאם מסככה <strong>בארוכות המטה,</strong> הרי זו פסולה. ומציעים: <strong>לימא מסייע ליה</strong> <small>[</small>האם <small>נאמר</small> שמשנה זו <small>מסייעת לו]</small> <strong>לר' אמי בר טביומי,</strong> ש<strong>אמר ר' אמי בר טביומי:</strong> סוכה ש<strong>סככה בבלאי כלים,</strong> כלומר: בשברי כלים — <strong>פסולה.</strong> שאף ששברי כלים אינם מקבלים עוד טומאה, אולם מאחר שסכך זה בא מדבר שהיה פעם פסול — הריהו פסול לעולם. וראיה ממשנתנו, שהרי ארוכות המיטה אינן עוד כלי לעצמן אלא שבר כלי בלבד, ובכל זאת הריהן פסולות!
 ודוחים: יש לפרש כאן <strong>כדאמר</strong> <small>[כפי שאמר]</small> בענין אחר <strong>ר' חנן אמר רבי:</strong> שמדובר כאן לא בארוכות המיטה בלבד, אלא או <strong>בארוכה ושתי כרעים</strong> הצמודות לה, או <strong>בקצרה ושתי כרעים</strong> הצמודות לה, שאפשר להעמידן סמוך לקיר ולהשתמש בהן כעין מיטה, <strong>הכא נמי</strong> <small>[כאן גם כן]</small> מדובר <strong>בארוכה ושתי כרעים, בקצרה ושתי כרעים.</strong> ואם כן אפשר לומר שבמשנתנו מדבר בארוכות המיטה כשהן עדיין בגדר כלי ממש, ולא שבר כלי.
 ושואלים: <strong>היכא איתמר</strong> <small>[היכן נאמר]</small> במקורו ענין זה של <strong>ר' חנן אמר רבי?</strong> ומשיבים: <strong>אהא דתנן</strong> <small>[על זו ששנינו</small> במשנה<small>]:</small>
## דף טז.
 <strong>מטה מטמאת חבילה,</strong> כלומר: בשלימותה, שמיטה שלימה שנגעה בדבר טמא נטמאת כולה, וכן <strong>מטהרת</strong> מן הטומאה בטבילה או בהזיה (מטומאת המת) כשהיא <strong>חבילה</strong> (בשלימותה), אבל לא כשהיא מפורקת, אלו <strong>דברי ר' אליעזר. וחכמים אומרים:</strong> מיטה <strong>מטמאת</strong> אפילו כשהיא מפורקת ל<strong>אברים ו</strong>כמו כן אף <strong>מטהרת</strong> כשהיא מפורקת ל<strong>אברים.</strong> ושאלו <strong>מאי ניהו</strong> <small>[מה הם]</small> איברים אלה? שהרי אם נשברה המיטה לחלקים שאינם משמשים לכלום, הריהי נטהרת בעצם שבירתה! <strong>אמר ר' חנן אמר רבי:</strong> מדובר פה ב<strong>ארוכה</strong> כלומר: במוטות הארוכים שהם חלק ממסגרת המיטה <strong>ושתי כרעים</strong> הצמודות להן, או ב<strong>קצרה ושתי כרעים.</strong>
 ושואלים: <strong>למאי חזיא</strong> <small>[למה ראוי]</small> חלק זה של המיטה שייחשב עדיין ככלי? ומשיבים: <strong>למסמכינהו אגודא ולמיתב עלייהו</strong> <small>[לסמוך אותם</small> ארוכות המיטה <small>לקיר ולשבת עליהם]</small> אחר שיניח קרשים לכל אורכם <strong>ומשדא אשלי</strong> <small>[ולתת חבלים]</small> עליהם ולסרגם שתי וערב, ובכך היא נעשית ראויה לישיבה ושכיבה וחשובה ככלי.
 <big>א</big> <strong>גופא,</strong> עתה שבים לדון בגופה של ההלכה ש<strong>אמר ר' אמי בר טביומי: סככה בבלאי כלים פסולה.</strong> ושואלים: <strong>מאי</strong> <small>[מה</small> הם<small>]</small> <strong>בלאי כלים</strong> אלה? <strong>אמר אביי: מטלניות</strong> מטליות בד קטנות <strong>שאין בהן שלש על שלש</strong> אצבעות, <strong>דלא חזיין</strong> <small>[שאינן ראויות]</small> מפני קטנותן לשימוש <strong>לא לעניים ולא לעשירים.</strong>
 ומעירים: <strong>תניא כוותיה</strong> <small>[שנויה</small> ברייתא <small>כשיטתו]</small> של <strong>ר' אמי בר טביומי: מחצלת</strong> העשוייה ממיני עשב, כגון: <strong>של שיפא ושל גמי</strong> — <strong>שיריה, אף על פי שנפחתו מכשיעורה</strong> לענין קבלת טומאה ושוב אינם מטמאים בעצמם — מכל מקום <strong>אין מסככין בהן,</strong> ממש כשיטת ר' אמי.
 ועוד אמרו שם: <strong>מחצלת הקנים,</strong> אם היתה <strong>גדולה,</strong> שאינה עשויה לשכב עליה, ואינה ראויה אלא לסכך — <strong>מסככין בה. קטנה,</strong> הראוייה אף לשכיבה ונחשבת ככלי — <strong>אין מסככין בה. ר' אליעזר אומר: אף היא</strong> המחצלת הגדולה נחשבת ככלי ו<strong>מקבלת טומאה, ואין מסככין בה.</strong>
 <big>ב</big> נאמר במשנה ש<strong>החוטט</strong> (העושה חור) <strong>בגדיש</strong> ועשה שם מעין סוכה אינה סוכה. <strong>אמר רב הונא: לא שנו</strong> שאינה סוכה, <strong>אלא</strong> כ<strong>שאין שם</strong> בגדיש מתחילת עשייתו <strong>חלל</strong> בגובה <strong>טפח במשך</strong> (באורך) <strong>שבעה</strong> טפחים. <strong>אבל</strong> אם <strong>יש שם חלל טפח במשך שבעה,</strong> שעשה מתחילה כעין חלל קטן בפנים, ורק לאחר מכן עשה מעליו את הגדיש, כיון שאינו יוצר בחטיטתו דבר חדש אלא רק מרחיב ומגביה את הדפנות הקיימים — <strong>הרי זה סוכה</strong> כשרה.
 ומעירים: <strong>תניא נמי הכי</strong> <small>[שנויה</small> ברייתא <small>גם כן כך]:</small> <strong>החוטט בגדיש לעשות לו סוכה — הרי זה סוכה.</strong> ויש לתהות: <strong>והאנן תנן</strong> <small>[והרי אנו שנינו]</small> במשנה כי <strong>אינה סוכה! אלא לאו שמע מינה</strong> <small>[האם לא תלמד מכאן]</small> <strong>כ</strong>שיטת <strong>רב הונא,</strong> שקיים אופן שאפשר לעשות חור בגדיש ושתהא סוכה כשרה. ומסכמים: אכן, <strong>שמע מינה</strong> <small>[למד מכאן]</small> שכן הוא.
 <strong>איכא דרמי ליה מירמא</strong> <small>[יש שהשליך אותה],</small> כלומר: גרס שמועה זו בדרך הצגת סתירה בין הדברים. <strong>תנן</strong> <small>[שנינו]</small> במשנה: <strong>החוטט בגדיש לעשות לו סוכה — אינה סוכה. והא תניא</strong> <small>[והרי שנינו</small> בברייתא<small>]:</small> <strong>הרי זו סוכה! אמר רב הונא: לא קשיא</strong> <small>[אינו קשה],</small> <strong>כאן — בשיש שם חלל טפח במשך שבעה</strong> טפחים. <strong>כאן בשאין שם חלל טפח במשך שבעה</strong> טפחים.
 <big>ג משנה</big> <strong>המשלשל דפנות</strong> של הסוכה <strong>מלמעלה למטה, אם גבוה</strong> תחתית הדופן <strong>מן הארץ שלשה טפחים</strong> — הרי זו <strong>פסולה,</strong> שהרי עדיין יכולים בעלי חיים להכנס שם ואין דופן כזו נחשבת. אולם אם עושה דפנות ובונה אותם <strong>מלמטה למעלה, אם גבוה</strong> הדופן עצמו <strong>עשרה טפחים,</strong> אף אם אינו מגיע לגובה הסכך — הרי זו <strong>כשרה. ר' יוסי אומר: כשם</strong> שאם בונה <strong>מלמטה למעלה</strong> די בדופן שגובהה <strong>עשרה טפחים, כך</strong> אם משלשל את הדפנות <strong>מלמעלה למטה</strong> אם היו בגובה הדופן <strong>עשרה טפחים</strong> — הרי זו כשרה, כיון שדופן זו יש לה דין מחיצה גמורה לכל ענין.
 <big>ד גמרא</big> ושואלים: <strong>במאי קמיפלגי</strong> <small>[במה,</small> באיזה עיקרון <small>נחלקו]</small> חכמים ור' יוסי? ומסבירים: <strong>מר</strong> <small>[חכם זה,</small> ר' יוסי<small>]</small> <strong>סבר</strong> כי <strong>מחיצה תלויה</strong> גם אם אינה מגיעה עד למטה <strong>מתרת</strong> ככל מחיצה, <strong>ומר</strong> <small>[וחכם זה,</small> החכמים בסתם משנה<small>]</small> <strong>סבר</strong> כי <strong>מחיצה תלויה אינה מתרת.</strong>
 <strong>תנן התם</strong> <small>[שנינו שם]</small> במסכת עירובין: <strong>בור</strong> שהיה מצוי <strong>בין שתי חצרות</strong> שגדר מפרידה ביניהן ועוברת (תלויה) מעל פי הבור — <strong>אין ממלאין ממנו</strong> מן הבור מים <strong>בשבת,</strong> כיון שמי הבור אינן מחולקים על ידי מחיצה ושייכים לשתי החצירות, ואם אין עירוב ביניהן, השואב משם הרי הוא כמטלטל מחצר לחצר, <strong>אלא אם כן עשה לה</strong> לבור עצמו <strong>מחיצה עשרה טפחים</strong> להבדיל בין החלקים השייכים לכל חצר. <strong>בין</strong> שהיתה המחיצה <strong>מלמעלה</strong> ויורדת אל תוך המים <strong>בין מלמטה</strong> שהעמידה בתוך המים, <strong>בין בתוך אוגנו</strong> במקום אחר בחללו של הבור אף בלא שתיגע במים. שמחיצה כשרה הקבועה באחד מן המקומות הללו, יוצרת גבול בין שתי החצירות. <strong>רבן שמעון בן גמליאל אומר:</strong>
## דף טז:
 <strong>בית שמאי אומרים:</strong> מחיצה זו יכולה להיות <strong>מלמעלה</strong> בכל גובה שהוא בתוך חלל הבור, <strong>ובית הלל אומרים</strong> דווקא <strong>מלמטה</strong> סמוך למים. <strong>אמר ר' יהודה: לא תהא מחיצה</strong> שעושים בתוך הבור <strong>גדולה</strong> וחשובה <strong>מן הכותל שביניהן</strong> שבין החצרות עצמן, שהרי הכותל שבין החצרות עובר מעל לבור, ודי בכותל זה התלוי מעל למי הבור כדי לשמש כמחיצה.
 <strong>אמר רבה בר בר חנה אמר ר' יוחנן: ר' יהודה</strong> בנושא זה <strong>בשיטת ר' יוסי אמרה,</strong> ש<strong>אמר</strong> ש<strong>מחיצה תלויה מתרת,</strong> ומשום כך, הכותל שבין החצרות, אף שהוא תלוי ועובר מעל הבור, הריהו מועיל לחלק אף את הבור.
 ודוחים: <strong>ולא היא,</strong> ואין הדבר כן, שהשוואת השיטות אינה נכונה, ואפשר לומר כי <strong>לא ר' יהודה סבר לה</strong> <small>[סבור]</small> <strong>כר' יוסי, ולא ר' יוסי סבר לה</strong> <small>[סבור]</small> <strong>כר' יהודה.</strong>
 ומבארים: <strong>לא ר' יהודה סבר לה כר' יוסי,</strong> כי <strong>עד כאן לא</strong> שמענו ש<strong>קאמר</strong> <small>[אמר]</small> <strong>ר' יהודה התם</strong> <small>[שם]</small> שמחיצה תלויה מתרת, <strong>אלא בעירובי חצרות</strong> שהם <strong>דרבנן</strong> <small>[מדברי סופרים]</small> ולכן סבור הוא שמחיצה כזו מתירה בהם. <strong>אבל הכא</strong> <small>[כאן]</small> ב<strong>סוכה דאורייתא</strong> <small>[ש</small>היא <small>מן התורה]</small> <strong>לא</strong> יתיר.
 ולהיפך; <strong>ולא ר' יוסי סבר לה כר' יהודה,</strong> כי <strong>עד כאן לא</strong> שמענו ש<strong>קאמר</strong> <small>[אמר]</small> <strong>ר' יוסי הכא</strong> <small>[כאן]</small> <strong>אלא בסוכה</strong> שאינה אלא <strong>מצות עשה, אבל</strong> בדיני <strong>שבת</strong> שהם חמורים, ובאופן כללי יש בהם <strong>איסור סקילה, לא</strong> יודה שמחיצה תלויה מתרת. ואם כן אין להשוות את השיטות.
 <strong>ואם תאמר:</strong> כיון שר' יוסי אינו סובר בדין שבת כר' יהודה, אם כן <strong>מעשה שנעשה בציפורי</strong> שסמכו על מחיצה תלויה לענין שבת בדבר שיש בו חיוב חמור מן התורה, <strong>על פי מי נעשה? לא על פי ר' יוסי, אלא על פי</strong> בנו <strong>ר' ישמעאל בר' יוסי.</strong>
 <strong>ומאי</strong> <small>[ומה]</small> היה אותו <strong>מעשה</strong> — <strong>דכי אתא</strong> <small>[שכאשר בא]</small> <strong>רב דימי</strong> מארץ ישראל לבבל, <strong>אמר: פעם אחת שכחו ולא הביאו ספר תורה מערב שבת</strong> לבית הכנסת. וכיון שהיו צריכים להביא ספר תורה לקרוא בו ואסור לטלטל בשבת, עשו כך: <strong>למחר</strong> בשבת <strong>פירסו</strong> (תלו) <strong>סדינין על גבי העמודים</strong> שהיו קבועים בדרך לבית הכנסת, ויצרו על ידי כך מחיצות בין הבית שבו היה מונח הספר לבין בית הכנסת <strong>והביאו ספר תורה</strong> דרך המחיצות הללו <strong>וקראו בו.</strong>
 על לשון הדברים שואלים: <strong>פירסו סלקא דעתך</strong> <small>[עולה על דעתך</small> לומר<small>]?</small> זה ודאי אינו נכון, שהרי כיצד יכלו לעשות זאת, <strong>מהיכן הביאום בשבת?</strong> שהרי אסור היה לטלטל שם, כאמור, וכיצד יכלו להביא את הסדינין? <strong>אלא</strong> יש לומר שכך היה המעשה? <strong>מצאו סדינין פרוסין על גבי העמודים והביאו ספר תורה וקראו בו.</strong> הרי שסמכו על מחיצה תלויה אפילו לדברי תורה. אולם דבר זה לא היה לא כשיטת ר' יהודה ולא כשיטת ר' יוסי, אלא לפי שיטה שלישית נעשה.
 <big>א</big> <strong>אמר רב חסדא אמר אבימי: מחצלת</strong> שרוחבה <strong>ארבעה</strong> טפחים <strong>ומשהו</strong> — אפשר שתהא <strong>מתרת בסוכה משום דופן.</strong> ומסבירים: <strong>היכי עביד</strong> <small>[כיצד הוא עושה</small> אותה<small>]?</small> <strong>תלי ליה</strong> <small>[תולה אותה]</small> <strong>באמצע</strong> של עשרה טפחים התחתונים <strong>פחות משלשה</strong> טפחים <strong>למטה</strong> לקרקע <strong>ופחות משלשה</strong> טפחים <strong>למעלה</strong> לסכך, וכלל הוא ש<strong>כל</strong> חלל שהוא <strong>פחות משלשה</strong> טפחים <strong>כלבוד</strong> (צמוד) <strong>דמי</strong> <small>[נחשב],</small> ועל ידי ארבעה טפחים ומשהו אלה נחשב הכל כמחיצה בת עשרה טפחים.
 ושואלים: הלא באופן זה <strong>פשיטא</strong> <small>[פשוט,</small> מובן<small>]</small> הדבר, ומה טעם לאומרו? ומשיבים: <strong>מהו דתימא</strong> <small>[שתאמר]</small> כי <strong>חד לבוד אמרינן</strong> <small>[לבוד אחד אומרים אנו]</small> שאנו מחשיבים כאילו המחיצה נמשכת מצד אחד, אולם <strong>תרי</strong> <small>[שני]</small> <strong>לבוד,</strong> בשני צדדים שונים, <strong>לא אמרינן</strong> <small>[אין אנו אומרים],</small> על כן <strong>קא משמע לן</strong> <small>[השמיע לנו]</small> שאין זה מעכב.
 על עיקר דברי אבימי <strong>מיתיבי</strong> <small>[מקשים],</small> ממה ששנינו בברייתא: <strong>מחצלת שבעה ומשהו מתרת בסוכה משום דופן.</strong> משמע: שבעה, אבל לא פחות משבעה! ומשיבים: <strong>כי תניא ההיא</strong> <small>[כאשר שנויה אותה</small> ברייתא<small>],</small> הריהי שנויה <strong>בסוכה גדולה,</strong> כלומר: סוכה הגבוהה הרבה מעשרה טפחים. ואם תולים את המחצלת סמוך לשלושה טפחים לסכך הרי היא נחשבת כיורדת עד למטה וכשרה, אף על פי שעדיין קיים רווח גדול בין תחתיתה לקרקע. <strong>ומאי קא משמע לן</strong> <small>[ומה השמיע לנו]</small> בכך — ש<strong>משלשלין דפנות מלמעלה למטה</strong> כשיטת <strong>ר' יוסי.</strong>
 כיון שהוזכר ענין זה של יצירת דופן לסוכה תוך שימוש בהלכות לבוד, מביאים מה ש<strong>אמר ר' אמי: פס</strong> שרוחבו <strong>ארבעה</strong> טפחים <strong>ומשהו</strong> — <strong>מתיר בסוכה משום דופן.</strong> כיצד <strong>מוקים ליה</strong> <small>[מעמיד</small> הוא <small>אותו]</small> — <strong>בפחות משלשה טפחים סמוך לדופן</strong> אחרת, <strong>וכל פחות משלשה</strong> טפחים <strong>סמוך לדופן כלבוד דמי</strong> <small>[נחשב].</small>
 ושואלים: <strong>מאי קא משמע לן</strong> <small>[מה השמיע</small> ומחדש <small>לנו</small> בכך<small>]?</small> הרי יודעים אנו דין לבוד! ומשיבים: <strong>הא קא משמע לן</strong> <small>[</small>דבר <small>זה השמיע לנו];</small> ש<strong>שיעור משך</strong> (אורך) <strong>סוכה קטנה שבעה</strong> טפחים ואין צורך בשטח גדול יותר, ולכן ניתן ליצור דופן סוכה בפס ארבעה טפחים.
## דף יז.
 <big>א משנה</big> <strong>הרחיק את הסיכוך מן הדפנות,</strong> שאמנם הניח את הסכך בגובה הדפנות, אלא שהרחיקו מהם <strong>שלשה טפחים</strong> — הסוכה <strong>פסולה,</strong> שאויר שלושה טפחים אפילו מן הצד פוסל.
 <strong>בית שנפחת</strong> (שנעשה חור בגגו) <strong>ו</strong>כדי להכשירו לסוכה <strong>סיכך על גביו</strong> (על החור) — <strong>אם יש מן הכותל לסיכוך</strong> מרחק <strong>ארבע אמות,</strong> הרי זו סוכה <strong>פסולה,</strong> ובפחות מכן, הרי היא כשרה, שאנו מחשיבים את חלק התיקרה השלם כאילו הוא המשך עקום של הקיר ("דופן עקומה").
 <strong>וכן, חצר שהיא מוקפת אכסדרה,</strong> שהיא כעין מרפסת פתוחה בעלת גג, אם מסכך על החלל שבין האכסדראות, והיה גג האכסדראות רחב, וכן <strong>סוכה גדולה שהקיפוה</strong> על גביה והניחו שם סמוך לדפנותיה <strong>בדבר שאין מסככין בו,</strong> כגון דבר המקבל טומאה — <strong>אם יש תחתיו</strong> (תחת החלק הפסול) <strong>ארבע אמות, פסולה,</strong> שאז אין הקירות נחשבים כמצטרפים אל הסכך להיחשב כ"דופן עקומה".
 <big>ב גמרא</big> ושואלים: <strong>כל הני</strong> <small>[כל</small> הדוגמאות <small>האלה]</small> <strong>למה לי?</strong> שלכאורה הן מבוססות על עיקרון אחד של הכשר דופן עקומה, ומה טעם להביא דוגמאות שונות לענין אחד? ומסבירים: <strong>צריכא</strong> <small>[נצרכו]</small> כל אלה; <strong>דאי אשמעינן</strong> <small>[שאילו היה משמיע לנו]</small> רק ב<strong>בית שנפחת,</strong> הייתי אומר: <strong>משום דהני</strong> <small>[שאלה]</small> <strong>המחיצות לבית עבידן</strong> <small>[</small>הן <small>עשויות],</small> ולכן, לאחר שייעדו אותו לסוכה, נשארו מחיצות אלה במהותן ויכולות הן איפוא לשמש גם כדופן לסוכה. <strong>אבל חצר המוקפת אכסדרה, דמחיצות</strong> (הבית, קירותיו החיצוניים) <strong>לאו לאכסדרה עבידי</strong> <small>[לא עבור האכסדרה הן עשויות],</small> אלא לצורך הבית נעשו, ורק בדרף אגב הן משמשות כקיר פנימי לאכסדרה, <strong>אימא</strong> <small>[אמור]</small> ש<strong>לא,</strong> ולא ייחשבו איפוא כקשורות לסכך, על כן <strong>צריכא</strong> <small>[נצרכה]</small> לומר ולהביא גם את דין האכסדרה.
 <strong>ואי אשמעינן הני תרתי</strong> <small>[ואילו היה משמיע לנו</small> ב<small>שתי אלה]</small> היינו אומרים; <strong>משום</strong> ש<strong>סככן</strong> של סוכות אלה כולו <strong>סכך כשר הוא,</strong> לכך יש לומר כי חלק התיקרה שלצד הסכך נעשה כמחובר לדופן ויש להכשירו משום דופן עקומה, <strong>אבל סוכה גדולה שהקיפוה בדבר שאין מסככין בו,</strong> ש<strong>סככה</strong> מקצתו <strong>סכך פסול הוא, אימא</strong> <small>[אמור]</small> ש<strong>לא</strong> ואם אין הסכך מגיע ממש לדופן, הריהי פסולה, על כן <strong>צריכא</strong> <small>[נצרכו]</small> לומר ולהביא אף דוגמא זו ויש איפוא טעם להבאת כל המקרים.
 <big>ג</big> <strong>אמר רבה: אשכחתינהו לרבנן דבי רב דיתבי וקאמרי</strong> <small>[מצאתי את חכמי בית</small> מדרשו של <small>רב שיושבים ואומרים]</small> ומסכמים את ההלכה הבאה בשם רב: <strong>אויר,</strong> כלומר: חלל בלא סכך, <strong>פוסל</strong> את הסוכה <strong>בשלשה</strong> טפחים, ואילו <strong>סכך פסול פוסל</strong> רק <strong>בארבעה</strong> טפחים.
 <strong>ואמינא להו אנא</strong> <small>[ואמרתי להם אני]:</small> דבר זה ש<strong>אויר,</strong> חלל, ש<strong>פוסל בשלשה</strong> טפחים <strong>מנא לכו</strong> <small>[מניין לכם] —</small> <strong>דתנן</strong> <small>[ש</small>כן <small>שנינו</small> במשנתנו<small>]:</small> <strong>הרחיק את הסיכוך מן הדפנות שלשה טפחים</strong> — <strong>פסולה.</strong> ואם אכן המקור להלכה זו הוא דברי המשנה הזו, אם כן <strong>סכך פסול נמי לא ליפסיל</strong> <small>[גם כן</small> ש<small>לא יפסול]</small> <strong>אלא בארבע אמות, דתנן</strong> <small>[שהרי</small> כך <small>שנינו</small> במשנתנו זו<small>]:</small> <strong>בית שנפחת וסיכך על גביו, אם יש בין הסיכוך לכותל ארבע אמות</strong> — <strong>פסולה!</strong>
 <strong>ואמרו לי</strong> הם: <strong>בר מינה</strong> <small>[חוץ מזו]</small> של <strong>ההיא.</strong> כלומר: אין להביא ראיה ממשנה זו לענייננו. כי <strong>רב ושמואל אמרי תרוייהו</strong> <small>[אמרו שניהם],</small> <strong>משום דופן עקומה נגעו בה,</strong> כלומר: הטעם שבית זה כשר לסוכה אם הקירוי פחות מארבע אמות, אינו משום שסכך פסול אינו פוסל את הסוכה עד ארבע אמות, אלא משום שהתיקרה נחשבת כחלק מדופן הסוכה, והלכה מיוחדת היא זו שתיחשב התיקרה כדופן סוכה שהתעקמה.
 <strong>ואמינא להו אנא</strong> <small>[ואמרתי להם אני]:</small> <strong>מה אילו איכא,</strong> כלומר: מה תאמרו אילו תהיה סוכה שיש בה <strong>סכך פסול פחות מארבעה</strong> טפחים ובסמוך לו יהיה <strong>אויר</strong> (חלל ריק) <strong>פחות משלשה</strong> טפחים <strong>מאי</strong> <small>[מה</small> יהא דינה<small>]?</small> — לדעתכם תהא <strong>כשרה,</strong> שהרי אין בה שיעור לפסול. אם <strong>מלייה</strong> <small>[מלאו]</small> את החלל הריק הזה <strong>בשפודין</strong> שהן סכך פסול, <strong>מאי</strong> <small>[מה</small> יהא<small>]</small> הדין — <strong>פסולה,</strong> שהרי עכשיו יש סכך פסול יותר מארבעה טפחים, ולשיטתכם מגיעים אתם לידי מסקנה תמוהה, כי מדוע <strong>לא יהא אויר</strong> שהוא פסול חמור יותר שהרי <strong>פוסל בשלשה</strong> טפחים, <strong>כסכך פסול הפוסל</strong> רק <strong>בארבעה</strong> טפחים!
 <strong>ואמרו לי</strong> חכמי בית רב: <strong>אי הכי, לדידך נמי</strong> <small>[אם כך, לשיטתך גם כן]</small> אפשר להקשות כך; <strong>דאמרת</strong> <small>[שאתה אומר]</small> כי <strong>סכך פסול פוסל</strong> רק <strong>בארבע אמות,</strong> הרי <strong>מה אילו איכא</strong> <small>[יש]</small> <strong>סכך פסול</strong> שהוא <strong>פחות מארבע אמות</strong> וסמוך לו <strong>אויר פחות משלשה</strong> טפחים, <strong>מאי</strong> <small>[מה יהא]</small> הדין? — הלא תהיה הסוכה לפי זה <strong>כשרה,</strong> שהרי אין בה שיעור פסול, ואם <strong>מלייה</strong> <small>[מילאו]</small> את האויר הזה <strong>בשפודין</strong> והשלים את הסכך הפסול לארבע אמות <strong>מאי</strong> <small>[מה]</small> דינה של סוכה זו — <strong>פסולה,</strong> ויכול אתה איפוא להקשות אף לשיטתך: <strong>לא יהא אויר</strong> שפסולו חמור שהוא <strong>פוסל בשלשה</strong> טפחים <strong>כסכך פסול הפוסל</strong> רק <strong>בארבע אמות!</strong>
 <strong>ואמינא להו אנא</strong> <small>[ואמרתי להם אני]:</small> <strong>האי מאי</strong> <small>[זה מהו]?</small> כלומר: מה טיבה של קושיה זו שאתם מקשים? <strong>בשלמא לדידי דאמינא</strong> <small>[נניח לשיטתי, שאני אומר]</small> <strong>ארבע אמות</strong>
## דף יז:
 <strong>משום שיעורא</strong> <small>[שיעור]</small> <strong>ולאו שיעורא</strong> <small>[ולא שיעור]</small> <strong>הוא,</strong> כלומר: שלדעתי הלכה מיוחדת היא ששיעור סכך פסול לפסול אינו אלא בארבע אמות, והוא דין אחד מסויים לעצמו. ויש פסול אחר בסוכה שהוא פסול חלל ריק ("אויר") ובו שיעור לעצמו, ואם כן <strong>האי</strong> <small>[זה]</small> פחות מארבע אמות <strong>לאו שיעורא</strong> <small>[לא שיעור]</small> <strong>הוא</strong> לפסול לעצמו, ו<strong>כיון</strong> ש<strong>לא שוו</strong> <small>[שווים]</small> <strong>שיעורייהו להדדי</strong> <small>[שיעוריהם</small> של שני הפסולים <small>זה לזה]</small> — <strong>לא מצטרפי</strong> <small>[מצטרפים],</small> כיון שהם שני סוגים שונים של פסול. ורק אם מרחיב ועושה את הפסול ארבע אמות הרי הגיע לשיעור ופוסל.
 <strong>אלא לדידכו דאמריתו</strong> <small>[לשיטתכם שאתם אומרים]</small> כי <strong>שיעור</strong> זה של פסול הוא <strong>משום הפלגה,</strong> כלומר: המרחק שבין הדופן ובין הסכך הכשר, ובשל הרווח הזה נפסלת הסוכה, אם כן <strong>מה לי איתפלג</strong> <small>[</small>אם <small>נחלק,</small> התרחק<small>]</small> השיעור על ידי <strong>סכך פסול,</strong> ו<strong>מה לי איתפלג</strong> <small>[</small>אם <small>נחלק,</small> התרחק<small>]</small> השיעור על ידי <strong>סכך פסול ואויר,</strong> שהרי בין כה וכה אין כאן מקום לצרף את הסכך עם הדופן. עד כאן סיפר רבה את ויכוחו שהיה לו עם חכמי בית רב.
 <strong>אמר ליה</strong> <small>[לו]</small> <strong>אביי: ולמר נמי</strong> <small>[ול</small>שיטתך <small>אדוני,</small> רבה, <small>גם כן]</small> <strong>נהי דלא שוו שיעורייהו</strong> <small>[אם אמנם שלא שווים שיעוריהם]</small> של שני פסולים אלה, הרי זה דווקא <strong>בסוכה גדולה</strong> בת ארבע אמות ויותר, אולם <strong>בסוכה קטנה מי לא שוו שיעורייהו</strong> <small>[האם לא שווים שיעוריהם]?</small> שהרי בסוכה ששיעורה מצומצם (שבעה טפחים), האויר הפסול והסכך הפסול בעל כרחנו פוסלים בשיעור זהה, שהרי ודאי שאם רוב (שהוא ארבעה טפחים) הסוכה מכוסה בסכך פסול הריהי פסולה, ואם כן נימוקו של רבה ששני השיעורים אינם שוים איננו מדוייק!
 <strong>אמר ליה</strong> <small>[לו]</small> רבה: <strong>התם לאו</strong> <small>[שם לא]</small> <strong>משום דשוו שיעורייהו להדדי</strong> <small>[ששווים שיעוריהם זה לזה]</small> <strong>הוא</strong> טעם פסולם, <strong>אלא משום דליתיה</strong> <small>[שאין]</small> <strong>שיעור</strong> ל<strong>סוכה</strong> זו, <strong>הוא</strong> הפסול. ששם אין הסוכה נפסלת משום שיש בה שיעור מסויים של סכך פסול, אלא היא נפסלת משום שאין בה שיעור של סוכה כשרה, והפסול אינו חיובי, אלא נובע מהעדר הכשר בסוכה זו, ואין להקשות איפוא מכאן. 
 בתוך דבריו השתמש רבה בנימוק שכיון ששיעורי שני הפסולים אינם שוים זה לזה, לכך אין הם מצטרפים זה לזה. ושואלים: <strong>וכל היכא</strong> <small>[אימת]</small> ש<strong>לא שוו שיעורייהו להדדי</strong> <small>[שווים שיעוריהם זה לזה]</small> <strong>לא מצטרפי</strong> <small>[מצטרפים]?</small> <strong>והתנן</strong> <small>[והרי שנינו</small> במשנה<small>]:</small> <strong>הבגד</strong> שיעורו הקטן ביותר לקבל טומאת משכב הזב הוא <strong>שלשה על שלשה</strong> טפחים, <strong>השק</strong> הארוג משיער עזים שהוא גס יותר, שיעורו ב<strong>ארבעה על ארבעה</strong> טפחים, <strong>העור,</strong> שיעורו <strong>חמשה על חמשה</strong> טפחים, <strong>מפץ</strong> (מחצלת), שיעורה <strong>ששה על ששה</strong> טפחים.
 <strong>ותני עלה</strong> <small>[ושנויה</small> ברייתא <small>עליה</small> כתוספת<small>]:</small> <strong>הבגד והשק, השק והעור, העור והמפץ, מצטרפין זה עם זה.</strong> שאם צירף מהמין החמור (כלומר: מהמין ששיעורו לטומאה קטן יותר) להשלים לשיעורו של המין הקל ממנו (ששיעורו לטומאה גדול יותר), הרי הדבר המצורף מקבל טומאה. משמע, ששני דברים ששיעוריהם לעצמם אינם שוים, אם מצרפים אותם יחד הריהם מצטרפים לפחות לשיעור הקל!
 ודוחים: <strong>התם כדקתני טעמא</strong> <small>[שם כמו שנינו</small> ב<small>טעם]</small> הדבר, ש<strong>אמר ר' שמעון: מה טעם</strong> מצטרפין אלה — <strong>הואיל וראוי</strong> החלק המצורף <strong>לטמא מושב</strong> בעצמו, אף ללא צירוף. <strong>כדתנן</strong> <small>[כפי ששנינו</small> במשנה<small>]:</small> <strong>המקצע</strong> (חותך ומעבד בצורה יפה) <strong>מכולן,</strong> מן הבגד, השק, או העור <strong>טפח על טפח</strong> — הריהו <strong>טמא.</strong> ונמצא שלענין מסויים יש שיעור אחד שוה לכל המינים הללו, וכיון שכן, יש בכך כדי לעשותם ראויים להצטרף זה לזה.
 ושואלים לעצם הענין: <strong>טפח על טפח למאי חזי</strong> <small>[למה הוא ראוי]?</small> שהרי מטלית שאינה ראויה לשימוש, אינה מקבלת טומאה! <strong>ואמר ר' שמעון בן לקיש משום</strong> <small>[בשם]</small> <strong>ר' ינאי: הואיל וראוי ליטלו</strong> (לעשות ממנו טלאי) למרדעת המונחת <strong>על גבי החמור</strong> כנגד מקום ישיבת הרוכב. עד כאן המשא והמתן בדברי רבה, בויכוחו עם חכמי בית רב.
 ומעירים: <strong>בסורא אמרי להא שמעתא בהאי לישנא</strong> <small>[היו אומרים את דבר ההלכה הזה בלשון זו]</small> כפי שאמרנו. ואילו <strong>בנהרדעא מתנו</strong> <small>[היו שונים]</small> כך: <strong>אמר רב יהודה אמר שמואל: סכך פסול,</strong> אם היה <strong>באמצע,</strong> שלא בסמוך לדופן הסוכה — הריהו <strong>פוסל בארבעה</strong> טפחים. ואם היה <strong>מן הצד</strong> — הריהו <strong>פוסל בארבע אמות. ורב אמר: בין מן הצד בין באמצע</strong> — הריהו פוסל <strong>בארבע אמות.</strong>
 <strong>תנן</strong> <small>[שנינו</small> במשנה<small>]:</small> <strong>נתן עליה</strong> על הסוכה <strong>נסר שהוא רחב ארבעה טפחים</strong> — הרי הסוכה <strong>כשרה.</strong> ומעתה, <strong>בשלמא</strong> <small>[נניח]</small> <strong>ל</strong>שיטת <strong>רב</strong> ש<strong>אמר</strong> כי <strong>בין באמצע בין מן הצד,</strong> שיעור סכך פסול הוא <strong>בארבע אמות, משום הכי</strong> <small>[כך]</small> <strong>כשרה</strong> הסוכה, שהרי הנסר אינו מגיע לארבע אמות. <strong>אלא ל</strong>שיטת <strong>שמואל</strong> ש<strong>אמר</strong> כי <strong>באמצע</strong> פוסלים אפילו <strong>ארבעה</strong> טפחים, אם כן <strong>אמאי</strong> <small>[מדוע]</small> הסוכה <strong>כשרה?</strong> ומשיבים: <strong>הכא במאי עסקינן</strong> <small>[כאן</small> במשנה <small>במה אנו עוסקים]</small> — שהניח את הנסר <strong>מן הצד,</strong> אולם אם היה מניחו באמצע אכן היה פוסל לדעת הכל את הסוכה.
 ומנסים להביא ראיה אחרת: <strong>תא שמע</strong> <small>[בוא</small> ו<small>שמע],</small> ממה ששנינו: <strong>שני סדינין</strong> (שהם ודאי סכך פסול) שהניחם על גבי הסוכה — <strong>מצטרפין</strong> לפסול את הסוכה. <strong>שני נסרים</strong> — <strong>אין מצטרפין</strong> לפסול את הסוכה. <strong>ר' מאיר אומר: נסרים</strong> דינן <strong>כסדינין,</strong> שהרי פוסל ר' מאיר סוכה המסוככת בנסרים משום גזירת תיקרה.
 ומבררים: <strong>בשלמא להך לישנא</strong> <small>[נניח לפי לשון זו]</small> ש<strong>אמר רב</strong> כי <strong>בין באמצע בין מן הצד</strong> שיעורם <strong>בארבע אמות, מאי</strong> <small>[מה</small> פירוש<small>]</small> <strong>"מצטרפין" — מצטרפין</strong> שני הפסולים <strong>לארבע אמות. אלא להך לישנא</strong> <small>[לפי לשון זו]</small> ששנו בסורא, ש<strong>אמר רב</strong> כי <strong>באמצע</strong> די <strong>בארבעה</strong> טפחים כדי לפסול, <strong>היכי דמי</strong> <small>[כיצד היה בדיוק הענין]</small> בנסרים אלה? <strong>אי דאית בהו</strong> <small>[אם</small> באלה <small>שיש בהם]</small> רוחב <strong>ארבעה</strong> טפחים, <strong>למה להו אצטרופי</strong> <small>[להם להצטרף]?</small> שהרי הם עצמם פסולים! <strong>אי דלית בהו</strong> <small>[אם שאין בהם]</small> <strong>ארבעה</strong> טפחים, אם כן <strong>קניא בעלמא נינהו</strong> <small>[קנים בלבד הם]</small> ומדוע יהיו פסולים לסוכה?
 ומשיבים: <strong>לעולם</strong> תפרש <strong>דאית בהו</strong> <small>[שיש בהם</small> ברוחבם<small>]</small> <strong>ארבעה</strong> טפחים, <strong>ומאי</strong> <small>[ומה</small> פירוש<small>]</small> <strong>"מצטרפין"</strong> — <strong>מצטרפין ל</strong>פסול ב<strong>ארבע אמות מן הצד,</strong> וזה מתאים לכל השיטות, הן לרב והן לשמואל.
 <strong>תא שמע</strong> <small>[בא</small> ו<small>שמע]</small> ראיה מברייתא אחרת: <strong>סככה</strong> לסוכה כולה <strong>בנסרין של ארז שיש בהן</strong> בכל אחד מהם <strong>ארבעה</strong> טפחים — <strong>דברי הכל פסולה. אין בהן ארבעה</strong> טפחים — <strong>ר' מאיר פוסל ור' יהודה מכשיר.</strong>
## דף יח.
 <strong>ומודה ר' מאיר שאם יש בין נסר לנסר</strong> חלל <strong>כמלא</strong> רוחב <strong>נסר</strong> — <strong>שמניח פסל</strong> (סכך כשר) <strong>ביניהם וכשרה.</strong>
 ומעתה נברר: <strong>בשלמא למאן דאמר</strong> <small>[נניח ל</small>שיטת <small>מי שאמר]</small> כי סכך פסול <strong>בין באמצע בין מן הצד</strong> פוסל <strong>בארבע אמות, משום הכי</strong> <small>[כך]</small> סוכה זו <strong>כשרה, אלא למאן דאמר</strong> <small>[</small>לשיטת <small>מי שאמר]</small> כי <strong>באמצע</strong> נפסלת הסוכה <strong>בארבעה</strong> טפחים, <strong>אמאי</strong> <small>[מדוע]</small> אם כן הסוכה <strong>כשרה?</strong> והרי בכל נסר כזה יש כדי שיעור לפסול, ואם כן אין לסוכה כל הכשר!
 <strong>אמר רב הונא בריה</strong> <small>[בנו]</small> של <strong>רב יהושע: הכא</strong> <small>[כאן]</small> מדובר <strong>בסוכה דלא הויא</strong> <small>[שאינה]</small> <strong>אלא שמנה</strong> אמות <strong>מצומצמות עסקינן</strong> <small>[עוסקים אנו],</small> שהם בדיוק ארבעים ושמונה טפחים, והתחיל בהנחת הסכך מן הצדדים, <strong>ויהיב</strong> <small>[והוא נותן]</small> באופן זה: <strong>נסר</strong> בן ארבע טפחים <strong>ופסל</strong> במידה זהה <strong>ונסר ופסל ונסר ופסל מהאי גיסא</strong> <small>[מצד זה,</small> מצד אחד<small>],</small> כך שהמידה הכוללת מצד זה היא עשרים וארבע טפחים. ולאחר מכן הניח <strong>נסר ופסל ונסר ופסל ונסר ופסל מהאי גיסא</strong> <small>[מצד זה,</small> מהצד הנגדי<small>],</small> שאף מידתם הכוללת היא עשרים וארבעה טפחים, ועל ידי כך
 <strong>דהוו להו</strong> <small>[</small>נמצא <small>שיש להם]</small> בסופו של דבר סוכה מסוככת כש<strong>שני פסלין</strong> שהם ביחד שמונה טפחים צמודים זה לזה <strong>באמצע, ואיכא</strong> <small>[ויש]</small> <strong>הכשר סוכה באמצע</strong> וכל השאר אינו פסול לכל השיטות, בין לדעת האומר משום דופן עקומה, בין לדעת האומר משום סכך פסול, לא יפסול אלא בארבע אמות, שכיון שכאן יש פחות מארבע אמות, תהא הסוכה כשרה.
 <big>א</big> <strong>אמר אביי: אויר</strong> (חלל) <strong>שלשה</strong> טפחים <strong>בסוכה גדולה</strong> (שהיא יתירה מן השיעור המצומצם של סוכה כשרה שהוא שבעה טפחים) <strong>ומיעטו</strong> לחלל זה, <strong>בין</strong> שמיעטו על ידי <strong>קנים</strong> שהם סכך כשר <strong>בין בשפודין</strong> ממתכת שהם סכך פסול — <strong>הוי</strong> <small>[הרי</small> זה<small>]</small> <strong>מיעוט</strong> ואין החלל פוסל עוד. שהלוא עתה שוב אין שיעור אויר הפוסל ולא די שיעור כדי לפסול בסכך פסול. אולם אם היה החלל <strong>בסוכה קטנה,</strong> אם מיעט את החלל <strong>בקנים, הוי</strong> <small>[הרי</small> זה<small>]</small> <strong>מיעוט</strong> וכשר. ואם מיעטו <strong>בשפודין, לא הוי</strong> <small>[אינו]</small> <strong>מיעוט</strong> ופסולה. שכיון שהסוכה כולה קטנה מאוד ויש בה שלושה טפחים שאין בהם הכשר סוכה, אין די בארבעת הטפחים האחרים כדי להחשיבה כסוכה כשרה, ואין החלל הזה נחשב כסתום.
 ומעירים: <strong>והני מילי</strong> <small>[ודברים אלה]</small> אמורים כשהיה חלל זה <strong>מן הצד,</strong> שאז ניתן לומר דין לבוד, שכל חלל הפחות משלושה טפחים נחשב כסתום. <strong>אבל</strong> אם היה החלל <strong>באמצע</strong> — <strong>פליגי</strong> <small>[נחלקו]</small> <strong>בה רב אחא ורבינא, חד</strong> <small>[אחד]</small> מהם <strong>אמר: יש לבוד</strong> גם <strong>באמצע,</strong> ואף חלל פחות משלושה שם נחשב כאילו אינו; <strong>וחד</strong> <small>[ואחד]</small> מהם <strong>אמר: אין לבוד באמצע,</strong> וכל דבר שיש בו חלל באמצעו אין אומרים בו לבוד.
 ומסבירים: <strong>מאי טעמיה דמאן דאמר</strong> <small>[מה טעמו של מי שאמר]</small> כי <strong>יש לבוד באמצע</strong> — <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>קורה</strong> של הכשר מבוי <strong>היוצאה מכותל זה ואינה נוגעת בכותל אחר</strong> שכנגדו, <strong>וכן שתי קורות, אחת יוצאה מכותל זה ואחת יוצאה מכותל אחר ואינן נוגעות זו בזו,</strong> אף שהן מקבילות — אם היה הרווח בין הקורות או בין הקורה והכותל <strong>פחות משלשה</strong> טפחים, <strong>אינו צריך להביא קורה אחרת,</strong> לפי שאנו חושבים אותם כצמודים זה לזה. אולם אם היה הרווח <strong>שלשה</strong> טפחים — <strong>צריך להביא קורה אחרת.</strong> ומכאן משמע שאפילו באמצע אומרים לבוד, שבפחות משלושה טפחים שתי הקורות נחשבות כצמודות זו לזו.
 ושואלים: <strong>ואידך</strong> <small>[והאחר]</small> האומר שאין לבוד באמצע, הלא לכאורה ראיה גמורה היא מהכשר מבוי כנגד שיטתו! ומסבירים שהוא עונה על כך: <strong>שאני</strong> <small>[שונות]</small> ה<strong>קורות</strong> שהם מ<strong>דרבנן</strong> <small>[מדברי סופרים],</small> שכיון שכל איסור הטלטול במבוי והכשר המבוי בטלטול על ידי תיקון בקורה הוא מתקנת חכמים בלבד, לכן הקילו בו בכמה דברים, ואין מכאן ראיה לדינים אחרים.
 <strong>מאי טעמא דמאן דאמר</strong> <small>[מה טעמו של מי שאמר]</small> כי <strong>אין לבוד באמצע</strong> — <strong>דתנן</strong> <small>[ש</small>כן <small>שנינו</small> במשנה<small>]:</small> <strong>ארובה שבבית ובה פותח טפח,</strong> כלומר: שחללה טפח על טפח אם היתה <strong>טומאה</strong> (טומאת מת) <strong>בבית</strong> — <strong>כולו טמא</strong> כדין אהל המת, <strong>ומה ש</strong>מונח <strong>כנגד</strong> ה<strong>ארובה</strong> — <strong>טהור,</strong> לפי שעל דבר זה אין הבית מאהיל. ואם היתה ה<strong>טומאה</strong> מונחת <strong>כנגד</strong> ה<strong>ארובה,</strong> שנמצא שאין כיסוי אהל על הטומאה עצמה, <strong>כל הבית כולו טהור.</strong>
 וכן הדין אם <strong>אין בארובה פותח טפח, טומאה בבית —</strong> מה ש<strong>כנגד</strong> ה<strong>ארובה, טהור.</strong> ואם היתה ה<strong>טומאה</strong> מונחת <strong>כנגד</strong> ה<strong>ארובה — כל הבית כולו טהור.</strong> והלא חלל הארובה אין בו אף טפח אחד, ואם אנו אומרים לבוד אף באמצע הרי חלל זה היה צריך להיחשב כסתום, וארובה זו היתה צריכה להתבטל ולהיחשב כחלק מן הבית. ומאחר ובכל זאת מתחשבים בחלל זה ורואים אותו כפתוח, משמע שאין דין לבוד באמצע.
 ושואלים: <strong>ואידך</strong> <small>[והאחר]</small> מה עונה הוא להוכחה זו? ומשיבים: <strong>שאני</strong> <small>[שונות]</small> <strong>הלכות טומאה דהכי גמירי להו</strong> <small>[שכך למודים</small> במסורת <small>אותן]</small> וכולן הלכה למשה מסיני, ודיני אהל הטומאה מיוחדים הם בכל פרטיהם ואין ללמוד מהם להלכות אחרות.
 <big>ב</big> <strong>דרש ר' יהודה בר אלעאי: בית שנפחת וסיכך על גביו</strong> — הרי זו סוכה <strong>כשרה. אמר לפניו ר' ישמעאל בר' יוסי: רבי פריש</strong> <small>[פרש</small> דבריך<small>],</small> <strong>כך פירש אבא:</strong> אם היה הריוח בין הכותל לפחת <strong>ארבע אמות — פסולה, פחות מארבע אמות — כשרה.</strong> 
 אגב סיפור זה, מביאים סיפור דומה בענין אחר. <strong>דרש ר' יהודה בר אלעאי:</strong> הדג הקרוי <strong>אברומא — שריא</strong> <small>[מותר],</small> אף על פי שדג זה קטן ביותר וכשהוא ניצוד ניצודים עמו דגים טמאים הדומים לו וקיים קושי בזיהויו. <strong>אמר לפניו ר' ישמעאל בר' יוסי: רבי, פריש</strong> <small>[פרש</small> דבריך<small>],</small> <strong>כך אמר אבא:</strong> אברומא <strong>של מקום פלוני</strong> שבנהרות שבו קיימים גם דגים טמאים — <strong>אסורה,</strong> ואילו <strong>של מקום פלוני</strong> שבנהרות שבו אין קיימים דגים טמאים — <strong>מותרת.</strong>
 ומעירים: ודברים אלה <strong>כי הא</strong> <small>[כמו זה]</small> ש<strong>אמר אביי: האי צחנתא דבב נהרא שריא</strong> <small>[אותם דגים קטנים של נהר בב מותרים].</small> ושואלים: <strong>מאי טעמא</strong> <small>[מה הטעם]</small> התירם כולם ולא חשש לדגים טמאים? <strong>אילימא משום דרדיפי מיא</strong> <small>[אם תאמר משום שהמים</small> שם <small>רדופים,</small> זורמים בחזקה<small>]</small> <strong>והאי</strong> <small>[וזה]</small> ה<strong>דג טמא, כיון דלית ליה</strong> <small>[שאין לו]</small> <strong>חוט השדרה לא מצי קאים</strong> <small>[אינו יכול לעמוד]</small> במים אלה והוא מושלך מתוכם, ולכן דגי נהר בב כולם כשרים. ואולם נימוק זה אינו נכון: <strong>והא קא חזינן דקאי</strong> <small>[והרי רואים אנו שעומדים,</small> קיימים<small>]</small> דגים טמאים גם בנהרות הזורמים בחזקה!
 <strong>אלא משום דמליחי מיא</strong> <small>[שמלוחים המים]</small> בנהר בב <strong>והאי</strong> <small>[וזה]</small> ה<strong>דג</strong> ה<strong>טמא, כיון דלית ליה קילפי</strong> <small>[שאין לו קשקשים]</small> <strong>לא מצי קאי</strong> <small>[אינו יכול לעמוד,</small> להתקיים<small>]</small> במים מלוחים. ואף זה איננו נכון — <strong>והא קא חזינן דקאי</strong> <small>[והרי רואים אנו שהוא עומד,</small> קיים<small>],</small> <strong>אלא</strong> יש לומר שקבע עובדה נסיונית: <strong>משום דלא מרבה טינייהו</strong> <small>[שאין מגדל הבוץ שלהם]</small> <strong>דג טמא.</strong> שאין התנאים בנהר זה מתאימים לגידולם של דגים טמאים. <strong>אמר רבינא: והאידנא</strong> <small>[ועכשיו]</small> ששינתה המלכות ובנתה תעלות בין הנהרות, <strong>דשפכי</strong> <small>[שנשפכים]</small> <strong>נהר איתן ונהר גמדא להתם</strong> <small>[לשם]</small> ונהר בב שוב אינו כמו שהיה מתחילה ומים אחרים מעורבים בו ונשתנו תנאי המחיה בנהר זה, הרי <strong>אסירא</strong> <small>[אסורה]</small> הדגה של נהר זה ללא בדיקה מדוקדקת.
 <big>ג</big> <strong>אתמר</strong> <small>[נאמר]</small> שחלקו אמוראים בבעיה הבאה; <strong>סיכך על גבי אכסדרה שיש לה פצימין</strong> (עמודים) בצידה הפתוח — <strong>כשרה.</strong> ואם <strong>אין לה פצימין, אביי אמר: כשרה, ורבא אמר: פסולה,</strong> ומסבירים את שיטותיהם; <strong>אביי אמר כשרה</strong>
## דף יח:
 כי <strong>אמרינן</strong> <small>[אומרים אנו]</small> ומקבלים את ההנחה ש<strong>פי תקרה יורד וסותם.</strong> שמאחר שלאכסדרה יש תיקרה הרי פי (קצה) התיקרה הוא כמחיצה קטנה לעצמו ומחשיבים אותו כאילו הוא נמשך ויורד וסותם עד למטה כדופן. <strong>רבא אמר:</strong> סוכה זו <strong>פסולה,</strong> כי <strong>לא אמרינן</strong> <small>[אין אנו אומרים]</small> <strong>פי תקרה יורד וסותם.</strong>
 <strong>אמר ליה</strong> <small>[לו]</small> <strong>רבא לאביי: לדידך</strong> <small>[לשיטתך]</small> <strong>דאמרת</strong> <small>[שאתה אומר]</small> כי <strong>פי תקרה יורד וסותם</strong> ודבר זה נחשב כדופן, אם כן לשיטתך סוכה שיש עליה קורות ישרות <strong>אפילו הפחית דופן האמצעי</strong> ויש לה רק שתי דפנות תהא הסוכה כשרה, אם אומר אתה "פי תיקרה יורד וסותם", ותיחשב הסוכה כסתומה מכל צד! <strong>אמר ליה: מודינא לך בההיא</strong> <small>[מודה אני לך בזו]</small> <strong>דהוה ליה</strong> <small>[שהרי היא]</small> <strong>כמבוי המפולש</strong> שהכל עוברים בו, ואין מקום לסמוך כאן על ההנחה של פי תיקרה יורד וסותם. אבל במקום שאין הכל עוברים, יכולים אנו לסמוך על התפישה כי פי תיקרה עצמו יורד וסותם.
 ומציעים: <strong>לימא</strong> <small>[האם לומר]</small> כי <strong>אביי ורבא בפלוגתא</strong> <small>[במחלוקת]</small> של <strong>רב ושמואל קמיפלגי</strong> <small>[הם חלוקים],</small> שהם מפתחים מחלוקת יסודית שכבר נחלקו בה אמוראים אחרים. <strong>דאתמר</strong> <small>[שנאמר]</small> שנחלקו בנושא זה: <strong>אכסדרה</strong> שהיתה מצויה בתוך <strong>בקעה</strong> (שדה) והבקעה אין דינה כרשות הרבים אלא ככרמלית (רשות ביניים), והשאלה היא: האם נאמר שהאכסדרה למרות שאין לה מחיצות גמורות נחשבת כרשות היחיד או לא. <strong>רב אמר: מותר לטלטל בכולו</strong> בכל השטח של האכסדרה, שלדעתו הריהו נחשב כרשות היחיד, <strong>דאמרינן</strong> <small>[שאומרים אנו];</small> <strong>פי תקרה</strong> של האכסדרה <strong>יורד וסותם</strong> והריהי כמוקפת מחיצות מכל צד. <strong>ושמואל אמר: אין מטלטלין בה אלא בארבע אמות,</strong> כפי שמותר לטלטל בכרמלית עצמה, כי <strong>לא אמרינן</strong> <small>[אין אנו אומרים]</small> <strong>פי תקרה יורד וסותם.</strong> ולכאורה מחלוקת אביי ורבא זהה ביסודה למחלוקתם של רב ושמואל!
 את הדמיון הזה דוחים, ואומרים: <strong>אליבא</strong> <small>[לפי שיטתו]</small> של <strong>שמואל, כולי עלמא לא פליגי</strong> <small>[הכל אינם חולקים]</small> שאפילו אביי מודה שלפי שיטת שמואל אין לומר הלכה זו בסוכה.
## דף יט.
 <strong>כי פליגי</strong> <small>[כאשר נחלקו]</small> הרי זה <strong>אליבא</strong> <small>[לפי שיטתו]</small> של <strong>רב, אביי</strong> סובר <strong>כרב,</strong> שהוא מחזיק בסברתו כי פי תיקרה יורד וסותם. <strong>ורבא אמר</strong> <small>[</small>יכול היה <small>לומר]</small> <strong>לך: עד כאן לא</strong> שמענו ש<strong>אמר רב התם</strong> <small>[שם]</small> לענין אכסדרה <strong>אלא</strong> ש<strong>מחיצות לאכסדרה</strong> עצמה <strong>הוא דעבידי</strong> <small>[הן עשויות],</small> שפי תיקרה יכול להיחשב כיורד וסותם עבור השטח הפנימי של האכסדרה עצמה שתהא חשובה כבעלת דפנות, <strong>אבל הכא</strong> <small>[כאן]</small> בסוכה <strong>דלאו להכי עבידי</strong> <small>[שלא לכך נעשו],</small> <strong>לא</strong> יועילו המחיצות.
 ומנסים להביא ראיה: <strong>תנן</strong> <small>[שנינו</small> במשנתנו<small>]:</small> <strong>וכן חצר המוקפת אכסדרה,</strong> שאם אין מרחק ארבע אמות בין קירות הבתים שלצידה ובין הסכך שעל גבי האכסדרה, הרי קירות הבתים בצירוף תקרת האכסדרה משמשים כדופן לסוכה מדין "דופן עקומה". אולם אין מחשיבים את דפנות הסוכה כמן האכסדרה ולחוץ, <strong>ואמאי</strong> <small>[ומדוע]?</small> <strong>נימא</strong> <small>[נאמר]</small> כי <strong>פי תקרה יורד וסותם</strong> ויחשב צידה החיצון של האכסדרה כדופן הסוכה!
 <strong>תרגמה</strong> <small>[הסביר זאת]</small> <strong>רבא אליבא</strong> <small>[על פי שיטתו]</small> של <strong>אביי,</strong> שתירץ את המשנה לפי דעת אביי: <strong>כשהשוה את קרויו.</strong> כלומר: שלא עשה את פי התיקרה כיחידה מיוחדת לעצמה אלא הקירוי ופי התיקרה אחת הם, ואין ניכר שיש כאן פי תיקרה ולכן אינו נחשב כיורד וסותם.
 ומעירים: <strong>בסורא מתני</strong> <small>[היו שונים]</small> <strong>להא שמעתא בהאי לישנא</strong> <small>[את ההלכה הזו בלשון זו]</small> שאמרנו. ואילו <strong>בפומבדיתא מתני</strong> <small>[היו שונים]</small> בלשון אחרת: <strong>סיכך על גבי אכסדרה שאין לה פצימין</strong> (עמודים הקבועים בצידה החיצוני ומהווים לה מעין מחיצה), סוכה כזו ל<strong>דברי הכל פסולה,</strong> שהרי אין לה מחיצות. אולם אם <strong>יש לה</strong> לסוכה <strong>פצימין</strong> וסמוכים הם זה לזה בפחות משלושה טפחים, <strong>אביי אמר: כשרה, רבא אמר: פסולה.</strong> ומסבירים את שיטותיהם: <strong>אביי אמר</strong> שהיא <strong>כשרה,</strong> כי לשיטתו <strong>אמרינן</strong> <small>[אומרים אנו]</small> דין <strong>לבוד,</strong> שמחשיבים את הפצימים כאילו היו מחוברים והריהם כמחיצה גמורה, בין ביחס לפנים האכסדרה ובין כלפי חוץ, ולכן הסוכה כשרה. ואילו <strong>רבא אמר</strong> שהיא <strong>פסולה,</strong> כי לשיטתו אף שדין לבוד הלכה למשה מסיני הוא, מכל מקום, לכגון זה שתיחשב זו כמחיצה גמורה לפנים ולחוץ — <strong>לא אמרינן</strong> <small>[אין אנו אומרים]</small> דין <strong>לבוד.</strong> ומסכמים: <strong>והלכתא כלישנא קמא</strong> <small>[והלכה כלשון</small> ה<small>ראשונה]</small> שהיא עיקר, ולפיה אנו פוסקים בענין זה.
 מסופר: <strong>רב אשי אשכחיה</strong> <small>[מצא]</small> את <strong>רב כהנא דקא</strong> <small>[שהוא]</small> <strong>מסכך</strong> סוכתו <strong>על גבי אכסדרה שאין לה פצימין. אמר ליה</strong> <small>[לו]:</small> <strong>לא סבר ליה מר הא</strong> <small>[וכי אין אדוני סובר</small> הלכה <small>זו]</small> <strong>דאמר רבא</strong> כי אם <strong>יש לה פצימין — כשרה,</strong> ואם <strong>אין לה פצימין — פסולה,</strong> ולכן אין לסכך בסוכה זו! <strong>אחוי ליה</strong> <small>[הראה לו]</small> ששם היה מקרה מיוחד, כי בסוכה זו היה <strong>נראה מבפנים ושוה מבחוץ.</strong> שאמנם מבחוץ היו האכסדרה והסוכה כהמשך אחד באותו רוחב, אולם מבפנים היה אחד ממחיצותיה רחב מזו של הסוכה ובכך היתה האכסדרה נראית צרה יותר מן הסוכה ונבדלת איפוא ממנה.
 <strong>אי נמי</strong> <small>[או גם כן]</small> היה זה מקרה של <strong>נראה מבחוץ ושוה מבפנים.</strong> שהדופן החיצוני שלאורך הסוכה והאכסדרה לא היה שווה בשתיהן, ונראות היו שתיהן מצידן החיצוני כנבדלות זו מזו, אף שמבפנים היה דופנם שווה לכל אורכו. ובשתי האופנים הללו יש להחשיב בליטה זו כפצים ולהכשיר את הסוכה בכך.
 <strong>דאתמר</strong> <small>[שנאמר]</small> בענין הכשרת מבוי לטלטול בשבת באמצעות לחי הצמוד לאחד מצידיו: כל עצם בולט שהוא <strong>נראה מבחוץ ושוה מבפנים,</strong> כיון שהוא בולט וניכר מבחוץ <strong>נידון משום לחי. ולחי היינו</strong> <small>[הריהו</small> נחשב<small>,</small> דינו<small>]</small> כ<strong>פצימין</strong> לענין זה. ולכן אף לענין סוכתו של רב כהנא, יש להחשיבה בשל אותה בליטה כאכסדרה שיש לה פצימין וכשרה.
 <big>א</big> <strong>תנא</strong> <small>[שנה</small> החכם בתוספתא<small>]:</small> <strong>פסל,</strong> כלומר: מיני פסולת קנים וכיוצא בהם שהם סכך כשר <strong>היוצא מן הסוכה — נידון כסוכה.</strong> ושואלים: <strong>מאי</strong> <small>[מה</small> פירוש<small>]</small> <strong>פסל היוצא מן הסוכה? אמר עולא: קנים היוצאים</strong> ונמשכים <strong>לאחורי</strong> ה<strong>סוכה</strong> ואינם בתוך חללה.
 ושואלים: <strong>והא בעינן</strong> <small>[והרי צריכים אנו]</small> כדי להכשיר את חלק הסכך הזה הנוטה חוץ לסוכה שיהיו תחתיו גם <strong>שלש דפנות!</strong> ומשיבים: <strong>בדאיכא</strong> <small>[בשיש].</small> כלומר, ששתי הדפנות הצדדיים נמשכים אל מחוץ לדופן האמצעית ומשמשים בדרך זו כסוכה בפני עצמה עם הסכך שעליה. ושואלים עוד: <strong>והא בעינן</strong> <small>[והרי צריכים אנו]</small> שיהיה במקום זה <strong>הכשר סוכה</strong> מבחינת הגודל (שבעה טפחים)! ומשיבים: <strong>בדאיכא</strong> <small>[בשיש</small> שם<small>].</small> ושואלים: <strong>והא בעינן</strong> <small>[והרי צריכים אנו]</small> שתהא <strong>צלתה מרובה מחמתה!</strong> ומשיבים: <strong>בדאיכא</strong> <small>[שיש</small> שם<small>].</small>
 לאחר כל אלה אומרים: אם כן הוא, שיש שם גם דפנות, גם שטח ראוי וגם צל, <strong>אי הכי מאי למימרא</strong> <small>[אם כן מה</small> נצרך <small>לומר].</small> שאם כן סוכה גמורה וכשרה היא לעצמה, ומה השמיענו באומרו שנידון כסוכה? הלא סוכה גמורה הוא! ומשיבים: יש בכך חידוש, כי <strong>מהו דתימא</strong> <small>[שתאמר]:</small> <strong>הואיל ו</strong>מחיצות סוכה זו מלכתחילה <strong>לגוואי עבידי</strong> <small>[לבפנים</small> לתוך הסוכה <small>הם עשויות]</small> אולם <strong>ולבראי לא עבידי</strong> <small>[ולחוץ אינן עשויות],</small> כלומר: אותו דופן אמצעית שמלכתחילה לא היה מעוניין שישמש כדופן לכל אורך הדפנות הצדדים, שהרי הכניסו לפנים מהם, אם כן <strong>אימא</strong> <small>[אמור]</small> ש<strong>לא</strong> ייחשב דופן זה כמחיצה, על כן <strong>קא משמע לן</strong> <small>[השמיע לנו]</small> שכיון שבפועל הוא משמש כמחיצה, אין זה משנה מה היתה הכוונה הראשונה בעשייתו.
 <strong>רבה ורב יוסף אמרי תרווייהו</strong> <small>[אמרו שניהם]:</small> לא בכך מדובר, אלא <strong>הכא</strong> <small>[כאן]</small> באותה תוספתא מדובר <strong>בקנים היוצאים לפנים מן הסוכה</strong> כלפי פתחה <strong>ומשכא ואזלא חדא דופן בהדייהו</strong> <small>[ונמשכת והולכת דופן אחת</small> של הסוכה <small>יחד אתן]</small> ויש כאן כעין שתי דפנות הפתוחות אל הסוכה, <strong>מהו דתימא</strong> <small>[מהו שתאמר]</small> <strong>הא לית</strong> <small>[זו,</small> אותו מקום, <small>אין]</small> <strong>בה</strong> כדי <strong>הכשר סוכה</strong> מצד הדפנות והגודל, על כן <strong>קא משמע לן</strong> <small>[השמיע לנו]</small> שדנים אנו חלק זה כהמשך של הסוכה, וכשר אף הוא אגב הסוכה.
 <strong>רבה בר בר חנה אמר</strong> בשם <strong>ר' יוחנן:</strong> תוספתא זו <strong>לא נצרכה אלא לסוכה שרובה</strong> אמנם <strong>צלתה מרובה מחמתה, ומעוטה חמתה מרובה מצלתה. מהו דתימא</strong> <small>[שתאמר]:</small> <strong>תפסל</strong> הסוכה <strong>בהך פורתא</strong> <small>[באותו מעט]</small> שאין בו הכשר סוכה, ונאמר שחלק זה כיון שאינו כשר, כאילו אינו קיים, <strong>קא משמע לן</strong> <small>[השמיע לנו]</small> שאין חוששים לכך, ואף חלק זה דינו כסוכה. <strong>ו</strong>להסבר זה, אם כן <strong>מאי</strong> <small>[ומה</small> לשון<small>]</small> "פסל ה<strong>יוצא</strong> מן הסוכה" — יש לפרשו: <strong>יוצא מהכשר סוכה.</strong> כלומר: יוצא לא בבחינת המקום אלא בבחינת ההלכה.
 <strong>ר' אושעיא אמר: לא נצרכה אלא לסכך פסול</strong> שהוא <strong>פחות משלשה</strong> טפחים ומשהו, <strong>בסוכה קטנה. ומאי</strong> <small>[ומה</small> פירוש<small>]</small> <strong>"יוצא"</strong> — הכוונה היא <strong>יוצא מתורת סוכה</strong> ואף על פי כן אין הוא פוסל את הסוכה כולה.
 <strong>מתקיף לה</strong> <small>[מקשה על כך]</small> <strong>רב הושעיא:</strong> מה איפוא החידוש בהלכה זו? <strong>לא יהא</strong> חלל זה <strong>אלא</strong> כ<strong>אויר, ואויר פחות משלשה טפחים בסוכה קטנה מי פסיל</strong> <small>[האם הוא פוסל]?</small> וכיון שגם חלל ריק לא היה פוסל, כל שכן שסכך פסול לא יפסול!
 <strong>אמר ליה</strong> <small>[לו]</small> <strong>ר' אבא:</strong> יש להבחין בדין בין סכך פסול לחלל בסוכה. כי <strong>זה</strong> הסכך הפסול <strong>מצטרף</strong> לשיעור סוכה ואף <strong>ישנים תחתיו</strong> שהוא בטל לגמרי לסוכה ונעשה לגמרי חלק ממנה, ואילו <strong>זה</strong> האויר אמנם <strong>מצטרף</strong> לשיעור הסכך אבל <strong>אין ישנים תחתיו</strong> שהוא עצמו לא הוכשר. ואם כן יש מקום לחידושו של ר' אושעיא.
 ומקשים על סברה זו: <strong>ומי איכא מידי דאצטרופי מצטרף</strong> <small>[והאם יש דבר שהוא מצטרף]</small> ועל ידי צירופו הוא מכשיר אבל <strong>הוא עצמו</strong> כשהוא לבדו <strong>אינו כשר</strong> כלל? <strong>אמר ר' יצחק בן אלישב: אין</strong> <small>[כן],</small> יש כעין זה אף בהלכות אחרות
## דף יט:
 <strong>טיט הנרוק יוכיח.</strong> כלומר: הדין שנאמר בטיט שהוא דליל כל כך שאפשר להריקו בשפיכה מכלי לכלי, <strong>שמצטרף לארבעים סאה</strong> במקוה, שאם היה מקוה שיש בו מים קרוב לשיעור המכשיר של ארבעים סאה ונוסף לכך היתה במקוה כמות של טיט רך מאוד הרי זה מצטרף להכשיר את המקוה, אף ש<strong>הטובל בו,</strong> בטיט עצמו <strong>לא עלתה לו טבילה.</strong> הרי שיכול להיות דבר המצטרף להכשר, אף שהוא לכשעצמו אינו כשר.
 <big>א משנה</big> <strong>העושה סוכתו כמין צריף</strong> כאהל משופע מכל צד, <strong>או</strong> שהיתה עשויה קיר אחד <strong>וסמכה לכותל ר' אליעזר פוסל</strong> סוכה זו <strong>מפני שאין לה גג</strong> ניכר, <strong>וחכמים מכשירין</strong> שלדעתם יכולים להיות הגג והדופן יחידה אחת ואף שאינם נבדלים זה מזה — כשרים.
 <big>ב גמרא</big> <strong>תנא</strong> <small>[שנויה</small> בתוספתא<small>]:</small> <strong>מודה ר' אליעזר שאם הגביה</strong> את הסוכה הזו העשויה כצריף או זו הסמוכה לכותל <strong>מן הקרקע טפח</strong> ויש לה קיר זקוף לפחות בן טפח אחד, <strong>או שהפליגה</strong> (הרחיקה) למעלה בקצה העליון <strong>מן הכותל טפח</strong> — <strong>שהיא כשרה.</strong> משום שאז ניכר שיש בה חלק המשמש כעין גג, וחלק המשמש כעין דופן וכיון שקיימת הבחנה כלשהי בין הדופן והגג — הרי זו כשרה.
 ושואלים: <strong>מאי טעמייהו דרבנן</strong> <small>[מה טעמם של חכמים]</small> המכשירים אף כשדופן הסוכה משופע לגמרי? ומשיבים: לדעתם <strong>שיפועי אהלים כאהלים דמו</strong> <small>[נחשבים].</small> כלומר: השיפוע אף שאין ניכרים בו תחומי הגג והדופן, הרי דינו לענין זה כאהל, כלומר ככיסוי וסכך, ואין אנו צריכים שיהיה לו גג נבדל ניכר לעין.
 מסופר: <strong>אביי אשכחיה</strong> <small>[מצא]</small> את <strong>רב יוסף</strong> רבו <strong>דקא גני</strong> <small>[שהוא ישן]</small> <strong>בכילת חתנים</strong> שהיא מיטה מסוככת שמעליה יש כילה של בד העשויה בשיפוע, <strong>ב</strong>תוך ה<strong>סוכה.</strong> לכאורה לא יצא ידי חובה, שהרי ישן באהל שאינו סוכה. <strong>אמר ליה</strong> <small>[לו]</small> אביי: <strong>כמאן</strong> <small>[כ</small>שיטת <small>מי]</small> עושה אתה כך, ואינך סבור שכילה זו דינה כאהל — כדעת <strong>ר' אליעזר</strong> האומר שדבר שאין לו גג נבדל מלמעלה אינו קרוי כלל גג, ואם ישן בתוך הסוכה בתוך כילה כזו אינו נחשב כישן בבית שבתוך סוכה. אולם, כיצד יכול אתה לנהוג כן? שהרי <strong>שבקת</strong> <small>[עזבת]</small> את שיטת <strong>רבנן</strong> <small>[חכמים]</small> המתירים בסוכה וממילא פוסלים בכילה <strong>ועבדת</strong> <small>[ועשית]</small> <strong>כ</strong>שיטת <strong>ר' אליעזר,</strong> שדעתו דעת יחיד!
 <strong>אמר ליה</strong> <small>[לו]</small> רב יוסף: ב<strong>ברייתא איפכא תני</strong> <small>[ההיפך שנינו],</small> בהיפוך הדעות, ושם שנינו: <strong>ר' אליעזר מכשיר וחכמים פוסלין.</strong> תמה עליו אביי: אם כן <strong>שבקת מתניתין</strong> <small>[עוזב אתה</small> את <small>משנתנו]</small> שגירסתה מוסמכת <strong>ועבדת</strong> <small>[ועושה אתה]</small> <strong>כברייתא</strong> שלא תמיד היא מדוייקת?
 <strong>אמר ליה</strong> <small>[לו]:</small> יש לי הוכחה אחרת לדיוקה של אותה ברייתא, כי <strong>מתניתין יחידאה</strong> <small>[משנתנו</small> בעצם <small>כדעת יחיד]</small> <strong>היא,</strong> ורוב החכמים חולקים עליה. <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>העושה סוכתו כמין צריף או שסמכה לכותל, ר' נתן אומר: ר' אליעזר פוסל מפני שאין לה גג וחכמים מכשירין.</strong> ומשנתנו ערוכה לפי גירסה זו, אך מן הברייתא מובן כי גירסה זו היא דעת יחיד של ר' נתן, ורוב חכמי הדור גרסו להיפך, ולכן להלכה יש להפוך את הדעות. ולפיכך מותר לישון בכילת חתנים בסוכה.
 <big>ג משנה</big> <strong>מחצלת קנים גדולה,</strong> אם <strong>עשאה</strong> מתחילה לצורך <strong>שכיבה</strong> עליה — <strong>מקבלת טומאה</strong> בתורת כלי, ולכן גם <strong>אין מסככין בה.</strong> ואם עשה אותה לצורך <strong>סיכוך — מסככין בה, ואינה מקבלת טומאה,</strong> שהרי אינה כלי העשוי לישיבה. <strong>ר' אליעזר אומר</strong> אין לעשות הבחנה לפי הגודל אלא לפי השימוש <strong>אחת קטנה ואחת גדולה</strong> אם <strong>עשאה לשכיבה — מקבלת טומאה ואין מסככין בה,</strong> עשאה <strong>לסיכוך — מסככין בה, ואינה מקבלת טומאה.</strong>
 <big>ד גמרא</big> כאשר מעיינים בלשון המשנה, מדייקים: <strong>הא גופא קשיא</strong> <small>[היא עצמה,</small> משנתנו, <small>קשה]</small> שיש בה לכאורה סתירה פנימית. <strong>אמרת</strong> מצד אחד: כי אם <strong>עשאה לשכיבה — מקבלת טומאה ואין מסככין בה,</strong> ונדייק: <strong>טעמא</strong> <small>[הטעם,</small> דווקא<small>]</small> ש<strong>עשאה</strong> במיוחד <strong>לשכיבה, הא</strong> <small>[הרי]</small> מחצלת גדולה שלא ייחד אותה לתפקיד מיוחד, אלא עשאה <strong>סתמא</strong> <small>[בסתם]</small> ולא ציין את יעודה — <strong>לסיכוך</strong> היא וכשרה.
 <strong>והדר תני</strong> <small>[וחזר ושנה]</small> בהמשך המשנה: אם עשאה <strong>לסיכוך — מסככין בה ואינה מקבלת טומאה,</strong> ונדייק: <strong>טעמא</strong> <small>[הטעם,</small> דווקא<small>]</small> ש<strong>עשאה</strong> במיוחד <strong>לסיכוך, הא</strong> <small>[הרי]</small> אם עשאה ב<strong>סתמא</strong> <small>[בסתם]</small> — ודאי <strong>לשכיבה</strong> היא עשויה. הרי ששתי ההלכות הנאמרות במשנה סותרות זו לזו, בענין דברים שלא יוחדו מתחילה לצורך מסויים!
 ומתרצים: <strong>הא לא קשיא</strong> <small>[זו אינה קשה],</small> <strong>כאן בגדולה, כאן — בקטנה.</strong> כלומר: בתחילה מדובר במחצלת גדולה, שדווקא אם עשאה לשכיבה היא מקבלת טומאה וסתמה טהורה. ואילו בהמשך מדובר במחצלת קטנה, שבזו אם עשאה לסיכוך — מסככין בה, אבל סתמה לשם שכיבה היא.
 ומעירים: <strong>בשלמא לרבנן לא קשיא</strong> <small>[נניח לשיטת חכמים,</small> לפי סתם משנה, <small>אינו קשה]</small> ואפשר ליישב את הדברים כפי שהסברת. <strong>אלא ל</strong>שיטת <strong>ר' אליעזר</strong> עדיין <strong>קשיא</strong> <small>[קשה],</small> <strong>דתנן</strong> <small>[ש</small>כן <small>שנינו</small> במשנתנו<small>];</small> <strong>ר' אליעזר אומר: אחת קטנה ואחת גדולה,</strong> אם <strong>עשאה לשכיבה — מקבלת טומאה ואין מסככין בה,</strong> ומדבריו נדייק: <strong>טעמא</strong> <small>[הטעם]</small> דווקא ש<strong>עשאה לשכיבה, הא</strong> <small>[הרי]</small> אם עשאה <strong>סתמא</strong> <small>[בסתם]</small> — ודאי מחצלת כזו <strong>לסיכוך.</strong> היא עשוייה.
 ומעתה <strong>אימא סיפא</strong> <small>[אמור את</small> המשך דבריו האמורים ב<small>סופה</small> של המשנה<small>]:</small> <strong>עשאה לסיכוך — מסככין בה ואינה מקבלת טומאה.</strong> ונדייק: <strong>טעמא</strong> <small>[</small>ה<small>טעם,</small> דווקא<small>]</small> אם <strong>עשאה לסיכוך, הא סתמא</strong> <small>[הרי סתמה]</small> <strong>לשכיבה</strong> היא עומדת, והרי דבריו כסותרים זה את זה, וכאן אי אפשר לחלק בין קטנה לגדולה, שהרי הוא עצמו אינו מחלק!
 <strong>אלא אמר רבא:</strong> יש לדחות את התירוץ הראשון שתירצנו, ובמחצלת <strong>גדולה כולי עלמא לא פליגי</strong> <small>[הכל אינם חלוקים]</small> <strong>דסתמא</strong> <small>[שסתמה]</small> של מחצלת זו <strong>לסיכוך</strong> היא עשויה. <strong>כי פליגי</strong> <small>[כאשר נחלקו]</small> הרי זה במחצלת <strong>קטנה. תנא קמא</strong> <small>[התנא הראשון]</small> <strong>סבר</strong> כי <strong>סתם קטנה לשכיבה</strong> היא מיועדת<strong>,</strong> ואילו <strong>ר' אליעזר סבר:</strong> כי <strong>סתם</strong> מחצלת <strong>קטנה נמי</strong> <small>[גם כן]</small> <strong>לסיכוך</strong> היא עשוייה, אלא אם כן יועדה במפורש לשכיבה.
## דף כ.
 <strong>והכי קאמר</strong> <small>[וכך אמר],</small> כך יש להבין את לשון משנתנו: <strong>מחצלת הקנים גדולה</strong> אם <strong>עשאה לשכיבה — מקבלת טומאה ואין מסככין בה. טעמא</strong> <small>[הטעם</small> דווקא<small>]</small> ש<strong>עשאה לשכיבה, הא</strong> <small>[הרי]</small> אם עשאה <strong>סתמא</strong> <small>[בסתם]</small> — <strong>נעשה כמי שעשאה לסיכוך, ומסככין בה.</strong> ואילו מחצלת <strong>קטנה,</strong> אם <strong>עשאה לסיכוך</strong> דווקא — <strong>מסככין בה, וטעמא</strong> <small>[הטעם,</small> דווקא<small>]</small> ש<strong>עשאה לסיכוך, הא</strong> <small>[הרי]</small> אם עשאה <strong>סתמא</strong> <small>[בסתם]</small> — <strong>נעשה כמי שעשאה לשכיבה, ואין מסככין בה. ואתא</strong> <small>[ובא]</small> <strong>ר' אליעזר למימר</strong> <small>[לומר]:</small> אינו כן, אלא <strong>אחת קטנה ואחת גדולה</strong> כשעשאה <strong>סתמא</strong> <small>[בסתם]</small> — <strong>כשרה לסיכוך.</strong>
 <strong>אמר ליה</strong> <small>[לו]</small> <strong>אביי: אי הכי</strong> <small>[אם כך]</small> כדבריך, שנחלקו בענין מחצלת קטנה סתם, הרי הלשון <strong>"ר' אליעזר אומר אחת קטנה ואחת גדולה"</strong> אינה מדוייקת, שהרי לפי זה <strong>"אחת גדולה ואחת קטנה" מיבעי ליה</strong> <small>[צריך היה לו]</small> לומר! שהרי הוא אומר "אחת זו ואחת זו" ודרכו להתחיל בדבר הפשוט והמוסכם ולסיים בדבר שיש בו מחלוקת. ואילו לשיטתך, הלא בגדולה לא נחלקו כלל, ובקטנה היא המחלוקת!
 <strong>ועו‍ד:</strong> הרי יש ראיה <strong>כי פליגי</strong> <small>[כאשר נחלקו],</small> באמת במחצלת <strong>גדולה הוא דפליגי</strong> <small>[שנחלקו]</small> <strong>ו</strong>דעת <strong>ר' אליעזר לחומרא</strong> היא ולא להקל, כפי שפירשת. <strong>דתניא</strong> <small>[ש</small>הרי <small>שנינו</small> בברייתא<small>]:</small> <strong>מחצלת הקנים, בגדולה מסככין בה. ר' אליעזר אומר: אם אינה מקבלת טומאה — מסככין בה.</strong> משמע שבסתם מחצלת גדולה אין מסככים!
 <strong>אלא אמר רב פפא:</strong> יש לדחות את דברי רבא ולומר כי במחצלת <strong>קטנה — כולי עלמא לא פליגי</strong> <small>[הכל אינם חלוקים]</small> ש<strong>סתמא</strong> עומדת <strong>לשכיבה</strong> ופסולה. <strong>כי פליגי</strong> <small>[כאשר נחלקו]</small> הרי זה <strong>בגדולה, תנא קמא</strong> <small>[התנא הראשון,</small> סתם משנה<small>]</small> <strong>סבר: סתם גדולה</strong> מיועדת ודאי <strong>לסיכוך, ור' אליעזר סבר: סתם גדולה נמי</strong> <small>[גם כן]</small> <strong>לשכיבה</strong> היא מיועדת.
 <strong>ומאי</strong> <small>[מה</small> פירוש<small>]</small> <strong>עשאה לשכיבה דקאמר</strong> <small>[שהוא אומר]</small> — <strong>הכי קאמר</strong> <small>[כך אמר,</small> כך יש להבין<small>]:</small> <strong>סתם עשייתה נמי</strong> <small>[גם כן]</small> <strong>לשכיבה</strong> היא, <strong>עד דעביד</strong> <small>[שעושה]</small> מלכתחילה <strong>ל</strong>שם <strong>סיכוך.</strong>
 <big>א</big> <strong>תנו רבנן</strong> <small>[שנו חכמים]</small> בתוספתא: <strong>מחצלת של שיפה</strong> (מיני קנים ארוגים) <strong>ושל גמי</strong> (קנים רכים ארוגים) אם היתה <strong>גדולה מסככין בה</strong> שסתמה אינה עשויה למשכב. ואם היתה <strong>קטנה — אין מסככין בה,</strong> שסתמה עשויה ודאי למשכב<strong>.</strong> ואילו מחצלת <strong>של קנים</strong> עבים <strong>ושל חילת</strong> (קנים המיועדים לקליעה) שגם היא מחצלת גסה, אם <strong>גדו‍לה</strong> — שעשויה מעשה קליעה, והיא גסה — <strong>מסככין בה,</strong> שודאי אינה מיועדת לשכיבה. ואם היא <strong>ארוגה — אין מסככין בה,</strong> שלא היו אורגים מחצלות אלא לצרכי שכיבה.
 <strong>ר' ישמעאל בר' יוסי אומר משום אביו: אחת זו ואחת זו מסככין בה,</strong> שסתמן של אלה לא לשכיבה הן עומדות, וטהורות הן. <strong>וכן היה ר' דוסא אומר כדבריו.</strong>
 <strong>תנן התם</strong> <small>[שנינו שם</small> במשנה<small>]:</small> <strong>כל החוצלות</strong> (מין מחצלות) <strong>מטמאין טמא מת.</strong> שיש להן דין כלי, ואם נגעו במת בכל דרך שהיא — הרי הן נטמאות ונעשות אב הטומאה, אלו <strong>דברי ר' דוסא. וחכמים אומרים:</strong> טמאות טומאת <strong>מדרס,</strong> כלומר: אם שכב או ישב עליהן הזב — נטמאו בגדר כלי מושבו ומשכבו של זב.
 על לשון המשנה תוהים: האם בטומאת <strong>מדרס — אין</strong> <small>[כן]</small> הם כן מיטמאים, אבל בטומאת <strong>טמא מת — לא? והא אנן תנן</strong> <small>[והרי אנו שנינו</small> במשנה<small>]:</small> <strong>כל</strong> דבר <strong>המטמא</strong> טומאת <strong>מדרס — מטמא</strong> לכל שאר סוגי הטומאה ונעשה אף <strong>טמא מת.</strong> אבל ההיפך אינו נכון תמיד. ואם כן, לכאורה אין טעם למחלוקתם בניסוח זה! ומתקנים: <strong>אימא</strong> <small>[אמור]</small> ותקן בלשון זו: טמאות <strong>אף מדרס.</strong> כלומר: החוצלות אינן רק כלי פשוט המקבל טומאת מת, אלא יש להן גם דין כלי המיוחד למושב, הנטמא אף בטומאת זב.
 במשנה הזכרנו חוצלות, ושואלים <strong>מאי</strong> <small>[מה</small> הן<small>]</small> <strong>חוצלות</strong> אלה? <strong>אמר רב אבדימי בר המדורי:</strong> אלו הן <strong>מרזובלי.</strong> אולם גם מלה זו לא היתה ידועה בכל מקום, ושאלו <strong>מאי</strong> <small>[מה</small> פירוש<small>]</small> <strong>מרזובלי? אמר ר' אבא:</strong> הוא הדבר הקרוי בבבל <strong>מזבלי.</strong> והן כעין כרים הארוגים מקני סוף. <strong>ר' שמעון בן לקיש אומר:</strong> החוצלות הן <strong>מחצלות</strong> רגילות <strong>ממש</strong> ולא מין מיוחד, ואין כאן אלא שינוי לשון בלבד.
 ומעירים, <strong>ואזדא</strong> <small>[והולך]</small> <strong>ריש לקיש לטעמיה</strong> <small>[לטעמו,</small> לשיטתו<small>]</small> ש<strong>אמר ריש לקיש: הריני כפרת ר' חייא ובניו,</strong> כלומר, אמר בלשון כבוד שהוא מכבדם עד כדי כך שהיה מוכן להיות תמורתן וכפרתן לסבול יסורים במקומם, ומדוע <strong>שבתחלה כשנשתכחה</strong> חלק מהלכות ה<strong>תורה מישראל</strong> שבארץ ישראל — <strong>עלה עזרא מבבל ויסדה. חזרה</strong> התורה <strong>ונשתכחה</strong> בארץ ישראל — <strong>עלה הלל הבבלי ויסדה, חזרה</strong> התורה <strong>ונשתכחה — עלו ר' חייא ובניו ויסדוה.</strong> וכל זה הקדים לחשיבותם ר' חייא ובניו, שבא לומר דבר הלכה בשמם, <strong>וכן אמר ר' חייא ובניו: לא נחלקו ר' דוסא וחכמים על</strong> סוג ה<strong>מחצלות של אושא,</strong> על סוג המחצלות הרכות כעין אלה שעושים בעיר אושא.
## דף כ:
 <strong>שהן טמאות</strong> אפילו טומאת מדרס, משום שהם מיוחדות לשכיבה, ועל מחצלות גסות <strong>של טבריא</strong> <small>[טבריה]</small> <strong>שהן טהורות,</strong> שאינן עשויות אלא למחיצות ולסיכוך. <strong>על מה נחלקו — על</strong> מחצלות של <strong>שאר מקומות. מר</strong> <small>[חכם זה,</small> חכמים<small>]</small> <strong>סבר</strong> כי <strong>כיון דליכא דיתיב עלייהו כדטבריא דמיין</strong> <small>[שאין מי שיושב עליהן,</small> שאין רגילים לשבת עליהן, <small>הרי הן כמו</small> המחצלות <small>של טבריה]</small> והן טהורות, <strong>ומר</strong> <small>[וחכם זה,</small> ר' דוסא<small>]</small> <strong>סבר</strong> כי <strong>כיון דמקרי ויתבי עלייהו, כדאושא דמיין</strong> <small>[שמזדמן שיושבים עליהן, הרי הן כמו</small> המחצלות <small>של אושא]</small> וטמאות. אף שאין רגילים לשבת עליהן.
 <strong>אמר מר</strong> <small>[החכם]:</small> <strong>כל החוצלות מטמאין טמא מת,</strong> אלו <strong>דברי ר' דוסא.</strong> הרי שלשיטתו, נחשבות הן ככלים ולכך הן מקבלות טומאה ואין לסכך בהן. ומקשים: <strong>והתניא</strong> <small>[והרי שנינו</small> בברייתא<small>]:</small> <strong>וכן היה ר' דוסא אומר כדבריו</strong> של ר' ישמעאל בר' יוסי שכל המחצלות טהורות ומסככין בהן, והרי הדברים סותרים לכאורה זה את זה בהלכה זו!
 ומשיבים: <strong>לא קשיא</strong> <small>[קשה]</small> אפשר ליישב את הסתירה ולומר: <strong>הא דאית ליה גדנפא</strong> <small>[זה כשיש לו</small> למחצלת זו <small>שוליים מוגבהים]</small> היוצרים כעין בית קיבול ובשל כך הריהי נחשבת ככלי ולכן היא טמאה, <strong>הא דלית ליה גדנפא</strong> <small>[כאן כשאין לו שוליים מוגבהים],</small> אינה נחשבת ככלי והריהי טהורה.
 <strong>מיתיבי</strong> <small>[מקשים]:</small> <strong>חוצלות של שעם ושל גמי ושל שק</strong> <small>[שיער עזים]</small> <strong>ושל ספירא</strong> <small>[שיער הסוס]</small> שאריגתן יפה ונוחה הישיבה והשכיבה על גביהן — <strong>מטמא טמא מת</strong> ולא מדרס, שהם נחשבים ככלי ואינם עשויים לישיבה, אלו <strong>דברי ר' דוסא, וחכמים אומרים:</strong> הריהן מיטמאות <strong>אף מדרס.</strong>
 ושואלים: <strong>בשלמא למאן דאמר</strong> <small>[נניח ל</small>שיטת <small>מי שאמר]</small> שחוצלות הן <strong>מרזובלי</strong> (מיני שקים), אפשר להסביר את המחלוקת, שהסובר שאינם מיטמאים מדרס משום שאינם ראויים לישיבה, מכל מקום הם נחשבים ככלי ולכך הם מיטמאים למת. שאם היו <strong>של שעם ושל גמי</strong> — <strong>חזו לכינתא דפירי</strong> <small>[ראויים הם</small> להיות <small>כסלי ירק].</small> ואם היו <strong>של שק ושל ספירא חזו</strong> <small>[ראויים]</small> הם <strong>לגולקי וצני</strong> <small>[לסלים קטנים],</small> כיון שאריגתן דקה יותר. <strong>אלא למאן דאמר</strong> <small>[ל</small>שיטת <small>האומר]</small> כי <strong>מחצלות ממש</strong> ללא שולים מוגבהים ואין להן בית קיבול, מה טעם לחלוקה זו? שהרי המחצלות עצמן אינן ראויות אלא לשכיבה. <strong>בשלמא</strong> <small>[נניח]</small> מחצלות <strong>של שק</strong> <small>[שיער עיזים]</small> <strong>ושל ספירא</strong> <small>[שיער סוס] —</small> יכול אתה לומר שהם <strong>חזו לפרסי ונפוותא</strong> <small>[ראויים לעשות</small> מהם <small>מסכים או נפות</small> לנפות בהן קמח<small>],</small> <strong>אלא</strong> מחצלות <strong>של שעם ושל גמי למאי חזו</strong> <small>[למה</small> הן <small>ראויות]</small> עוד? ומשיבים: <strong>חזו לנזיאתא</strong> <small>[ראויות</small> הן לכיסויי <small>גיגיות שיכר],</small> ולכן יש להם שימוש נוסף ככלי.
 <strong>איכא דאמרי</strong> <small>[יש אומרים]</small> בלשון אחרת: <strong>בשלמא למאן דאמר</strong> <small>[נניח ל</small>שיטת <small>מי שאומר]</small> כי חוצלות הללו <strong>מחצלות ממש</strong> הן, אם כן מחצלות <strong>של שעם ושל גמי חזו לנזיאתא</strong> <small>[ראויות</small> הן לכיסויי <small>גיגיות שיכר],</small> ו<strong>של שק</strong> <small>[שיער עיזים]</small> <strong>ושל ספירא</strong> <small>[שיער סוס]</small> <strong>חזו לפרסי ונפוותא</strong> <small>[ראויות</small> הן <small>למסכים ולנפות].</small> <strong>אלא למאן דאמר</strong> <small>[ל</small>דעת <small>מי</small> ש<small>אומר]</small> כי הן <strong>מרזובלי</strong> (מיני שקים), <strong>בשלמא</strong> <small>[נניח]</small> מרזובלי, <strong>של שק ושל ספירא, חזו לגולקי וצני</strong> <small>[ראויים הם להכנים בהם כלים קטנים]</small> <strong>אלא</strong> מחצלות <strong>של שעם ושל גמי למאי חזו</strong> <small>[למה הן ראויות],</small> ומדוע טמאות הן? ומשיבים: <strong>חזו לכינתא דפירי</strong> <small>[ראויים</small> הם <small>לסל של פירות</small> גדולים<small>].</small>
 <strong>תניא</strong> <small>[שנויה</small> ברייתא<small>]</small> <strong>אמר ר' חנניא: כשירדתי לגולה</strong> (לבבל) <strong>מצאתי זקן אחד, ואמר לי: מסככין בבודיא</strong> (מין מחצלת). <strong>וכשבאתי</strong> חזרה לארץ ישראל <strong>אצל ר' יהושע</strong> בן חנניא <strong>אחי אבא</strong> <small>[אחיו של אבי,</small> חנניא<small>]</small> ואמרתי לו את דברי אותו זקן, <strong>הודה לדבריו. אמר רב חסדא: והוא</strong> מדובר כאן במין בודיא <strong>דלית ליה גדנפא</strong> <small>[שאין לו דופן מוגבהת]</small> ואינה ראויה לשום שימוש, אלא לסיכוך.
 <strong>אמר עולא: הני בודיתא</strong> <small>[אותם המחצלות]</small> של <strong>בני מחוזא, אלמלא קיר שלהן</strong> שמקיף את סביבותיהן ("גדנפא"), היו <strong>מסככין בהן,</strong> משום שהן עבות מאוד, ואינן מיועדות לישיבה. <strong>תניא נמי הכי</strong> <small>[שנויה</small> בברייתא <small>גם כן כך]:</small> <strong>מסככין בבודיא, ואם יש להן קיר — אין מסככין בהן,</strong> משום שעל ידי כך נעשו ככלי קיבול, ומקבלות טומאה.
 
 <big>א משנה</big> <strong>הישן תחת המטה בסוכה</strong> — <strong>לא יצא ידי חובתו,</strong> שהמיטה מהווה הפסק אוהל בינו ובין הסכך. <strong>אמר ר' יהודה: נוהגין היינו שהיינו ישנים תחת המטה בפני הזקנים, ולא אמרו לנו דבר</strong> שאין אנו יוצאים ידי חובת סוכה, משמע שאין זה נחשב כאוהל לפסול.
 <strong>אמר ר' שמעון</strong> וסיפר מעשה אחר, לסתור דברי ר' יהודה; <strong>מעשה בטבי עבדו של רבן גמליאל שהיה ישן תחת המטה, ואמר להן רבן גמליאל לזקנים</strong> בצחוק: <strong>ראיתם טבי עבדי שהוא תלמיד חכם ויודע שעבדים פטורים מן הסוכה,</strong> שהרי מצות עשה שהזמן גרמא היא ועבדים (כנשים) אינם חייבים בה, <strong>ולפיכך ישן הוא</strong> בכוונה תחילה <strong>תחת המטה. ולפי דרכינו,</strong> כלומר: אגב דברים אלה שלא נאמרו להורות הלכה, <strong>למדנו</strong> שלדעתו <strong>הישן תחת המטה לא יצא ידי חובתו.</strong>
 <big>ב גמרא</big> נאמר במשנה שהישן תחת המיטה לא יצא ידי חובה. שהמיטה מהווה כעין אוהל וכחציצה בינו ובין הסכך. ושואלים: <strong>והא ליכא</strong> <small>[והרי אין]</small> <strong>עשרה</strong> טפחים בגובה המיטה, ואין אוהל פחות מעשרה טפחים! ומשיבים: <strong>תרגמא</strong> <small>[הסבירה]</small> <strong>שמואל</strong> שכאן אכן מדובר <strong>במטה</strong> הגבוהה <strong>עשרה</strong> טפחים.
 ומעירים: <strong>תנן התם</strong> <small>[שנינו</small> במשנה <small>שם]</small> לענין טומאת אוהל: <strong>אחד חור שחררוהו המים</strong> בסלע, <strong>או</strong> שעשו את החור <strong>שרצים, או שאכלתו</strong> את הסלע <strong>מלחת</strong> (חומר מלוח נמס) שהיה בו, <strong>וכן מדבך</strong> (שורה סדורה) של <strong>אבנים וכן סואר</strong> (ערימה מסודרת) <strong>של קורות,</strong> כל אחד מאלה <strong>מאהיל על הטומאה,</strong> טומאת המת שהיתה בחלל זה, ונחשב כאוהל המת ומביא טומאה לכל דבר שנמצא תחתיו.
 <strong>ר' יהודה אומר: כל אהל שאינו עשוי בידי אדם</strong> — <strong>אינו</strong> קרוי <strong>אהל,</strong> וחור שנעשה מעצמו אינו קרוי אוהל, ואינו מביא את הטומאה. ושואלים: <strong>מאי טעמא</strong> <small>[מה הטעם]</small> של <strong>ר' יהודה</strong> מהיכן למד דבר זה?
## דף כא.
 <strong>יליף</strong> <small>[לומד</small> הוא<small>]</small> בגזירה שווה <strong>"אהל" "אהל" ממשכן; כתיב הכא</strong> <small>[נאמר כאן]</small> בדין טומאת המת: <strong>"זאת התורה אדם כי ימות באהל"</strong> (במדבר יט, יד), <strong>וכתיב התם</strong> <small>[ונאמר שם]</small> במשכן: <strong>"ויפרש את האהל על המשכן"</strong> (שמות מ, יט), <strong>מה להלן</strong> במשכן הוא אהל שנעשה <strong>בידי אדם, אף כאן</strong> בטומאת המת הוא דווקא אהל שנעשה <strong>בידי אדם. ורבנן</strong> <small>[</small>ולדעת <small>חכמים];</small> <strong>"אהל" "אהל" ריבה,</strong> שכיון שנאמרה המלה "אהל" כמה פעמים בדין טומאת המת, הרי זה לרבות כל דבר המאהיל ואף שאינו "אהל" במובן המקובל.
 ומקשים: <strong>ו</strong>האם <strong>סבר ר' יהודה</strong> כי <strong>כל אהל שאינו עשוי בידי אדם אינו</strong> נחשב כ<strong>אהל? ורמינהי</strong> <small>[ומשליכים,</small> מראים סתירה<small>]</small> ממה ששנינו: <strong>חצרות היו בנויות בירושלים על גבי הסלע, ותחתיהם,</strong> תחת החצירות הללו, היה <strong>חלל</strong> טפח ויותר, <strong>מפני קבר התהום.</strong> כלומר: שאם יש טומאת מת לא ידועה עמוק באדמה תחת החצירות, הרי מכל מקום חלל זה מפסיק בין הטומאה שלמטה ובין החצרות שלמעלה. <strong>ומביאין נשים עוברות</strong> (הרות) <strong>ויולדות שם</strong> באותן החצירות <strong>ומגדלות בניהם שם,</strong> ואינן יוצאות משם עד שגדלו הילדים, וכל זאת כדי שיהיו טהורים מכל טומאה ויוכלו לסייע במצות <strong>פרה</strong> אדומה שבאפרה מטהרים טמאי מת.
 ואחר שגדלו הילדים והיו בני שבע או שמונה שנים והיה באפשרותם לסייע למצוה זו, היו <strong>מביאין שוורים, ועל גביהן</strong> של השוורים היו מניחים <strong>דלתות, והתינוקות</strong> הללו <strong>יושבין על גביהן, וכוסות של אבן</strong> שאינן מקבלות טומאה, היו מחזיקים <strong>בידיהם. הגיעו ל</strong>מעין ה<strong>שילוח — ירדו לתוך המים ומילאום</strong> את הכוסות הללו במים, <strong>ועלו</strong> בחזרה על הדלתות שעל גבי השוורים <strong>וישבו להם,</strong> ומכאן היו המים שבהם נתנו את אפר הפרה, ובהם היזו. <strong>ר' יוסי אומר:</strong> לא היה התינוק יורד מן השור כלל, אלא <strong>ממקומו היה משלשל</strong> את הכלי בחבל <strong>וממלא, מפני קבר התהום.</strong> כלומר: שמא טמונה טומאת מת מתחת לאותה דרך שהולכים ממקום עמידת השוורים אל המעיין.
 <strong>ותניא</strong> <small>[ושנויה</small> ברייתא<small>]</small> אחרת, <strong>ר' יהודה אומר: לא היו מביאין דלתות, אלא שוורים</strong> בלבד מספיקים לכך. כי שדרתם וחלל גופם של השוורים רחבים דיים כדי להוות אהל וחציצה מפני טומאת המת. ואם כן יש כאן סתירה; <strong>והא</strong> <small>[והרי]</small> <strong>שוורים</strong> ש<strong>אהל שאינו עשוי בידי אדם הוא, וקתני</strong> <small>[ושנינו],</small> <strong>ר' יהודה אומר: לא היו מביאין דלתות אלא שוורים!</strong> הרי שאף אהל שאינו עשוי בידי אדם, נחשב כאהל!
 <strong>כי אתא</strong> <small>[כאשר בא]</small> <strong>רב דימי</strong> מארץ ישראל לבבל, <strong>אמר</strong> בשם <strong>ר' אלעזר: מודה ר' יהודה כמלא אגרוף.</strong> ששיטת ר' יהודה שאהל שאינו עשוי בידי אדם אינו קרוי אהל אינה אלא ביחס לחללים קטנים, שהם כמלוא טפח, אבל בחלל גדול כאגרוף שהוא יותר מטפח, ובגדול ממנו, מודה ר' יהודה שאף שאינו עשוי בידי אדם — הריהו נחשב כאהל. <strong>תניא נמי הכי</strong> <small>[שנויה</small> ברייתא <small>גם כן כך]:</small> <strong>ומודה ר' יהודה בשקיפין</strong> (מערות) <strong>ובנקיקי</strong> (חורים עמוקים) <strong>הסלעים</strong> שיש להם דין אהל, אף שלא נעשו בידי אדם.
 ומקשים: <strong>והרי דלת</strong> המונחת על גבי השור <strong>ש</strong>הרי ודאי <strong>יש בה</strong> (בינה לבין הקרקע) חלל בן <strong>כמה אגרופין</strong> לפחות, <strong>וקתני</strong> <small>[ושנינו]</small> כי <strong>ר' יהודה אומר: לא היו מביאין דלתות אלא שוורים</strong> ולכאורה נראה מכאן שהדלת כיון שאינה מבנה של קבע אינה יוצרת אהל! על קושיה זו <strong>אמר אביי</strong> לא שר' יהודה פסל את הדלתות, אלא לדבריו <strong>לא הוצרכו להביא דלתות</strong> למעשה, כי השוורים רחבים למדי ודי בכך.
 <strong>רבא אמר</strong> טעם אחר: <strong>לא היו מביאין דלתות כל עיקר שמפני שדעתו של תינוק גסה עליו,</strong> שאם יושב על הדלת הרחבה הרי הוא חש עצמו בטוח כל כך במקום ישיבתו עד שהוא מתנועע לצדדים, ו<strong>שמא יוציא ראשו או אחד מאבריו</strong> מחוץ לתחום הדלת <strong>ויטמא</strong>
## דף כא:
 <strong>בקבר התהום.</strong>
 ומעירים: אכן <strong>תניא כוותיה</strong> <small>[שנויה</small> ברייתא <small>כשיטתו]</small> של <strong>רבא; ר' יהודה אומר: לא היו מביאין דלתות כל עיקר, מפני שדעתו של תינוק גסה עליו</strong> ו<strong>שמא יוציא</strong> את <strong>ראשו או אחד מאבריו ויטמא בקבר התהום. אלא מביאין שוורים המצרים שכרסותיהן רחבות, והתינוקות יושבין על גביהן, וכוסות של אבן בידיהן. הגיעו לשילוח — ירדו ומלאום, עלו וישבו להן על גביהן.</strong>
 ומקשים שוב מתוך דברי ר' יהודה עצמם: <strong>והרי מטה</strong> בסוכה <strong>שיש בה</strong> (בחלל שבין מקום השכיבה לבין הקרקע) <strong>כמה אגרופים, ותנן</strong> <small>[ושנינו</small> במשנתנו<small>],</small> <strong>ר' יהודה אומר: נוהגים היינו שהיינו ישנים תחת המטה מפני הזקנים,</strong> הרי שהמיטה אינה קרויה אהל, אף שהיא גדולה! ודוחים: <strong>שאני</strong> <small>[שונה]</small> <strong>מטה, הואיל ולגבה</strong> היא <strong>עשויה.</strong> כלומר: אין המיטה עשויה אלא להשתמש על גבה, ולא לצורך הדברים שמתחתיה, ולכן אף אין לומר שהחלל שתחתיה יוצר אהל. ומקשים: אם כן, הרי ה<strong>שוורים</strong> שנסתייעו בהם להבאת המים לפרה האדומה <strong>נמי</strong> <small>[גם כן]</small> הלא <strong>לגבן</strong> הן <strong>עשוין,</strong> ובכל זאת מחשיבים את כריסי השוורים כאהל אף לדברי ר' יהודה!
 <strong>כי אתא</strong> <small>[כאשר בא]</small> <strong>רבין</strong> מארץ ישראל לבבל <strong>אמר</strong> בשם <strong>ר' אלעזר: שאני</strong> <small>[שונים]</small> ה<strong>שוורים</strong> שתחתם נחשב כאהל <strong>הואיל ומגינים על הרועים ב</strong>ימות ה<strong>חמה מפני החמה וב</strong>ימות ה<strong>גשמים מפני הגשמים,</strong> שלפעמים שוכבים הרועים תחת כריסות השוורים כדי להנצל מן החום ומן הגשם. ומקשים: <strong>אי הכי</strong> <small>[אם כך]</small> שהגנה זו נחשבת כיוצרת אהל, אם כן <strong>מטה נמי</strong> <small>[גם כן]</small> ייחשב החלל שתחתיה כאהל <strong>הואיל ומגינה על מנעלים וסנדלים</strong> שמניחים <strong>תחתיה!</strong>
 <strong>אלא אמר רבא:</strong> יש לדחות את ההסבר הקודם ו<strong>שאני</strong> <small>[שונים]</small> ה<strong>שוורים</strong> שהם נחשבים אהל, <strong>הואיל ועשוין</strong> כרים וגבם <strong>להגין על בני מעים שלהן, שנאמר: "עור ובשר תלבישני ובעצמות וגידים תשככני"</strong> (איוב י, יא), וכיון שהעור והבשר נחשבים ככיסוי וסכך, כאמור בכתוב, לכן דינם כאהל.
 <strong>ואי בעית אימא</strong> <small>[ואם תרצה אמור]</small> טעם אחר: <strong>ר' יהודה</strong> הולך בענין זה <strong>לטעמיה</strong> <small>[לטעמו,</small> לשיטתו<small>],</small> ש<strong>אמר: סוכה דירת קבע בעינן</strong> <small>[צריכים אנו]</small> ואין יוצאים בסוכה אלא אם כן היתה עשויה כדירת קבע, <strong>והוה לה</strong> <small>[ונעשתה]</small> <strong>מטה</strong> זו שבסוכה <strong>דירת ארעי, וסוכה אהל קבע, ולא אתי</strong> <small>[</small>יכול <small>לבוא]</small> <strong>אהל ארעי</strong> כמיטה זו <strong>ומבטל אהל קבע,</strong> שהסוכה שצריכה להיות כבנין קבע מבטלת מתוך חשיבותה כל אהל ארעי העשוי בתוכה.
 ומקשים: <strong>והא</strong> <small>[והרי]</small> <strong>ר' שמעון</strong> ש<strong>אמר נמי</strong> <small>[גם כן]</small> כפי שהסברנו (לעיל סוכה ז, ב) ש<strong>סוכה דירת קבע בעינן</strong> <small>[צריכים אנו],</small> ובכל זאת סבור הוא כי <strong>אתי</strong> <small>[בא]</small> <strong>אהל ארעי</strong> כמיטה <strong>ומבטל אהל קבע</strong> כסוכה! ומשיבים: <strong>אין</strong> <small>[כן]!</small> אכן <strong>בהא פליגי</strong> <small>[ב</small>נושא <small>זה</small> עצמו <small>חלוקים הם];</small> <strong>מר</strong> <small>[חכם זה,</small> ר' שמעון<small>]</small> <strong>סבר</strong> כי <strong>אתי</strong> <small>[</small>יכול <small>לבוא]</small> <strong>אהל ארעי ומבטל אהל קבע, ומר</strong> <small>[וחכם זה,</small> ר' יהודה<small>]</small> <strong>סבר</strong> ש<strong>לא אתי</strong> <small>[</small>יכול <small>לבוא]</small> <strong>אהל ארעי ומבטל אהל קבע.</strong>
 <big>א</big> מסופר במשנה ש<strong>אמר ר' שמעון</strong> והביא מעשה כדי לסתור את דברי ר' יהודה; <strong>מעשה בטבי עבדו</strong> של רבן גמליאל שהיה ישן תחת המיטה, ולטענת רבן גמליאל היה זה מפני שהיה תלמיד חכם וידע שעבדים פטורים ממצות סוכה. <strong>תניא</strong> <small>[שנינו</small> בברייתא<small>],</small> <strong>אמר ר' שמעון: משיחתו של רבן גמליאל למדנו שני דברים; למדנו שעבדים פטורים מן הסוכה, ולמדנו שהישן תחת המטה לא יצא ידי חובתו.</strong>
 בלשון ברייתא זו מדקדקים: <strong>ולימא</strong> <small>[ושיאמר]:</small> <strong>"מדבריו של רבן גמליאל"</strong> ומדוע השתמש בביטוי המיוחד "שיחתו"? ומשיבים: אכן, בכוונה השתמש בביטוי זה כי <strong>מילתא אגב אורחיה קא משמע לן</strong> <small>[דבר בדרך אגב השמיע לנו]</small> <strong>כי הא</strong> <small>[כמו זו]</small> ש<strong>אמר רב אחא בר אדא, ואמרי לה</strong> <small>[ויש אומרים]</small> ש<strong>אמר</strong> זאת <strong>רב אחא בר אדא אמר רב המנונא אמר רב: מנין שאפילו שיחת תלמידי חכמים</strong> שאין בכוונת המדבר לכאורה להורות הלכה וכדומה, מניין שאף היא <strong>צריכה תלמוד</strong> ויש בה ערך — <strong>שנאמר</strong> בצדיקים: <strong>"</strong>אשר פריו יתן בעיתו <strong>ועלהו לא יבול"</strong> (תהלים א, ג), ללמד שאצל תלמיד חכם לא רק פרי יצירתו העיקרי הוא חשוב אלא גם דברים צדדיים הנובעים ממנו ("עלהו") יש בהם ברכה.
 <big>ב משנה</big> <strong>הסומך סוכתו בכרעי המטה,</strong> כלומר: שמשעין את הסכך על גבי מוטות הקבועים לצד המיטה — <strong>כשרה. ר' יהודה אומר: אם</strong> סוכה זו <strong>אינה יכולה לעמוד בפני עצמה</strong> ללא המיטה — הרי זו <strong>פסולה.</strong>
 <big>ג גמרא</big> שואלים: <strong>מאי טעמיה</strong> <small>[מה טעמו]</small> של <strong>ר' יהודה</strong> הפוסל סוכה זו? <strong>פליגי</strong> <small>[נחלקו]</small> <strong>בה,</strong> בביאור הדבר <strong>ר' זירא ורב אבא בר ממל. חד</strong> <small>[אחד</small> מהם<small>]</small> <strong>אמר:</strong> פסולה סוכה זו <strong>מפני שאין לה קבע,</strong> שהרי סוכה זו מיטלטלת בהסטת המיטה, אין מיטה חזקה דיה לסמוך את הסוכה והרי כבר אמרנו שר' יהודה סבור שסוכה צריכה להיות כדירת קבע, ואם עשאה בכרעי המיטה אין זה קבע. <strong>וחד</strong> <small>[ואחד</small> מהם<small>]</small> <strong>אמר:</strong> פסולה <strong>מפני שמעמידה בדבר המקבל טומאה,</strong> שלא רק סכך המקבל טומאה פוסל את הסוכה, אלא גם כל דבר אחר המקבל טומאה ועשוי להעמיד את הסכך.
 ושואלים: <strong>מאי בינייהו</strong> <small>[מה</small> ההבדל <small>ביניהם]</small> בין שני החכמים המסבירים את דברי ר' יהודה, הלכה למעשה? ומסבירים: <strong>כגון שנעץ</strong> בקרקע <strong>שפודין של ברזל וסיכך עליהם, ו</strong>לדעת <strong>מאן דאמר</strong> <small>[מי שאמר]</small> שטעם הפסול הוא <strong>לפי שאין לה קבע, הרי יש לה קבע</strong> בשיפודים אלה וכשירה. אולם <strong>למאן דאמר</strong> <small>[ל</small>דעת <small>מי שאמר]</small> שהטעם הוא <strong>מפני שמעמידה בדבר המקבל טומאה, הרי</strong> אף כאן <strong>מעמידה בדבר המקבל טומאה</strong> ופסולה.
 <strong>אמר אביי: לא שנו</strong> מחלוקת זו <strong>אלא</strong> כאשר <strong>סמך</strong> את הסכך למוטות המיטה וכרעי המיטה משמשים כדופן לסוכה, כאשר הסוכה כולה נשענת על כך. <strong>אבל</strong> אם <strong>סיכך על גבי המטה,</strong> שאם הניח כמה מיטות בשלושה צדדים כדי שתשמשנה כדפנות לסוכה וסיכך את החלל שביניהן — סוכה זו לדעת הכל <strong>כשרה. מאי טעמא</strong> <small>[מה הטעם]</small> כשרה, משום שאין בה פסול לשני אופני ההסבר. <strong>למאן דאמר</strong> <small>[ל</small>דעת <small>מי שאמר]</small> במשנה שאותה סוכה פסולה <strong>לפי שאין לה קבע, הרי</strong> זו <strong>יש לה קבע</strong> שאינה נשענת על כרעי המיטה. <strong>ולמאן דאמר</strong> <small>[ולמי שאמר]</small> <strong>מפני שמעמידה בדבר המקבל טומאה</strong> אולם כאן <strong>הרי אין מעמידה בדבר המקבל טומאה</strong> שעמידת הסוכה עצמה אינה בדבר המקבל טומאה.
## דף כב.
 <big>א משנה</big> <strong>סוכה המדובללת ושצילתה</strong> (הצל שבה) <strong>מרובה מחמתה</strong> — <strong>כשרה.</strong> סוכה שסככה <strong>מעובה</strong> וצפופה <strong>כמין</strong> גג <strong>בית, אף על פי</strong> שהסכך צפוף כל כך עד <strong>שאין הכוכבים נראין מתוכה</strong> — הרי זו <strong>כשרה.</strong>
 <big>ב גמרא</big> ושאלו: <strong>מאי</strong> <small>[מה</small> פירוש<small>]</small> סוכה <strong>המדובללת? אמר רב:</strong> הכוונה היא ל<strong>סוכה ענייה.</strong> כלומר: סוכה שסככה דליל (אבל אין בו חללים בני שלושה טפחים). <strong>ושמואל אמר:</strong> מדובללת פירושה שהסכך איננו מונח ישר אלא באופן ש<strong>קנה</strong> (ענף) חלק מן הסכך <strong>עולה וקנה יורד.</strong>
 ומסבירים: <strong>רב תני</strong> <small>[שנה]</small> את הקטע הראשון של המשנה כהלכה בענין <strong>חדא</strong> <small>[</small>סוכה <small>אחת],</small> <strong>ושמואל תני</strong> <small>[שנה]</small> קטע זה כהלכה לענין <strong>תרתי</strong> <small>[שתים,</small> שתי סוכות<small>].</small> כיצד? <strong>רב תני חדא</strong> <small>[שנה</small> בענין סוכה <small>אחת]:</small> <strong>סוכה</strong> ה<strong>מדובללת</strong> ו<strong>מאי</strong> <small>[מה</small> פירוש<small>]</small> <strong>מדובללת — מדולדלת,</strong> משמע מכאן, שכל עוד <strong>שצילתה מרובה מחמתה</strong> — <strong>כשרה. ושמואל תני תרתי</strong> <small>[שנה</small> בענין <small>שתים,</small> שתי סוכות<small>]</small> ו<strong>מאי מדובללת — מבולבלת ותרתי קתני</strong> <small>[ושני</small> דברים <small>שנו]:</small> <strong>סוכה מבולבלת — כשרה, ו</strong>זו ש<strong>צילתה מרובה מחמתה</strong> — <strong>כשרה.</strong>
 <strong>אמר אביי: לא שנו</strong> היתר זה בסוכה שסככה עולה ויורד, <strong>אלא שאין בין זה לזה,</strong> כלומר: בין הענפים העליונים ובין הענפים התחתונים, מרחק <strong>שלשה טפחים, אבל</strong> אם <strong>יש בין זה לזה</strong> מרחק <strong>שלשה טפחים</strong> — הריהי <strong>פסולה,</strong> שבמרחק כזה אין הסכך מצטרף ליחידה אחת. <strong>אמר רבא: אפילו יש בין זה לזה</strong> מרחק <strong>שלשה טפחים נמי לא אמרינן</strong> <small>[גם כן אין אומרים]</small> שאין הסכך מצטרף, <strong>אלא</strong> כ<strong>שאין בגגו טפח,</strong> כלומר: שאין חלק הסכך העולה למעלה רחב טפח, <strong>אבל</strong> אם <strong>יש בגגו טפח</strong> אף אם המרחק ביניהם עולה על שלושה טפחים — <strong>כשרה. דאמרינן</strong> <small>[שאנו אומרים]</small> ומשתמשים בכלל: <strong>חבוט רמי</strong> <small>[</small>ו<small>השלך],</small> שמשמעו: רואים אנו כאילו חבטו (השליכו את הסכך העליון, והשפילוהו להשוותו לתחתון.
 <strong>אמר רבא: מנא אמינא לה</strong> <small>[מניין אומר אני אותה]</small> את ההלכה המחודשת הזו <strong>דכי אית ביה</strong> <small>[שכאשר יש בו]</small> <strong>טפח אמרינן</strong> <small>[אומרים אנו]</small> <strong>חבוט רמי</strong> <small>[</small>ו<small>השלך],</small> <strong>וכי לית ביה</strong> <small>[וכאשר אין בו]</small> טפח <strong>לא אמרינן</strong> <small>[אין אנו אומרים]</small> <strong>חבוט רמי</strong> <small>[</small>ו<small>השלך].</small> וראייה לדבר מהלכות טומאת המת; <strong>דתנן</strong> <small>[ש</small>כן <small>שנינו</small> במשנה<small>]:</small> <strong>קורות</strong> תיקרת <strong>הבית ו</strong>קורות תיקרת <strong>העליה</strong> (הקומה השנייה שעל גבי הבית), <strong>שאין עליהן מעזיבה</strong> (טיח) ולכן אין התיקרה כולה מחוברת כיחידה אחת, וכל קורה נדונה כגג קטן לעצמה, אם <strong>הן מכוונות</strong> שקורות תיקרת העלייה מצויות בדיוק ממול לקורות תיקרת הבית ומאהילות עליהן, אם היתה <strong>טומאה</strong> של מת <strong>תחת אחת מהן</strong> מן הקורות התחתונות — <strong>תחתיה,</strong> כלומר: כל המקום תחת אותה קורה <strong>טמא</strong> בטומאת אהל המת. שהרי התיקרה שמעל לטומאת המת מחשיבה את החלל שתחתיה כאהל המלא כולו טומאה, ואין הטומאה עולה מעל לקורה, וכל דבר שאינו מצוי מתחת לקורה זו אלא לצידה או מעליה — טהור.
 היתה הטומאה <strong>בין</strong> הקורה <strong>התחתונה לעליונה,</strong> כלומר: בחלל העליה — מה ש<strong>ביניהן,</strong> בין שתי הקורות ומצוי בתוך חלל העליה, <strong>טמא,</strong> ומה שמעל העליונה או מתחת לתחתונה ושמן הצד — טהור. היתה הטומאה מונחת <strong>על גבי</strong> הקורה <strong>העליונה</strong> מעל לתקרת העליה — הרי כל מה ש<strong>כנגדה עד לרקיע טמא.</strong> אולם, אם <strong>היו</strong> הקורות <strong>העליונות כבין התחתונות,</strong> כלומר, שקורות העלייה היו מכוונות בדיוק כנגד החללים שבין קורות הבית, אם היתה <strong>טומאה תחתיהן</strong> בתוך הבית — כל מה ש<strong>תחת כולן טמא,</strong> שאנו מחשיבים כאילו ירדו קורות העליה עד לגובה קורות הבית ועל ידי כך נסתמו כל החללים, ויש כאן תיקרה אחת הנמשכת בכל מלוא הבית, וכל הנמצא תחת תיקרה זו טמא. ואם היתה הטומאה <strong>על גביהן,</strong> על גבי הקורות העליונות — הרי כל מה ש<strong>כנגדן עד הרקיע טמא.</strong>
 <strong>ותני עלה</strong> <small>[ושנוייה</small> בתוספתא <small>עליה],</small> על משנה זו כדברי ביאור: <strong>במה דברים אמורים</strong> — <strong>בזמן שיש בהן</strong> באותן קורות רוחב <strong>טפח, ו</strong>הרווח <strong>ביניהן פותח טפח</strong> (חלל שרוחבו טפח), <strong>אבל</strong> אם <strong>אין ביניהן פותח טפח</strong> שהיו הקורות צפופות יותר, אם היתה מונחת ה<strong>טומאה תחת אחת מהן — תחתיה</strong> בלבד <strong>טמא,</strong> ואילו מה ש<strong>ביניהן</strong> בין הקורות <strong>ועל גביהן — טהור. אלמא</strong> <small>[מכאן</small> נסיק<small>]</small> <strong>כי אית ביה</strong> <small>[כאשר יש בו]</small> בקורה העליונה <strong>טפח אמרינן</strong> <small>[אומרים אנו]:</small> <strong>חבוט רמי</strong> <small>[</small>ו<small>השלך]</small> את הקורות העליונות כאילו היו למטה, <strong>וכי לית ביה</strong> <small>[וכאשר אין בו]</small> <strong>טפח לא אמרינן</strong> <small>[אין אנו אומרים]</small> <strong>חבוט רמי</strong> <small>[</small>ו<small>השלך]!</small> ומסכמים: אכן, <strong>שמע מינה</strong> <small>[למד מכאן]</small> שכן הוא.
 מסופר: לאחר זמן <strong>יתיב</strong> <small>[ישב]</small> <strong>רב כהנא</strong> בישיבה <strong>וקאמר להא שמעתא</strong> <small>[ואמר את ההלכה הזו]</small> של רבא, שכל שיש בסכך העליון טפח, אפילו אם המרחק בינו לבין התחתון גדול משלושה טפחים, מחשיבים אנו אותם כאילו הם מצורפים. <strong>אמר ליה</strong> <small>[לו]</small> <strong>רב אשי לרב כהנא: וכל היכא דלית ביה</strong> <small>[וכל מקום שאין בו]</small> רוחב <strong>טפח לא אמרינן</strong> <small>[אין אנו אומרים]:</small> <strong>חבוט רמי</strong> <small>[</small>ו<small>השלך];</small>
 <strong>והא תניא</strong> <small>[והרי שנינו</small> בברייתא<small>]</small> בהלכות עירובין, שאחד האופנים להכשיר מבוי סתום לטלטל בו בשבת הוא על ידי הנחת קורה רחבה טפח בפתחו של המבוי, בתוך עשרים אמה לקרקע ולא למטה מעשרה טפחים. ואמרו, אם היתה <strong>קורה היוצאת מכותל זה ואינה נוגעת בכותל זה</strong> שכנגדו, <strong>וכן</strong> אם היו <strong>שתי קורות אחת יוצאה מכותל זה ואחת יוצאה מכותל זה</strong> ואף אחת מהן אינה מגיעה עד לכותל שכנגד <strong>ואינן נוגעות זו בזו,</strong> אם היה הרווח בין הקורה והכותל או בין הקורות עצמן <strong>פחות משלשה</strong> טפחים — <strong>אינו צריך להביא קורה אחרת</strong> לפי שאנו אומרים כאן דין לבוד, אולם אם היה המרחק <strong>שלשה</strong> טפחים — <strong>צריך להביא קורה אחרת</strong> להשלים את החסר.
 ואילו <strong>רבן שמעון בן גמליאל אומר:</strong>
## דף כב:
 <strong>פחות מארבעה</strong> טפחים — <strong>אין צריך להביא קורה אחרת,</strong> ואם היה <strong>ארבעה</strong> טפחים — <strong>צריך להביא קורה אחרת.</strong> שלדעתו דין לבוד הוא עד ארבעה טפחים (ולא שלושה).
 <strong>וכן</strong> אם היו באותו מבוי <strong>שתי קורות המתאימות</strong> (מקבילות זו לזו) <strong>ולא בזו</strong> רוחב <strong>כדי לקבל</strong> (להחזיק) <strong>אריח</strong> שהוא חצי לבינה (ולבינה עשויה כריבוע בן שלושה על שלושה טפחים) <strong>ולא בזו כדי לקבל אריח,</strong> הרי <strong>אם מקבלות</strong> שתי הקורות יחד במידתן <strong>אריח לרחבו,</strong> ששתיהן יחד מגיעות לרוחב <strong>טפח,</strong> אף על פי ששולי האריח יוצאים משתי הצדדים — <strong>אין צריך להביא קורה אחרת</strong> כדי להכשיר את המבוי, <strong>ואם לאו</strong> אם הן צרות יותר — <strong>צריך להביא קורה אחרת,</strong> ואילו
 <strong>רבן שמעון בן גמליאל אומר:</strong> אפילו אם אין ברוחב הקורות הצמודות גם יחד כדי מידת טפח לקבל עליהם רוחב אריח, מכל מקום <strong>אם</strong> לאחר שמרחיקים אותן זו מזו הם <strong>מקבלות</strong> יחד <strong>אריח לארכו,</strong> כלומר: שקצהו האחד מונח על אחת מהן והשני על השניה ואורכו הוא <strong>שלשה טפחים —</strong> די בכך ושוב <strong>אין צריך להביא קורה אחרת. ואם לאו</strong> שהן רחוקות יותר — <strong>צריך</strong> להוסיף ו<strong>להביא קורה אחרת.</strong>
 <strong>היו</strong> שתי הקורות הללו בלתי מקבילות, והיתה <strong>אחת למעלה ואחת למטה, ר' יוסי בר' יהודה אומר: רואין</strong> את הקורה <strong>העליונה כאילו היא למטה, ואת התחתונה כאילו היא למעלה.</strong> כלומר: מחשיבים אותו כאילו היו מקבילות זו לזו, <strong>ובלבד שלא תהא</strong> קורה <strong>עליונה</strong> זו מצויה <strong>למעלה מעשרים אמה</strong> שאז היא פסולה מכוח עצמה, וכן שלא תהא <strong>התחתונה למטה מעשרה</strong> טפחים שגם זה הוא למטה משיעור המכשיר בקורה. ומכאן נסיק: <strong>הא</strong> <small>[הרי]</small> אם <strong>זה וזה,</strong> שתי הקורות, <strong>בתוך עשרים</strong> אמה <strong>אמרינן</strong> <small>[אומרים אנו]</small> <strong>חבוט רמי</strong> <small>[</small>ו<small>השלך]</small> <strong>אף על גב</strong> <small>[אף על פי]</small> <strong>דלית ביה</strong> <small>[שאין בה]</small> בקורה העליונה רוחב <strong>טפח,</strong> ומכאן קשה לשיטת רבא שאין אומרים "חבוט רמי" אלא בדבר הרחב טפח!
 <strong>אמר ליה</strong> <small>[לו]</small> רב כהנא: <strong>תריץ ואימא הכי</strong> <small>[ישב</small> את גירסת הברייתא <small>ואמור כך]:</small> <strong>ובלבד שלא תהא</strong> הקורה ה<strong>עליונה למעלה מעשרים</strong> אמה, <strong>אלא בתוך עשרים והתחתונה סמוכה לה בפחות משלשה</strong> טפחים, שאז אנו מחשיבים אותן כצמודות לא מדין "חבוט" אלא מתורת לבוד. <strong>אי נמי</strong> <small>[או גם כן]:</small> <strong>בלבד שלא תהא</strong> ה<strong>תחתונה למטה מעשרה אלא למעלה מעשרה, ו</strong>ה<strong>עליונה סמוכה לה בפחות משלשה, אבל</strong> אם היה המרחק בין הקורות <strong>שלשה</strong> טפחים <strong>כיון דלית ביה</strong> <small>[שאין בה]</small> בקורה <strong>טפח</strong> רוחב <strong>לא אמרינן</strong> <small>[אין אנו אומרים]</small> <strong>חבוט רמי</strong> <small>[</small>ו<small>השלך],</small> וכל קורה תיחשב בפני עצמה.
 <big>א</big> שנינו במשנה: סוכה <strong>שצילתה מרובה מחמתה כשרה.</strong> ונדייק מלשון המשנה: <strong>הא כי הדדי</strong> <small>[הרי</small> אם היו הצל והחמה <small>זה כמו זה,</small> שווים<small>]</small> — הריהי <strong>פסולה.</strong> ומקשים: <strong>והא תנן באידך פירקין</strong> <small>[והרי שנינו ב</small>משנה <small>בפרק האחר שלנו,</small> במסכת זו<small>]:</small> סוכה <strong>שחמתה מרובה מצילתה פסולה,</strong> ואם נדייק בדברי אותה משנה, נסיק: <strong>הא כי הדדי</strong> <small>[הרי</small> אם היו הצל והחמה <small>זה כמו זה,</small> שווים<small>]</small> — הריהי <strong>כשרה,</strong> ואם כן קיימת סתירה לכאורה בדיוק הדברים בין כאן לשם!
 ומשיבים: <strong>לא קשיא</strong> <small>[אין זה קשה];</small> <strong>כאן</strong> שדייקו שכשהחמה והצל שווים בדיוק הסוכה פסולה, הרי זה <strong>מלמעלה</strong> בסכך עצמו, ואילו <strong>כאן</strong> שאמרו שכשהם שווים הריהי כשרה, הרי זה <strong>מלמטה.</strong> ושני הדברים מתאימים זה לזה, כי ככל שהם יורדים למטה כתמי האור הולכים ומתרחבים, וכשהצל שווה לאור החמה כשהוא למטה, ודאי שהסכך שלמעלה צפוף דיו והוא רב על הרווחים שבו. <strong>אמר רב פפא: היינו דאמרי אינשי</strong> <small>[הוא שאומרים אנשים</small> בפתגם עממי<small>]:</small> <strong>כזוזא מלעיל כאיסתרא מלתחת</strong> <small>[</small>גודל של <small>זוז מלמעלה</small> נעשה גדול <small>כ</small>מטבע של <small>איסתרא מלמטה].</small>
 <big>ב</big> שנינו במשנה שסוכה שסככה <strong>מעובה כמין בית</strong> — כשרה. <strong>תנו רבנן</strong> <small>[שנו חכמים]:</small> סוכה <strong>המעובה</strong> בסככה <strong>כמין בית, אף על פי</strong> שצפופה כל כך עד <strong>שאין הכוכבים נראין מתוכה — כשרה.</strong> אולם אם גם <strong>אין כוכבי חמה נראין מתוכה,</strong> שהסכך צפוף שאפילו ניצוצות אור השמש אינם נראים שם — <strong>בית שמאי פוסלין ובית הלל מכשירין.</strong>
 <big>ג משנה</big> <strong>העושה סוכתו בראש העגלה או בראש הספינה</strong> — אף על פי שהיא מיטלטלת, הרי זו סוכה <strong>כשרה,</strong> שדי לסוכה שתהא כדירת ארעי. <strong>ועולין לה</strong> (נכנסים אליה) אף <strong>ביום טוב.</strong> עשה סוכתו <strong>בראש האילן או על גבי גמל</strong> — הסוכה מצד עצמה <strong>כשרה, ו</strong>אולם <strong>אין עולין לה ביום טוב</strong> לפי שאסרו חכמים לעלות או להשתמש ביום טוב באילן או בבהמה.
 <strong>היו שתים</strong> מדפנות הסוכה <strong>באילן, ואחת</strong> עשויה <strong>בידי אדם</strong> למטה בקרקע, <strong>או</strong> שהיו <strong>שתים</strong> עשויות <strong>בידי אדם ואחת באילן</strong> — הסוכה מצד עצמה <strong>כשרה,</strong> אולם <strong>אין עולין לה ביום טוב</strong> לפי שאסור להשתמש באילן. אולם אם היו <strong>שלש</strong> מן הדפנות עשויות <strong>בידי אדם ואחת באילן,</strong> כיוון שיש בה הכשר סוכה בידי אדם — הרי זו סוכה <strong>כשרה, ו</strong>אף <strong>עולין לה ביום טוב.</strong>
## דף כג.
 <strong>זה הכלל: כל שינטל האילן ויכולה</strong> הסוכה <strong>לעמוד בפני עצמה</strong> ללא האילן — הרי זו סוכה <strong>כשרה ו</strong>אף <strong>עולין לה ביום טוב,</strong> שהרי אין עיקר משענתה על האילן.
 <big>א גמרא</big> ומעירים: <strong>מני מתניתין</strong> <small>[כ</small>שיטת <small>מי משנתנו]</small> — כשיטת <strong>ר' עקיבא היא. דתניא</strong> <small>[ש</small>כן <small>שנינו</small> בברייתא<small>]:</small> <strong>העושה סוכתו בראש הספינה — רבן גמליאל פוסל, ור' עקיבא מכשיר.</strong>
 <strong>מעשה ברבן גמליאל ור' עקיבא שהיו באין בספינה, עמד ר' עקיבא ועשה סוכה בראש הספינה. למחר נשבה רוח ועקרתה. אמר לו רבן גמליאל: עקיבא! היכן סוכתך?</strong> כלומר: מעיקרה לא היתה זו סוכה כשרה.
 <strong>אמר אביי: דכולי עלמא</strong> <small>[לדעת הכל]</small> <strong>היכא</strong> <small>[היכן,</small> במקום<small>]</small> ש<strong>אינה יכולה לעמוד ברוח מצויה</strong> של ה<strong>יבשה,</strong> שרוח מפילה אותה — <strong>לא כלום היא,</strong> שודאי אינה נחשבת אף כדירת ארעי. ואם <strong>יכולה לעמוד</strong> אפילו <strong>ב</strong>רוח <strong>שאינה מצויה</strong> של ה<strong>יבשה, כולי עלמא לא פליגי</strong> <small>[הכל אינם חלוקים]</small> ודעתם שהיא <strong>כשרה. כי פליגי</strong> <small>[כאשר נחלקו]</small> היה זה <strong>ב</strong>ש<strong>יכולה לעמוד ברוח מצויה</strong> של ה<strong>יבשה,</strong> אבל <strong>אינה יכולה לעמוד ברוח שאינה מצויה</strong> של ה<strong>יבשה</strong> שהיא כרוח המצויה בים. <strong>רבן גמליאל סבר: סוכה דירת קבע בעינן</strong> <small>[צריכים אנו]</small> שתהיה, ולכן <strong>כיון שאינה יכולה לעמוד</strong> ברוח שאינה מצוייה של היבשה שהיא כאותה <strong>רוח מצויה</strong> של ה<strong>ים</strong> — <strong>לא כלום היא,</strong> ומעיקרה אינה סוכה. <strong>ר' עקיבא סבר: סוכה דירת עראי בעינן</strong> <small>[צריכים אנו]</small> <strong>וכיון</strong> ש<strong>יכולה לעמוד ברוח מצויה ביבשה — כשרה</strong> אף שאינה עומדת ברוח מצויה שבים.
 <big>ב</big> שנינו במשנה שאם עשה סוכתו בראש האילן <strong>או על גבי גמל</strong> — כשרה. ומעירים: <strong>מתניתין מני</strong> <small>[משנתנו</small> כשיטת <small>מי היא]</small> — כשיטת <strong>ר' מאיר היא. דתניא</strong> <small>[ש</small>כן <small>שנינו</small> בברייתא<small>]:</small> <strong>העושה סוכתו על גבי בהמה — ר' מאיר מכשיר, ור' יהודה פוסל.</strong> ושואלים: <strong>מאי טעמיה</strong> <small>[מה טעמו]</small> של <strong>ר' יהודה?</strong> ומסבירים: <strong>אמר קרא</strong> <small>[הכתוב]:</small> <strong>"חג הסכת תעשה לך שבעת ימים"</strong> (דברים, טז, יג) ומכאן נלמד: <strong>סוכה הראויה לשבעה</strong> ימים שלמים, <strong>שמה סוכה. סוכה שאינה ראויה לשבעה, לא שמה סוכה.</strong> וכיון שאסור לעלות על גבי בהמה ביום טוב הרי סוכה זו יכולה לשמש רק לששה ימים בלבד ולא לשבעה, ולכן איננה כשרה.
 <strong>ו</strong>אילו <strong>לר' מאיר, הא נמי</strong> <small>[זו גם כן] —</small> <strong>מדאורייתא מיחזא חזי</strong> <small>[מן התורה ראויה היא],</small> שהרי אין איסור מן התורה להשתמש בבהמה בשבת וביום טוב, אלא <strong>רבנן הוא</strong> <small>[חכמים הם]</small> ש<strong>גזרו בה,</strong> ואף שאסור מדברי חכמים להשתמש בה, אין איסור זה פוסל את הסוכה מעיקרה.
 אולם אם <strong>עשאה לבהמה</strong> כ<strong>דופן לסוכה,</strong> לא שהעמיד את הסוכה כולה על גבי הבהמה אלא קשר בהמה שתשמש דופן לסוכה — <strong>ר' מאיר פוסל ור' יהודה מכשיר. שהיה ר' מאיר אומר: כל דבר שיש בו רוח חיים, אין עושין אותו לא דופן לסוכה, ולא לחי</strong> שמתקינים בצד פתחי <strong>המבוי</strong> להכשירו לטלטל בו בשבת, <strong>ולא פסין</strong> (כעין עמודים) שעושים מסביב <strong>לביראות</strong> (בורות המים השייכות לציבור), כדי לעשות את מקומם כרשות היחיד ולהתיר לשאוב מהם בשבת, <strong>ולא גולל</strong> (כיסוי) <strong>לקבר. משום ר' יוסי הגלילי אמרו: אף אין כותבין עליו</strong> על בעל חיים <strong>גיטי נשים.</strong>
 ושואלים: <strong>מאי טעמיה</strong> <small>[מה טעמו]</small> של <strong>ר' מאיר</strong> הפוסל דבר שיש בו רוח חיים מלשמש כמחיצה בכל ענין הדורש מחיצה? <strong>אביי אמר:</strong> הטעם הוא <strong>שמא תמות</strong> הבהמה, ונמצא שאין דופן לסוכה. <strong>ור' זירא אמר:</strong> יש לחשוש <strong>שמא תברח.</strong> ומסבירים את ההבדל בטעמי ההלכה לעניינים שונים; אם עשה דופן זו <strong>בפיל קשור, כולי עלמא לא פליגי</strong> <small>[הכל אינם חלוקים]</small> שכשרה, <strong>דאי נמי מיית</strong> <small>[שאם גם כן ימות]</small> ויפול <strong>יש</strong> אף <strong>בנבלתו</strong> גובה <strong>עשרה</strong> טפחים שיכולים להיחשב כמחיצה לכל ענין. <strong>כי פליגי</strong> <small>[כאשר נחלקו]</small> הרי זה <strong>בפיל שאינו קשור.</strong> ושם יש הבדל בשיטה: <strong>למאן דאמר</strong> <small>[ל</small>דעת <small>מי שאמר]</small> כי הטעם הוא משום החשש <strong>שמא תמות</strong> — <strong>לא חיישינן</strong> <small>[אין אנו חוששים],</small> שהרי לדעתו אף אם ימות עדיין משמש הוא כמחיצה, כאמור. <strong>ולמאן דאמר</strong> <small>[ו</small>לדעת <small>מי שאמר]</small> שהטעם הוא משום <strong>גזרה שמא תברח</strong> — <strong>חיישינן</strong> <small>[חוששים אנו].</small> ומקשים: כיצד אפשר להסביר כך את הדברים?
 ו<strong>למאן דאמר</strong> <small>[</small>ו<small>למי שאמר]</small> שהוא משום <strong>גזירה שמא תמות, ניחוש</strong> <small>[נחשוש]</small> על כל פנים, <strong>שמא תברח,</strong> שהרי חשש זה קיים בודאי! <strong>אלא</strong> יש לחזור ממה שאמרנו ולהסביר את הדברים כך: <strong>בפיל שאינו קשור, כולי עלמא לא פליגי</strong> <small>[הכל אינם חלוקים]</small> שאין לעשות בו מחיצה, שמא יברח. <strong>כי פליגי</strong> <small>[כאשר נחלקו]</small> הרי זה <strong>בבהמה קשורה,</strong> וכך יש לומר: <strong>למאן דאמר</strong> <small>[</small>לדעת <small>מי שאמר]</small> <strong>גזרה שמא תמות</strong> — <strong>חיישינן</strong> <small>[חוששים אנו]</small> שאף שאינה יכולה לברוח, הרי יכולה היא למות ובנבלת בהמה רגילה הלא אין גובה עשרה טפחים. אולם <strong>למאן דאמר</strong> <small>[ל</small>דעת <small>מי שאמר]</small> <strong>גזרה שמא תברח</strong> — <strong>לא חיישינן</strong> <small>[אין אנו חוששים],</small> שהרי קשור הוא.
 ושואלים <strong>ו</strong>אף ל<strong>מאן דאמר</strong> <small>[ל</small>דעת <small>מי שאמר]</small> <strong>גזרה שמא תברח,</strong> מדוע לא <strong>ניחוש</strong> <small>[נחשוש]</small> <strong>שמא תמות?</strong> ומשיבים: לזאת לא חשש, כי כלל בידינו: <strong>מיתה לא שכיחא</strong> <small>[מצויה]</small> ובדבר שאינו מצוי אין חכמים גוזרים. ושואלים: על כל פנים ולכל הדעות, <strong>והא איכא רווחא דביני ביני</strong> <small>[והרי יש ריוח שבינתיים]</small> בין הרגלים, שהיא כפירצה בדופן וכיצד אפשר לעשות דופן שרובה פרוצה? ומשיבים: <strong>דעביד ליה בהוצא ודפנא</strong> <small>[שעושה</small> וסותם את המחיצה <small>ב</small>מחיצה קלה של <small>עלי דקל ודפנה].</small>
 ושואלים עוד: והרי יש עוד מקום לחשש <strong>ודלמא רבעה</strong> <small>[ושמא תרבץ]</small> הבהמה ותשבר דופן זו? ומשיבים: צריכים לומר <strong>דמתיחא</strong> <small>[מתוחה,</small> קשורה<small>]</small> הבהמה <strong>באשלי מלעילא</strong> <small>[בחבלים מלמעלה]</small> ואינה יכולה לרבוץ. כיון שהגענו להסביר שמדובר במצב מיוחד זה, שואלים: <strong>ולמאן דאמר</strong> <small>[ול</small>דעת <small>מי שאמר]</small> <strong>גזרה שמא תמות נמי</strong> <small>[גם כן]</small> הרי אין כל מקום לחשש; <strong>הא מתיחא באשלי מלעילא</strong> <small>[הרי מתוחה היא בחבלים מלמעלה]</small> וגם אם תמות הבהמה, עדיין היא עומדת כפי שהיתה וממלאת את המקום! ומשיבים: <strong>זמנין דמוקים</strong> <small>[פעמים שמעמיד]</small> את הבהמה הזו כדופן <strong>פחות משלשה סמוך לסכך</strong> שאין גובה הבהמה מגיע אלא לשבעה טפחים ומשהו, ואת הסכך צריך להניח לפחות בגובה עשרה טפחים כדי שתהא הסוכה כשרה,
## דף כג:
 <strong>וכיון דמייתא</strong> <small>[שהיא מתה] —</small> <strong>כווצא ולאו אדעתיה</strong> <small>[מתכווצת</small> מעט <small>ואינו</small> מעלה <small>על דעתו]</small> שיש צורך לתקן, ונמצא חלל יותר משלושה בין הדופן והסכך ונפסלת הסוכה.
 ושואלים: <strong>ומי</strong> <small>[והאם]</small> <strong>אמר אביי</strong> כי <strong>ר' מאיר חייש</strong> <small>[חושש]</small> <strong>למיתה</strong> כשיטתו בענין הדופן, <strong>ור' יהודה לא חייש</strong> <small>[חושש]?</small> <strong>והתנן</strong> <small>[והרי שנינו</small> במשנה<small>]:</small> <strong>בת ישראל שנשאת לכהן והלך בעלה למדינת הים</strong> — ממשיכה בת ישראל זו להיות <strong>אוכלת בתרומה</strong> כדין אשת כהן, שכן <strong>בחזקת שהוא</strong> (בעלה) עדיין חי ו<strong>קיים</strong> ובזכות בעלה היא אוכלת. ומכאן שאנו סבורים שכל אדם שלא נודע שמת נחשב כעודנו חי.
 <strong>ורמינן עלה</strong> <small>[ומשליכים,</small> מראים סתירה <small>עליה]</small> ממשנה אחרת, שנאמר בה: הנוסע ממקומו, וכדי שלא להותיר את אשתו עגונה, נתן לה גט ואמר לה: <strong>הרי זה גיטך,</strong> ויחול הגט <strong>שעה אחת קודם מיתתי — אסורה לאכול בתרומה מיד</strong> שאנו חוששים שמא ימות בעוד שעה. משמע שחוששים שמא ימות בכל רגע!
 <strong>ואמר אביי</strong> בתירוץ הסתירה: <strong>לא קשיא</strong> <small>[אין זה קשה];</small> <strong>הא</strong> <small>[זו]</small> שאמרנו שבת ישראל שנישאה לכהן אוכלת בתרומה בחזקת שהוא קיים, כשיטת <strong>ר' מאיר דלא חייש</strong> <small>[שאינו חושש]</small> <strong>למיתה, הא</strong> <small>[וזו]</small> שחוששים למיתה בכל שעה, הריהי כשיטת <strong>ר' יהודה, דחייש</strong> <small>[שהוא חושש]</small> <strong>למיתה.</strong>
 וראיה לכך שאלו שיטותיהם; <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>הלוקח יין מבין הכותים</strong> (השומרונים) ויש לחשוש שיין זה לא הופרשו ממנו תרומות ומעשרות, ואין סיפק בידו להפריש עכשיו את התרומות, אם היו מאה לוג יין בחביות, הרי זה <strong>אומר: שני לוגין שאני עתיד להפריש</strong> כתרומה גדולה (ששיעורה כרגיל אחד מחמישים) <strong>הרי הן תרומה, עשרה</strong> לוגין <strong>מעשר ראשון,</strong> ועשירית מן הנותר שהם <strong>תשעה</strong> לוגין, יהיו <strong>מעשר שני, ומיחל</strong> ומחלל על כסף את המעשר השני שעתיד להפריש <strong>ושותה מיד,</strong> ויכול לסמוך על ההפרשה שיעשה לאחר מכן, אלו <strong>דברי ר' מאיר.</strong>
## דף כד.
 <strong>ר' יהודה ור' יוסי ור' שמעון אוסרין,</strong> משום שהם חוששים שמא יבקע נוד היין וישפך הכל לפני שיספיק להפריש בפועל ונמצא שותה טבל. הרי שר' מאיר הוא שאינו חושש לתקלה. שתארע לאחר מכן, ור' יהודה הוא החושש אף לבקיעת הנוד, וכל שכן למיתה!
 ומשיבים: <strong>איפוך</strong> <small>[הפוך]</small> את הגירסות ואמור שכך הסביר אביי: <strong>ר' מאיר חייש</strong> <small>[חושש]</small> <strong>למיתה, ור' יהודה לא חייש</strong> <small>[חושש]</small> <strong>למיתה, דתניא</strong> <small>[ש</small>כן <small>שנינו</small> בברייתא<small>]:</small> <strong>עשאה לבהמה דופן לסוכה, ר' מאיר פוסל</strong> מן הטעם שאמרנו, שהוא חושש למיתה, <strong>ור' יהודה מכשיר.</strong>
 ושואלים: <strong>אם כן קשיא</strong> <small>[קשה]</small> לדברי <strong>ר' מאיר</strong> בענין סוכה שחושש למיתה, על דברי <strong>ר' מאיר</strong> לענין הפרשת מעשרות, שרואים שאינו חושש לתקלה מאוחרת בבקיעת הנוד! ומשיבים: <strong>אמר</strong> <small>[</small>יכול היה <small>לומר]</small> <strong>לך ר' מאיר</strong> ולתרץ: <strong>מיתה שכיחא</strong> <small>[מצויה],</small> שהרי כל חי סופו למות, ואילו <strong>בקיעת הנוד לא שכיחא</strong> <small>[אינה מצויה],</small> כי <strong>אפשר דמסר ליה</strong> <small>[שימסור אותו,</small> את הנוד<small>]</small> <strong>לשומר</strong> שישמרנו שלא יבקע עד שיפריש ממנו.
 ומקשים: הלא <strong>קשיא</strong> מדברי <strong>ר' יהודה</strong> בענין סוכה שאינו חושש למיתה על דברי <strong>ר' יהודה</strong> לענין מעשרות, שחושש לבקיעת הנוד!
 ומתרצים: <strong>טעמא</strong> <small>[הטעם]</small> של <strong>ר' יהודה</strong> במעשרות <strong>לאו</strong> <small>[</small>האם <small>לא]</small> <strong>משום דחייש</strong> <small>[שהוא חושש]</small> <strong>לבקיעת</strong> ה<strong>נוד, אלא משום דלית ליה</strong> <small>[שאינו</small> מקבל את העקרון<small>]</small> של <strong>"ברירה",</strong> שהרי דרך ההפרשה שהציע ר' מאיר מבוססת על הנחה עקרונית, שלאחר שהפריש מתברר שאותו חלק אותו הפריש היה תרומות ומעשרות ראויים מעיקרם. ואילו ר' יהודה אינו מקבל עיקרון זה, ולדעתו אין אומרים שלאחר מעשה יתברר מה מהותם של הדברים לפני כן.
 ושואלים: וכי זהו הטעם? <strong>ולא חייש</strong> <small>[חושש]</small> <strong>ר' יהודה לבקיעת נוד? והא מדקתני סיפא</strong> <small>[והרי ממה ששנה בסופה]</small> של אותה ברייתא בענין מעשרות: <strong>אמרו לו</strong> חכמים <strong>לר' מאיר: אי אתה מודה שמא יבקע הנוד ונמצא זה שותה טבלים למפרע? ואמר להו</strong> <small>[להם]</small> ר' מאיר לחכמים: איני חושש, ו<strong>לכשיבקע</strong> הנוד תהיה זו בעיה. <strong>מכלל</strong> הדברים אתה למד <strong>דחייש</strong> <small>[שחושש]</small> <strong>ר' יהודה</strong> החולק על ר' מאיר <strong>לבקיעת הנוד!</strong>
 ומתרצים: <strong>התם</strong> <small>[שם]</small> <strong>ר' יהודה הוא דקאמר</strong> <small>[שאמר]</small> <strong>לר' מאיר</strong> כך: <strong>לדידי</strong> <small>[לשיטתי]</small> כלשעצמי <strong>לית לי</strong> <small>[אין לי,</small> איני מקבל<small>]</small> את עקרון ה<strong>ברירה,</strong> ולכן אי אפשר להפריש תרומות ומעשרות לאחר שתיית היין. <strong>אלא</strong> אף <strong>לדידך</strong> <small>[לשיטתך]</small> ש<strong>יש ברירה אי אתה מודה</strong> שיש לחשוש <strong>שמא יבקע הנוד? אמר ליה</strong> <small>[לו]</small> ר' מאיר: <strong>לכשיבקע.</strong> כלומר: איני חושש לכך.
 ומוסיפים לשאול: <strong>ולא חייש</strong> <small>[חושש]</small> <strong>ר' יהודה למיתה? והתנן</strong> <small>[והרי שנינו]</small> במשנה במסכת יומא, שאמרו חכמים: מכינים ממלא מקום לכהן הגדול ביום הכיפורים, <strong>ור' יהודה אומר:</strong> כיון שחייב הכהן הגדול שיהיה נשוי ביום הכיפורים <strong>אף אשה אחרת מתקינין לו, שמא תמות אשתו.</strong> משמע שהוא חושש למיתה! ומשיבים: <strong>הא איתמר עלה</strong> <small>[הרי</small> כבר <small>נאמר עליה]</small> על אותה משנה, שאין היא מבטאה שיטה כללית, אלא <strong>אמר רב הונא בריה</strong> <small>[בנו]</small> של <strong>ר' יהושע: מעלה עשו בכפרה</strong> לחשוש בה לדברים שאין חוששים להם בענין אחר.
 <big>א</big> לאחר בירור זה של שיטות התנאים, חוזרים לדון בנושא הקודם. ושואלים: <strong>בין למאן דאמר</strong> <small>[בין ל</small>דעת <small>מי שאומר]</small> שאין עושים מחיצה מבעלי חיים מפני הטעם <strong>שמא תמות</strong> הבהמה, <strong>בין למאן דאמר</strong> <small>[ל</small>דעת <small>מי שאמר]</small> שהטעם הוא <strong>שמא תברח,</strong> הלא מדבריהם נשמע כי <strong>מדאורייתא</strong> <small>[מן התורה]</small> <strong>מחיצה מעליא</strong> <small>[מעולה,</small> גמורה<small>]</small> <strong>היא,</strong> אלא <strong>רבנן הוא</strong> <small>[חכמים הם]</small> ש<strong>גזרו בה,</strong> שמא תארע תקלה. <strong>אלא מעתה,</strong> לפי הסבר זה, <strong>לר' מאיר תטמא</strong> הבהמה שעשאוה גולל גם <strong>משום גולל</strong> לקבר, <strong>אלמה תנן</strong> <small>[ומדוע שנינו]</small> כי <strong>ר' יהודה מטמא</strong> בהמה שהעמיד אותה על גבי הקבר <strong>משום גולל, ור' מאיר מטהר.</strong> שאם לדעת ר' מאיר אין עושים זאת בבהמה אלא מפני חשש מוגדר שמא תמות, אולם מלכתחילה לכאורה אין כל חיסרון מהותי בעשייתה לגולל, ואם כן קשה מדוע לדבריו אין הטומאה חלה עליה?
 <strong>אלא אמר רב אחא בר יעקב</strong> עלינו לדחות את כל מה שאמרנו קודם, ולומר: <strong>קסבר</strong> <small>[סבור]</small> <strong>ר' מאיר: כל מחיצה שעומדת ב</strong>אמצעות <strong>רוח</strong> בלבד, שאין לה חיזוק חיצוני, אלא עומדת רק על דבר שאיננו נתפס במישוש (כדבר חי העומד ברוח חיים) — <strong>אינה מחיצה,</strong> ולשיטה זו, בהמה אינה חשובה מחיצה מעצם מהותה. <strong>איכא דאמרי</strong> <small>[יש אומרים]</small> בלשון אחרת קצת, <strong>אמר רב אחא בר יעקב: קסבר ר' מאיר כל מחיצה שאינה עשויה בידי אדם</strong> — <strong>אינה מחיצה.</strong>
 ושואלים <strong>מאי בינייהו</strong> <small>[מהו</small> ההבדל המעשי <small>ביניהם],</small> בין שתי הלשונות הללו בדברי רב אחא בר יעקב? ומשיבים: <strong>איכא בינייהו</strong> <small>[יש ביניהם]</small> הבדל למעשה באופן <strong>דאוקמה</strong> <small>[שהעמיד אותה]</small> את המחיצה <strong>בנוד</strong> ה<strong>תפוח</strong> ברוח, שנפחו ומילאו אויר. <strong>למאן דאמר</strong> <small>[ל</small>דעת <small>מי שאומר]</small> כי <strong>מחיצה</strong> שאינה <strong>עומדת</strong> אלא <strong>ברוח, אינה מחיצה</strong> — <strong>הרי</strong> אף מחיצה זו <strong>עומדת ברוח</strong> ופסולה היא, <strong>למאן דאמר</strong> <small>[ל</small>דעת <small>מי שאומר]</small> <strong>שאינה עשויה בידי אדם</strong> פסולה —
## דף כד:
 <strong>הרי עשויה</strong> מחיצה זו <strong>בידי אדם</strong> שהרוח שבנוד בידי אדם היא.
 <big>א</big> <strong>אמר מר</strong> <small>[החכם]</small> בברייתא בענין שימוש בבעלי חיים. <strong>משום ר' יוסי הגלילי אמרו: אף אין כותבין עליו,</strong> על דבר שיש בו רוח חיים, <strong>גיטי נשים.</strong> ושואלים: <strong>מאי טעמיה</strong> <small>[מה טעמו]</small> של <strong>ר' יוסי הגלילי,</strong> מהיכן למד הוא איסור זה? ומשיבים: <strong>דתניא</strong> <small>[ש</small>כן <small>שנינו</small> בברייתא<small>];</small> נאמר: "וכתב לה <strong>ספר</strong> כריתות" (דברים כד, א), <strong>אין לי אלא ספר,</strong> כלומר: קלף כתוב וגלול, <strong>מנין לרבות כל דבר</strong> שאפשר לכתוב עליו — <strong>תלמוד לומר: "וכתב לה"</strong> משמע <strong>מכל מקום,</strong> כל דבר שאפשר לכתוב עליו.
 <strong>אם כן, מה תלמוד לומר "ספר",</strong> אם יכול לכתוב על כל דבר? <strong>לומר לך</strong> ש"ספר" הוא דוגמא לדברים שכותבים עליהם גט, <strong>מה ספר — דבר שאין בו רוח חיים, ואינו אוכל</strong> (דבר מאכל), <strong>אף כל דבר שאין בו רוח חיים ואינו אוכל,</strong> ולכן אין לכתוב גט על בהמה.
 ושואלים: <strong>ורבנן</strong> <small>[וחכמים]</small> המתירים לכתוב גט על בעלי חיים, כיצד הם מפרשים? ומסבירים: לדעתם <strong>אי כתב</strong> <small>[אילו נאמר]</small> בתורה <strong>"</strong>וכתב <strong>בספר",</strong> היינו אומרים <strong>כדקאמרת</strong> <small>[כמו שאמרת].</small> <strong>השתא דכתיב</strong> <small>[עכשיו שנאמר]</small> <strong>"ספר",</strong> אין משמעות "ספר" לשם עצם מסויים אלא הוא שם מופשט, ומשמעו: <strong>לספירת</strong> (לסיפור) <strong>דברים בעלמא</strong> <small>[בלבד]</small> <strong>הוא דאתא</strong> <small>[שבא],</small> ו"ספר כריתות" משמעו סיפור עניין הכריתות.
 ושואלים: <strong>ורבנן</strong> <small>[וחכמים]</small> <strong>האי</strong> <small>[זה]</small> שנאמר <strong>"וכתב" מאי דרשי ביה</strong> <small>[מה דורשים הם בו]?</small> כיון שלפירושם "ספר" כולל את ענין סיפור הדברים ואין משמעו דבר שכותבים עליו! ומשיבים: <strong>ההוא מיבעיא להו</strong> <small>[</small>דבר <small>זה נחוץ להם]</small> ללמוד כי <strong>בכתיבה</strong> בלבד אשה <strong>מתגרשת ואינה מתגרשת בכסף.</strong> כי <strong>סלקא דעתך אמינא</strong> <small>[יעלה על דעתך לומר]:</small> <strong>הואיל ואיתקש</strong> <small>[והושוותה</small> בכתוב<small>]</small> <strong>יציאה</strong> מן הבעל <strong>להויה,</strong> לנישואין לאיש, היינו יכולים להעלות על הדעת: <strong>מה הויה</strong> בקידושין נעשית (בין השאר) על ידי מתן <strong>כסף, אף יציאה</strong> תהא יכולה להתבצע <strong>בכסף, קא משמע לן</strong> <small>[השמיע לנו]</small> שאין גירושין אלא בכתיבה.
 ושואלים: <strong>ור' יוסי הגלילי האי סברא מנא ליה</strong> <small>[סברה זו מניין לו]</small> שאין גירושין אלא בכתיבה? ומשיבים: <strong>מ"ספר כריתת" נפקא ליה</strong> <small>[יוצא לו</small> הדבר<small>]</small> שהוא מדייק: <strong>ספר — כורתה, ואין דבר אחר</strong> כגון מתן כסף <strong>כורתה.</strong>
 ושואלים: <strong>ואידך</strong> <small>[והאחרים]</small> וחכמים כיצד דורשים הם לשון "כריתות" שבמקרא? ומשיבים: <strong>ההוא מיבעי ליה</strong> <small>[</small>דבר <small>זה צריך להם]</small> שהגט יהיה <strong>דבר הכורת בינו לבינה.</strong> כלומר: שנוסח הגט צריך להיות כזה שמנתק לחלוטין את כל הקשרים בינו ובינה. <strong>כדתניא</strong> <small>[</small>ו<small>כפי</small> ש<small>שנינו</small> בברייתא<small>]:</small> האומר לאשתו <strong>הרי זה גיטך על מנת שלא תשתי יין, ועל מנת שלא תלכי לבית אביך לעולם</strong> — <strong>אין זה כריתות,</strong> כיוון שהיא נשארת קשורה בו לענין מסויים על ידי התנאי שבגט לכל ימי חייה, ולכן אין אתה יכול להחשיבו כגט כריתות. אולם אם אמר לה: אל תלכי לבית אביך <strong>כל שלשים יום</strong> — <strong>הרי זה כריתות,</strong> כיון שלאחר אותו זמן נפסק כל קשר ביניהם.
 ושואלים: <strong>ואידך</strong> <small>[והאחר]</small> ר' יוסי הגלילי מניין למד הוא שאין לעשות תנאי כזה בגיטין? ומשיבים: <strong>מ"כרת" "כריתת" נפקא</strong> <small>[יוצא</small> הדבר<small>].</small> שהרי יכול היה לכתוב "ספר כרת", וכיון שאמר לשון "כריתות", למדים אנו מכאן שני דברים. ושואלים: <strong>ואידך</strong> <small>[והאחר]</small> וחכמים מה למדים הם מהכפילות? ומשיבים: <strong>"כרת" "כריתות" לא דרשי</strong> <small>[דורשים],</small> שאינם רואים בכך שינוי מהותי בלשון הכתוב שניתן ללמוד ממנו.
 <big>ב משנה</big> <strong>העושה סוכתו בין האילנות והאילנות</strong> משמשים כ<strong>דפנות לה</strong> — הרי זו סוכה <strong>כשרה.</strong>
 <big>ג גמרא</big> <strong>אמר רב אחא בר יעקב: כל מחיצה שאינה יכולה לעמוד ברוח מצויה</strong> — <strong>אינה</strong> קרויה <strong>מחיצה.</strong>
 ומעירים: <strong>תנן</strong> <small>[שנינו</small> במשנתנו<small>]:</small> <strong>העושה סוכתו בין האילנות והאילנות דפנות לה</strong> — <strong>כשרה.</strong> ויש לשאול: <strong>והא קאזיל ואתי</strong> <small>[והרי הולכים ובאים]</small> האילנות מחמת הרוח! ומשיבים: <strong>הכא במאי עסקינן</strong> <small>[כאן במה אנו עוסקים] —</small> <strong>ב</strong>אילנות זקנים שהם עבים ו<strong>קשין</strong> ואינם נעים ברוח.
 ושואלים: <strong>והא איכא</strong> <small>[והרי יש]</small> את <strong>נופו</strong> של האילן שהוא ודאי נע ברוח ואם הוא משמש כחלק מדופן הסוכה יש לפוסלה! ומשיבים: <strong>דעביד ליה בהוצא ודפנא</strong> <small>[שעושה אותו,</small> קושר אותו, <small>בענפי דקלים ודפנה],</small> עד שנעשה כמחיצה שאינה נעה עוד ברוח. ואומרים: <strong>אי הכי</strong> <small>[אם כך]</small> שהאילן קשור ואיננו נע כלל, <strong>מאי למימרא</strong> <small>[מה יש לומר]</small> בכך, מה החידוש שבדבר במשנתנו? ומשיבים: <strong>מהו דתימא</strong> <small>[שתאמר]</small> <strong>ניגזר דלמא אתי לאשתמושי</strong> <small>[נגזור שמא יבוא להשתמש]</small> <strong>באילן</strong> בשבת, כיון שהוא משמש כדופן לסוכה, ולכן נאסור אותו בכלל, לכן <strong>קא משמע לן</strong> <small>[השמיע לנו]</small> שאין לחשוש לכך.
 <strong>תא שמע</strong> <small>[בוא ושמע]</small> ממקור אחר להוכיח שמחיצה הנעה ברוח קרויה מחיצה, שאמרנו לגבי הפסים המקיפים באר ועושים אותה כרשות היחיד ובכך מתירים לשאוב ממנה בשבת, שאם <strong>היה</strong> עומד <strong>שם</strong> באחד מן הזוויות <strong>אילן</strong> שעוביו אמה לכל צד, <strong>או גדר</strong> אבנים מרובעת אמה על אמה, <strong>או מחיצת הקנים</strong> — <strong>נידון משום דיומד</strong> <small>[עמוד כפול]</small> בצד הבאר ומשמש כמחיצה חלקית לשני צדדים. הרי הוכחה שאף מחיצה העשוייה לנוע ברוח, כגון מחיצת הקנים, נחשבת כמחיצה גמורה! ודוחים: <strong>התם נמי</strong> <small>[שם גם כן]</small> נחשבת היא כמחיצה גמורה <strong>משום דעביד ליה בהוצא ודפנא</strong> <small>[שעושה,</small> קושר <small>אותה בעלי דקל ודפנה]</small>
 ומציעים שוב: <strong>תא שמע:</strong> <small>[בוא</small> ו<small>שמע]</small> ראיה ממה ששנינו: <strong>אילן המיסך על הארץ</strong> שנופו רחב וענפיו יורדים וסוככים עד לארץ, <strong>אם אין נופו גבוה מן הארץ שלשה טפחים</strong> — הריהו יוצר תחתיו כעין סוכה עגולה שלימה ולכן <strong>מטלטלין תחתיו</strong> כרשות היחיד גמורה. ולכאורה <strong>אמאי</strong> <small>[מדוע]</small> מתייחסים לנוף האילן כמחיצה <strong>הא קא אזיל ואתי</strong> <small>[והרי הוא הולך ובא]</small> ברוח? ומשיבים: <strong>התם נמי דעביד ליה בהוצא ודפנא</strong> <small>[שם גם כן שעושה אותו בעלי דקל ודפנה]</small>
 ושואלים: אם מדובר שעשה אותו במחיצה גמורה, <strong>אי הכי</strong> <small>[אם כן]</small><strong>ניטלטל בכוליה</strong> <small>[שיטלטל בכולו]</small> תחת האילן כולו, שהרי הוא כרשות היחיד, <strong>אלמה</strong> <small>[מדוע]</small> <strong>אמר רב הונא בריה</strong> <small>[בנו]</small> של <strong>ר' יהושע: אין מטלטלין בו</strong> תחת אילן זה,
## דף כה.
 <strong>אלא</strong> רק בשטח של <strong>בית סאתים</strong> שזהו השיעור בו התירו חכמים את הטלטול במקום שיש לו מחיצות אבל לא הוקף מתחילה לדור בו (כמידת חצר המשכן). והרי אם קשר את הנוף עד שאיננו נע, אם כן הרי זו מחיצה גמורה ויותר הטלטול איפוא תחת כולו!
 ומשיבים: <strong>משום דהוי</strong> <small>[שהוא]</small> אילן זה בכל אופן <strong>דירה שתשמישיה לאויר</strong> בלבד, שהרי אין זו דירה ממש לדור בתוכה ונעשתה רק לצורך החלל (אויר) שמחוץ לה, כגון לצורך שמירה, <strong>וכל דירה שתשמישיה לאויר אין מטלטלין בו אלא סאתים,</strong> שאינו חשוב כדירה גמורה.
 <strong>תא שמע</strong> <small>[בוא</small> ו<small>שמע]</small> ראיה ממקום אחר: <strong>שבת בתל שהוא גבוה עשרה</strong> טפחים מן השטח שסביב לו, ושטחו <strong>הוא מארבע אמות עד בית סאתים, וכן</strong> אם שבת <strong>בנקע</strong> (שקע, מקום עמוק) <strong>שהוא עמוק עשרה</strong> טפחים מסביבתו, <strong>ו</strong>שטחו <strong>הוא מארבע אמות עד בית סאתים, וכן</strong> אם היה במקום שיש בו <strong>קמה קצורה ושיבולות</strong> (שבולים) <strong>מקיפות אותה</strong> והן בגובה עשרה טפחים — הרי זה כמקום דירה ו<strong>מהלך את כולה ו</strong>עוד <strong>חוצה לה אלפים אמה</strong> כתחום שבת ומשמע שהשיבולים משמשות כמחיצה <strong>אף על גב דאזיל ואתי</strong> <small>[אף על פי שהולך ובא]</small> ברוח! ודוחים: <strong>התם נמי דעביד ליה בהוצא ודפנא</strong> <small>[שם גם כן</small> מדובר <small>שעשה את</small> השיבולים קשורות זו לזו <small>בעלי דקל ודפנה]</small> והן איפוא מחיצה גמורה.
 <big>א משנה</big> <strong>שלוחי מצוה</strong> ההולכים ממקום למקום לצורך מצוה — <strong>פטורין מן הסוכה. חולין ומשמשיהן</strong> (המטפלים בהם) — <strong>פטורין מן הסוכה.</strong> וכל אדם <strong>אוכלין ושותין ארעי</strong> סעודה שאינה של קבע <strong>חוץ לסוכה.</strong>
 <big>ב גמרא</big> ושואלים: <strong>מנא הני מילי</strong> <small>[מניין דברים אלה]</small> שהעוסק במצוה פטור ממצות סוכה? <strong>דתנו רבנן</strong> <small>[ששנו חכמים]</small> בברייתא; נאמר בתורה כי יש לקרוא קריאת שמע "בשבתך בביתך ובלכתך בדרך ובשכבך ובקומך" (דברים ו, ז). ודורשים: <strong>"בשבתך בביתך" — פרט לעוסק במצוה</strong> שאינו יושב בביתו, <strong>"ובלכתך בדרך" — פרט לחתן</strong> שהוא טרוד במצותו ואינו הולך בדרכים. <strong>מכאן אמרו: הכונס</strong> (הנושא) <strong>את הבתולה</strong> — <strong>פטור</strong> מקריאת שמע בלילה הראשון לנישואיו, <strong>ו</strong>הכונס <strong>את האלמנה — חייב.</strong>
 ושואלים: <strong>מאי משמע</strong> <small>[מה,</small> כיצד <small>משמע]</small> מתוך הפסוק הלכות אלה? <strong>אמר רב הונא:</strong> "בדרך" משמעו <strong>כדרך, מה דרך</strong> שאדם הולך בה סתם היא ענין של <strong>רשות, אף כל</strong> העוסק בענייני <strong>רשות, לאפוקי האי</strong> <small>[להוציא את זה]</small> החתן ש<strong>במצוה</strong> הוא <strong>עסוק.</strong>
 ותוהים: הלא נאמר בכתוב בלשון סתמית "בדרך", <strong>מי לא עסקינן דקאזיל</strong> <small>[האם אין אנו עוסקים</small> גם כן במי <small>שהולך]</small> <strong>לדבר מצוה וקא אמר רחמנא ליקרי</strong> <small>[ואמרה התורה שיקרא]!</small> ודוחים: <strong>אם כן לימא קרא</strong> <small>[שיאמר הכתוב]</small> <strong>"בשבת ובלכת", מאי</strong> <small>[מה]</small> משמעות ההדגשה <strong>"בשבתך" "ובלכתך",</strong> לומר: <strong>בלכת</strong> (בהליכה) <strong>דידך</strong> <small>[שלך]</small> <strong>הוא דמחייבת</strong> <small>[שאתה חייב]</small> <strong>הא בלכת דמצוה פטירת</strong> <small>[הרי בהליכה של מצוה פטור אתה].</small>
 ושואלים: אם הוא נפטר משום שהוא עסוק במצוה, <strong>אי הכי</strong> <small>[אם כך]</small> <strong>אפילו כונס את האלמנה נמי</strong> <small>[גם כן]</small> הרי מקיים הוא אותה מצוה, ומדוע חייב הוא בקריאת שמע? ומשיבים: <strong>כונס את הבתולה טריד</strong> <small>[טרוד]</small> במחשבה ובדאגה שמא לא תמצא בתולה, ולכן אין דעתו פנויה לכוון בקריאת שמע, אבל ה<strong>כונס</strong> את ה<strong>אלמנה לא טריד</strong> <small>[טרוד]</small> בכך.
 ותוהים: <strong>וכל היכא דטריד, הכי נמי</strong> <small>[וכי כל מי שהוא מוטרד בדבר כך גם כן]</small> תאמר שהוא <strong>פטור?! אלא מעתה</strong> מי ש<strong>טבעה ספינתו בים דטריד</strong> <small>[שהוא טרוד</small> ומודאג<small>],</small> <strong>הכי נמי</strong> <small>[כך גם כן]</small> תאמר שהוא <strong>פטור?! וכי תימא הכי נמי</strong> <small>[ואם תאמר כך הוא גם כן],</small> שאכן הוא פטור <strong>והאמר</strong> <small>[והרי אמר]</small> <strong>ר' אבא בר זבדא אמר רב: אבל חייב בכל המצות האמורות בתורה חוץ</strong> מהנחת <strong>תפלין, שהרי נאמר בהן "פאר"</strong> ואין ראוי לאבל לפאר עצמו. משמע שאפילו אבל המודאג וטרוד באבלו, חייב בקריאת שמע!
 ודוחים: אין להשוות, כי <strong>הכא</strong> <small>[כאן]</small> בחתן <strong>טריד</strong> <small>[טרוד,</small> מודאג<small>]</small> <strong>טירדא</strong> של <strong>מצוה,</strong> שהוא עומד לעשות, <strong>התם</strong> במי שטבעה ספינתו <strong>טריד</strong> <small>[טרוד,</small> מודאג<small>]</small> <strong>טרדא</strong> של <strong>רשות,</strong> שהרי אינו חייב לדאוג על כך, ולכן אינו נפטר מן המצווה.
 <big>ג</big> ושואלים: <strong>ודין זה שהעוסק במצוה פטור מן המצוה מהכא נפקא</strong> <small>[מכאן יוצא,</small> נלמד<small>]</small> הדבר? והרי <strong>מהתם נפקא</strong> <small>[משם</small> ממקור אחר <small>יוצא]</small> <strong>דתניא</strong> <small>[ש</small>כן <small>שנינו</small> בברייתא<small>],</small> נאמר: <strong>"ויהי אנשים אשר היו טמאים לנפש אדם</strong> ולא יכלו לעשות הפסח ביום ההוא<strong>"</strong> (במדבר ט, ו). לפני שאנו מסיימים את הדיון שואלים אנו שאלה להבהרה: <strong>אותם אנשים</strong> שנטמאו למת <strong>מי היו?</strong> ומשיבים: <strong>נושאי ארונו של יוסף</strong> שהלך עמם במדבר <strong>היו,</strong> אלו <strong>דברי ר' יוסי הגלילי.</strong>
## דף כה:
 <strong>ר' עקיבא אומר: מישאל ואלצפן היו</strong> אלה <strong>שהיו עוסקין בנדב ואביהוא</strong> שהרי הם שהוציאום כשנשרפו בקודש הקדשים (ויקרא י, ד). <strong>ר' יצחק אומר:</strong> שאין מקום לזיהויים הללו, כי <strong>אם נושאי ארונו של יוסף היו, כבר היו יכולין להיטהר</strong> שהרי חנו במקום די זמן כדי שיוכלו להיטהר. ו<strong>אם מישאל ואלצפן היו, יכולים היו</strong> אף הם <strong>ליטהר,</strong> שהרי בראש חודש ניסן הוקם המשכן והוא היה יום שמיני למילואים ובו נשרפו בני אהרון ומאז היו להם יותר משבעה ימים, עד ערב פסח שהוא בארבעה עשר בחודש ניסן.
 <strong>אלא</strong> היו אלה אנשים אחרים שלא נתפרשו שמותיהם, ו<strong>עוסקין במת מצוה היו,</strong> שהזדמן להם לקבור מת באותם ימים <strong>שחל שביעי שלהן להיות</strong> בדיוק <strong>בערב הפסח, שנאמר: "ולא יכלו לעשות הפסח ביום ההוא"</strong> (במדבר ט, ו), וההדגשה היא <strong>ביום ההוא,</strong> הוא ש<strong>אין יכולין לעשות, הא</strong> <small>[הרי]</small> <strong>למחר</strong> — <strong>יכולין</strong> היו <strong>לעשות,</strong> ולכן באו לשאול אם מותר לשחוט עבורם קרבן פסח, שהרי אף שיוכלו לאוכלו בלילה, מכל מקום בשעת שחיטתו וזריקת דמו עדיין אינם טהורים. ומכל מקום למדנו מכאן שהעוסק במצוה פטור ממצוה אחרת המוטלת עליו. שהרי מוטל היה עליהם לקיים מצוה זו של קבורת המת, אף על פי שבשלה ייאלצו להמנע מהקרבת קרבן פסח שהיא מצוה חמורה!
 ומשיבים: <strong>צריכא</strong> <small>[צריך]</small> לשני המקורות ללמוד מהם, <strong>דאי אשמעינן התם</strong> <small>[שאילו היה משמיע לנו</small> רק <small>שם]</small> בטמאי מתים, היינו אומרים: <strong>משום</strong> ש<strong>לא מטא</strong> <small>[הגיע]</small> <strong>זמן חיובא</strong> <small>[חיוב]</small> ה<strong>פסח</strong> בשעה שעסקו בקבורת המת ומחובתם אכן היה לקיים מצוה זו שהיא באה ראשונה, <strong>אבל הכא</strong> <small>[כאן]</small> <strong>דמטא</strong> <small>[שהגיע]</small> כבר <strong>זמן קריאת שמע</strong> בתוך זמן הנישואין — שמא חלה על החתן חובת קריאת שמע. על כן <strong>צריכא</strong> <small>[הוצרכה]</small> לומר. ולהיפך: <strong>ואי אשמעינן הכא</strong> <small>[ואילו היה משמיע לנו</small> רק <small>כאן]</small> בקריאת שמע, היינו אומרים שמתירים שלא לקרוא כיון שאין המצוה חמורה כל כך <strong>דליכא</strong> <small>[שאין</small> בה<small>]</small> עונש <strong>כרת, אבל התם</strong> <small>[שם]</small> בפסח שיש בו עונש <strong>כרת</strong> למי שלא עשאו <strong>אימא</strong> <small>[אמור]</small> ש<strong>לא</strong> ייפטרו מלעשותו, על כן <strong>צריכא</strong> <small>[נצרכה]</small> לומר גם בענין זה.
 <big>א</big> <strong>גופא</strong> <small>[לגופו]</small> של דבר, כיון שהזכרנו הלכות אבל, <strong>אמר ר' אבא בר זבדא אמר רב: אבל חייב בכל מצות האמורות בתורה, חוץ מתפילין, שהרי נאמר בהן "פאר"</strong> ואין ראוי לאבל לפאר את עצמו. והמקור לדבר: <strong>מדאמר ליה רחמנא</strong> <small>[מ</small>מה <small>שאמר לו הקדוש ברוך הוא]</small> <strong>ליחזקאל</strong> "האנק דום מתים אבל לא תעשה <strong>פארך חבוש עליך</strong> ונעליך תשים ברגליך" (יחזקאל כד, יז), שיחזקאל נצטווה שלא להתאבל על מות אשתו כשאר בני אדם, ומכאן נלמד: <strong>את</strong> <small>[אתה]</small> <strong>הוא דמחייבת</strong> <small>[שמחוייב]</small> להניח תפילין ("פאר") אף בזמן אבלך, <strong>אבל כולי עלמא פטירי</strong> <small>[כל העולם פטורים].</small>
 ומעירים: <strong>והני מילי</strong> <small>[ודברים אלה]</small> שהאבל פטור מן התפילין, הרי זה דווקא <strong>ביום</strong> ה<strong>ראשון</strong> של האבל, <strong>דכתיב</strong> <small>[</small>משום <small>שנאמר]:</small> <strong>"</strong>ושמתיה כאבל יחיד <strong>ואחריתה כיום מר"</strong> (עמוס ח, י), ומכאן למדו כי עיקר המרירות באבל נמשכת רק יום אחד ("יום מר").
 <strong>ו</strong>בענין דומה <strong>אמר ר' אבא בר זבדא אמר רב: אבל חייב בסוכה.</strong> ותוהים: <strong>פשיטא</strong> <small>[פשוט,</small> מובן<small>]</small> ומדוע ייפטר? ומסבירים: <strong>מהו דתימא</strong> <small>[שתאמר]</small> <strong>הואיל ואמר ר' אבא בר זבדא אמר רב: מצטער פטור מן הסוכה,</strong> שכל מי שישיבתו בסוכה גורמת לו צער פטור מלשבת בה, הייתי אומר כי <strong>האי נמי</strong> <small>[זה גם כן]</small> <strong>מצטער הוא,</strong> ויפטר, <strong>קא משמע לן</strong> <small>[השמיע לנו]</small> שאף על פי כן חייב הוא במצות סוכה. וטעמו: שאין הדברים דומים, כי <strong>הני מילי צערא דממילא</strong> <small>[דברים אלה</small> שפטור, אמורים באופן <small>שהצער</small> בא לו <small>מן הדבר]</small> מעצם ישיבתו בסוכה (כגון שקר או חם לו בה, או שהסכך מדיף ריח רע), <strong>אבל הכא איהו הוא דקא מצטער נפשיה</strong> <small>[כאן,</small> באבל, ש<small>הוא הוא שמצער את עצמו],</small> <strong>מיבעי ליה ליתובי דעתיה</strong> <small>[צריך הוא ליישב את דעתו]</small> ויוכל לקיים את המצווה כראוי.
 <big>ב</big> <strong>ואמר ר' אבא בר זבדא אמר רב: החתן והשושבינין</strong> (רעיו המלוים אותו) <strong>וכל בני החופה</strong> המשמשים ומסייעים בשמחת החופה — <strong>פטורין מן הסוכה כל שבעה</strong> ימי משתה החתונה. ושואלים: <strong>מאי טעמא</strong> <small>[מה טעם]</small> הדבר? <strong>משום דבעו למיחדי</strong> <small>[שהם רוצים לשמוח].</small> ושואלים: אם בשמחה תלוי הדבר, אם כן <strong>ליכלו</strong> <small>[יאכלו]</small> <strong>בסוכה וליחדו</strong> <small>[וישמחו]</small> <strong>בסוכה!</strong> ומשיבים: <strong>אין שמחה</strong> של חתונה <strong>אלא בחופה</strong> עצמה. ושואלים: <strong>וליכלו</strong> <small>[ושיאכלו]</small> כשאר אנשים <strong>בסוכה וליחדו</strong> <small>[וישמחו]</small> <strong>בחופה!</strong> ומשיבים: <strong>אין שמחה אלא במקום סעודה,</strong> ולכן כיון שצריכים לשמוח בחופה, צריכים הם גם לעשות שם סעודתם.
 ושואלים: <strong>וליעבדו</strong> <small>[ושיעשו]</small> <strong>חופה בסוכה</strong> עצמה? <strong>אביי אמר:</strong> אין עושים כן <strong>משום ייחוד,</strong> שאם יעשו כן שמא יזדמן שתשאר הכלה ביחידות עם אדם זר המצוי בסוכה, ויעברו על האיסור להתייחד עם אשת איש. <strong>ורבא אמר:</strong> הטעם הוא <strong>משום צער</strong> ה<strong>חתן,</strong> משום שהסוכה אינה סגורה מכל צד ולכן לא יוכל החתן להיות ביחידות עם כלתו, וייגרם לו בכך צער. ושואלים: <strong>מאי בינייהו</strong> <small>[מהו</small> ההבדל המעשי <small>ביניהם]?</small> ומשיבים: <strong>איכא בינייהו דשכיחא אינשי דנפקי ועיילי להתם</strong> <small>[יש ביניהם, שמצויים אנשים שיוצאים ונכנסים לשם];</small> <strong>למאן דאמר</strong> <small>[ל</small>דעת <small>מי שאומר]</small> שהטעם הוא <strong>משום ייחוד</strong> — <strong>ליכא</strong> <small>[אין</small> כאן<small>]</small> מקום לחשוש, שהרי תמיד יש שם עוברים ושבים. אולם <strong>למאן דאמר</strong> <small>[ל</small>דעת <small>מי שאומר]</small> שהטעם הוא <strong>משום צער חתן</strong> — <strong>איכא</strong> <small>[יש]</small> טעם לחשוש אף אז.
 <strong>אמר ר' זירא: אנא</strong> <small>[אני]</small> עצמי נשאתי אשה בערב חג הסוכות ו<strong>אכלי</strong> <small>[אכלתי]</small> <strong>בסוכה וחדי</strong> <small>[ושמחתי]</small> <strong>בחופה, וכל שכן דחדי ליבאי דקא עבידנא תרתי</strong> <small>[ששמח ליבי שעשיתי שתים],</small> גם חתונה וגם מצות סוכה. אלא שאין הוא מחייב את הכל.
 <strong>תנו רבנן</strong> <small>[שנו חכמים]:</small> ה<strong>חתן ו</strong>ה<strong>שושבינין וכל בני</strong> ה<strong>חופה, פטורין מן התפילה ומן התפילין,</strong> שאין דעתם פנויה ומסוגלת לכך מפני השמחה היתירה וקלות הראש העשויה להיות שם, אבל <strong>חייבין בקריאת שמע</strong>
## דף כו.
 <strong>משום ר' שילא אמרו: חתן פטור</strong> מקריאת שמע <strong>והשושבינין וכל בני החופה חייבין.</strong>
 <strong>תניא</strong> <small>[שנויה</small> ברייתא<small>];</small> <strong>אמר ר' חנניא בן עקביא: כותבי ספרים</strong> (ספרי תורה) <strong>תפילין ומזוזות, הן</strong> עצמן <strong>ותגריהן</strong> הסוחרים המוכרים אותם <strong>ותגרי תגריהן</strong> הקונים מן הסוחרים הראשונים ומוכרים אותם לאחרים <strong>וכל העוסקין במלאכת שמים, לאתויי</strong> <small>[להוסיף]</small> בכלל אלה אף <strong>מוכרי תכלת</strong> לציצית — <strong>פטורין מקריאת שמע ומן התפלה ומן התפילין ומכל</strong> ה<strong>מצות האמורות בתורה,</strong> בזמן שהם עוסקים במלאכה זו, <strong>לקיים</strong> את <strong>דברי ר' יוסי הגלילי, שהיה ר' יוסי הגלילי אומר: העוסק במצוה פטור מן המצוה.</strong>
 <big>א</big> לענין סוכה <strong>תנו רבנן</strong> <small>[שנו חכמים]:</small> <strong>הולכי דרכים</strong> ההולכים <strong>ביום</strong> — <strong>פטורין מן הסוכה ביום, וחייבין בלילה. הולכי דרכים בלילה</strong> — <strong>פטורין מן הסוכה בלילה וחייבין ביום. הולכי דרכים</strong> הן <strong>ביום ו</strong>הן <strong>בלילה</strong> — <strong>פטורין מן הסוכה בין ביום ובין בלילה.</strong> וה<strong>הולכין לדבר מצוה</strong> — <strong>פטורין בין ביום ובין בלילה,</strong> אפילו שאינם הולכים בלילה, משום שהם עוסקים במצוותם. מסופר: <strong>כי הא</strong> <small>[כמו זו]</small> ש<strong>רב חסדא ורבה בר רב הונא כי הוו עיילי בשבתא דריגלא לבי ריש גלותא</strong> <small>[כאשר היו באים בשבת הרגל לבית ראש הגולה],</small> לשמוע את דרשת הרגל של ראש הגולה, <strong>הוו גנו ארקתא דסורא</strong> <small>[היו ישנים על שפת</small> נהר <small>סורא]</small> ולא בסוכה, <strong>אמרי</strong> <small>[היו אומרים]:</small> <strong>אנן</strong> <small>[אנחנו]</small> <strong>שלוחי מצוה אנן</strong> <small>[אנחנו]</small> <strong>ופטורין</strong> אנו ממצות סוכה.
 <strong>תנו רבנן</strong> <small>[שנו חכמים]:</small> <strong>שומרי העיר ביום</strong> — <strong>פטורין מן הסוכה ביום וחייבין בלילה, שומרי העיר בלילה</strong> — <strong>פטורין מן הסוכה בלילה וחייבין ביום. שומרי העיר בין ביום ובין בלילה</strong> — <strong>פטורין מן הסוכה בין ביום ובין בלילה.</strong>
 <strong>שומרי גנות ופרדסים</strong> — <strong>פטורים</strong> מן הסוכה <strong>בין ביום ובין בלילה.</strong> ושואלים: שומרי גנות אלה <strong>ליעבדי</strong> <small>[שיעשו]</small> <strong>סוכה התם</strong> <small>[שם]</small> במקום ששומרים בו <strong>וליתבו</strong> <small>[וישבו]</small> ומדוע יפטרו מן הסוכה? <strong>אביי אמר:</strong> טעם הדבר הוא משום שנאמר <strong>"</strong>בסוכות <strong>תשבו"</strong> (ויקרא כג, מב) ואמרו חכמים כי "תשבו" משמעו — <strong>כעין תדורו,</strong> כעין דירתכם הקבועה. וכיון שאין השומר יכול להכין במקום השמירה סוכה הראויה לדירה גמורה על כל אביזריה — אין המצוה חלה עליו.
 <strong>רבא אמר: פרצה קוראה לגנב.</strong> שאם קבע לו השומר סוכה לישיבתו ידעו הגנבים שהשומר נמצא בצידו האחד של השדה ויפרצו במקום אחר. וכשאין מחייבים את השומר בסוכה, אין יוצרים "פירצה" כזו בשמירה. ושואלים: <strong>מאי בינייהו</strong> <small>[מהו</small> ההבדל המעשי <small>ביניהם]</small> בין שני הטעמים הללו? ומשיבים: <strong>איכא בינייהו</strong> <small>[יש</small> הבדל <small>ביניהם]</small> <strong>דקא מנטר כריא דפירי</strong> <small>[שהוא שומר כרי,</small> ערימה, <small>של פירות],</small> שמצד צרכי השמירה יכול לקבוע סוכתו שם, שהרי שומר רק במקום מצומצם אבל אין יכול לקיים "תשבו כעין תדורו".
 <big>ב</big> נאמר במשנה כי <strong>חולים ומשמשיהם</strong> פטורים מן הסוכה. <strong>תנו רבנן</strong> <small>[שנו חכמים]:</small> <strong>חולה שאמרו</strong> שפטור מן הסוכה <strong>לא</strong> דווקא <strong>חולה שיש בו סכנה</strong> (סכנת נפשות), <strong>אלא אפילו חולה שאין בו סכנה.</strong> ו<strong>אפילו</strong> זה ש<strong>חש</strong> <small>[סובל]</small> <strong>בעיניו, ואפילו</strong> ה<strong>חש בראשו. אמר רבן שמעון בן גמליאל: פעם אחת חשתי בעיני בקיסרי והתיר ר' יוסי בריבי</strong> (הגדול החשוב), הוא ר' יוסי בן חלפתא, <strong>לישן אני ומשמשי</strong> מ<strong>חוץ לסוכה.</strong>
 מעין זה מסופר: <strong>רב שרא</strong> <small>[התיר]</small> <strong>לרב אחא ברדלא למגנא בכילתא</strong> <small>[לישון בתוך כילה]</small> <strong>בסוכה,</strong> אף שגבוהה הכילה עשרה טפחים ויותר והריהו כאילו ישן בתוך בית בסוכה ואינו יוצא חובת סוכה — <strong>משום בקי</strong> <small>[הזבובים</small> הנושכים<small>].</small> <strong>רבא שרא ליה</strong> <small>[התיר לו]</small> <strong>לר' אחא בר אדא למיגנא בר ממטללתא</strong> <small>[לישון חוץ לסוכה],</small> <strong>משום סירחא דגרגישתא</strong> <small>[הסרחון של האדמה]</small> שבקרקע הסוכה.
 ומעירים: <strong>רבא לטעמיה</strong> <small>[לטעמו,</small> לשיטתו<small>],</small> ש<strong>אמר רבא:</strong> ה<strong>מצטער,</strong> כלומר: מי שהישיבה בסוכה גורמת לו צער ויסורים — <strong>פטור מן הסוכה.</strong> ושואלים: <strong>והא אנן תנן</strong> <small>[והרי אנו שנינו</small> במשנתנו<small>]:</small> <strong>חולין ומשמשיהן פטורין מן הסוכה,</strong> ונדייק: <strong>חולה — אין</strong> <small>[כן]</small> פטור, אבל <strong>מצטער — לא</strong> פטור! ומשיבים, <strong>אמרי</strong> <small>[אומרים]:</small> <strong>חולה — הוא ומשמשיו פטורין,</strong> אולם ה<strong>מצטער</strong> שאינו חולה ממש <strong>— הוא פטור,</strong> אולם <strong>משמשיו לא.</strong>
 <big>ג</big> שנינו במשנה: <strong>אוכלים אכילת ארעי חוץ לסוכה.</strong> ושואלים: <strong>וכמה היא אכילת ארעי? אמר רב יוסף:</strong> פת כשיעור <strong>תרתי או תלת ביעי</strong> <small>[שתים או שלוש ביצים].</small> <strong>אמר ליה</strong> <small>[לו]</small> <strong>אביי: והא זימנין סגיאין סגי ליה לאיניש בהכי, והוה ליה</strong> <small>[והרי פעמים רבות די לו לאדם בכך, ו</small>הרי <small>היא לו]</small> כ<strong>סעודת קבע! אלא אמר אביי: כדטעים בר בי רב ועייל לכלה</strong> <small>[כ</small>שיעור <small>שטועם תלמיד מבית רב,</small> שבולע מעט אוכל, <small>ונכנס ל</small>שמוע <small>את הדרשה],</small> ובדרך זו ודאי שאין אכילתו נחשבת כאכילת קבע.
 <strong>תנו רבנן</strong> <small>[שנו חכמים]:</small> <strong>אוכלין אכילת עראי חוץ לסוכה ואין ישנים שינת עראי חוץ לסוכה.</strong> ושואלים: <strong>מאי טעמא</strong> <small>[מה טעם]</small> ההבדל, שהרי מצות אכילה חובה היא כמצות שינה בסוכה? <strong>אמר רב אשי:</strong> איסור השינה מחוץ לסוכה ואפילו שנת ארעי <strong>גזרה</strong> הוא <strong>שמא ירדם</strong> וימשיך לישון שינת קבע גמורה.
 <strong>אמר ליה</strong> <small>[לו]</small> <strong>אביי: אלא הא דתניא</strong> <small>[זו ששנינו</small> בברייתא<small>]:</small> <strong>ישן אדם שינת עראי בתפילין, אבל לא שינת קבע,</strong> אף כאן <strong>ליחוש</strong> <small>[שיחשוש]</small> <strong>שמא ירדם</strong> ותמצא שנתו קבע! <strong>אמר רב יוסף בריה</strong> <small>[בנו]</small> של <strong>רב עילאי:</strong> לענין תפילין מדובר <strong>במוסר שינתו לאחרים.</strong> כלומר: מבקש מאדם אחר שיעיר אותו לאחר זמן קצר.
 <strong>מתקיף לה</strong> <small>[מקשה על כך]</small> <strong>רב משרשיא: ערביך ערבא צריך</strong> <small>[הערב שלך צריך ערב]!</small> כלומר: ומי יבטיח לנו שאף הממונה על כך לא ירדם בינתיים, וישנו שניהם?! <strong>אלא אמר רבה בר בר חנה אמר ר' יוחנן: במניח ראשו בין ברכיו עסקינן</strong> <small>[עוסקים אנו],</small> שבמצב כזה אינו יכול לישון שינת קבע, אלא לנמנם בלבד. <strong>רבא אמר:</strong> טעם איסור שינת ארעי בסוכה אינו משום חשש לשינת קבע, אלא משום שבכלל <strong>אין קבע לשינה,</strong> שכל שינה נחשבת כקבע ולכן אסרו עליו לישון שינה כלשהי מחוץ לסוכה. ולענין תפילין יש לומר, שאין חוששים שמא ירדם.
 ומעירים, <strong>תניא חדא</strong> <small>[שנויה</small> ברייתא <small>אחת]:</small> <strong>ישן אדם בתפילין שינת עראי אבל לא שינת קבע, ותניא אידך</strong> <small>[ושנויה</small> ברייתא <small>אחרת]:</small> <strong>בין קבע בין עראי</strong> יכול לישון. <strong>ותניא אידך</strong> <small>[ושנויה</small> עוד ברייתא <small>אחרת]:</small> אינו ישן <strong>לא קבע ולא עראי.</strong> ומסבירים: <strong>לא קשיא</strong> <small>[אינו קשה],</small> שיש ליישב: <strong>הא</strong> <small>[זו]</small> שאמרנו שאינו ישן אף שינת עראי — <strong>דנקיט להו בידיה</strong> <small>[שהוא מחזיק אותן,</small> את התפילין <small>בידו]</small> אסור לו לישון כך אפילו שינת עראי, שמא יפלו מידו. <strong>הא</strong> <small>[זו]</small> שהתירו רק שינת עראי — <strong>דמנחי ברישיה</strong> <small>[שמונחים</small> התפילין <small>על ראשו]</small> ולכן בשינת עראי אין לחשוש שמא יפיח ריח רע מתוכו או יטמא, ובשינת קבע יש לחשוש. <strong>הא</strong> <small>[זה]</small> שמותר לישון אף שינת קבע — <strong>דפריס סודר עלויה</strong> <small>[</small>שחולץ אותן <small>ופורס מטפחת עליהם]</small> וישן לצד התפילין.
 ושואלים: <strong>וכמה</strong> היא <strong>שינת עראי? תני</strong> <small>[שנה]</small> <strong>רמי בר יחזקאל:</strong> זמן הדרוש <strong>כדי הלוך מאה אמה.</strong> ומעירים: <strong>תניא נמי הכי</strong> <small>[שנויה</small> ברייתא <small>גם כן כך]</small> ביחס לשיעור זה: <strong>הישן בתפילין ורואה קרי</strong> בעוד התפילין עליו — <strong>אוחז ברצועה</strong> של התפילין
## דף כו:
 <strong>ואינו אוחז בקציצה</strong> בגוף התפילין עצמן, שלא יגע בהן בעודו טמא, אלו <strong>דברי ר' יעקב. וחכמים אומרים: ישן אדם בתפילין שינת עראי אבל לא שינת קבע,</strong> וממילא אינו יכול להגיע לקרי. <strong>וכמה שינת עראי</strong> — <strong>כדי הילוך מאה אמה.</strong>
 אגב הדברים שנאמרו בשינת עראי, מביאים מה ש<strong>אמר רב: אסור לאדם לישן ביום יותר משינת סוס</strong> והישן יותר מזה הרי הוא כמבטל תורה. <strong>וכמה</strong> היא <strong>שינת הסוס</strong> — <strong>שיתין נשמי</strong> <small>[שישים נשימות].</small>
 <strong>אמר אביי: שנתיה דמר</strong> <small>[שנתו של אדוני,</small> רבה<small>]</small> היתה <strong>כ</strong>שנתו של <strong>רב, ורב</strong> היה ישן <strong>כ</strong>שנתו של <strong>רבי</strong> (ר' יהודה הנשיא), וזו של <strong>רבי</strong> היתה <strong>כ</strong>של <strong>דוד</strong> המלך, <strong>ו</strong>שנתו של <strong>דוד</strong> היתה <strong>כדסוסיא</strong> <small>[כ</small>שינת <small>הסוס],</small> <strong>ודסוסיא</strong> <small>[ושל הסוס]</small> היא בת <strong>שיתין נשמי</strong> <small>[שישים נשימות].</small>
 מסופר: <strong>אביי הוה ניים כדמעייל</strong> <small>[היה ישן</small> ביום <small>כ</small>זמן <small>הכניסה,</small> ההליכה<small>]</small> בין <strong>פומבדיתא לבי כובי. קרי עליה</strong> <small>[היה קורא עליו]</small> <strong>רב יוסף</strong> את הפסוק: <strong>"עד מתי עצל תשכב מתי תקום משנתך"</strong> (משלי ו, ט), שראה בכך כבר ביטול זמן מיותר.
 <strong>תנו רבנן</strong> <small>[שנו חכמים]:</small> <strong>הנכנס לישן ביום, רצה — חולץ</strong> תפילין מעליו, <strong>רצה — מניח</strong> אותן על ראשו. ההולך לישון <strong>בלילה</strong> — <strong>חולץ</strong> את התפילין <strong>ואינו מניח,</strong> אלו <strong>דברי ר' נתן. ר' יוסי אומר: הילדים</strong> (אנשים צעירים), <strong>לעולם חולצין ואינן מניחים</strong> בשנתם, <strong>מפני שרגילין בטומאה.</strong> שעלולים לבוא לידי קרי וכיוצא בו.
 ושואלים: <strong>לימא קסבר</strong> <small>[האם נאמר שסבר]</small> <strong>ר' יוסי</strong> ש<strong>בעל קרי אסור להניח תפילין? אמר אביי:</strong> לא כן, אלא <strong>בילדים</strong> (אנשים צעירים) <strong>ונשותיהן עמהן עסקינן</strong> <small>[עוסקים אנו],</small> <strong>שמא יבואו לידי הרגל דבר.</strong> שעלולים הם לשכוח שהתפילין בראשם ויבואו כשעדיין התפילין בראשם לידי תשמיש, ודבר זה בודאי גנאי הוא.
 <strong>תנו רבנן</strong> <small>[שנו חכמים]:</small> <strong>שכח</strong> שהיו תפילין עליו <strong>ושמש מטתו בתפילין</strong> — <strong>אינו אוחז לא ברצועה</strong> של תפילין <strong>ולא בקציצה</strong> (גוף התפילין), כדי להסירן מראשו, <strong>עד שיטול ידיו</strong> תחילה ואז <strong>יטלם</strong> מעליו <strong>מפני שהידים עסקניות הן</strong> ויש לחשוש שנגעו במקום מטונף שבגוף, גם אם אינו זוכר בבירור שעשה כן.
 <big>א משנה</big> בהמשך לאמור במשנה הקודמת בדין אכילה בסוכה מסופר: <strong>מעשה והביאו לו לרבן יוחנן בן זכאי לטעום את התבשיל, ולרבן גמליאל</strong> הביאו <strong>שני כותבות</strong> (תמרים) <strong>ודלי</strong> (ספל) <strong>של מים. ואמרו</strong> שניהם: <strong>העלום לסוכה</strong> ושם נאכל.
 ולעומת זאת מספרים סיפור מנוגד: <strong>וכשנתנו לו לר' צדוק אוכל</strong> (פת) שיעור <strong>פחות מכביצה, נטלו במפה</strong> משום נקיות. ולא נטל ידיו, משום שלדעתו אין צורך בנטילת ידים לאכילה של פחות מכביצה. <strong>ואכלו חוץ לסוכה, ולא בירך אחריו,</strong> משום שלדעתו אין לברך אלא על שיעור המשביע (שנאמר: "ואכלת ושבעת וברכת") ואין בפחות מכביצה כדי שביעה. וכאשר יבואר שכל אלה עשה כדין.
 <big> גמרא</big> על המעשה הראשון המסופר במשנה תוהים: וכי מביאים <strong>מעשה לסתור?!</strong> שהרי במשנה הקודמת שנינו שמותר לאכול ארעי חוץ לסוכה, וכאן מביאים מעשה שממנו למדים לכאורה שאין אוכלים כלל חוץ לסוכה! ומשיבים: <strong>חסורי מחסרא והכי קתני</strong> <small>[חסרה</small> המשנה <small>וכך יש לשנותה],</small> שצריך להבינה כאילו היו בה דברי ההשלמה הבאים: <strong>אם בא להחמיר על עצמו</strong> שלא לאכול כלל מחוץ לסוכה — <strong>מחמיר, ולית ביה</strong> <small>[ואין בכך]</small> <strong>משום יוהרא,</strong> שמראה שנוהג מנהג חסידות יוצא מגדר הרגיל. ומובא <strong>ומעשה נמי</strong> <small>[גם כן]</small> לראיה, ש<strong>הביאו לו לרבן יוחנן בן זכאי לטעום את התבשיל ולרבן גמליאל שני כותבות ודלי של מים</strong> בחג הסוכות,
## דף כז.
 <strong>ואמרו: העלום לסוכה.</strong>
 <strong>וכשנתנו לו לר' צדוק אוכל פחות מכביצה נטלו במפה, ואכלו חוץ לסוכה ולא בירך אחריו.</strong> ומדייקים מכאן: <strong>הא</strong> <small>[הרי]</small> אם היה זה אוכל בשיעור <strong>כביצה, בעי</strong> <small>[</small>היה <small>צריך]</small> לאכלו ב<strong>סוכה. לימא תיהוי תיובתיה</strong> <small>[</small>שמא <small>תאמר</small> ש<small>תהא זו קושיה]</small> על שיטת <strong>רב יוסף ואביי</strong> שאמרו (לעיל סוכה כו, א) שכשיעור זה מותר לו לאדם לאכול עראי חוץ לסוכה! ומשיבים: מכאן אין להוכיח, כי <strong>דילמא</strong> <small>[שמא]</small> <strong>פחות מכביצה נטילה</strong> לידים <strong>וברכה</strong> (ברכת המזון) <strong>לא בעי</strong> <small>[צריך],</small> <strong>הא</strong> <small>[הרי]</small> שיעור <strong>כביצה בעי</strong> <small>[צריך]</small> <strong>נטילה וברכה,</strong> ומשום כך סיפר את המעשה כך, אבל לענין סוכה אין ללמוד מכאן, ושמא אף בשיעור כביצה אינו חייב בסוכה.
 <big>א משנה</big> <strong>ר' אליעזר אומר: ארבע עשרה סעודות חייב אדם לאכול בסוכה</strong> בשבעת ימי חג הסוכות, <strong>אחת ביום ואחת בלילה. וחכמים אומרים: אין לדבר קצבה,</strong> ויכול לאכול כמה שרוצה או שלא לאכול כלל, <strong>חוץ מלילי יום טוב הראשון של חג בלבד</strong> שמצוה היא לאכול אז בסוכה.
 <strong>ועוד אמר ר' אליעזר: מי שלא אכל בלילי יום טוב הראשון</strong> של חג — <strong>ישלים</strong> סעודה <strong>בלילי יום טוב האחרון של חג</strong> בשמיני עצרת, אף שאינו אוכל בסוכה. <strong>וחכמים אומרים: אין לדבר תשלומין, ועל זה</strong> וכיוצא בזה שביטל מצות עשה שאין לה תיקון <strong>נאמר: "מעות לא יוכל לתקן וחסרון לא יוכל להמנות"</strong> (קהלת א, טו).
 <big>ב גמרא</big> שואלים: <strong>מאי טעמיה</strong> <small>[מה טעמו]</small> של <strong>ר' אליעזר</strong> המחייב לאכול בסוכה? ומשיבים: לדעתו מה שנאמר <strong>"</strong>בסוכות <strong>תשבו"</strong> (ויקרא כג מב), ואמרו חכמים שתהא ישיבה זו הוא <strong>כעין תדורו,</strong> כדרך שנוהג אדם בדירתו הקבועה. <strong>מה דירה</strong> אדם אוכל כרגיל סעודה <strong>אחת ביום ו</strong>סעודה <strong>אחת בלילה, אף סוכה</strong> — סעודה <strong>אחת ביום ואחת בלילה.</strong>
 ושואלים: <strong>ורבנן</strong> <small>[וחכמים]</small> מה טעמם? לדעתם סוכה היא <strong>כדירה, מה דירה אי בעי אכיל אי בעי לא אכיל</strong> <small>[אם רוצה אוכל אם רוצה אינו אוכל],</small> <strong>אף סוכה נמי</strong> <small>[גם כן]</small> <strong>אי בעי אכיל אי בעי לא אכיל</strong> <small>[אם רוצה אוכל אם רוצה אינו אוכל].</small>
 ושואלים: <strong>אי הכי</strong> <small>[אם כך]</small> <strong>אפילו לילי יום טוב הראשון נמי</strong> <small>[גם כן]</small> אם לא ירצה לא יאכל!
 <strong>אמר ר' יוחנן משום ר' שמעון בן יהוצדק: נאמר כאן </strong>בסכות: <strong>"חמשה עשר"</strong> ("בחמישה עשר יום לחודש השביעי הזה חג הסוכות שבעת ימים לה'". ויקרא כג, לד), <strong>ונאמר: "חמשה עשר" בחג המצות</strong> ("ובחמישה עשר יום לחודש הזה חג המצות לה'". ויקרא כג, ו), <strong>מה להלן</strong> בחג המצות <strong>לילה ראשון חובה</strong> היא לאכול מצות, <strong>מכאן ואילך רשות</strong> ואם אינו רוצה אינו אוכל מצה (ובלבד שלא יאכל חמץ). <strong>אף כאן</strong> בסוכה — <strong>לילה הראשון חובה</strong> לאכול, <strong>מכאן ואילך רשות.</strong>
 ושואלים: <strong>והתם מנא לן</strong> <small>[ושם מניין לנו]</small> שאכן יש בפסח חובה לאכול מצה בלילה הראשון? ומשיבים: <strong>אמר קרא</strong> <small>[הכתוב]:</small> <strong>"בערב תאכלו מצת"</strong> (שמות יב, יח), לומר: <strong>הכתוב קבעו חובה,</strong> שבערב זה על כל פנים חייבים לאכול מצות.
 <big>ג</big> שנינו במשנה כי <strong>עוד אמר ר' אליעזר,</strong> שמשלים אדם את הסעודה שלא אכל ביום טוב ראשון ביום טוב אחרון. ושואלים: <strong>והא</strong> <small>[והרי]</small> <strong>אמר ר' אליעזר ארבע עשרה סעודות חייב אדם לאכל בסוכה אחת ביום ואחת בלילה</strong> וכשאוכל סעודה נוספת בליל שמיני עצרת כהשלמה, הרי אינו אוכלה בסוכה שהרי אין חיוב סוכה אז! <strong>אמר</strong> החכם <strong>בירא אמר ר' אמי: חזר בו ר' אליעזר</strong> מדבריו וסבור הוא כשיטת חכמים שאין לדבר קיצבה ואוכל כפי רצונו, וכן אם רוצה בכך יכול אף שלא לאכול כלל, פרט לסעודת ליל יום טוב הראשון של החג, מחמת שמחת החג, ואם לא קיים סעודה זו, יכול לדעתו (בניגוד לדעת חכמים) להשלימה ביום טוב האחרון.
 ושואלים: <strong>משלים במאי</strong> <small>[במה]</small> את מה שהחסיר מסעודות החג? <strong>אילימא בריפתא</strong> <small>[אם תאמר</small> שמשלים <small>בפת],</small> הלא <strong>סעודה דיומיה קא אכיל</strong> <small>[סעודת היום הוא אוכל]</small> ואם כן, במה ניכר שמשלים את הסעודה שהחסיר? <strong>אלא, מאי</strong> <small>[מה]</small> פירוש <strong>ישלים</strong> שאמרו — <strong>ישלים במיני תרגימא,</strong> שיוסיף מיני מעדנים מיוחדים שיהיו כהשלמה לסעודה שהחסיר. <strong>תניא נמי הכי</strong> <small>[שנויה</small> ברייתא <small>גם כן כך]:</small> <strong>אם השלים במיני תרגימא — יצא.</strong>
 מסופר: <strong>שאל אפוטרופוס</strong> (ממונה על נכסיו) <strong>של אגריפס המלך את ר' אליעזר: כגון אני, שאיני רגיל לאכול אלא סעודה אחת ביום</strong> ולא יותר, <strong>מהו שאוכל סעודה אחת</strong> בלבד בסוכה <strong>ואפטר? אמר לו</strong> ר' אליעזר: <strong>בכל יום ויום אתה ממשיך</strong> וטועם <strong>כמה</strong> מיני <strong>פרפראות לכבוד עצמך,</strong> כלומר: מתוך תיאבונך <strong>ועכשיו אי אתה ממשיך פרפרת אחת לכבוד קונך?</strong>
 <strong>ועוד שאלו</strong> אותו אפוטרופוס לר' אליעזר: <strong>כגון אני שיש לי שתי נשים, אחת בטבריא ואחת בציפורי, ויש לי שתי סוכות</strong> בחג <strong>אחת בטבריא ואחת בציפורי, מהו שאצא מסוכה לסוכה ואפטר,</strong> כלומר: המותר לי להיות מקצת החג בסוכה זו ומקצתה בסוכה זו? <strong>אמר לו</strong> ר' אליעזר: <strong>לא! שאני אומר כל היוצא מסוכה לסוכה בטל מצותה של ראשונה.</strong> שלדעתו חייב אדם לשבת בסוכה אחת כל שבעת הימים.
 <strong>תניא</strong> <small>[שנויה</small> ברייתא<small>];</small> <strong>ר' אליעזר אומר:</strong>
## דף כז:
 <strong>אין יוצאין מסוכה לסוכה,</strong> אלא יושב בסוכה אחת כל החג כולו, <strong>ו</strong>אף <strong>אין עושים סוכה בחולו של מועד,</strong> אם לא עשאה לפני החג. <strong>וחכמים אומרים: יוצאין מסוכה לסוכה, ועושין סוכה בחולו של מועד. ושוין</strong> (ומסכימים) הכל, אף ר' אליעזר <strong>שאם נפלה</strong> סוכתו העשויה מלפני החג, <strong>שחוזר ובונה בחולו של מועד.</strong>
 ושואלים: <strong>מאי טעמא</strong> <small>[מה הטעם]</small> של <strong>ר' אליעזר?</strong> ומסבירים: <strong>אמר קרא</strong> <small>[הכתוב]:</small> <strong>"חג הסכת תעשה לך שבעת ימים"</strong> (דברים טז, יג), כלומר: <strong>עשה סוכה הראויה לשבעה</strong> ימים. שאין סוכת מצוה אלא זו העשויה לשבעת ימים. ושואלים: <strong>ורבנן</strong> <small>[וחכמים]</small> כיצד מפרשים הם כתוב זה? לדעתם <strong>הכי קאמר רחמנא</strong> <small>[כך אמר,</small> התכוון <small>הכתוב]:</small> אם לא עשית סוכה בערב החג — <strong>עשה סוכה בחג.</strong> כלומר: חובת עשיית הסוכה עדיין קיימת כל שבעת ימי החג, שאם לא עשאה חייב לעשותה.
 אמרנו: <strong>ושוין</strong> חכמים ור' אליעזר בדעתם <strong>שאם נפלה</strong> הסוכה שעשה לפני החג, <strong>שחוזר ובונה אותה בחולו של מועד.</strong> ושואלים: <strong>פשיטא</strong> <small>[פשוט</small> ומובן מאליו<small>]</small> ומדוע איפוא לא יחזור ויבנה? ומשיבים: <strong>מהו דתימא</strong> <small>[שתאמר]</small> כי לדעת ר' אליעזר <strong>האי אחריתי היא</strong> <small>[זו</small> שחזר ובנה <small>אחרת היא]</small> <strong>ואינה</strong> סוכה העשוייה <strong>לשבעה, קא משמע לן</strong> <small>[השמיע לנו]</small> שאף הוא מודה, שהיא נחשבת לאותה סוכה.
 <big>א</big> <strong>תניא</strong> <small>[שנויה</small> ברייתא<small>];</small> <strong>ר' אליעזר אומר: כשם שאין אדם יוצא ידי חובתו ביום טוב הראשון של חג בלולבו של חבירו, דכתיב</strong> <small>[שנאמר]:</small> <strong>"ולקחתם לכם ביום הראשון פרי עץ הדר כפת תמרים"</strong> (ויקרא כג, מ) ו"לכם" משמעו — <strong>משלכם</strong> ולא של אחרים, <strong>כך אין אדם יוצא ידי חובתו בסוכתו של חבירו, דכתיב</strong> <small>[ש</small>הרי <small>נאמר]:</small> <strong>"חג הסכת תעשה לך שבעת ימים"</strong> (דברים טז, יג), ו"לך" משמעו <strong>— משלך.</strong>
 <strong>וחכמים אומרים: אף על פי שאמרו</strong> ש<strong>אין אדם יוצא ידי חובתו ביום טוב הראשון בלולבו של חבירו, אבל יוצא</strong> אדם <strong>ידי חובתו בסוכתו של חבירו, דכתיב</strong> <small>[שנאמר]:</small> <strong>"כל האזרח בישראל ישבו בסכת"</strong> (ויקרא כג, מב), <strong>מלמד שכל ישראל ראויים לישב בסוכה אחת</strong> ואם נחלק את שוויה של סוכה אחת בין כל ישראל, לא יהיה לאף אחד כדי פרוטה בה, ולכך אין להחשיבה כשל היחיד ואין זכות הישיבה בה נובעת אלא מתוך שהציבור משאילה לכל אחד לצורך קיום המצוה ונמצא שהוא מקיימה בשל הציבור. ומכאן שאין חובה שיקיים אדם מצות סוכה, בסוכה שהיא שלו דווקא.
 ושואלים: <strong>ורבנן</strong> <small>[וחכמים],</small> <strong>האי</strong> <small>[זה]</small> האמור בסוכות <strong>"</strong>תעשה <strong>לך"</strong> שמשמע משלך, <strong>מאי דרשי ביה</strong> <small>[מה דורשים הם בו]?</small> ומשיבים: <strong>מיבעי ליה למעוטי</strong> <small>[צריכים הם</small> אותו <small>כדי למעט]</small> סוכה <strong>גזולה,</strong> שאם גזל סוכה אינו יוצא בה, <strong>אבל שאולה</strong> הלא <strong>כתיב</strong> <small>[נאמר]:</small> <strong>"כל האזרח"</strong>, ללמד שיכול כל אחד מישראל, לקיים מצות סוכה בסוכה השאולה מן הציבור.
 ושואלים: <strong>ו</strong>לשיטת <strong>ר' אליעזר, האי</strong> <small>[</small>הריבוי <small>הזה]</small> <strong>"כל האזרח" מאי עביד ליה</strong> <small>[מה עושה</small> הוא <small>בו]?</small> ומשיבים: <strong>מיבעיא ליה</strong> <small>[נצרך לו]</small> ללמד <strong>לגר שנתגייר בינתים</strong> בתוך חג הסוכות <strong>וקטן שנתגדל בינתים</strong> בתוך חג הסוכות, שחלה עליהם המצוה אף בתוך ימי הסוכות, והם שנתרבו במילים "כל האזרח". ושואלים: <strong>ורבנן</strong> <small>[וחכמים]</small> מנין להם הלכות אלה? ומשיבים: <strong>כיון</strong> ש<strong>אמרו</strong> חכמים: <strong>עושין סוכה בחולו של מועד,</strong> ממילא <strong>לא איצטריך קרא</strong> <small>[הוצרך כתוב</small> מיוחד<small>]</small> באלה, שהרי לשיטת חכמים מי שחלה עליו החובה עושה סוכה אפילו ליום אחד.
 <big>ב</big> <strong>תנו רבנן</strong> <small>[שנו חכמים]:</small> <strong>מעשה בר' אלעאי שהלך</strong> בערב סוכות כדי <strong>להקביל פני ר' אליעזר רבו בלוד ברגל</strong> (בחג הראשון). <strong>אמר לו: אלעאי! אינך משובתי הרגל.</strong> כלומר: לא קיימת מצות הרגל. <strong>שהיה ר' אליעזר אומר: משבח אני את העצלנין,</strong> שאף על פי שכן דרכם בכל ימות השנה, מכל מקום יש לשבחם במיוחד על <strong>שאין יוצאין מבתיהן ברגל, דכתיב</strong> <small>[שנאמר]:</small> <strong>"ושמחת אתה וביתך"</strong> (דברים יד, כו) ו"ביתו" זו אשתו. ואם יוצא מביתו נמצא שאינו יכול לשמח אשתו כראוי.
 ושואלים: <strong>איני</strong> <small>[וכי כן הוא]?!</small> <strong>והאמר</strong> <small>[והרי אמר]</small> <strong>ר' יצחק: מניין שחייב אדם להקביל פני רבו ברגל, שנאמר</strong> ששאל בעל השונמית אותה: <strong>"מדוע את הלכת אליו היום לא חדש ולא שבת"</strong> (מלכים ב' ד, כג), ו<strong>מכלל</strong> הדברים אתה למד ש<strong>בחדש ו</strong>ב<strong>שבת מיחייב איניש לאקבולי אפיה רביה</strong> <small>[חייב אדם לקבל פני רבו]!</small> ומשיבים: <strong>לא קשיא</strong> <small>[אין זה קשה]:</small> <strong>הא</strong> <small>[זה]</small> שחייב אדם ללכת — <strong>דאזיל ואתי ביומיה</strong> <small>[שהולך ובא ביומו],</small> שבלילה יכול לשמח את אשתו, <strong>הא</strong> <small>[זה]</small> שאמרו שאין ללכת — <strong>דאזיל ולא אתי ביומיה</strong> <small>[שהולך ואינו חוזר ביומו],</small> שמותיר את אשתו לבד בלילה.
 <strong>תנו רבנן</strong> <small>[שנו חכמים]:</small> <strong>מעשה בר' אליעזר ששבת בגליל העליון בסוכתו של יוחנן בר' אלעאי בקיסרי ואמרי לה</strong> <small>[ויש אומרים]</small> שלא בקיסרי היה הדבר אלא <strong>בקיסריון, והגיע חמה לסוכה</strong> והיה קשה לשבת בה מפני החום. <strong>אמר לו</strong> יוחנן: <strong>מהו שאפרוש עליה סדין,</strong> המותר הדבר, שאינו אלא כתוספת על אהל ארעי בשבת או שיש בכך איסור? התעלם ר' אליעזר מן השאלה ו<strong>אמר לו: אין לך כל שבט ושבט מישראל שלא העמיד ממנו שופט.</strong>
 בינתיים <strong>הגיע חמה לחצי סוכה, אמר לו</strong> שוב בעל הבית: <strong>מהו שאפרוש עליה סדין?</strong> המשיך ר' אליעזר להתעלם משאלותיו ו<strong>אמר לו</strong> בענין אחר: <strong>אין לך כל שבט ושבט מישראל שלא יצאו ממנו נביאים,</strong> ו<strong>שבט יהודה ובנימין</strong> מיוחדים שהם <strong>העמידו מלכים על פי נביאים,</strong> ששאול ודוד הומלכו על ידי הנביא שמואל. תוך מהלך הדברים <strong>הגיע חמה</strong> כבר <strong>למרגלותיו של ר' אליעזר, נטל יוחנן סדין ופירש עליה,</strong> על הסוכה, <strong>הפשיל ר' אליעזר טליתו לאחוריו ויצא,</strong> מפני שלא רצה להתיר את הדבר. ומעירים: <strong>לא מפני שהפליגו בדברים,</strong> כלומר: לא מפני שרצה להשתמט ממנו כדי שלא יצטרך להודות שאינו יודע, <strong>אלא מפני שלא אמר</strong> ר' אליעזר <strong>דבר שלא שמע מפי רבו לעולם.</strong>
 ולענייננו שואלים: <strong>והיכי עביד הכי</strong> <small>[איך עשה</small> ר' אליעזר <small>כך]</small> ששבת מחוץ לעירו לוד (ראה סנהדרין לב, ב) בחג? <strong>והאמר</strong> <small>[והרי אמר]</small> <strong>ר' אליעזר</strong> עצמו: <strong>אין יוצאין מסוכה לסוכה!</strong> ומשיבים: <strong>רגל אחר הואי</strong> <small>[חג אחר היה זה]</small> ולא חג הסוכות, וישבו בסוכה מחמת האויר שבה.
 ושואלים מצד אחר: <strong>והאמר</strong> <small>[והרי אמר]</small> <strong>ר' אליעזר: משבח אני את העצלנין שאין יוצאין מבתיהן ברגל,</strong> ולא נתפרש איזה רגל, הרי שאף ברגל אחר אין ראוי לצאת! ומשיבים: לא היה זה כלל ברגל, אלא <strong>שבת</strong> סתם <strong>הואי</strong> <small>[היתה זו]</small> והשאלה היתה רק משום חשש למלאכת "בונה" בשבת.
 ושואלים: אם כן, <strong>ותיפשוט ליה מדידיה</strong> <small>[ותפתור לו</small> את הבעיה אם מותר או לא <small>מ</small>שיטת <small>עצמו];</small> <strong>דתנן</strong> <small>[</small>שכן <small>שנינו</small> במשנה<small>]:</small> <strong>פקק החלון</strong> שהוא כעין תריס שנמצא על ארובה שבגג, <strong>ר' אליעזר אומר: בזמן שקשור</strong> התריס בקיר או בגג <strong>ותלוי</strong> שם תמיד — <strong>פוקקין בו,</strong> כיון שמותקן לכך ואין בכך משום מלאכת "בונה", <strong>ואם לאו — אין פוקקין בו. וחכמים אומרים: בין כך ובין כך פוקקין</strong> שהרי מותקן הוא לצורך זה.
## דף כח.
 <strong>התם</strong> <small>[שם]</small> בפקק במעשה הסתימה <strong>הוא</strong> ש<strong>מבטל</strong> את הפקק לחלון ולכן הוא נחשב כחלק מן הבנין, <strong>אבל הכא</strong> <small>[כאן]</small> שהוא <strong>לא מבטל</strong> את הסדין לגבי הסוכה, שהרי סוף סוף ינטל מן הסוכה, ואינו נחשב כחלק ממנה — <strong>לא,</strong> אין הדבר מותר.
 <big>א</big> כיון שהוזכרו כאן דרכי הנהגתו של ר' אליעזר, מביאים מעשה נוסף בדומה לזה. <strong>תנו רבנן</strong> <small>[שנו חכמים]:</small> <strong>מעשה בר' אליעזר ששבת בגליל העליון, ושאלוהו שלשים הלכות בהלכות סוכה,</strong> על <strong>שתים עשרה</strong> מהן <strong>אמר להם: שמעתי</strong> תשובה מרבותי ואמר מה ששמע, ועל <strong>שמונה עשרה</strong> האחרות <strong>אמר להם: לא שמעתי. ר' יוסי בר' יהודה אומר: חילוף הדברים</strong> היה; על <strong>שמונה עשר אמר להם: שמעתי</strong> תשובה, ועל <strong>שתים עשרה אמר להם: לא שמעתי.</strong>
 <strong>אמרו לו</strong> בתמיהה: <strong>כל דבריך אינן אלא מפי השמועה!</strong> ואינך אומר דבר משל עצמך?! <strong>אמר להם: הזקקתוני</strong> עכשיו <strong>לומר דבר שלא שמעתי מפי רבותי</strong> שאני צריך לספר לכם על מידותי והדברים שאני נוהג בהם; <strong>מימי לא קדמני אדם בבית המדרש</strong> ואני בא תמיד ראשון, <strong>ולא ישנתי בבית המדרש לא שינת קבע ולא שינת עראי, ולא הנחתי אדם בבית המדרש ויצאתי</strong> אלא נשארתי תמיד אחרון, <strong>ולא שחתי שיחת חולין,</strong> אלא רק בדברים נחוצים או בדברי תורה, <strong>ולא אמרתי דבר שלא שמעתי מפי רבי מעולם.</strong> ולכן לפי דרכו לא השיב על אותן שאלות שלא שמע תשובתן מפי רבו. כיון שהזכרנו מידותיו של ר' אליעזר מספרים בשבחם של חכמים אחרים, בדומה לאלה של ר' אליעזר.
 <strong>אמרו עליו על רבן יוחנן בן זכאי</strong> רבו של ר' אליעזר: <strong>מימיו לא שח שיחת חולין, ולא הלך ארבע אמות בלא</strong> שעסק ב<strong>תורה ובלא</strong> להניח <strong>תפילין</strong> על ראשו, <strong>ולא קדמו אדם בבית המדרש, ולא ישן בבית המדרש לא שינת קבע ולא שינת עראי, ולא הרהר</strong> בדברי תורה כשהיה מצוי <strong>במבואות המטונפות</strong> שיש בזיון לתורה כשמהרהר שם בתורה, <strong>ולא הניח אדם</strong> לבד <strong>בבית המדרש ויצא, ולא מצאו אדם יושב ודומם</strong> ואינו עושה דבר <strong>אלא יושב ושונה, ולא פתח אדם</strong> אחר את ה<strong>דלת לתלמידיו, אלא הוא בעצמו</strong> ולא חשש לכבודו, אלא שמח לכבדם בכך, <strong>ולא אמר דבר שלא שמע מפי רבו לעולם, ולא אמר</strong> לתלמידים: <strong>הגיע עת לעמוד מבית המדרש, חוץ מערבי פסחים,</strong> שיש להזדרז להקריב קרבן פסח או לסדר את הפסח, וכן ב<strong>ערבי יום הכפורים,</strong> שמצוה להרבות באכילה ושתיה ביום זה. לפני חשיכה <strong>וכן היה ר' אליעזר תלמידו נוהג אחריו.</strong>
 ועוד מסופר בשבחם של חכמים; <strong>תנו רבנן</strong> <small>[שנו חכמים]:</small> <strong>שמונים תלמידים היו לו להלל הזקן; שלשים מהם ראויים</strong> היו <strong>שתשרה עליהן שכינה כמשה רבנו, ושלשים מהן ראויים</strong> היו <strong>שתעמוד להם חמה כיהושע בן נון, עשרים בינונים,</strong> בין זה לזה. <strong>גדול שבכולן</strong> שבכל התלמידים היה <strong>יונתן בן עוזיאל, קטן שבכולן</strong> בשנים היה <strong>רבן יוחנן בן זכאי.</strong>
 מסופר: <strong>אמרו עליו על רבן יוחנן בן זכאי שלא הניח מקרא ומשנה, גמרא</strong> (דקדוקי המשנה והסברתה) <strong>הלכות ואגדות, דקדוקי תורה ודקדוקי סופרים,</strong> דרשות התורה בדבר <strong>קלים וחמורים וגזירות שוות,</strong> חשבונות <strong>התקופות</strong> (של לוח השנה) <strong>וגימטריאות</strong> וכן דברים שבחכמת הנסתר: <strong>ושיחת מלאכי שרת, ושיחת שדים, ושיחת דקלים. משלות כובסין</strong> שהם משלים עממיים שאפשר להשתמש בהם להסברת דברי תורה, וכן <strong>משלות שועלים,</strong> ובכלל: <strong>דבר גדול ודבר וקטן.</strong>
 ומסבירים: <strong>דבר גדול</strong> — סודות <strong>מעשה מרכבה</strong> (של הנהגת העולם העליונה), <strong>דבר קטן —</strong> כגון ההלכות שאחר דורות נוסחו בתוך <strong>הויות</strong> <small>[בעיות]</small> של <strong>אביי ורבא. לקיים מה שנאמר: "להנחיל אהבי יש ואצרתיהם אמלא"</strong> (משלי ח, כא) שהיה רבן יוחנן מלא וגדוש בכל דברי תורה וחכמה. ואם <strong>קטן שבכולן כך</strong> היתה מדרגתו, <strong>גדול שבכולן על אחת כמה וכמה.</strong> וכדי להסביר גדולתו מספרים: <strong>אמרו עליו על יונתן בן עוזיאל</strong> גדול התלמידים, <strong>בשעה שיושב ועוסק בתורה</strong> היתה קדושתו רבה כל כך שהיתה אש מלהטת סביבו עד ש<strong>כל עוף שפורח עליו מיד נשרף.</strong>
 <big>ב משנה</big> <strong>מי שהיה ראשו ורובו בסוכה ושלחנו</strong> מצוי <strong>בתוך הבית</strong> — <strong>בית שמאי פוסלין ובית הלל מכשירין. אמרו להם בית הלל לבית שמאי:</strong> וכי <strong>לא כך היה מעשה; שהלכו זקני בית שמאי וזקני בית הלל לבקר את ר' יוחנן בן החורנית, ומצאוהו שהיה יושב ראשו ורובו בסוכה ושולחנו בתוך הבית, ולא אמרו לו דבר.</strong> הרי שאף זקני בית שמאי הסכימו שמותר כן. <strong>אמר להם בית שמאי: משם</strong> מביאים אתם <strong>ראיה?!</strong> לא כך היה הדבר, אלא <strong>אף הם אמרו לו</strong> כולם כאחד: <strong>אם כן היית נוהג, לא קיימת מצות סוכה מימיך.</strong>
 ועוד הלכה אחרת בסוכה: <strong>נשים ועבדים וקטנים פטורין מן הסוכה. קטן שאינו צריך</strong> עוד <strong>לאמו</strong> ויכול להיות לבדו — <strong>חייב בסוכה. מעשה וילדה כלתו של שמאי הזקן</strong> סמוך לסוכות <strong>ופיחת</strong> (הוריד) שמאי <strong>את המעזיבה</strong> (כיסוי הטיט שעל הגג) והשאיר שם רק את הקורות <strong>וסיכך על גבי המטה בשביל</strong> ה<strong>קטן</strong> שנולד.
 <big>ב גמרא</big> על ההלכה ששנינו שנשים ועבדים וקטנים פטורים מן הסוכה, שואלים: <strong>מנא הני מילי</strong> <small>[מניין דברים אלה]?</small> ומשיבים, <strong>דתנו רבנן</strong> <small>[ששנו</small> חכמים<small>]:</small> נאמר: "כל האזרח בישראל ישבו בסכת" <small>(ויקרא כג, מב)</small>, ו<strong>"אזרח" — זה אזרח,</strong> ומשמעו: כל אחד מבני ישראל, <strong>"האזרח"</strong> בהדגשה שהוא האזרח המיוחד, משמעו — גברים בלבד, ואם כן בא <strong>להוציא את הנשים. "כל</strong> האזרח" לשון "כל" — <strong>לרבות את הקטנים</strong> היכולים לקיים מצוה זו, באה. ומבררים עתה את דברי הברייתא הזו.
 <strong>אמר מר</strong> <small>[החכם]</small> בברייתא: <strong>"האזרח" — להוציא את הנשים. למימרא</strong> <small>[האם לומר]</small> כי מובן מכאן שהמלה <strong>"אזרח"</strong> בלבד <strong>בין נשים בין גברי משמע</strong> <small>[גברים משמעו]?</small> <strong>והתניא</strong> <small>[והרי שנינו</small> בברייתא<small>]</small> בענין יום הכיפורים; נאמר: "בחודש השביעי בעשור לחודש תענו את נפשותיכם וכל מלאכה לא תעשו האזרח והגר הגר בתוככם" (ויקרא טז, כט), ושנינו: <strong>"האזרח" — לרבות את הנשים האזרחיות,</strong> כלומר: כל בנות ישראל, שאף הן <strong>חייבות בעינוי.</strong> ומשם משמע להיפך, שהצורה "האזרח" (בתוספת "ה") לריבוי ולהוספה היא באה, <strong>אלמא</strong> <small>[מכאן]</small> שהמלה <strong>"אזרח"</strong> בלבד ללא תוספת שהיא — <strong>גברי משמע</strong> <small>[גברים</small> בלבד <small>משמעו]!</small> <strong>אמר רבה:</strong> עיקרם של הדברים <strong>הלכתא נינהו</strong> <small>[הלכות</small> למשה מסיני <small>הן]</small> <strong>ואסמכינהו רבנן אקראי</strong> <small>[והסמיכון חכמים על הכתובים]</small> לזכרון בלבד, ולכן אין לתמוה שהמדרשים חלוקים זה על זה.
 ושואלים: <strong>הי קרא והי הלכתא</strong> <small>[איפה הוא הכתוב ואיפה היא ההלכה]?</small> כלומר: באיזה ענין אומרים אנו שהסבר זה נלמד מן הכתוב ממש, והיכן אומרים אנו שאין זה אלא הלכה הנסמכת על הכתוב? <strong>ותו</strong> <small>[ועוד]:</small> <strong>קרא</strong> <small>[כתוב]</small> <strong>למה לי והלכתא</strong> <small>[והלכה]</small> <strong>למה לי,</strong> כלומר: לשם מה יש להביא את שניהם כדי ללמדני הלכות אלה? <strong>הא</strong> <small>[הרי]</small> <strong>סוכה מצות עשה שהזמן גרמא</strong> היא, ולפי הכלל המקובל כי <strong>כל מצות עשה שהזמן גרמא נשים פטורות,</strong> אם כן אין צורך עוד בלימוד מיוחד כדי לפטור את הנשים ממצות סוכה.
 וכן בחיובן בצום <strong>יום הכפורים</strong> אין צורך לדרשה זו, כי מדברי <strong>רב יהודה אמר רב נפקא</strong> <small>[יוצא</small> הדבר<small>],</small> שנשים חייבות. ש<strong>אמר רב יהודה אמר רב, וכן תנא דבי</strong> <small>[שנה</small> החכם <small>מבית</small> מדרשו<small>]</small> של <strong>ר' ישמעאל: אמר קרא</strong> <small>[הכתוב]:</small> <strong>"איש או אשה</strong> אשר יעשו מכל חטאת האדם למעול מעל בה' ואשמה הנפש ההיא<strong>"</strong> (במדבר ה, ו) —
## דף כח:
 <strong>השוה הכתוב אשה לאיש לכל עונשין שבתורה,</strong> שלגבי עונשים ומצוות "לא תעשה", נשים ואנשים שוים, ומאחר ובמצוות יום הכיפורים יש גם "לא תעשה" וגם עונש (כרת), אם כן אף שהן בכלל מצוות עשה שהזמן גרמא, מכל מקום יש לחייב בהן את הנשים, ואם כן מה צורך בלימוד נוסף? <strong>אמר אביי: לעולם סוכה הלכתא</strong> <small>[הלכה]</small> למשה מסיני היא, ובכל זאת <strong>איצטריך</strong> <small>[הוצרכה]</small> הלכה זו. כי <strong>סלקא דעתך אמינא</strong> <small>[יעלה על דעתך לומר]</small> כי <strong>"תשבו"</strong> — הרי זה בא לומר שישיבתכם בסוכה תהא <strong>כעין תדורו,</strong> ו<strong>מה דירה — איש ואשתו, אף סוכה</strong> חייבים להיות <strong>איש ואשתו, קא משמע לן</strong> <small>[השמיע לנו]</small> שאין על הנשים חובה לשבת בסוכה.
 <strong>רבא אמר</strong> טעם אחר: <strong>איצטריך</strong> <small>[צריך],</small> <strong>סלקא דעתך אמינא</strong> <small>[יעלה על דעתך לומר]</small> כי <strong>יליף</strong> <small>[ילמד]</small> גזירה שווה <strong>"חמשה עשר" "חמשה עשר" מחג המצות</strong> (פסח); <strong>מה להלן</strong> באכילת מצה בפסח <strong>נשים חייבות</strong> אף שהיא מצות עשה שהזמן גרמא, <strong>אף כאן</strong> במצות סוכה <strong>נשים חייבות — לכך קא משמע לן</strong> <small>[השמיע לנו]</small> שפטורות.
 ושואלים: <strong>והשתא דאמרת</strong> <small>[ועכשיו שאומר אתה]</small> שפטור נשים ממצות <strong>סוכה הלכתא</strong> <small>[הלכה]</small> למשה מסיני היא, אם כן <strong>קרא</strong> <small>[הכתוב] "</small>האזרח" <strong>למה לי</strong> אותו? ומשיבים: כתוב זה בא בעצם כדי <strong>לרבות את הגרים.</strong> כי <strong>סלקא דעתך אמינא</strong> <small>[יעלה על דעתך לומר]</small> כי <strong>"האזרח בישראל"</strong> ש<strong>אמר רחמנא</strong> <small>[אמרה התורה]</small> הכוונה — <strong>ולא את הגרים,</strong> שאינם אזרחי הארץ, על כן <strong>קא משמע לן</strong> <small>[השמיע לנו]</small> על ידי תוספת זו, שאף הגרים חייבים בכך.
 ולשאלה השניה ששאלנו בדבר <strong>יום הכפורים</strong> שמדברי <strong>רב יהודה אמר רב נפקא</strong> <small>[יוצא</small> הדבר<small>]</small> שהן חייבות בצום כבכל מצוות "לא תעשה" ומצוות שנאמר בהם עונש האמורות בתורה, משיבים: <strong>לא נצרכא אלא לתוספת עינוי,</strong> שמוסיפים מערב יום הכיפורים מקצת זמן להתענות בו. <strong>סלקא דעתך אמינא</strong> <small>[יעלה על דעתך לומר]:</small> <strong>הואיל ומיעט רחמנא</strong> <small>[ומיעטה התורה]</small> <strong>לתוספת עינוי מעונש ואזהרה,</strong> שהרי מי שאינו מתענה בתוספת זו אינו עובר על מצות "לא תעשה" ואף אינו נענש על כך, שהרי אין מצות "לא תעשה" מפורשת שלא לאכול בזמן התוספת מחול על הקודש, ואם כן <strong>לא נתחייבו</strong> <small>[שלא יתחייבו]</small> <strong>נשים כלל</strong> מלכתחילה לשמור תוספת זו, על כן <strong>קא משמע לן</strong> <small>[השמיע לנו]</small> שכיוון שחייבות בעיקר, חייבות אף בתוספת.
 <big>א</big> <strong>אמר מר</strong> <small>[החכם]</small> בברייתא: נאמר "כל האזרח" ו<strong>"כל"</strong> זה — <strong>לרבות את הקטנים</strong> למצות סוכה הוא בא. ותוהים: <strong>והתנן</strong> <small>[והרי שנינו</small> במשנתנו<small>]:</small> <strong>נשים ועבדים וקטנים פטורין מן הסוכה!</strong> ומשיבים: <strong>לא קשיא</strong> <small>[קשה]</small> <strong>כאן</strong> שאמרנו לרבות את הקטנים — מדובר <strong>בקטן שהגיע לחינוך</strong> שהגיע לגיל כזה שחייבים ההורים לחנכו ולהרגילו במצוות, <strong>כאן</strong> שפטורים — מדובר <strong>בקטן ש</strong>עדיין <strong>לא הגיע לחינוך.</strong> ותוהים: הרי <strong>בקטן שהגיע לחינוך</strong> כל עיקרו של החיוב <strong>מדרבנן</strong> <small>[מדברי סופרים]</small> <strong>הוא</strong> ומן התורה חייב במצוות רק מי שהגיע לבגרות! ומשיבים: מה שאמרנו שקטן חייב בסוכה הוא אכן רק <strong>מדרבנן</strong> <small>[מדברי סופרים]</small> משום חינוך, <strong>וקרא</strong> <small>[והפסוק]</small> שהבאנו כראיה — <strong>אסמכתא בעלמא</strong> <small>[לסמך בלבד]</small> <strong>הוא,</strong> לרמז על כך, אבל באמת אינו חיוב מן התורה.
 <big>ב</big> שנינו במשנה כי <strong>קטן שאינו צריך לאמו</strong> — חייב בסוכה. ושואלים: <strong>היכי דמי</strong> <small>[כיצד הוא</small> בדיוק<small>]</small> <strong>קטן שאינו צריך לאמו? אמרי דבי</strong> <small>[אמרו</small> בני <small>בית</small> מדרשו<small>]</small> של <strong>ר' ינאי: כל</strong> תינוק <strong>שנפנה</strong> לעשות צרכיו <strong>ואין אמו מקנחתו</strong> <small>[מנגבת אותו]</small> ויכול לקנח את עצמו לבדו, הריהו נחשב כגדול לענין זה. <strong>ר' שמעון אומר: כל שנעור משנתו ואינו קורא "אמא, אמא"!</strong> ותוהים: אפילו ילדים <strong>גדולים נמי</strong> <small>[גם כן]</small> <strong>קרו</strong> <small>[קוראים]</small> <strong>"אמא,</strong> אמא <strong>"</strong>בקומם, ומה הוא איפוא הגבול? ומשיבים: לא, אין להבין כפי שאמרנו, <strong>אלא</strong> כך יש לומר: <strong>כל שנעור ואינו קורא</strong> וחוזר וקורא <strong>"אמא, אמא"</strong> עד שתבוא אמו כדרך הקטן, אלא ילד גדול קורא פעם אחת ואם אין אמו באה, הריהו קם ודואג לעצמו.
 <big>ג</big> מסופר במשנה <strong>מעשה</strong> שכאשר <strong>ילדה כלתו</strong> של שמאי הזקן, סיכך שמאי חלק מן הבית עבור התינוק שנולד. ותוהים: וכי מביאים במשנה <strong>מעשה לסתור</strong> את ההלכה הקודמת בה, והרי נאמר מקודם כי הקטנים הצריכים לאמם פטורים ממצות סוכה? ומשיבים: <strong>חסורי מחסרא</strong> <small>[חסרה</small> משנתנו<small>]</small> <strong>והכי קתני</strong> <small>[וכך היה</small> צריך <small>לשנות]:</small> <strong>ושמאי מחמיר</strong> אפילו בקטני קטנים, <strong>ומעשה נמי</strong> <small>[גם כן]</small> <strong>וילדה כלתו של שמאי הזקן ופיחת</strong> (הוריד) שמאי <strong>את המעזיבה</strong> (כיסוי הטיט שעל הגג) והשאיר שם רק את הקורות <strong>וסיכך על</strong> גבי <strong>המטה בשביל</strong> ה<strong>קטן</strong> שנולד.
 <big>ד משנה</big> <strong>כל שבעת הימים</strong> של חג הסוכות <strong>אדם עושה סוכתו קבע,</strong> שתהא לו כבית דירתו העיקרי <strong>וביתו</strong> כדירת <strong>עראי.</strong> אם <strong>ירדו גשמים</strong> בסוכה <strong>מאימתי מותר לפנות</strong> ממנה — <strong>משתסרח המקפה</strong> (תבשיל קפוי, שאינו רך ואינו מוצק), כלומר: משירדו גשמים עד כדי כך שהם מקלקלים את התבשיל הנאכל בסוכה. <strong>משלו</strong> חכמים <strong>משל למה הדבר</strong> הזה שנפטר אדם אז מן הסוכה <strong>דומה</strong> — <strong>לעבד שבא למזוג כוס לרבו, ושפך לו קיתון על פניו</strong> להראות לו שאינו רוצה בשימושו, ואף כאן הרי זה סימן שאין הקדוש ברוך הוא רוצה באותו אדם שיקיים מצות סוכה.
 <big>ה</big> <strong>גמרא</strong> <strong>תנו רבנן</strong> <small>[שנו חכמים]:</small> <strong>כל שבעת הימים</strong> של חג הסוכות <strong>אדם עושה סוכתו קבע וביתו עראי, כיצד</strong> נוהג? <strong>היו לו כלים נאים — מעלן לסוכה</strong> שבדרך כלל עשו אותה על הגג, היו לו <strong>מצעות נאות — מעלן לסוכה, אוכל ושותה ומטייל,</strong> כלומר: נח לו <strong>בסוכה.</strong> ושואלים: <strong>מנא הני מילי</strong> <small>[מניין דברים אלה]?</small> ומסבירים: <strong>דתנו רבנן</strong> <small>[ששנו חכמים]:</small> מה שנאמר <strong>"תשבו"</strong> — הרי זה בא לומר שישיבתכם בסוכה תהא <strong>כעין תדורו, מכאן אמרו: כל שבעת הימים, עושה אדם סוכתו קבע וביתו עראי. כיצד? היו לו כלים נאים — מעלן לסוכה, מצעות נאות — מעלן לסוכה, אוכל ושותה ומטייל בסוכה ומשנן בסוכה.</strong>
 על האמור כי משנן בסוכה תוהים: <strong>איני</strong> <small>[כן הוא]?!</small> <strong>והא אמר</strong> <small>[והרי אמר]</small> <strong>רבא: מקרא ומתנא</strong> <small>[לקרות</small> בתורה <small>ולשנות</small> במשנה<small>]</small> <strong>במטללתא</strong> <small>[בסוכה],</small> אבל <strong>ותנוי</strong> <small>[ועיון</small> במשנה<small>]</small> צריך להיות <strong>בר ממטללתא</strong> <small>[מחוץ לסוכה].</small> משמע שאין אדם משנן בסוכה! ומשיבים: <strong>לא קשיא</strong> <small>[אינו קשה]</small> <strong>הא</strong> <small>[זה]</small> שאמרנו שמשנן בסוכה — הרי זה <strong>במגרס</strong> <small>[בגרסה,</small> לצורך בקיאות ושינון בלבד<small>],</small> <strong>הא</strong> <small>[זה]</small> שמשנן במקום שנוח לו — <strong>בעיוני</strong> <small>[בעיון</small> בדבר<small>],</small> שצריך לשהות במקום נוח שאין בו הפרעה, ויוכל לעיין כראוי.
## דף כט.
 <strong>כי הא</strong> <small>[כמו זו]</small> של <strong>רבא ורמי בר חמא, כי הוו קיימי מקמיה</strong> <small>[כאשר היו קמים מלפני]</small> <strong>רב חסדא</strong> אחרי שלימדם הלכה, <strong>מרהטי בגמרא בהדי הדדי</strong> <small>[היו עוברים במהירות בשמועה,</small> בלימוד <small>יחד]</small> כדי לחזור על לימודם, <strong>והדר מעייני בסברא</strong> <small>[[אחר כך היו שבים ומעיינים בסברה</small> שבדבר<small>].</small> הרי שאף בתלמוד יש לחלק בין לימוד בקיאות ולימוד לעיון.
 לענין דירה בסוכה <strong>אמר רבא: מאני משתיא</strong> <small>[כלי שתיה]</small> כגון כוסות, שהם כרגיל נקיות — מכניסים <strong>במטללתא</strong> <small>[בסוכה]</small> עצמה. <strong>מאני מיכלא</strong> <small>[כלי אוכל]</small> לאחר שאכלו בהם — צריך להוציאם <strong>בר ממטללתא</strong> <small>[מחוץ לסוכה].</small> אולם <strong>חצבא ושחיל</strong> <small>[כד חרס וכד עץ]</small> העשויים לשאיבת מים ואינם נאים — <strong>בר ממטללתא</strong> <small>[מחוץ לסוכה].</small> <strong>ושרגא</strong> <small>[ונר]</small> — <strong>במטללתא</strong> <small>[ב</small>תוך <small>הסוכה],</small> <strong>ואמרי לה</strong> <small>[ויש אומרים]:</small> <strong>בר ממטללתא</strong> <small>[מחוץ לסוכה].</small> ומעירים: <strong>ולא פליגי</strong> <small>[ואין חלוקות]</small> הלשונות; אלא <strong>הא</strong> <small>[זו]</small> שאמרנו בתוך הסוכה, מדובר <strong>בסוכה גדולה</strong> שאין הנר וריחו מפריעים, <strong>הא</strong> <small>[זו]</small> שאמרנו שמקום הנר הוא מחוץ לסוכה, מדובר <strong>בסוכה קטנה,</strong> שראוי שיהא הנר מבחוץ כדי שלא יסריחנה.
 <big>א</big> שנינו במשנה שאם <strong>ירדו גשמים</strong> בסוכה עד כדי שתסרח המקפה — מותר לצאת ממנה. <strong>תנא</strong> <small>[שנה</small> החכם<small>]</small> בתוספתא: <strong>משתסרח המקפא של גריסין,</strong> ובה משערים.
 מסופר: <strong>אביי הוה יתיב קמיה</strong> <small>[היה יושב לפני]</small> <strong>רב יוסף במטללתא</strong> <small>[בסוכה],</small> <strong>נשב זיקא וקא מייתי ציבותא</strong> <small>[נשבה הרוח והביאה קיסמים דקים]</small> מן הסכך ונשרו על המאכל, <strong>אמר להו</strong> <small>[להם]</small> <strong>רב יוסף: פנו לי</strong> את <strong>מאני מהכא</strong> <small>[כלי מכאן],</small> שאינני יכול לאכול כאן, אלא אצא ואוכל בביתי. <strong>אמר ליה</strong> <small>[לו]</small> <strong>אביי: והא תנן</strong> <small>[והרי שנינו</small> במשנתנו<small>]:</small> <strong>משתסרח המקפה,</strong> ובודאי לא הגיעו הדברים עד כדי כך! <strong>אמר ליה</strong> <small>[לו]:</small> <strong>לדידי</strong> <small>[לי],</small> <strong>כיון דאנינא דעתאי</strong> <small>[שאנינה,</small> מפונקת, <small>דעתי] —</small> <strong>כמי</strong> <small>[כאילו]</small> <strong>שתסרח המקפה דמי</strong> <small>[נחשב]</small> <strong>לי</strong> אפילו בלכלוך מעט, ולכן אינני צריך לשבת שם.
 <strong>תנו רבנן</strong> <small>[שנו חכמים]:</small> <strong>היה אוכל בסוכה וירדו גשמים וירד</strong> מן הסוכה ואכל בביתו — <strong>אין</strong> אנו <strong>מטריחין אותו לעלות</strong> חזרה לסוכה מיד כשפסקו הגשמים, <strong>עד שיגמור סעודתו.</strong> וכן אם <strong>היה ישן</strong> בסוכה <strong>תחת הסוכה</strong> (הסכך) <strong>וירדו גשמים וירד</strong> לישון בביתו — <strong>אין מטריחין אותו לעלות</strong> חזרה לסוכה כדי לסיים את שנתו, <strong>עד שיאור.</strong>
 <strong>איבעיא להו</strong> <small>[נשאלה להם]</small> ללומדים כיצד היתה הגירסה המדוייקת בברייתא זו, האם שנינו <strong>"עד שיעור"</strong> ב"ע", כלומר: עד שיתעורר משנתו ואפילו היה זה באמצע הלילה, <strong>או עד שיאור</strong> (יאיר) היום שלמחרת בעלות השחר? ומציעים: <strong>תא שמע</strong> <small>[בוא</small> ו<small>שמע]</small> פתרון לדבר, ממה ששנינו במקום אחר: <strong>עד שיאור ויעלה עמוד השחר.</strong> ויש לתמוה על הלשון: <strong>תרתי</strong> <small>[שנים]?!</small> כלומר: לכאורה הם שני מושגים סותרים, שהרי לשון "יאור" מורה על שהאיר המזרח ואילו "יעלה עמוד השחר" משמע קודם לכן! <strong>אלא אימא</strong> <small>[אמור]</small> שכך יש לתקן: <strong>עד שיעור</strong> <small>[יתעורר]</small> <strong>ויעלה עמוד השחר.</strong> ואם כן שתי הגירסות נכונות, כלומר: אין מעוררים אותו בתוך שנתו כדי שיחזור לישון בסוכה גם אם כבר עלה עמוד השחר, וגם אם מתעורר מעצמו באמצע הלילה אינו מחוייב לחזור לישון בסוכה עד שיעלה עמוד השחר.
 <big>ב</big> שנינו במשנה: <strong>משל למה הדבר דומה,</strong> לעבד המוזג לרבו כוס ושפך לו קיתון על פניו. <strong>איבעיא להו</strong> <small>[נשאלה להם]</small> ללומדים ביחס לפירושו של משל זה: <strong>מי שפך למי?</strong> לפי שלשון המשנה משתמעת לשני צדדים. ומשיבים: <strong>תא שמע</strong> <small>[בוא ושמע]</small> <strong>דתניא</strong> <small>[</small>ממה <small>ששנינו</small> בברייתא<small>]</small> בהרחבה: <strong>שפך לו רבו קיתון על פניו, ואמר לו: אי אפשי</strong> <small>[אינני רוצה]</small> <strong>בשמושך</strong> שאתה משמש אותי.
 כיון שהוזכר כאן ענין גשמים בחג שהם כסימן נזיפה משמים, מביאים כמה עניינים דומים; <strong>תנו רבנן</strong> <small>[שנו חכמים]:</small> <strong>בזמן שהחמה לוקה — סימן רע</strong> הוא <strong>לכל העולם כולו, משל למה הדבר דומה — למלך בשר ודם שעשה סעודה לעבדיו והניח פנס לפניהם, כעס עליהם ואמר לעבדו: טול פנס מלפניהם והושיבם בחושך:</strong> כך ליקוי חמה ("פנסו" של העולם) הוא כסימן נזיפה לעולם.
 <strong>תניא</strong> <small>[שנויה</small> ברייתא<small>];</small> <strong>ר' מאיר אומר: כל זמן שמאורות</strong> (השמש והירח) <strong>לוקין</strong> — הרי זה <strong>סימן רע לשונאיהם של ישראל</strong> (כלומר: לישראל, בלשון סגי נהור), <strong>מפני שמלומדין במכותיהן.</strong> שכיון שרגילים ישראל ללקות ולסבול הרבה יסורים, מן הסתם כל מכה הבאה על העולם, כדי להלקות בה את ישראל היא באה. <strong>משל</strong> הדבר <strong>לסופר</strong> (למלמד תינוקות) <strong>שבא לבית הספר ורצועה בידו, מי</strong> מן הילדים <strong>דואג — מי שרגיל ללקות בכל יום ויום הוא דואג.</strong>
 <strong>תנו רבנן</strong> <small>[שנו חכמים]</small> בברייתא אחרת: <strong>בזמן שהחמה לוקה</strong> — <strong>סימן רע</strong> הוא <strong>לגויים, לבנה לוקה — סימן רע</strong> הוא <strong>לשונאיהן של ישראל</strong> (כלומר: לישראל), <strong>מפני שישראל מונין</strong> את שנתם בעיקר <strong>ללבנה, וגויים לחמה. לוקה</strong> הלבנה <strong>ב</strong>צד <strong>מזרח</strong> — הרי זה <strong>סימן רע ליושבי</strong> ארצות ה<strong>מזרח,</strong> אם לקתה <strong>ב</strong>צד <strong>מערב</strong> — הרי זה <strong>סימן רע ליושבי</strong> ארצות ה<strong>מערב.</strong> לקתה <strong>באמצע הרקיע</strong> — הרי זה <strong>סימן רע לכל העולם כולו.</strong>
 אם בשעת הליקוי <strong>פניו</strong> של החמה <strong>דומין לדם</strong> שצבעם אדום — הרי זה סימן כי <strong>חרב</strong> (מלחמה) <strong>בא לעולם.</strong> אם דומה הליקוי <strong>לשק</strong> (העשוי משיער העז וצבעו נוטה לשחור) — סימן הוא ש<strong>חיצי רעב באין לעולם,</strong> שהרעב משחיר פניהם של האנשים. דומה גם <strong>לזו</strong> לדם, וגם <strong>לזו</strong> לשק — הרי זה סימן ש<strong>חרב וחיצי רעב באין לעולם</strong> יחד. <strong>לקה בכניסתו,</strong> כלומר: סמוך לעלייתו — סימן הוא לכך שה<strong>פורענות שוהה לבוא</strong> ולא תבוא מיד. לקתה החמה <strong>ביציאתו</strong> סמוך לסוף היום — סימן הוא לכך שהפורענות <strong>ממהרת לבוא. ויש אומרים חילוף הדברים.</strong> שליקוי בכניסתו מרמז שמיד באה הפורענות ולא תמתין וביציאתו הריהו מרמז כי שוהה היא לבוא.
 ועוד אמרו: <strong>ואין לך כל אומה ואומה שלוקה, שאין אלהיה לוקה עמה, שנאמר: "ובכל אלהי מצרים אעשה שפטים אני ה'"</strong> (שמות יב, יב). ומוסיפים: <strong>ובזמן שישראל עושין רצונו של מקום</strong> הרי <strong>אין</strong> הם <strong>מתיראין מכל אלו,</strong> מהסימנים של ליקויי המאורות וכיוצא בהם. <strong>שנאמר: "כה אמר ה' אל דרך הגוים אל תלמדו ומאתות השמים אל תחתו כי יחתו הגוים מהמה"</strong> (ירמיה י, ב) — <strong>גויים יחתו, ואין ישראל יחתו.</strong> ומשמעות הפסוק לפי זה היא, <strong>שאם "אל דרך הגויים אל תלמדו", שלא תעשו כמעשיהם — הרי "מאותות השמים אל תחתו", שאין לכם לחשוש מכך.</strong>
 <strong>תנו רבנן</strong> <small>[שנו חכמים]:</small> <strong>בשביל ארבעה דברים חמה לוקה: על אב בית דין שמת ואינו נספד כהלכה</strong> וכאילו סופדים לו משמים, <strong>ועל נערה מאורסה שצעקה בעיר</strong> על שאנסו אותה <strong>ואין מושיע לה, ועל משכב זכור, ועל שני אחין שנשפך דמן כאחד.</strong>
 <strong>ובשביל ארבעה דברים מאורות</strong> (ירח וכוכבים) <strong>לוקין: על כותבי פלסתר</strong> (שטרות מזוייפים וכתבי מלשינות), <strong>ועל מעידי עדות שקר, ועל מגדלי בהמה דקה בארץ ישראל</strong> במקום ישוב, <strong>ועל קוצצי אילנות טובות</strong> היכולים לתת פרי.
 ועוד: <strong>בשביל</strong> וכעונש על <strong>ארבעה דברים נכסי בעלי בתים נמסרין למלכות: על</strong> אותם אנשים <strong>משהי שטרות פרועים</strong> (שנפרעו כבר) בבתיהם ואינם קורעים או מוסרים אותם ללווים, ועשוים להביא למכשול. <strong>ועל מלוי ברבית,</strong>
## דף כט:
 <strong>ועל</strong> אלו <strong>שהיה ספק</strong> (אפשרות) <strong>בידם למחות</strong> בחוטאים <strong>ולא מיחו, ועל</strong> אלו <strong>שפוסקים</strong> מודיעים שנותנים <strong>צדקה</strong> ועושים כן <strong>ברבים ו</strong>לבסוף <strong>אינן נותנין.</strong>
 <strong>אמר רב: בשביל ארבעה דברים נכסי בעלי בתים יוצאין לטמיון</strong> (לכלייה, לאבדון): <strong>על כובשי שכר שכיר</strong> שאינן משלמים לו בזמנו ומלינים שכרו, <strong>ועל עושקי שכר שכיר</strong> שאינם משלמים כל עיקר, <strong>ועל שפורקין עול</strong> וחובות הציבור <strong>מעל צואריהן ונותנין על חבריהן, ועל גסות הרוח,</strong> שמתוך עושרו הוא מתנהג בגאוה ומשתרר על הציבור. <strong>וגסות הרוח</strong> — נענשים עליה <strong>כנגד כולן. אבל בענוים כתיב</strong> <small>[נאמר]:</small> <strong>"וענוים יירשו ארץ והתענגו על רב שלום"</strong> (תהלים לז, יא).
 
 <big>א משנה</big> <strong>לולב הגזול</strong> מאחרים, או לולב שהוא <strong>יבש</strong> לגמרי, הרי זה <strong>פסול.</strong> ואין להשתמש בו למצות ארבעת המינים. לולב <strong>של אשירה</strong> של עץ שעובדים אותו כעבודה זרה, או לולב <strong>של עיר הנדחת,</strong> שחובה לשרוף אותה ואת כל אשר בה — <strong>פסול. נקטם</strong> (נחתך) <strong>ראשו</strong> של הלולב או <strong>נפרצו</strong> (נחתכו) <strong>עליו</strong> משדרתו — הרי זה <strong>פסול. נפרדו עליו</strong> ואינם צמודים לשדרתו, אבל לא נחתכו — הרי זה <strong>כשר. ר' יהודה אומר:</strong> כל לולב <strong>יאגדנו מלמעלה</strong> כדי שיהיו כל עליו צמודים לשדרתו. <strong>ציני</strong> (דקלי) <strong>הר הברזל</strong> אף שהיו שונים משאר דקלים, ועליהם קצרים ואינם מכסים את כל השדרה — הרי הם <strong>כשירים</strong> ללולב. ומה שיעורו של לולב? <strong>לולב שיש בו</strong> אורך <strong>שלשה טפחים כדי</strong> השיעור <strong>לנענע בו</strong> — הרי זה <strong>כשר</strong> למצותו.
 <big>ב גמרא</big> שנינו במשנה שלולב הגזול פסול. ושואלים: <strong>קא פסיק ותני</strong> <small>[פסק ושנה]</small> במשנה באופן כולל, <strong>לא שנא</strong> <small>[אינו שונה]</small> אם היה זה <strong>ביום טוב ראשון</strong> של חג שמצותו מן התורה, <strong>ולא שנא</strong> <small>[ואינו שונה]</small> אם היה זה <strong>ביום טוב שני,</strong> כלומר: בתוך החג, שאין מצותו אלא מדברי סופרים, הרי
 <strong>בשלמא</strong> <small>[נניח]</small> לולב <strong>יבש</strong> שפסול, טעמו הוא כיון שנאמר בארבעת המינים לשון "הדר" — הרי שיהיו <strong>הדר בעינן</strong> <small>[צריכים אנו]</small> <strong>וליכא</strong> <small>[ואין</small> כאן<small>],</small> שיבש אינו הדור. <strong>אלא</strong> לולב <strong>הגזול, בשלמא</strong> <small>[נניח]</small> <strong>ביום טוב ראשון</strong> מבינים אנו מדוע פסול <strong>דכתיב</strong> <small>[ש</small>הרי <small>נאמר]:</small> "ולקחתם לכם ביום הראשון" (ויקרא כג, מ) ומשמע <strong>"לכם" — משלכם,</strong> מרכושכם ולא מן הגזל. <strong>אלא ביום טוב שני</strong> (שאר ימות החג) <strong>אמאי</strong> <small>[מדוע]</small> <strong>לא</strong> יוכלו לצאת בו ידי חובה?
 <strong>אמר ר' יוחנן משום ר' שמעון בן יוחאי:</strong>
## דף ל.
 <strong>משום דהוה ליה</strong> <small>[שהרי הוא]</small> <strong>מצוה הבאה בעבירה,</strong> שמצוה זו מתקיימת בכוחה של עבירה או כתוצאה ממנה, וכבר <strong>נאמר: "והבאתם גזול ואת הפסח ואת החולה</strong> והבאתם את המנחה הארצה אותה מידכם אמר ה'<strong>"</strong> (מלאכי א, יג), ומן הכתוב נלמד: <strong>גזול דומיא</strong> <small>[בדומה]</small> ל<strong>פסח, מה פסח</strong> שבשל היותו בעל מום <strong>לית ליה תקנתא</strong> <small>[אין לו תקנה]</small> — <strong>אף</strong> מה שהיה <strong>גזול, לית ליה תקנתא</strong> <small>[אין לו תקנה],</small> <strong>לא שנא</strong> <small>[אינו שונה]</small> <strong>לפני יאוש</strong> הבעלים מן הגזילה <strong>ולא שנא</strong> <small>[ואינו שונה]</small> <strong>לאחר יאוש</strong> הבעלים.
 ומסבירים: <strong>בשלמא</strong> <small>[נניח]</small> <strong>לפני יאוש</strong> ברור שאינו יכול להקריב — לפי שאינו שלו, שכן <strong>"אדם כי יקריב מכם</strong> קרבן לה'<strong>"</strong> (ויקרא א, ב) <strong>אמר רחמנא</strong> <small>[אמרה התורה]</small> ו"מכם" הכוונה — משלכם, <strong>ו</strong>זה הגזול <strong>לאו דידיה</strong> <small>[ולא שלו]</small> <strong>הוא. אלא לאחר יאוש</strong> — <strong>הא קנייה</strong> <small>[הרי קנה]</small> הגזלן את הבהמה <strong>ביאוש</strong> הבעלים, ומאז גוף הבהמה שייך לו (אף שכמובן יצטרך לשלם עבורה לבעלים), וכיון שהבהמה שלו מדוע לא יוכל להקריבה? <strong>אלא לאו</strong> <small>[האם לא]</small> <strong>משום דהוה ליה</strong> <small>[שהוא]</small> <strong>מצוה הבאה בעבירה,</strong> וכיון שבראשונה הגיעה הבהמה לידו בעבירה, שוב אינו יכול לקיים בה מצוה.
 כיוצא בזה <strong>אמר ר' יוחנן משום</strong> <small>[בשם]</small> <strong>ר' שמעון בן יוחאי: מאי דכתיב</strong> <small>[מהו שנאמר]:</small> <strong>"כי אני ה' אהב משפט שנא גזל בעולה"</strong> (ישעיה סא, ח) — <strong>משל למלך בשר ודם שהיה עובר על בית המכס, אמר לעבדיו: תנו מכס למוכסים. אמרו לו: והלא כל המכס כולו שלך הוא</strong> ואליך הוא מגיע בסופו של דבר, ומה טעם לתת מכס? <strong>אמר להם: ממני ילמדו כל עוברי דרכים ולא יבריחו עצמן מן המכס. אף הקדוש ברוך הוא אמר: "אני ה' שנא גזל בעולה",</strong> שאף שכל העולם כולו שלו הוא ולגביו אין קנייני אדם מעלים ומורידים, <strong>ממני ילמדו בני ויבריחו עצמן מן הגזל,</strong> שאף לצורך עצמם לא יגזלו.
 <strong>אתמר נמי</strong> <small>[נאמר גם כן]</small> בענין זה על ידי חכמים אחרים; <strong>אמר ר' אמי:</strong> לולב <strong>יבש פסול — מפני שאין</strong> בו <strong>הדר,</strong> לולב <strong>גזול פסול — משום דהוה ליה</strong> <small>[שהרי הוא]</small> <strong>מצוה הבאה בעבירה.</strong>
 ומעירים: <strong>ופליגא</strong> <small>[וחלוקה]</small> כל אותה שיטה שדנו בה אותה עד כאן על דעת <strong>ר' יצחק. שאמר ר' יצחק בר נחמני אמר שמואל: לא שנו</strong> פסול זה בגזול, <strong>אלא ביום טוב ראשון</strong> של חג, <strong>אבל ביום טוב שני</strong> (שאר ימות החג), <strong>מתוך שיוצא</strong> ידי חובתו <strong>ב</strong>לולב <strong>שאול,</strong> שהרי לא מיעט הכתוב ("לכם" — משלכם) אלא ביום הראשון — <strong>יוצא נמי</strong> <small>[גם כן]</small> <strong>בגזול.</strong>
 <strong>מתיב</strong> <small>[מקשה]</small> על כך <strong>רב נחמן בר יצחק</strong> ממה ששנינו: <strong>לולב הגזול והיבש</strong> — <strong>פסול,</strong> ונדייק מכאן: <strong>הא</strong> <small>[הרי]</small> לולב <strong>שאול — כשר.</strong> ונברר: <strong>אימת</strong> <small>[אימתי]</small> שייך דין זה? <strong>אילימא</strong> <small>[אם תאמר]</small> שמדובר <strong>ביום טוב ראשון — הא כתיב</strong> <small>[הרי נאמר]:</small> "ולקחתם <strong>לכם</strong> ביום הראשון" וכוונתו: <strong>משלכם, והאי</strong> <small>[וזה]</small> הלולב השאול <strong>לאו דידיה</strong> <small>[לא שלו]</small> <strong>הוא</strong> ובודאי אינו יכול לצאת בו ביום טוב ראשון. <strong>אלא לאו</strong> <small>[</small>האם <small>לא]</small> מדובר <strong>ביום טוב שני, וקתני</strong> <small>[ושנינו]</small> באותו ענין כי ה<strong>גזול</strong> — <strong>פסול,</strong> היפך דברי שמואל!
 <strong>רבא אמר</strong> לתרץ כך: <strong>לעולם</strong> אפשר לפרש שמדובר כאן אפילו <strong>ביום טוב ראשון, ולא מיבעיא קאמר</strong> <small>[ו</small>בלשון <small>לא נצרכה אמר]</small> כיצד? <strong>לא מיבעיא</strong> <small>[נצרכה]</small> לומר שאינו יוצא בלולב <strong>שאול דלאו דידיה</strong> <small>[ש</small>הרי <small>לא שלו]</small> <strong>הוא</strong> ושייך לאחר, <strong>אבל גזול, אימא</strong> <small>[אמור]:</small> <strong>סתם גזילה יאוש בעלים הוא, וכדידיה דמי</strong> <small>[וכשלו</small> הוא <small>נחשב],</small> אף על פי שנעשתה בו עבירה, <strong>קא משמע לן</strong> <small>[השמיע לנו]</small> שבגזול אינו יוצא, ואין להוכיח איפוא מכאן דבר לענייננו.
 <big>א</big> אגב מה שאמרנו בענין פסול גזילה בארבעת המינים, מסופר: <strong>אמר להו</strong> <small>[להם]</small> <strong>רב הונא להני אוונכרי</strong> <small>[תגרים,</small> רוכלים שעסקו במסחר ארבעת המינים<small>]:</small> <strong>כי זבניתו אסא</strong> <small>[כאשר קונים אתם הדסים]</small> <strong>מגויים</strong> — <strong>לא תגזזו אתון</strong> <small>[אל תחתכו אתם]</small> את ההדסים מן העץ, <strong>אלא לגזזוה אינהו ויהבו לכו</strong> <small>[שיחתכו הם ויתנו לכם].</small> <strong>מאי טעמא</strong> <small>[מה טעם</small> הדבר<small>]</small> — <strong>סתם גויים גזלני ארעתא</strong> <small>[קרקע]</small> <strong>נינהו</strong> <small>[הם]</small>
## דף ל:
 <strong>וקרקע אינה נגזלת.</strong> שלעולם אין קרקע גזולה קנויה לגזלן אף לאחר יאוש, והיא נשארת בחזקת הבעלים, ואם כן יש חשש שמא הדסים אלה גזולים הם מישראל, <strong>הלכך לגזזוה אינהו</strong> <small>[שיגזזו הם]</small> התגרים את ההדסים, <strong>כי היכי דלהוי</strong> <small>[כדי שיהיה]</small> <strong>יאוש בעלים</strong> מן ההדסים יעשה <strong>בידייהו דידהו</strong> <small>[בידיהם שלהם]</small> <strong>ושינוי רשות</strong> על ידי קנייתם מהם ייעשה <strong>בידייכו</strong> <small>[בידיכם],</small> ועל ידי יאוש ושינוי רשות כבר נעשו ההדסים גופם כקנויים ואין עוד צד איסור בהם.
 ושואלים: <strong>סוף סוף כי גזזו אוונכרי</strong> <small>[</small>גם <small>כאשר גוזזים התגרים]</small> את ההדסים, <strong>ליהוי</strong> <small>[שיהא]</small> <strong>יאוש בעלים בידייהו</strong> <small>[בידיהם]</small> <strong>ושנוי רשות בידן</strong> <small>[בידינו]</small> בידי הקונים מהם. ואם כן לשם מה הורה לתגרים שיעשו זאת הגויים, הרי אותה פעולה נעשית בין כה וכה במכירת ההדסים! ומשיבים: <strong>לא צריכא</strong> <small>[נצרכה]</small> לומר אלא <strong>בהושענא דאוונכרי גופייהו</strong> <small>[בהדסים של תגרי הדסים עצמם],</small> שכיון שאצלם אינם עוברים שוב לרשות אחרת — ראוי שייעשה הדבר על ידי גויים.
 ושואלים: <strong>וליקניוה</strong> <small>[ושיקנו אותם]</small> על ידי <strong>שינוי מעשה,</strong> שכיון שעושים בהם מעשה על ידי קשירתם עם המינים האחרים, הרי שינוי מעשה בחפץ יוצר זכות קנין לעושה השינוי, ואין בו עוד בעלות הבעלים הראשונים! ומשיבים: <strong>קא סבר</strong> <small>[סבר]</small> רב הונא <strong>לולב אין צריך אגד,</strong> שאין מצוה לאגוד את ארבעת המינים ביחד, ודיו אם מחזיקם יחד בידו, ויתכן איפוא שלא יעשה במינים כל שינוי מעשה.
 <strong>ואם תמצי</strong> <small>[תרצה]</small> <strong>לומר,</strong> אפשר להסביר אחרת; גם אם תאמר ש<strong>לולב צריך אגד,</strong> מכל מקום <strong>שינוי החוזר לברייתו הוא,</strong> שהרי שינוי זה על ידי הקשירה איננו משנה דבר בגוף ההדסים, וכאשר מתירים את האגד חוזר ההדס לכמות שהיה תחילה, וכלל הוא שכל <strong>שינוי החוזר לברייתו — לא שמיה</strong> <small>[אין שמו,</small> אינו נחשב<small>]</small> <strong>שינוי,</strong> לענין זכות קנין בו.
 ושואלים מצד אחר: <strong>וליקניוה</strong> <small>[ושיקנו אותם</small> אוונכרי<small>]</small> את ההדסים על ידי <strong>שינוי השם</strong> שנעשה בהם, <strong>דמעיקרא הוה ליה אסא</strong> <small>[שמתחילה היה זה</small> קרוי <small>הדס</small> סתם<small>]</small> <strong>והשתא</strong> <small>[ועכשיו]</small> שמייחדים אותם לצורך המצוה
## דף לא.
 <strong>הושענא</strong> שכך היו קוראים לארבעת המינים! ומשיבים: אין זה שינוי שם גמור, כי <strong>מעיקרא נמי לאסא</strong> <small>[מתחילה גם כן</small> לפעמים <small>להדס]</small> <strong>"הושענא" קרו ליה</strong> <small>[קוראים לו],</small> אפילו כשהוא עדיין מחובר לעץ ואינו משמש למצוה.
 <big>א</big> <strong>תנו רבנן</strong> <small>[שנו חכמים]:</small> <strong>סוכה גזולה, ו</strong>כן <strong>המסכך ברשות הרבים</strong> שהוא כגוזל קרקע מן הרבים — <strong>ר' אליעזר פוסל, וחכמים מכשירין.</strong>
 <strong>אמר רב נחמן: מחלוקת</strong> זו היא דווקא <strong>כשתוקף</strong> (מחזיק) <strong>את חבירו והוציאו מסוכתו</strong> שבנה החבר והוא יושב בה, ובמקרה כזה פוסל ר' אליעזר. <strong>ור' אליעזר לטעמיה</strong> <small>[לשיטתו]</small> ש<strong>אמר: אין אדם יוצא ידי חובתו בסוכתו של חבירו</strong> ולכן הדבר אסור בכל אופן. כיצד? <strong>אי</strong> <small>[אם]</small> נאמר ש<strong>קרקע נגזלת,</strong> כלומר: שקרקע שנגזלה עומדת בחזקת הגזלן כדין מיטלטלים גזולים, אם כן — <strong>סוכה גזולה היא</strong> שהרי נבנתה על קרקעו של אחר. <strong>ואי נמי</strong> <small>[ואם גם כן]</small> נאמר ש<strong>קרקע אינה נגזלת,</strong> מכל מקום הלא <strong>סוכה שאולה היא,</strong> ולדעתו אף סוכה שאולה פסולה.
 <strong>ורבנן לטעמייהו</strong> <small>[וחכמים לשיטתם]</small> <strong>דאמרי</strong> <small>[שאומרים]</small> הם: <strong>אדם יוצא ידי חובתו בסוכתו של חבירו, וקרקע אינה נגזלת,</strong> ואם כן גזילה אין כאן <strong>וסוכה שאולה היא,</strong> ויוצא בה ידי חובתו, אף שעשה מעשה עוולה.
 <strong>אבל</strong> אם <strong>גזל עצים וסיכך בהן</strong> — בזה לא נחלק ר' אליעזר, ול<strong>דברי הכל אין לו</strong> לבעל העצים <strong>אלא דמי עצים</strong> בלבד, וגוף העצים נקנה לגזלן, והסוכה אינה נחשבת כסוכה גזולה.
 ושואלים: <strong>ממאי</strong> <small>[ממה]</small> מסיק אתה מסקנה זו?
 ומשיבים: <strong>מדקתני</strong> <small>[ממה ששנינו</small> שם<small>]</small> <strong>דומיא</strong> <small>[בדומה]</small> ל<strong>רשות הרבים</strong> שה<strong>קרקע</strong> שלה <strong>לאו דידיה הוא</strong> <small>[אינה שלו],</small> <strong>סוכה</strong> גזולה שדובר בה <strong>נמי</strong> <small>[גם כן]</small> מדובר באופן ש<strong>לאו קרקע דידיה הוא</strong> <small>[שהקרקע אינה שלו]</small> ואותה הוא גזל, ואין מדובר בשגזל את גוף עצי הסוכה.
 מסופר: <strong>ההיא סבתא דאתאי לקמיה</strong> <small>[זקנה אחת באה לפני]</small> <strong>רב נחמן, אמרה ליה</strong> <small>[אמרה לו]</small> לרב נחמן: <strong>ריש גלותא וכולהו רבנן דבי ריש גלותא</strong> <small>[ראש הגולה וכל החכמים שבבית ראש הגולה]</small> <strong>בסוכה גזולה הוו יתבי</strong> <small>[היו יושבים],</small> כי עבדי ראש הגולה גזלו ממנה את העצים ומהם בנו את הסוכה. <strong>צווחא</strong> (צעקה) האשה <strong>ולא אשגח</strong> <small>[השגיח]</small> <strong>בה רב נחמן. אמרה ליה</strong> <small>[אמרה לו]</small> האשה: <strong>איתתא דהוה ליה לאבוהא תלת מאה ותמני סרי עבדי צווחא קמייכו ולא אשגחיתו בה</strong> <small>[אשה שהיו לו לאביה שלוש מאות ושמונה עשר עבדים צועקת לפניכם ואין אתם משגיחים בה]?!</small> כלומר: בת אברהם אבינו, שהיו לו עבדים כמנין זה, וצריך להתייחס אליה בכבוד. <strong>אמר להם רב נחמן</strong> לחכמים שעמו: <strong>פעיתא</strong> <small>[צווחנית]</small> <strong>היא דא</strong> <small>[זו]</small> <strong>ואין לה אלא דמי עצים בלבד,</strong> אבל גוף הסוכה כבר נקנתה לראש הגולה, אף על פי שהגיע לידו בגזילה.
 <strong>אמר רבינא: האי כשורא דמטללתא</strong> <small>[קורה גדולה של סוכה]</small> ה<strong>גזולה, עבדי ליה רבנן תקנתא</strong> <small>[עשו לה חכמים תקנה]</small> שלא יצטרך להחזיר אותה עצמה לבעליה, <strong>משום תקנת מריש,</strong> באותה תקנה שתיקנו חכמים (כדי להקל על התשובה) שהגזלן לא יחוייב להחזיר מריש (קורה) שבנה בתוך ביתו, אף שמעיקר הדין צריך היה להרוס את הבית ולהחזיר.
 ותוהים: <strong>פשיטא</strong> <small>[פשוט</small> הדבר, מובן מאליו<small>],</small> שכן <strong>מאי שנא</strong> <small>[במה שונה]</small> קורה זו <strong>מ</strong>שאר <strong>עצים</strong> שבסוכה? ומשיבים: <strong>מהו דתימא</strong> <small>[שתאמר]</small> <strong>עצים שכיחי</strong> <small>[מצויים]</small> וניתן לקנותם ולכך מתייאש בעליהם מגוף העצים שיחזירום לו בעינם ומסתפק בתשלום בו יוכל לקנות אחרים תמורתם, <strong>אבל</strong> קורה כגון <strong>האי</strong> <small>[זו]</small> <strong>לא שכיחא</strong> <small>[מצויה]</small> ולכן אין הבעלים מתיאשים מגופה, ואם כן <strong>אימא</strong> <small>[אמור]</small> ש<strong>לא</strong> ייחשב זה ליאוש, <strong>קא משמע לן</strong> <small>[השמיע לנו]</small> שאף הקורה נקנית על ידי הגזלן ואינו צריך להחזירה בעינה, אלא משלם תמורתה.
 ומעירים: <strong>הני מילי</strong> <small>[דברים אלו]</small> אמורים דווקא <strong>בגו</strong> <small>[בתוך]</small> <strong>שבעה</strong> ימים של החג, שלא הצריכוהו לסתור סוכתו ולהחזיר את הקורה, <strong>אבל לבתר</strong> <small>[לאחר]</small> <strong>שבעה</strong> ימים אלו — <strong>הדר בעיניה</strong> <small>[חוזרת היא בעינה].</small> <strong>ואי חברו בטינא</strong> <small>[ואם חיבר</small> את הקורה הזו <small>בטיט]</small> והיא נעשית קבועה באותה סוכה, <strong>אפילו לאחר שבעה</strong> ימים אלו <strong>נמי</strong> <small>[גם כן]</small> <strong>יהיב ליה</strong> <small>[נותן לו]</small> לחבירו רק את <strong>דמי</strong> הקורה ולא את הקורה עצמה, משום תקנת מריש.
 <big>ב</big> <strong>תנא</strong> <small>[שנה</small> בתוספתא<small>]:</small> לולב <strong>יבש</strong> — <strong>פסול,</strong> ו<strong>ר' יהודה מכשיר. אמר רבא: מחלוקת</strong> זו היא <strong>בלולב</strong> דווקא, <strong>דרבנן סברי</strong> <small>[שחכמים סבורים]:</small> <strong>מקשינן</strong> <small>[משווים אנו]</small> <strong>לולב לאתרוג, מה אתרוג בעי</strong> <small>[צריך]</small> שיהיה <strong>הדר,</strong> שהרי נאמר בו בפירוש: "פרי עץ הדר", <strong>אף לולב בעי</strong> <small>[צריך]</small> שיהא <strong>הדר. ור' יהודה סבר: לא מקשינן</strong> <small>[אין אנו משווים]</small> <strong>לולב לאתרוג. אבל באתרוג — דברי הכל הדר בעינן</strong> <small>[צריכים אנו]</small> ויבש פסול.
 ושואלים: <strong>ובלולב לא בעי</strong> <small>[אינו צריך],</small> אין <strong>ר' יהודה</strong> דורש שיהא <strong>"הדר"? והתנן</strong> <small>[והרי שנינו</small> במשנתנו<small>],</small> <strong>ר' יהודה אומר</strong> על לולב זה שנפרדו עליו: <strong>יאגדנו מלמעלה. מאי טעמא</strong> <small>[מה הטעם]</small> אמר כך — <strong>לאו</strong> <small>[האם לא]</small> <strong>משום דבעי</strong> <small>[שצריך]</small> שיהא <strong>הדר?</strong>
 ודוחים: <strong>לא, כדקתני טעמא</strong> <small>[כמו ששנינו טעם</small> הדבר<small>];</small> <strong>ר' יהודה אומר משום ר' טרפון:</strong> נאמר בלולב <strong>"כפת תמרים"</strong> ואנו דורשים כאילו היה כתוב <strong>"כפות",</strong> שמצווה מיוחדת היא, ש<strong>אם היה</strong> הלולב <strong>פרוד יכפתנו</strong> (יקשרנו).
 ועוד שואלים: <strong>ולא בעי</strong> <small>[ואין</small> ר' יהודה <small>דורש שיהא</small> הלולב<small>]</small> <strong>"הדר" והתנן</strong> <small>[והרי שנינו</small> במשנה<small>]:</small> <strong>אין אוגדין את הלולב אלא במינו</strong> במין הלולב ולא בדבר אחר, אלו <strong>דברי ר' יהודה. מאי טעמא</strong> <small>[</small>ו<small>מה הטעם]</small> של ר' יהודה, <strong>לאו</strong> <small>[האם לא]</small> <strong>משום דבעי</strong> <small>[ש</small>הוא <small>צריך]</small> שיהא <strong>"הדר"</strong>
 ומשיבים: <strong>לא,</strong> אין זה הטעם, <strong>דהא</strong> <small>[שהרי]</small> <strong>אמר רבא:</strong> לדעת ר' יהודה <strong>אפילו</strong> כורכו <strong>בסיב</strong> הגדל סביב גזע הדקל, <strong>ואפילו בעיקרא דדיקלא</strong> <small>[בשורש הדקל]</small> הריהו כשר, אף שאין זה הדר. ושואלים: <strong>ואלא מאי טעמא</strong> <small>[מה הטעם]</small> של <strong>ר' יהודה התם</strong> <small>[שם]?</small> ומשיבים: <strong>דקא</strong> <small>[שהוא]</small> <strong>סבר</strong> כי <strong>לולב צריך אגד,</strong> שמעיקר המצוה הוא שיהא הלולב אגוד עם שאר המינים, <strong>ואי מייתי מינא אחרינא</strong> <small>[ואם</small> הוא מביא <small>מין אחר]</small> שאינו ממין הלולב <strong>הוה להו</strong> <small>[הרי הם]</small> <strong>חמשה מינין</strong> בלולב, ומוסיף על הכתוב בתורה.
 ושואלים מצד אחר: <strong>ובאתרוג מי בעי</strong> <small>[האם צריך]</small> <strong>ר' יהודה</strong> שיהא <strong>הדר? והתניא</strong> <small>[והרי שנינו</small> בברייתא<small>]:</small> <strong>ארבעה מינין שבלולב, כשם שאין פוחתין מהן — כך אין מוסיפין עליהן. לא מצא אתרוג</strong> — <strong>לא יביא לא פריש</strong> (חבוש) <strong>ולא רמון ולא</strong> כל <strong>דבר אחר</strong> במקומו. היו המינים <strong>כמושין</strong> (יבשים מעט) — <strong>כשרין,</strong> היו <strong>יבשין</strong> — הרי הן <strong>פסולין. ר' יהודה אומר: אף יבשין</strong> כשרים.
 <strong>ואמר ר' יהודה: מעשה</strong>
## דף לא:
 <strong>בבני כרכין</strong> שהיו רחוקים ממקומות גידול המינים, <strong>שהיו מורישין את לולביהן לבני בניהן</strong> ובודאי התייבשו במשך הזמן! <strong>אמרו לו: משם ראיה? אין שעת הדחק ראיה</strong> שאולי התירו בשעת הדחק, אבל לכתחילה אסור.
 <strong>קתני מיהת</strong> <small>[שנינו מכל מקום]</small> ש<strong>ר' יהודה אומר: אף יבשין כשרין, מאי לאו</strong> <small>[</small>האם <small>לא]</small> כוונת דבריו על ה<strong>אתרוג</strong> גם כן! הרי שהוא סובר שאין האתרוג צריך להיות הדר! ודוחים: <strong>לא,</strong> הכוונה היא על ה<strong>לולב</strong> דווקא.
 <strong>אמר מר</strong> <small>[החכם]</small> באותה ברייתא: <strong>כשם שאין פוחתין מהן, כך אין מוסיפין עליהן.</strong> ושואלים: <strong>פשיטא</strong> <small>[פשוט,</small> מובן מאליו<small>],</small> כיצד נוכל להתיר להוסיף מינים אחרים? ומשיבים: <strong>מהו דתימא</strong> <small>[שתאמר];</small> <strong>הואיל ואמר ר' יהודה</strong> כי <strong>לולב צריך אגד,</strong> שמעיקר המצוה שיהיו המינים אגודים כאחד, <strong>ואי מייתי מינא אחרינא</strong> <small>[ואם יביא</small> עוד <small>מין אחר],</small> נמצא כי <strong>האי לחודיה קאי והאי לחודיה קאי</strong> <small>[זה לבדו הוא עומד וזה לבדו הוא עומד]</small> והמין האחר נחשב כאילו לא היה שם כלל ואין בכך כל חיסרון, על כן <strong>קא משמע לן</strong> <small>[השמיע לנו]</small> שלא כן ואל לו להביא מין אחר.
 <strong>אמר מר</strong> <small>[החכם]</small> באותה ברייתא: <strong>לא מצא אתרוג</strong> — <strong>לא יביא לא רמון ולא פריש ולא</strong> כל <strong>דבר אחר</strong> במקומו. ותוהים: <strong>פשיטא</strong> <small>[פשוט,</small> מובן מאליו<small>]!</small> ומסבירים: <strong>מהו דתימא</strong> <small>[שתאמר]:</small> <strong>לייתי</strong> <small>[שיביא]</small> מינים אלה, <strong>כי היכי</strong> <small>[כדי]</small> <strong>שלא תשכח תורת אתרוג,</strong> וישאר לפחות זכר מסויים שצריך דבר מעין אתרוג, על כן <strong>קא משמע לן</strong> <small>[השמיע לנו]</small> שאסור, כי <strong>זימנין דנפיק חורבא מיניה, דאתי למסרך</strong> <small>[לפעמים שיוצא הפסד מכאן, שיבואו להמשך]</small> ולהשתמש באותו מין גם כשיהיה בידם אתרוג.
 ומציעים: <strong>תא שמע:</strong> <small>[בוא ושמע]</small> ראיה אחרת לכך שאין ר' יהודה דורש הדר באתרוג, שהרי שנינו: <strong>אתרוג הישן</strong> — <strong>פסול, ור' יהודה מכשיר.</strong> הרי ברור שאין ר' יהודה מחייב הדר באתרוג ו<strong>תיובתא</strong> <small>[וקושיה חמורה]</small> היא על דברי <strong>רבא</strong> ומסכמים: <strong>תיובתא</strong> <small>[</small>אכן, <small>קושיה חמורה</small> היא<small>]</small> ונדחו דבריו.
 ושואלים: <strong>ולא בעי</strong> <small>[מצריך]</small> ר' יהודה שיהא האתרוג <strong>הדר? והא אנן תנן</strong> <small>[והרי אנו שנינו</small> במשנה<small>]:</small> האתרוג <strong>הירוק ככרתי</strong> (כצמח הכרישין) <strong>ר' מאיר מכשיר ור' יהודה פוסל.</strong> ומציעים: <strong>לאו</strong> <small>[האם לא]</small> <strong>משום דבעי</strong> <small>[ש</small>הוא <small>מצריך]</small> שיהא האתרוג <strong>הדר?</strong> ודוחים: <strong>לא</strong> זה הטעם, אלא <strong>משום</strong> שבאתרוג ירוק עדיין <strong>לא גמר פירא</strong> <small>[נגמר הפרי]</small> ואין ראוי לקיים את המצוה בפרי בוסר.
 ומציעים עוד: <strong>תא שמע</strong> <small>[בוא ושמע]</small> ראיה מצד אחר: מהו <strong>שיעור אתרוג קטן,</strong> כלומר: מהו השיעור הקטן ביותר של האתרוג? <strong>ר' מאיר אומר:</strong> לא יהא קטן מ<strong>אגוז, ר' יהודה אומר כביצה.</strong> ומציעים: <strong>לאו</strong> <small>[האם לא]</small> <strong>משום דבעי</strong> <small>[ש</small>ר' יהודה <small>מצריך]</small> שיהא האתרוג <strong>הדר?</strong> ודוחים: <strong>לא,</strong> אף כאן הטעם הוא <strong>משום</strong> שאתרוג קטן כל כך <strong>דלא גמר פירא</strong> <small>[שלא נגמר פריו]</small> ועדיין הוא בוסר.
 <strong>תא שמע</strong> <small>[בוא ושמע]</small> ממה ששנינו: מהו שיעורו של אתרוג <strong>גדו‍ל,</strong> כלומר: מהו שיעורו המקסימלי של האתרוג? <strong>כדי ש</strong>יוכל ל<strong>אחוז שנים בידו אחת,</strong> אלו <strong>דברי ר' יהודה. ר' יוסי אומר:</strong> אין לכך שיעור, אלא <strong>אפילו</strong> אתרוג שצריך להחזיק <strong>אחד בשתי ידיו</strong> גם כן כשר. <strong>מאי טעמא</strong> <small>[מה הטעם]</small> של ר' יהודה, <strong>לאו</strong> <small>[האם לא]</small> <strong>משום דבעי</strong> <small>[ש</small>ר' יהודה <small>מצריך]</small> שיהא האתרוג <strong>הדר?</strong> ודוחים: <strong>לא,</strong> הטעם הוא <strong>כיון</strong> ש<strong>אמר רבה: לולב</strong> צריך להחזיק ביד <strong>ימין ואתרוג בשמאל,</strong> ורק כך יוצא ידי חובה, ואם האתרוג גדול מכדי להחזיקו ביד אחת <strong>זימנין דמחלפי ליה</strong> <small>[פעמים שיחליפו לו]</small> שימסרו לו אתרוג בימין ולולב בשמאל <strong>ואתי לאפוכינהו ואתי לאיפסולי</strong> <small>[ויבוא להפוך אותם</small> מיד ימין ליד שמאל <small>ויבוא לפסול</small> את האתרוג<small>],</small> שכיון שהאתרוג גדול מאוד אין לו מקום בידיו גם להחזיקו כראוי וגם ליטול את הלולב עמו, ויכולים הם ליפול מידיו ולהפסל.
 ושואלים: <strong>ואלא לר' יהודה, הא כתיב</strong> <small>[הרי נאמר]</small> באתרוג במפורש <strong>"הדר"</strong> ("פרי עץ הדר") וכיצד אפשר לומר שאינו צריך שיהא הדר?
 ומשיבים שהוא מחזיק בשיטה כי <strong>ההוא</strong> <small>[</small>הפסוק <small>הזה]</small> כוונתו שיקח מאותו מין שהוא פרי <strong>הדר באילנו משנה לשנה</strong> ואינו מתייבש ונובל בסוף העונה כרוב הפירות, והוא הוא האתרוג.
 <big>א</big> שנינו במשנה כי לולב <strong>של אשרה ושל עיר הנדחת</strong> — פסול. ושואלים: וכי לולב <strong>של אשרה פסול? והאמר</strong> <small>[והרי אמר]</small> <strong>רבא: לולב של עבודה זרה</strong> — מלכתחילה <strong>לא יטול, ואם נטל</strong> — <strong>כשר.</strong> משמע שלולב של אשירה כשר, אף אם בדיעבד!
 ומסבירים: <strong>הכא</strong> <small>[כאן]</small> במשנה <strong>באשרה</strong> כזו שאמר <strong>משה</strong> בתורה <strong>עסקינן</strong> <small>[עוסקים אנו],</small> שאין הכוונה לעץ הנטוע לכבוד עבודה זרה, אלא שהעץ עצמו נעבד כעבודה זרה, ועבודה זרה עצמה חובה לשרוף אותה, וכיון שכך רואים אנו את העץ כאילו היה שרוף כבר כעת, <strong>דכתותי מכתת שיעוריה</strong> <small>[שכתות</small> ושבור <small>שיעורו]</small> ואין בו כדי השיעור למצוה.
 ומעירים: <strong>דיקא נמי</strong> <small>[מדוייק גם כן]</small> שכך יש לפרש מהות אשירה זו שבמשנה. <strong>דקתני דומיא</strong> <small>[ששנה</small> אותו <small>בדומה]</small> ללולב של <strong>עיר הנדחת,</strong> שאף שם הטעם משום שהוא עומד להשרף בכלל כל חפצי העיר. ומסכמים: אכן, <strong>שמע מינה</strong> <small>[למד מכאן]</small> שזה הטעם.
 <big>ב</big> שנינו במשנה שלולב ש<strong>נקטם ראשו</strong> — פסול. <strong>אמר רב הונא: לא שנו אלא נקטם,</strong> כלומר: נחתך לגמרי, <strong>אבל</strong> אם רק <strong>נסדק</strong> ראשו — <strong>כשר.</strong>
 ושואלים: ולולב ש<strong>נסדק כשר? והתניא</strong> <small>[והרי שנינו</small> בברייתא<small>]:</small> <strong>לולב כפוף</strong> בראשו,
## דף לב.
 <strong>קווץ</strong> (שיוצאים משדרתו כעין קוצים), <strong>סדוק,</strong> או <strong>עקום</strong> עד שהוא <strong>דומה למגל — פסול. חרות</strong> שנעשה קשה כעץ — <strong>פסול. דומה לחרות,</strong> שהתחיל להתקשות, אבל עדיין אינו כעץ — <strong>כשר.</strong> הרי שלולב סדוק פסול! <strong>אמר רב פפא:</strong> הכוונה בברייתא שהוא סדוק כל כך <strong>דעביד כהימנק</strong> <small>[שהוא עשוי כמזלג]</small> ששני החלקים נפרדים לגמרי זה מזה והוא נראה כבעל שתי שדרות.
 שנינו בברייתא שם: <strong>עקום הדומה למגל</strong> — פסול. <strong>אמר רבא: לא אמרן</strong> <small>[אמרנו]</small> <strong>אלא</strong> שעקום <strong>לפניו</strong> בצד שכנגד השדרה, <strong>אבל</strong> אם עקום <strong>לאחריו</strong> לצד השדרה — אין זה פסול, כי דרך <strong>ברייתיה</strong> <small>[ברייתו]</small> <strong>הוא,</strong> וכך גדלים רוב הלולבים.
 <strong>אמר רב נחמן:</strong> היה עקום <strong>לצדדין</strong> — הרי זה <strong>כ</strong>עקום <strong>לפניו דמי</strong> <small>[נחשב]</small> ופסול. <strong>ואמרי לה</strong> <small>[ויש אומרים]:</small> <strong>כלאחריו דמי</strong> <small>[נחשב]</small> וכשר.
 <strong>ואמר רבא: האי לולבא דסליק בחד הוצא</strong> <small>[לולב זה שגדל רק בעלה אחד],</small> כלומר: שהעלים גדלים רק מצד אחד של השדרה — <strong>בעל מום הוא, ופסול.</strong>
 <big>א</big> שנינו במשנה: <strong>נפרצו עליו</strong> — פסול, נפרדו — כשר. <strong>אמר רב פפא: נפרצו</strong> כוונתו שהעלים נפלו לגמרי מן השדרה והוא קושר אותם ללולב <strong>דעביד כי חופיא</strong> <small>[שעשוי</small> כמו <small>מטאטא].</small> <strong>נפרדו</strong> כוונתו — <strong>דאיפרוד אפרודי</strong> <small>[שנפרדו]</small> מן השדרה, ובולטים החוצה, אבל עדיין הם מחוברים אליה.
 <strong>בעי</strong> <small>[שאל]</small> <strong>רב פפא: נחלקה התיומת,</strong> העלה הכפול המרכזי בלולב <strong>מהו</strong> הדין בו? ומציעים: <strong>תא שמע</strong> <small>[בוא</small> ו<small>שמע],</small> ש<strong>אמר ר' יוחנן אמר ר' יהושע בן לוי: ניטלה התיומת</strong> מן הלולב — הרי זה <strong>פסול. מאי לאו</strong> <small>[האם לא]</small> <strong>הוא הדין</strong> ב<strong>נחלקה?</strong> ודוחים: <strong>לא, ניטלה שאני</strong> <small>[שונה]</small> <strong>דהא חסר ליה</strong> <small>[שהרי חסר הוא],</small> ולולב חסר ודאי פסול. אבל אם עדיין היא במקומה אלא שנחלקה, אין זה פוסל בהכרח.
 <strong>איכא דאמרי</strong> <small>[יש אומרים]</small> שכך היתה הלשון: <strong>אמר ר' יוחנן אמר ר' יהושע בן לוי: נחלקה התיומת — נעשה כמי שנטלה התיומת, ופסול.</strong> ואם כן נפתרה הבעיה.
 <big>ב</big> <strong>ר' יהודה אומר</strong> במשנה כי אם היו העלים פרודים ראוי שיאגוד אותם. <strong>תניא</strong> <small>[שנינו</small> בברייתא<small>]:</small> <strong>ר' יהודה אומר משום ר' טרפון;</strong> נאמר: <strong>"כפות תמרים"</strong> ואנו דורשים <strong>"כפות",</strong> שיהיה הלולב כיחידה אחת, <strong>אם היה פרוד — יכפתנו</strong> (יקשרנו) שיהא כאחד.
 <strong>אמר ליה</strong> <small>[לו]</small> <strong>רבינא לרב אשי: ממאי</strong> <small>[ממה]</small> בעצם לומדים אנו <strong>דהאי</strong> <small>[שזה]</small> שנאמר <strong>"כפות תמרים" דלולבא</strong> <small>[של לולב]</small> <strong>הוא,</strong> כפי שאנו נוהגים? <strong>אימא חרותא</strong> <small>[</small>שמא <small>אמור</small> שהוא <small>ענף הדקל הקשה]?</small> ומשיבים: <strong>בעינא</strong> <small>[צריכים אנו]</small> שיהא <strong>כפות וליכא</strong> <small>[והרי אינו],</small> שכן העלים יוצאים בו לצדדים ואי אפשר לכפות אותם.
 ושואלים: אם העיקר הוא שיהא הלולב כיחידה אחת <strong>ואימא אופתא</strong> <small>[ואמור</small> שיקחו את <small>גזע הדקל]</small> שהוא ודאי "כפות"! ודוחים: כיון שנאמר <strong>"כפות"</strong> — <strong>מכלל</strong> הדברים למד אתה כי <strong>דאיכא</strong> <small>[שיש]</small> מצב שהוא <strong>פרוד, והאי</strong> <small>[וזה]</small> הרי <strong>כפות ועומד</strong> הוא <strong>לעולם,</strong> שאין בו מקום לפירוד.
 ושואלים: <strong>ואימא</strong> <small>[ואמור]</small> שהכוונה היא כאן ל<strong>כופרא</strong> <small>[ענף הדקל]</small> שלא נתקשה עדיין לגמרי ואפשר בדוחק לכפות אותו? <strong>אמר אביי: "דרכיה דרכי נעם וכל נתיבתיה שלום"</strong> (משלי ג, ז) <strong>כתיב</strong> <small>[נאמר]</small> בשבחה של התורה, ובכופרא חלק מן העלים הם כקוצים חדים, ודוקרים ומזיקים, ובודאי לא ציותה התורה להשתמש באלה.
 <strong>אמר ליה</strong> <small>[לו]</small> <strong>רבא תוספאה</strong> <small>[</small>העוסק <small>בתוספתא]</small> <strong>לרבינא:</strong> כיון שנאמר: "כפות" שהוא לשון רבים, אם כן <strong>ואימא תרתי כפי דתמרי</strong> <small>[ו</small>שמא <small>אמור</small> שיצטרכו ליטול <small>שתי כפות תמרים,</small> שתי לולבים<small>]</small> ואין די בלולב אחד למצוה? ענה לו: <strong>"כפת" כתיב</strong> <small>[נאמר]</small> בכתיב חסר, לומר שצריך רק אחד. ואם כן <strong>ואימא חדא</strong> <small>[ואמור</small> שיקחו רק עלה <small>אחד]</small> ומשיבים: זה אינו נקרא כפות אלא <strong>לההוא</strong> <small>[לזה]</small> <strong>"כף" קרי ליה</strong> <small>[קורים לו]</small> ו"כפת" משמעו גם לשון רבים, כפות (עלים) הרבה יחד.
 <big>ג</big> שנינו במשנה כי <strong>ציני הר הברזל,</strong> שהם לולב שיש בו עלים מעטים מאד בשדרתו, ואין עליו צפופים כלולבים רגילים — <strong>כשרה. אמר אביי: לא שנו</strong> שלולב כזה כשר <strong>אלא</strong> כשיש בו עלים עד כי <strong>ראשו של</strong> עלה <strong>זה מגיע לצד עיקרו של זה</strong> הבא אחריו, <strong>אבל</strong> אם <strong>אין ראשו של זה מגיע לצד עיקרו של זה,</strong> שיש בו פחות עלים מזה — הרי זה <strong>פסול.</strong>
 <strong>תניא נמי הכי</strong> <small>[שנויה גם כן כך</small> בברייתא<small>]:</small> <strong>ציני הר הברזל — פסולה.</strong> ולכאורה, <strong>והא אנן תנן</strong> <small>[והרי אנו שנינו</small> במשנתנו<small>]</small> שהיא <strong>כשרה! אלא שמע מינה</strong> <small>[למד מכאן]</small> <strong>כאביי,</strong> שיש לחלק לפי מספר העלים בלולב, ומסכמים: אכן, <strong>שמע מינה</strong> <small>[למד מכאן]</small> שכך יש להבין.
## דף לב:
 <strong>ואיכא דרמי ליה מירמא</strong> <small>[והיה שהשליך</small> את הדברים, שהראה סתירה<small>];</small> מצד אחד <strong>תנן</strong> <small>[שנינו</small> במשנתנו<small>]</small> <strong>ציני הר הברזל</strong> — <strong>כשר, והתניא</strong> <small>[והרי שנויה</small> ברייתא<small>]</small> בענין ציני הר הברזל: <strong>פסולה! אמר אביי: לא קשיא</strong> <small>[אינו קשה];</small> <strong>כאן,</strong> שנאמר שכשר — מדובר <strong>שראשו של</strong> עלה <strong>זה מגיע לצד עיקרו של</strong> עלה <strong>זה</strong> הבא אחריו, <strong>כאן,</strong> שנאמר שהוא פסול — מדובר <strong>שאין ראשו של זה מגיע לצד עיקרו של זה.</strong> ומסבירים היכן היו מצויים דקלים אלה.
 <strong>אמר ר' מריון אמר ר' יהושע בן לוי, ואמרי לה</strong> <small>[ויש אומרים]</small> שדבר זה <strong>תני</strong> <small>[שנה</small> בברייתא<small>]</small> <strong>רבה בר מרי משום</strong> <small>[בשם]</small> <strong>רבן יוחנן בן זכאי: שתי תמרות</strong> (עצי דקל) <strong>יש בגיא בן הנם</strong> סמוך לירושלים, <strong>ועולה עשן מביניהם. וזהו</strong> המקום <strong>ששנינו</strong> במשנתנו בענין לולביו: <strong>ציני הר הברזל כשרות. ו</strong>מקום זה — <strong>זו היא פתחה של גיהנם.</strong>
 <big>א</big> שנינו במשנה שכל <strong>לולב שיש בו שלשה טפחים</strong> כדי לנענע בו — כשר. <strong>אמר רב יהודה אמר שמואל: שיעור</strong> אורכם המינימלי של <strong>הדס וערבה — שלשה</strong> טפחים, ושיעור אורכו המינימלי של ה<strong>לולב — ארבעה</strong> טפחים. והבדל טפח זה שביניהם — <strong>כדי שיהא</strong> ה<strong>לולב יוצא מן ההדס טפח</strong> אחד לפחות.
 <strong>ור' פרנך אמר</strong> בשם <strong>ר' יוחנן: שדרו של לולב, צריך שיצא מן ההדס טפח.</strong> כלומר: שדרת הלולב צריכה להיות לפחות ארבעה טפחים, חוץ מאורך העלים.
 ושואלים: <strong>תנן</strong> <small>[שנינו</small> במשנה<small>]:</small> <strong>לולב שיש בו שלשה טפחים כדי לנענע בו כשר,</strong> הרי שדי בשלושה טפחים בלבד, כולל העלים שמעל לשדרה! ומשיבים: <strong>אימא</strong> <small>[אמור],</small> ותקן הלשון: <strong>וכדי לנענע בו, כשר.</strong> כלומר: עליו להיות באורך שלושה טפחים, וצריך עוד להוסיף כשיעור שיהיה בו כדי לנענע. <strong>מר כדאית ליה</strong> <small>[חכם זה</small> שמואל <small>כמו שיש לו],</small> שטפח עודף זה יהיה נוסף על אורך כללי בן שלושה טפחים, <strong>ומר כדאית ליה</strong> <small>[וחכם זה,</small> ר' יוחנן, <small>כמו שיש לו],</small> שצריך שטפח זה יהיה נוסף על אורך השדרה.
 ומנסים להביא ראיות לשיטות, <strong>תא שמע</strong> <small>[בוא ושמע]</small> ממה ששנינו: <strong>שיעור הדס וערבה</strong> — <strong>שלשה</strong> טפחים <strong>ו</strong>שיעור ה<strong>לולב</strong> — <strong>ארבעה</strong> טפחים. <strong>מאי לאו</strong> <small>[האם לא]</small> הכוונה <strong>בהדי</strong> <small>[עם]</small> ה<strong>עלין,</strong> וכדברי שמואל! ודוחים, <strong>לא,</strong> שיעור הלולב ארבעה, <strong>לבד</strong> <small>[חוץ]</small> <strong>מ</strong>ה<strong>עלין.</strong>
 <big>ב</big> כיון שהובאה ברייתא זו דנים בה ל<strong>גופא</strong> (בגופה), <strong>שיעור הדס וערבה</strong> — <strong>שלשה</strong> טפחים, <strong>ולולב</strong> שיעורו <strong>ארבעה</strong> טפחים. <strong>ר' טרפון אומר: באמה בת חמשה טפחים.</strong> והבנו בכוונתו, שזהו האורך הדרוש להדס והערבה.
 <strong>אמר רבא: שרא ליה מריה</strong> <small>[יסלח לו אדונו,</small> הקדוש ברוך הוא<small>],</small> <strong>לר' טרפון</strong> שכך החמיר עלינו; <strong>השתא</strong> <small>[עכשיו]</small> הדס <strong>עבות</strong> כדינו בשיעור <strong>שלשה</strong> טפחים <strong>לא משכחינן</strong> <small>[אין אנו מוצאים</small> בקלות<small>],</small> הדס <strong>בת חמשה</strong> טפחים <strong>מבעיא</strong> <small>[הוצרכה</small> לומר<small>]</small> והרי הוא מחמיר עלינו מאד!
 <strong>כי אתא</strong> <small>[כאשר בא]</small> <strong>רב דימי</strong> מארץ ישראל לבבל <strong>אמר;</strong> כך יש להבין, <strong>אמה בת ששה טפחים עשה אותה בת חמשה</strong> שאמה רגילה יש בה שישה טפחים, וכוונתו של ר' טרפון היתה שיש לחלק את האמה לא לשישה טפחים, אלא לחמישה בלבד ונמצא כי באופן כזה תהא מידת הטפח גדולה יותר, <strong>צא מהן שלשה</strong> מטפחים גדולים אלה <strong>להדס, והשאר</strong> כלומר ארבעה טפחים בגודל זה <strong>ללולב.</strong> ומחשבים: <strong>כמה הוו להו</strong> <small>[יהיו להם]</small> לפי זה שיעור ההדס והערבה באמה בינונית שהיא בת ששה טפחים — <strong>תלתא ותלתא חומשי</strong> <small>[שלושה</small> טפחים <small>ושלוש חמישיות ה</small>טפח<small>].</small>
 אולם אם כן <strong>קשיא</strong> <small>[קשה]</small> מדברי <strong>שמואל</strong> על דברי <strong>שמואל</strong> עצמו; <strong>הכא</strong> <small>[כאן]</small> שמענו ש<strong>אמר ר' יהודה אמר שמואל: שיעור הדס וערבה שלשה</strong> טפחים, <strong>והתם</strong> <small>[ושם]</small> <strong>אמר רב הונא אמר שמואל: הלכה כר' טרפון,</strong> והרי יש הבדל של שלוש חמישיות טפח ביניהם! ומשיבים: <strong>לא דק</strong> <small>[לא דקדק]</small> שמואל בדבריו כשאמר "שלושה". ותוהים: <strong>אימר דאמרינן לא דק</strong> <small>[אמור שאומרים אנו שלא דייק]</small> זהו דווקא כאשר הדבר נוטה בשל כך <strong>לחומרא</strong> ומסר איפוא שיעור מקורב שיש בו להחמיר, אולם כשיטה הדבר בשל כך <strong>לקולא</strong> <small>[להקל],</small> <strong>מי אמרינן</strong> <small>[האם אומרים אנו]</small> כי <strong>לא דק</strong> <small>[דייק]</small> והתיר מתוך אי-דיוק דברים אסורים?!
 <strong>כי אתא</strong> <small>[כאשר בא]</small> <strong>רבין</strong> מארץ ישראל לבבל, <strong>אמר</strong> שיש להבין אחרת את דברי ר' טרפון: <strong>אמה בת חמשה טפחים עשה אותה ששה.</strong> כלומר, האמה היסודית שמדבר בה ר' טרפון היא אמה בת חמישה טפחים רגילים (כלומר, קטנה בשישית מן האמה הרגילה) ואת האמה הקטנה הזו יש לחלק לשישה טפחים קטנים, ולפי טפחים אלה יש לחשב. <strong>צא מהן שלשה</strong> טפחים כאלה <strong>להדס, והשאר</strong> (ארבעה) <strong>ללולב. כמה הוי להו</strong> <small>[הן]</small> לפי החשבון <small>—</small> <strong>תרי ופלגא</strong> <small>[שנים וחצי]</small> טפחים רגילים.
 ומקשים: <strong>סוף סוף קשיא</strong> <small>[קשה]</small> מדברי <strong>שמואל</strong> על דברי <strong>שמואל,</strong> שפסק כר' טרפון שאורך ההדס והערבה שנים וחצי טפחים, ומצד אחר אמר שלושה! ומשיבים: <strong>לא דק</strong> <small>[דייק],</small> <strong>והיינו</strong> <small>[וזה]</small> ש<strong>לחומרא לא דק</strong> <small>[דייק].</small> ש<strong>אמר רב הונא אמר שמואל: הלכה כר' טרפון,</strong> ולפי זה די לדעתו בשניים וחצי טפחים, וכשפסק ואמר שלושה, לא דקדק בשיעור.
 <big>ג משנה</big> <strong>הדס הגזול והיבש — פסול.</strong> הדס <strong>של אשרה</strong> (עץ שעובדים אותו לעבודה זרה) <strong>ושל עיר הנדחת — פסול. נקטם ראשו</strong> של ההדס, או ש<strong>נפרצו</strong> (נפרדו ממנו לגמרי) <strong>עליו, או שהיו ענביו</strong> (פירותיו, שהם דומים לענבים) <strong>מרובות מעליו — פסול. ואם מיעטן</strong> את הפירות הללו, ויש בו מעתה רוב עלים — הרי זה <strong>כשר,</strong> אבל <strong>אין ממעטין</strong> פירות אלה <strong>ביום טוב</strong> עצמו.
 <big>ד גמרא</big> <strong>תנו רבנן</strong> <small>[שנו חכמים];</small> נאמר: <strong>"</strong>ו<strong>ענף עץ עבת"</strong> (ויקרא כג, מ), וכוונתו: עץ <strong>שענפיו חופין את עצו</strong> שהעץ מכוסה בעלים, ואינו נראה. <strong>ואי זה הוא — הוי אומר זה הדס,</strong> ומקשים: <strong>ואימא זיתא</strong> <small>[ואמור</small> שהוא עץ <small>זית]</small> שגם הוא ענפיו חופים על עצו! ומשיבים: <strong>בעינן</strong> <small>[צריכים אנו]</small> שהעלים יהיו כעין <strong>"עבת"</strong> (שרשרת) <strong>וליכא</strong> <small>[ואין]</small> זה בזית.
 ושואלים: <strong>ואימא דולבא</strong> <small>[ואמור</small> שהוא עץ <small>הערמון],</small> שעליו עשויים כעין מקלעת! ודוחים: אף שעליו אכן עשויים כמקלעת, מכל מקום <strong>בעינן</strong> <small>[צריכים אנו]</small> שיהיו <strong>ענפיו חופין את עצו וליכא</strong> <small>[ואין</small> כאן<small>].</small>
 ומקשים: <strong>ואימא</strong> <small>[ואמור]</small> שמא מדובר כאן בעץ ה<strong>הירדוף</strong> שיש בו שני אלה! <strong>אמר אביי: "דרכיה דרכי נעם"</strong> (משלי ג, יז) נאמר על התורה, <strong>וליכא</strong> <small>[ואין</small> כאן<small>],</small> משום שההירדוף הוא צמח רעיל וגם ראשי עליו חדים ועשויים כקוצים ופוצעים את ידי האוחז בהם, ואין אם כן בקיום המצוה בהם משום "דרכי נועם". <strong>רבא אמר</strong> מעין אותו טעם, <strong>מהכא</strong> <small>[מכאן]</small> מכתוב אחר, שנאמר: <strong>"</strong>ו<strong>האמת והשלום אהבו"</strong> (זכריה ח, יט), ודבר המזיק אין בו משום אמת ושלום.
 <strong>תנו רבנן</strong> <small>[שנו חכמים]</small> <strong>קלוע כמין קליעה ודומה לשלשלת, זהו הדס</strong> של מצוה. <strong>ר' אליעזר בן יעקב אומר</strong> סימן אחר: נאמר: <strong>"</strong>ו<strong>ענף עץ עבת"</strong> — <strong>עץ שטעם עצו</strong> (ענפיו) <strong>ופריו שוה, הוי אומר זה הדס.</strong>
 <strong>תנא</strong> <small>[שנה</small> החכם בתוספתא<small>]:</small> <strong>עץ עבות — כשר, ושאינו עבות</strong> — <strong>פסול,</strong> אף על פי שהוא ממין הדס.
 ושואלים: <strong>היכי דמי</strong> <small>[כיצד הוא</small> בדיוק<small>]</small> <strong>עבות</strong> זה? <strong>אמר רב יהודה: והוא דקיימי תלתא תלתא טרפי בקינא</strong> <small>[שנמצאים שלושה שלושה</small> עלים <small>בקן],</small> שיוצאים שלושה עלים מכל עוקץ בענף, זה הוא הקרוי "עבות". <strong>רב כהנא אמר: אפילו</strong> יוצאים <strong>תרי</strong> <small>[שנים]</small> היוצאים מעוקץ אחד בענף <strong>וחד</strong> <small>[ואחד]</small> אפילו מעוקץ שתחתיהם והוא חופה את השנים הללו, אף הוא קרוי עבות. מסופר: <strong>רב אחא בריה</strong> <small>[בנו]</small> של <strong>רבא מהדר אתרי וחד</strong> <small>[היה מחזר על</small> הדס שהוא עשוי <small>בשנים ואחד],</small> <strong>הואיל ונפיק מפומיה</strong> <small>[הואיל ויצא מפיו]</small> של <strong>רב כהנא</strong> שאף הוא קרוי עבות וכשר, ומפני כבודו וחיבתו לרב כהנא ולתורתו היה מחזר דווקא אחריו. <strong>אמר ליה</strong> <small>[לו]</small> <strong>מר בר אמימר לרב אשי: אבא</strong> <small>[אבי]</small> אמימר <strong>לההוא</strong> <small>[לאותו]</small> הדס העשוי שנים ואחד — <strong>הדס שוטה קרי ליה</strong> <small>[היה קורא לו].</small>
 <strong>תנו רבנן</strong> <small>[שנו חכמים]:</small> <strong>נשרו רוב עליו</strong> של ענף ההדס <strong>ונשתיירו בו מיעוט — כשר, ובלבד שתהא עבותו קיימת.</strong>
 ותוהים: <strong>הא גופא קשיא</strong> <small>[היא עצמה קשה],</small> כלומר: קיימת סתירה פנימית בביטוי זה; כי <strong>אמרת</strong> מצד אחד שאם <strong>נשרו רוב עליו — כשר, והדר תני</strong> <small>[וחזר ושנה]</small> <strong>ובלבד שתהא עבותו קיימת.</strong> והרי <strong>כיון דנתרי להו תרי</strong> <small>[שנושרים שנים]</small> מן העלים שהם רוב עליו, אם כן <strong>עבות היכי משכחת לה</strong> <small>[איך אתה מוצא בה]</small> עוד? הרי נשאר רק עלה אחד בלבד!
 <strong>אמר אביי: משכחת לה</strong> <small>[</small>יכול <small>אתה למצוא</small> דבר <small>זה]</small>
## דף לג.
 <strong>באסא מצראה</strong> <small>[בהדס מצרי]</small> <strong>דקיימי</strong> <small>[שמצויים]</small> <strong>שבעה שבעה</strong> עלים היוצאים <strong>בחד קינא</strong> <small>[בקן,</small> עוקץ <small>אחד],</small> <strong>דכי נתרי</strong> <small>[ש</small>אף <small>כאשר</small> <small>נושרים]</small> <strong>ארבעה</strong> עלים שהם רוב עליו, עדיין <strong>פשו להו תלתא</strong> <small>[נשארים להם שלושה]</small> ונחשב הוא כעבות. <strong>אמר אביי:</strong> ומכאן, מתירוץ זה נלמד, כי <strong>האי אסא מצראה</strong> <small>[זה ההדס המצרי]</small> <strong>כשר להושענא</strong> לארבעת המינים.
 ותוהים: <strong>פשיטא</strong> <small>[פשוט]</small> הרי מין הדס הוא! ומשיבים: <strong>מהו דתימא</strong> <small>[שתאמר]</small> <strong>הואיל ואית ליה</strong> <small>[ויש לו]</small> <strong>שם לווי,</strong> שאינו קרוי הדס סתם אלא הדס מצרי, <strong>לא מתכשר</strong> <small>[אינו כשר] —</small> <strong>קא משמע לן</strong> <small>[השמיע לנו]</small> שאין מקפידים בכך. ושואלים: <strong>ואימא הכי נמי</strong> <small>[ואמור שכך הוא גם כן],</small> שכיון שיש לו שם לווי אינו הדס כשר! ומשיבים: <strong>"עץ עבת" אמר רחמנא</strong> <small>[אמרה התורה]</small> ולא נזכר שם "הדס", משמע שכל עץ שהוא <strong>מכל מקום</strong> עץ עבות — כשר.
 <strong>תנו רבנן</strong> <small>[שנו חכמים]:</small> <strong>יבשו רוב עליו ונשארו בו שלשה בדי עלין לחין — כשר. ואמר רב חסדא: ובראש כל אחד ואחד,</strong> שעלים לחים הללו המכשירים בדי הדס אלה, צריך שישארו בראשו של כל בד. אבל אם נשארו באמצעיתו — אין זה הדר ופסול.
 <big>א</big> שנינו במשנה: הדס ש<strong>נקטם ראשו</strong> פסול. <strong>תני</strong> <small>[שנה]</small> <strong>עולא בר חיננא: נקטם ראשו</strong> של הדס <strong>ועלתה בו</strong> במקום זה <strong>תמרה</strong> גידול כעין פרי העפץ — <strong>כשר,</strong> שהתמרה ממלאה את החלל ואינו נראה כקטום.
 <strong>בעי</strong> <small>[שאל]</small> <strong>ר' ירמיה: נקטם ראשו</strong> של ההדס <strong>מערב יום טוב, ועלתה בו תמרה ביום טוב</strong> עצמו <strong>מהו</strong> הדין? ודבר זה קשור בשאלה עקרונית רחבה: האם אומרים אנו כי <strong>יש דחוי אצל מצות או לא?</strong> כלומר: האם אומרים שכיון שנדחה הדס זה ממצוותו בערב יום טוב הריהו דחוי כבר לעולם ואין לו הכשר, או שמא אין דחייה במצוות, ומאחר והתפתחו בו מאוחר יותר תנאי כשרות — כשר הוא.
 ושואלים: <strong>ותפשוט ליה מהא דתנן</strong> <small>[ותפתור לו</small> בעיה זו <small>מזו ששנינו</small> במשנה<small>]:</small> מי ששחט חיה או עוף, וחובה עליו לכסות את דמה, אם <strong>כסהו</strong> את הדם <strong>ונתגלה</strong> אחר כך — <strong>פטור מלכסות</strong> שנית. אבל אם <strong>כסהו הרוח</strong> בלא שיעשה אדם בו דבר — <strong>חייב לכסות. ואמר רבה בר בר חנה אמר ר' יוחנן: לא שנו</strong> שחייב לכסות, <strong>אלא</strong> כ<strong>שחזר</strong> הדם <strong>ונתגלה</strong> אחר שכיסהו הרוח, <strong>אבל</strong> אם <strong>לא חזר ונתגלה — פטור מלכסות.</strong>
 <strong>והוינן בה</strong> <small>[והיינו</small> עוסקים ומתקשים <small>בה]</small> בבעיה זו; <strong>כי</strong> <small>[כאשר]</small> <strong>חזר ונתגלה אמאי</strong> <small>[מדוע]</small> <strong>חייב לכסות? הואיל ואדחי אדחי</strong> <small>[שנדחה נדחה]</small> לגמרי מן המצוה הזו לאחר שנתכסה הדם על ידי הרוח והוא נפטר, ושוב לא יתחייב בה!
 <strong>ואמר רב פפא: זאת אומרת אין דחוי אצל מצות.</strong> שאין אומרים בדבר מצוה שנפסל בזמנו מאיזשהו טעם, שהוא פסול לעולם. ואף על פי שיש בדיני הקרבנות פסול דיחוי כזה, אולם לגבי קיום המצוות אין דיחוי, ואם כן נפתרה משם שאלתו של ר' ירמיה!
 ומשיבים: תשובתו של <strong>רב פפא גופא</strong> <small>[עצמו]</small> <strong>מיבעי ליה</strong> <small>[</small>היא <small>שהיתה מסופקת לו]</small> לר' ירמיה, האם <strong>מיפשיט פשיט ליה</strong> <small>[האם</small> האמנם <small>פשוט לו]</small> לרב פפא ש<strong>אין</strong> כלל <strong>דחוי אצל מצות, לא שנא לקולא</strong> <small>[אינו שונה</small> אם הדבר הוא <small>להקל],</small> כגון בדין הדס קטום שצמחה תמרה במקום הקיטום, שהריהו כשר <strong>ולא שנא לחומרא</strong> <small>[</small>או <small>אינו שונה</small> אם הוא <small>להחמיר],</small> כגון בדם שנתכסה על ידי הרוח ונתגלה, שיש לחייבו לכסות את הדם בשנית, <strong>או דלמא</strong> <small>[שמא]</small> <strong>ספוקי מספקא ליה</strong> <small>[מסופק לו]</small> לתנא זה המחייבו לכסות בשנית, ומשום כך <strong>לחומרא אמרינן</strong> <small>[</small>במקום שהדבר הוא <small>להחמיר אומרים אנו]</small> שאין דיחוי במצוה, ויחזור ויעשה. אולם <strong>לקולא לא אמרינן</strong> <small>[</small>במקום שהדבר הוא <small>להקל אין אנו אומרים].</small> שאלה זו לא נמצא לה פתרון, והושארה ב<strong>תיקו</strong> <small>[תעמוד</small> השאלה במקומה<small>].</small>
 ומציעים: <strong>לימא כתנאי</strong> <small>[האם נאמר</small> שיש מחלוקת <small>תנאים]</small> בשאלה אם יש דחוי אצל מצוות, כי שנינו בברייתא בנושא דומה: אם <strong>עבר ולקטן</strong> את הענבות הפוסלות את ההדס ביום טוב עצמו — <strong>פסול</strong> ההדס, אלו <strong>דברי ר' אלעזר בר' צדוק, וחכמים מכשירין.</strong> ומסבירים <strong>סברוה</strong> <small>[סברו]</small> תחילה תלמידי החכמים שדנו בנושא זה כי <strong>דכולי עלמא</strong> <small>[לדעת הכל],</small> לדעת שני החולקים בברייתא זו, <strong>לולב אין צריך אגד</strong> (קשירה), שקשירת המינים בלולב יחד אינה מעיקר המצוה. או <strong>ואם תמצי</strong> (תמצא) מקום <strong>לומר</strong> כי לולב <strong>צריך אגד,</strong> מכל מקום <strong>לא ילפינן</strong> <small>[אין אנו למדים]</small> דין <strong>לולב מ</strong>דין <strong>סוכה, דכתיב</strong> <small>[שנאמר]</small> <strong>בה</strong> בסוכה: <strong>"תעשה"</strong> וכוונתו <strong>ולא מן העשוי,</strong> כלומר, שאת הסוכה צריך לעשות על ידי מעשה בפועל, ולא להשתמש בסוכה שנוצרה מאליה.
 ואם כן <strong>מאי לאו בהא קמיפלגי</strong> <small>[האם לא בזה נחלקו]</small> ר' אליעזר בר' צדוק וחכמים; <strong>דמאן דפסיל</strong> <small>[שמי שפסל]</small> <strong>סבר: אמרינן</strong> <small>[אומרים אנו]</small> <strong>יש דחוי אצל מצות,</strong> וכיון שנדחה הדס זה בגלל ענבות שבו — שוב אין לו תקנה במיעוטן. <strong>ומאן</strong> <small>[ומי]</small> ש<strong>מכשיר סבר: לא אמרינן</strong> <small>[אין אנו אומרים]</small> <strong>יש דחוי אצל מצות,</strong> ואף שנדחה, אם מאוחר יותר תוקן — יש בכך כדי להכשיר את ההדס למצוה.
 את ההצעה הזו דוחים: <strong>לא,</strong> אפשר לומר <strong>דכולי עלמא לא אמרינן</strong> <small>[לדעת הכל אין אנו אומרים]</small> <strong>יש דחוי אצל מצות, והכא במילף</strong> <small>[וכאן בלימוד]</small> <strong>לולב מסוכה קא מיפלגי</strong> <small>[נחלקו];</small> <strong>מר</strong> <small>[חכם זה,</small> ר' אלעזר בר' צדוק<small>]</small> <strong>סבר: ילפינן</strong> <small>[למדים אנו]</small> <strong>לולב מסוכה,</strong> שכשם שסוכה צריכה להיבנות על ידי מעשה אדם מכוון אף לולב כן, וכיון שההדס הזה לא היה ראוי מתחילתו, והכשרתו היתה רק על ידי הסרת הפסול ממנו, נמצא שהוכשר לא על ידי עשיה בפועל, אלא מן העשוי, ולכן הוא פסול. <strong>ומר</strong> <small>[וחכם זה,</small> חכמים<small>]</small> <strong>סבר: לא ילפינן</strong> <small>[אין אנו למדים]</small> <strong>לולב מסוכה,</strong> ולולב, אפילו מן העשוי — כשר.
 <strong>ואי בעית אימא</strong> <small>[ואם תרצה אמור],</small> שאת המחלוקת הזו ניתן להסביר בצורה שונה; <strong>אי סבירא לן</strong> <small>[אם סבורים אנו]</small> ש<strong>לולב צריך אגד, דכולי עלמא</strong> <small>[לדעת הכל]</small> <strong>ילפינן</strong> <small>[למדים אנו]</small> <strong>לולב מסוכה,</strong> שכן בלולב כמו בסוכה קיימת חובה כלשהי של עשייה וצריך שתהיה אף היא שלא מן העשוי<strong>.</strong> אולם <strong>והכא</strong> <small>[וכאן]</small> בעצם השאלה אם <strong>לולב צריך אגד קא מיפלגי</strong> <small>[חלוקים הם]</small> <strong>ובפלוגתא דהני תנאי</strong> <small>[ובמחלוקת של התנאים הללו]</small> שנחלקו בבעיה זו בברייתא, <strong>דתניא,</strong> <small>[ש</small>כן <small>שנינו</small> בברייתא<small>]:</small> <strong>לולב, בין אגוד,</strong> שמיניו קשורים זה בזה, <strong>בין שאינו אגוד — כשר, ר' יהודה אומר: אגוד</strong> — <strong>כשר, שאינו אגוד</strong> — <strong>פסול.</strong>
 ושואלים: <strong>מאי טעמא</strong> <small>[מה הטעם]</small> של <strong>ר' יהודה,</strong> מהיכן הוא לומד דין אגד בארבעת המינים? ומשיבים: <strong>יליף</strong> <small>[לומד הוא]</small> בגזירה שווה <strong>"לקיחה" "לקיחה" מאגודת אזוב: כתיב הכא</strong> <small>[נאמר כאן]</small> בארבעת המינים: <strong>"ולקחתם לכם ביום הראשון</strong> פרי עץ הדר וגו'<strong>"</strong> (ויקרא כג, מ), <strong>וכתיב התם</strong> <small>[ונאמר שם]</small> בקרבן פסח: <strong>"ולקחתם אגדת אזוב"</strong> (שמות יב, כב), <strong>מה להלן</strong> בלקיחה האמורה בקרבן הפסח, המצוה באזוב היא <strong>באגודה</strong> דווקא, <strong>אף כאן</strong> בארבעת המינים — מצוותם <strong>באגודה</strong> דווקא. ושואלים: <strong>ורבנן</strong> <small>[וחכמים]</small> מה הם אומרים? ומשיבים: <strong>לית להו</strong> <small>[אין להם</small> אינם מקבלים<small>]</small> את הגזירה השווה <strong>"לקיחה" "לקיחה".</strong>
 אגב כך שואלים: <strong>מאן תנא להא דתנו רבנן</strong> <small>[מי שנה לדבר זה ששנו חכמים</small> בברייתא<small>]</small> כי <strong>לולב מצוה לאוגדו, ואם לא אגדו — כשר. מני</strong> <small>[כ</small>שיטת <small>מי היא]</small> ברייתא זו? <strong>אי</strong> <small>[אם]</small> תאמר שכשיטת <strong>ר' יהודה</strong> היא — <strong>כי</strong> <small>[כאשר]</small> <strong>לא אגדו אמאי</strong> <small>[מדוע]</small> הוא <strong>כשר</strong>? והלא לדעתו חובה היא לאוגדו! <strong>אי</strong> <small>[אם]</small> תאמר שהיא כשיטת <strong>רבנן</strong> <small>[חכמים],</small> <strong>מאי</strong> <small>[מה,</small> איזו<small>]</small> <strong>מצוה קא עביד</strong> <small>[הוא עושה]</small> באגודה זו? שהרי לדעתם אין כל צורך באגידת המינים! ומשיבים: <strong>לעולם</strong> תפרש שברייתא זו היא כדעת <strong>רבנן</strong> <small>[חכמים],</small> אולם גם הם מסכימים שיש <strong>מצוה</strong> בדבר, <strong>משום "זה אלי ואנוהו"</strong> (שמות טו, ב), שמשם למדנו שראוי שכל דבר הנעשה לשם ה', יהיה נאה ("אנוהו") ובודאי אגידת המינים יחד, הריהי נוי להם.
 <big>ב</big> שנינו במשנה: <strong>או‍ שהיו ענביו</strong> של ההדס <strong>מרובין</strong> מעליו — פסול. <strong>אמר רב חסדא: דבר זה, רבינו הגדול</strong> (רב), <strong>אמרו</strong>. והוא מוסיף בלשון ברכה: <strong>והמקום</strong> (הקדוש ברוך הוא) <strong>יהיה בעזרו: לא שנו אלא</strong> אם היו הענבות <strong>במקום אחד, אבל בשנים או שלשה מקומות</strong> שאינם כולם כאחת — <strong>כשר.</strong>
 <strong>אמר ליה</strong> <small>[לו]</small> <strong>רבא</strong> לרב חסדא:
## דף לג:
 <strong>שנים ושלשה מקומות הוי</strong> <small>[הרי הוא]</small> <strong>מנומר</strong> בצבעים במקומות שונים ובודאי אין זה "הדר" <strong>ופסול</strong> הוא.
 <strong>אלא</strong> יש לתקן גירסה זו שגרסנו, ו<strong>אי אתמר הכי אתמר</strong> <small>[אם נאמר</small> דבר זה <small>כך נאמר]:</small> <strong>או שהיו ענביו מרובין מעליו</strong> — <strong>פסול.</strong> ועוד <strong>אמר רב חסדא: דבר זה רבינו הגדול אמרו, והמקום</strong> (הקדוש ברוך הוא) <strong>יהיה בעזרו; לא שנו</strong> שפסול <strong>אלא</strong> כש<strong>ענביו</strong> היו כבר <strong>שחורות</strong> (בשילות) ונבדלות הרבה מן העלים ולכך הריהו נראה כמנומר. <strong>אבל</strong> כש<strong>ענביו</strong> עדיין <strong>ירוקות</strong> — <strong>מיני</strong> <small>[כמין]</small> ה<strong>הדס הוא,</strong> שצבעו דומה לעלי ההדס ואינו נראה בשלהם כמנומר, לכן הוא <strong>כשר.</strong>
 על כך <strong>אמר רב פפא:</strong> אם היו הענבות <strong>אדומות — כשחורות דמיין</strong> <small>[</small>הן <small>נחשבות],</small> שכן <strong>אמר ר' חנינא</strong> בענין דם הנדה: <strong>האי</strong> <small>[זה]</small> שהוא עתה <strong>דם שחור,</strong> בעצם דם <strong>אדום הוא</strong> וטמא, <strong>אלא שלקה</strong> (נעשה כהה), הרי שלעניינים שונים נחשבים האדום והשחור כשני גוונים של צבע אחד.
 <big>א</big> שנינו במשנה ש<strong>אם מיעטן</strong> את הענבות — <strong>כשר.</strong> ושואלים: <strong>דמעטינהו אימת</strong> <small>[שמיעט אותן אימתי]?</small> <strong>אילימא מקמיה דלאגדיה</strong> <small>[אם תאמר</small> שמיעטן <small>לפני שאגד]</small> את ההדס בין המינים — <strong>פשיטא</strong> <small>[פשוט</small> ומובן מאליו<small>],</small> שהרי בשעה שמקיים בו את המצוה, עליו מרובין מענביו! <strong>אלא</strong> יש לומר כי מיעטן <strong>לבתר דלאגדיה</strong> <small>[לאחר שאגד אותו]</small> כבר עם המינים, אם כן <strong>דחוי מעיקרא</strong> <small>[מתחילתו]</small> <strong>הוא,</strong> שהרי בשעה שנאגד היה פסול, <strong>תפשוט מינה:</strong> <small>[תפתור מכאן]</small> את השאלה ששאלנו, ותאמר כי <strong>דחוי מעיקרא</strong> <small>[מתחילתו]</small> — <strong>לא הוי</strong> <small>[אינו</small> נקרא<small>]</small> <strong>דחוי!</strong>
 את ההצעה הזו דוחים: <strong>לעולם</strong> תאמר כי מדובר כאן שמיעטן <strong>בתר דאגדיה</strong> <small>[לאחר שאגד אותו]</small> <strong>וקסבר</strong> <small>[וסבר]</small> אותו חכם, כי <strong>אגד</strong> הלולב אינו נחשב כגמר המצוה אלא <strong>הזמנה</strong> (הכנה) <strong>בעלמא</strong> <small>[בלבד]</small> <strong>הוא,</strong> שמכין את המינים למצוותם, <strong>והזמנה בעלמא</strong> <small>[בלבד]</small> <strong>לאו</strong> <small>[לא]</small> <strong>כלום היא,</strong> ולכן אפשר למעט ענביו גם לאחר שאגדו.
 <big>ב</big> שנינו במשנה ש<strong>אין ממעטין</strong> את ענבות ההדס <strong>ביום טוב.</strong> ושואלים <strong>הא</strong> <small>[הרי</small> אם<small>]</small> <strong>עבר</strong> עבירה <strong>ולקטן</strong> בכל זאת <strong>מאי</strong> <small>[מה]</small> יהיה דין ההדס? בודאי <strong>כשר</strong> הוא, שהרי לא נאמרה בו לשון פסול. ונברר, <strong>דאשחור אימת</strong> <small>[שהשחירו</small> ענבות אלה בהדס <small>מתי]?</small> <strong>אילימא דאשחור</strong> <small>[אם תאמר שהשחירו]</small> <strong>מאתמול,</strong> מערב יום טוב, אם כן <strong>דחוי מעיקרא</strong> <small>[מתחילה]</small> <strong>הוא,</strong> ואם כן <strong>תפשוט מינה</strong> <small>[תפתור מכאן]</small> כי <strong>דחוי מעיקרא</strong> <small>[מתחילתו]</small> — <strong>דלא הוי</strong> <small>[שאינו נחשב],</small> <strong>דחוי,</strong>
 <strong>אלא לאו</strong> <small>[האם לא]</small> תאמר <strong>דאשחור</strong> <small>[שהשחירו]</small> <strong>ביום טוב</strong> עצמו ועבר ומיעטן בו ביום, ש<strong>נראה ונדחה הוא</strong> שהרי בתחילת היום היו הענבות עדיין ירוקות ואינם פוסלות, ולכך היה הוא איפוא ראוי ולאחר כך נדחה. ואם כן, <strong>שמעת מינה</strong> <small>[אתה שומע מכאן]</small> ופותר בעיה שלא נפתרה: ש<strong>נראה ונדחה</strong> — <strong>חוזר ונראה</strong> (נעשה ראוי), אם תוקן הפסול שבו!
 ודוחים: <strong>לא, לעולם</strong> תפרש <strong>דאשחור מעיקרא</strong> <small>[שהשחירו</small> הענבות <small>מתחילה]</small> לפני החג, ו<strong>דחוי מעיקרא דלא הוי</strong> <small>[מתחילתו שאינו]</small> <strong>דחוי תפשוט מינה</strong> <small>[תפתור מכאן],</small> <strong>אבל</strong> את הבעיה האם <strong>נראה ונדחה חוזר ונראה</strong> או אינו חוזר ונראה, <strong>לא תפשוט</strong> <small>[תפתור]</small> ואין הוכחה ברורה מכאן.
 <big>ג</big> <strong>תנו רבנן</strong> <small>[שנו חכמים]:</small> <strong>אין ממעטין</strong> את ענבות ההדס כדי להכשירו, <strong>ביום טוב. משום ר' אליעזר בר' שמעון אמרו: ממעטין.</strong> ושואלים על ר' אלעזר: <strong>והא קא מתקן מנא</strong> <small>[והרי הוא מתקן כלי],</small> <strong>ביום טוב!</strong> שהרי היה ההדס פסול ובכך הוא מכשירו למצוותו.
 <strong>אמר רב אשי: כגון שלקטן</strong> את הענבות <strong>לאכילה,</strong> שהרי מותר לו ללקטן מענף קצוץ ולאכלן ביום טוב, ואמנם לא היה בדעתו להכשיר את ההדס. ועוד, <strong>ר' אליעזר בר' שמעון סבר לה כאבוה</strong> <small>[סבר כ</small>שיטת <small>אביו]</small> ר' שמעון ש<strong>אמר: דבר שאין מתכוין מותר.</strong> כלומר: שאם עשה בשבת או ביום טוב מעשה מותר ואגב כך נעשתה גם מלאכה אסורה שאין מתכוון כלל לעשותה — אין בכך איסור. ואף כאן, כיון שאינו מתכוון להכשיר את הלולב, אלא לאכילת הענבות, אף שבמעשה זה עצמו הוכשר ההדס למצוותו, הרי זה מותר.
 ומקשים: <strong>והא</strong> <small>[והרי]</small> <strong>אביי ורבא דאמרי תרוייהו</strong> <small>[שאמרו שניהם]:</small> <strong>מודה ר' שמעון ב"פסיק רישיה ולא ימות",</strong> כלומר: אף שאמר ר' שמעון שדבר שאין מתכוון מותר, לא אמר כן אלא כאשר המלאכה האסורה נעשתה במקרה, אבל אם מלאכה זו היא תוצאה הכרחית ממה שעושה (כפי שבחיתוך הראש התוצאה ההכרחית היא מוות) — אינו יכול לומר שלא התכוון לכך. ואף כאן במעשה לקיטת הענבות, מתכשר ההדס למצוותו!
 ומשיבים: <strong>הכא במאי עסקינן</strong> <small>[כאן במה אנו עוסקים]</small> במקרה <strong>דאית ליה הושענא אחריתי</strong> <small>[שיש לו הדס אחר]</small> ואם כן אין כאן תוצאה הכרחית של תיקון כלי, כיוון שהכלי כלומר הלולב על מיניו, מתוקן הוא עבורו, ואכילת הענבות אינה בהכרח "תיקון כלי" ולכן אם עשה כן וממילא נתקן ההדס — אף הוא כשר למצוה.
 <big>ד</big> <strong>תנו רבנן</strong> <small>[שנו חכמים]:</small> <strong>הותר אגדו</strong> של הלולב והמינים האגודים אליו <strong>ביום טוב — אוגדן</strong> את המינים, אבל לא בקשירה מורכבת כמקודם, אלא <strong>כאגודה של ירק</strong> בכריכה בלבד. ושואלים: <strong>ואמאי</strong> <small>[ומדוע]</small> יעשה ככה? הרי יש אפשרות טובה יותר — <strong>ליענביה מיענב</strong> <small>[שיענוב</small> את המינים <small>בעניבה]</small> שמותר לעשותה בשבת, ולא יעשה קשר! ומשיבים: <strong>הא מני</strong> <small>[</small>ברייתא <small>זו כ</small>שיטת <small>מי היא]</small> כשיטת <strong>ר' יהודה היא,</strong> ש<strong>אמר: עניבה</strong> — <strong>קשירה מעלייתא</strong> <small>[מעולה]</small> <strong>היא</strong> ולכן אינו רשאי לעשות עניבה.
 ומקשים: <strong>אי</strong> <small>[אם]</small> סבור אתה כי ברייתא זו כשיטת <strong>ר' יהודה</strong> היא, אם כן הרי לשיטתו, כפי שכבר נאמר, חובת אגידת הלולב ומיניו נלמדת ממעשה קרבן הפסח וכמעשה האגידה בענין הפסח צריכה להיות איפוא אף אגידת הלולב, ובודאי <strong>איגוד מעלייתא בעי</strong> <small>[אגד מעולה צריך]</small> עבור המינים. וקשירה זו כאגודת ירק אין בה מצוות ארבעת המינים כדינה! ומשיבים: <strong>האי תנא סבר לה כוותיה בחדא</strong> <small>[תנא זה</small> של הברייתא <small>סבור הוא כמותו</small> כשיטת ר' יהודה <small>ב</small>דבר <small>אחד],</small> שעניבה קרויה קשירה, <strong>ופליג עליה בחדא</strong> <small>[וחלק עליו ב</small>דבר <small>אחד],</small> שלדעתו חובת אגידת המינים אינה מדין תורה, אלא רק לנוי מצוה.
 <big>ה משנה</big> <strong>ערבה גזולה</strong> או ה<strong>יבשה — פסולה,</strong> וכן ערבה <strong>של אשירה</strong> (שעץ הערבה נעבד לעבודה זרה) <strong>ושל עיר הנדחת — פסולה. נקטם ראשה</strong> של הערבה או ש<strong>נפרצו עליה</strong> ממנה, וכן עץ <strong>הצפצפה</strong> שהיא מין הדומה לערבה, אבל אינו ערבה ממש — <strong>פסולה.</strong> אולם ערבה <strong>כמושה</strong> שמתחילים עליה ליבול ולהתייבש קצת או <strong>שנשרו מקצת עליה</strong> ולא כולם, וכן ערבה שאינה צומחת על הנחל אלא ערבה <strong>של בעל</strong> שצומחת בשדה שאינו מושקה על ידי אדם — הרי זו <strong>כשרה.</strong>
 <big>ו גמרא</big> <strong>תנו רבנן</strong> <small>[שנו חכמים]</small> במדרש המקראות: <strong>"ערבי נחל"</strong> שנאמר בכתוב, פירושו — מיני ערבה <strong>הגדילין על הנחל. דבר אחר: "ערבי נחל"</strong> סימן הוא, <strong>ש</strong>ה<strong>עלה שלה,</strong> של ערבה זו, <strong>משוך</strong> (מוארך) <strong>כ</strong>דרך שה<strong>נחל</strong> משוך ולא עגול.
 <strong>תניא אידך</strong> <small>[שנויה</small> ברייתא <small>אחרת]:</small> ממה שנאמר <strong>"ערבי נחל", אין לי אלא ערבי נחל</strong> ממש, כלומר: רק אלה הצומחים על שפת הנחל, אולם ערבה <strong>של בעל</strong> (שאין השדה בו היא צומחת מושקה בידי אדם), וזו הצומחת <strong>בהרים מנין</strong> שאף היא כשרה למצוה מלכתחילה? <strong>תלמוד לומר: "ערבי נחל"</strong> לשון רבים, ולא "ערבת נחל", לומר: ש<strong>מכל מקום</strong> כשר.
## דף לד.
 <strong>אבא שאול אומר:</strong> לשון הריבוי <strong>"ערבי"</strong> מורה על שיש כאן <strong>שתים,</strong> והן שתי המצוות שבערבה; <strong>אחת</strong> מצות ערבה שהיא חלק ממצות ה<strong>לולב, ואחת למקדש</strong> שהיו מקיפים את המזבח בערבה בסוכות.
 ושואלים: <strong>ורבנן</strong> <small>[וחכמים]</small> שאינם דורשים כן, ערבה זו של <strong>מקדש מנא להו</strong> <small>[מניין להם]</small>? ומשיבים: <strong>הלכתא גמירי להו</strong> <small>[</small>ב<small>הלכה</small> למשה מסיני <small>למדים הם]</small> דבר זה, ולא מן הכתובים. ש<strong>אמר ר' אסי אמר ר' יוחנן,</strong> שלוש הלכות אלה: <strong>עשר נטיעות,</strong> כלומר, ההלכה ששדה בשטח של בית סאה (חמישים אמה על חמישים אמה), שיש בו עשר נטיעות (שתילים, עצים צעירים) המפוזרות בשוה בשדה, אף שמצוה מן התורה להוסיף מן החול על הקודש ונאסרה חרישת שדה שלושים יום קודם שנת השמיטה, מכל מקום בשטח כזה ובשיטת פיזור שווה של הנטיעות, מצטרפות כולן והותר לחרוש בשבילן את כל השדה עד ראש השנה. וכן, מצות <strong>ערבה</strong> שבמקדש, <strong>ו</strong>מצות <strong>ניסוך המים</strong> על המזבח בכל יום מימי חג הסוכות — שלוש הלכות אלה מקורן של ב<strong>הלכה למשה מסיני.</strong>
 <strong>תנו רבנן</strong> <small>[שנו חכמים]</small> בברייתא נוספת: <strong>"ערבי נחל"</strong> משמעו מן הערבות <strong>הגדילות על הנחל, פרט לצפצפה</strong> שאינה צמח של נחל אלא היא <strong>גדילה בין ההרים. אמר ר' זירא: מאי קראה</strong> <small>[מהו הכתוב]</small> המלמד על פסלותה של הצפצפה לארבעה מינים — שכתוכחה לעם ישראל, נאמר: <strong>"קח על מים רבים צפצפה שמו"</strong> (יחזקאל יז, ה), ופירושו: שישראל נשתלו כערבה על מים רבים, ולבסוף נעשו כצפצפה. ומכאן שצפצפה אינה גדילה במקום מים רבים.
 <strong>אמר ליה</strong> <small>[לו]</small> <strong>אביי</strong> לר' זירא: <strong>ודילמא פרושי קא מפרש</strong> <small>[ושמא פירוש הוא מפרש]</small> בפסוק זה, וכך יש להבין: <strong>"קח על מים רבים" ומאי ניהו</strong> <small>[ומה הוא</small> דבר זה<small>] —</small> <strong>"צפצפה"!</strong> ענה לו ר' זירא: לפי דבריך <strong>אם כן מאי</strong> <small>[מה</small> פירוש<small>]</small> <strong>"שמו"?</strong> אלא בהכרח יש להבין שהערבה נעשתה עכשיו כצפצפה. וכך פירושו של הפסוק ש<strong>אמר ר' אבהו, אמר הקדוש ברוך הוא: אני אמרתי שיהו ישראל לפני כ"קח על מים רבים" ומאי ניהו</strong> <small>[ומה הוא] —</small> זה <strong>ערבה, והן שמו עצמן כצפצפה שבהרים.</strong>
 <strong>איכא דמתני לה להאי קרא אמתניתא</strong> <small>[יש ששונה את הפסוק הזה על הברייתא]</small> כחלק ממנה, שהברייתא מסתיימת בציטוט: <strong>"קח על מים רבים צפצפה שמו"</strong> ולגירסה זו <strong>מתקיף לה</strong> <small>[מקשה על כך]</small> <strong>ר' זירא: ודלמא פרושי קא מפרש</strong> <small>[ושמא מפרש הוא]</small> בפסוק <strong>"קח על מים רבים"</strong> כי <strong>מאי ניהו</strong> <small>[מה הוא]</small> — <strong>צפצפה!</strong> ודוחים: <strong>אם כן מאי "שמו"</strong> שנאמר בסופו של הפסוק? <strong>אמר ר' אבהו: אמר הקדוש ברוך הוא: אני אמרתי שיהו ישראל לפני כ"קח על מים רבים", ומאי ניהו</strong> <small>[ומהו] —</small> <strong>ערבה, והן שמו עצמן כצפצפה שבהרים.</strong>
 <big>א</big> בהגדרה מהם מאפייני הערבה לעומת עצים אחרים הדומים לה ועם כל זה אינם כשרים למצוה <strong>תנו רבנן</strong> <small>[שנו חכמים]:</small> <strong>אי זהו ערבה ואיזהו צפצפה? ערבה, קנה שלה</strong> (הגבעול הצעיר שממנו יוצאים העלים) <strong>אדום, ועלה שלה משוך</strong> (מאורך) <strong>ופיה</strong> (שפת העלה) <strong>חלק.</strong> ואילו <strong>צפצפה, קנה שלה לבן, ועלה שלה עגול, ופיה דומה למגל,</strong> כלומר: משונן. ומקשים, <strong>והתניא</strong> <small>[והרי שנינו</small> בברייתא<small>]:</small> אם היה העלה <strong>דומה למגל — כשר,</strong> אולם אם היה <strong>דומה למסר</strong> (למסור) שאין שיניו שוות בגודלן ובכוונן — הריהו <strong>פסול! אמר אביי: כי תניא</strong> <small>[כאשר שנויה</small> הברייתא<small>]</small> <strong>ההיא,</strong> הרי זה במין ערבה הקרוי <strong>חילפא גילא</strong> שעליו משוננים שינון הדומה לשינון המגל, אבל כל שאר מיני הערבה, פיהם אכן חלק.
 <strong>אמר אביי: שמע מינה</strong> <small>[למד מכאן]</small> כי <strong>האי</strong> <small>[זו]</small> הערבה הקרויה <strong>חילפא גילא</strong> — <strong>כשר להושענא</strong> (לארבעת המינים). ותוהים: <strong>פשיטא</strong> <small>[פשוט]</small> מובן מאליו שכן הוא! ומשיבים: <strong>מהו דתימא</strong> <small>[שתאמר]</small> כי <strong>הואיל ואית ליה</strong> <small>[ויש לו]</small> לערבה זו <strong>שם לווי,</strong> שאינה קרויה ערבה אלא "ערבה (חילפא) גילא" ולכך <strong>לא נתכשר</strong> <small>[תהיה כשרה],</small> <strong>קא משמע לן</strong> <small>[השמיע לנו]</small> שאף על פי כן כשרה היא.
 ושואלים: ואכן, <strong>ואימא הכי נמי</strong> <small>[ואמור</small> ש<small>כך הוא גם כן]</small> ותיפסל כיון שיש לה שם לואי! ומשיבים: <strong>"ערבי נחל" אמר רחמנא</strong> <small>[אמרה התורה],</small> <strong>מכל מקום,</strong> שכל מין של ערבי נחל — כשר.
 כיון שדובר בזיהוי הערבה והצפצפה מביאים מה ש<strong>אמר רב חסדא: הני תלת מילי אשתני שמייהו</strong> <small>[אלה השלושה דברים, השתנה שמם]</small> <strong>מכי</strong> <small>[מכאשר]</small> <strong>חרב בית המקדש, "חלפתא"</strong> <small>[צפצפה] —</small> <strong>"ערבתא"</strong> <small>[ערבה],</small> <strong>"ערבתא"</strong> <small>[ערבה]</small> — <strong>"חלפתא"</strong> <small>[צפצפה].</small> כלומר: מה שהיה קרוי פעם חלפתא שהוא הצפצפה, קרוי עכשיו ערבתא. ושואלים: <strong>מאי נפקא מינה</strong> <small>[מה יוצא מכאן</small> להלכה<small>]?</small> <strong>ללולב,</strong> לדעת שהערבה הכשרה ללולב, אינה קרויה עוד חלפתא.
 ועוד, מה שנקרא: <strong>"שיפורא"</strong> <small>[שופר] —</small> הוא הקרוי כעת <strong>"חצוצרתא"</strong> <small>[חצוצרה],</small> <strong>"חצוצרתא"</strong> <small>[חצוצרה] —</small> היא הקרויה כיום <strong>"שיפורא"</strong> <small>[שופר].</small> ושואלים: <strong>מאי נפקא מינה</strong> <small>[מה יוצא מזה</small> להלכה<small>]?</small> ומשיבים: <strong>לשופר של ראש השנה,</strong> שיוצאים ידי חובת תקיעה דווקא בזה הקרוי חצוצרתא, ולא בשיפורא.
 ועוד: מה שהיה נקרא <strong>"פתורתא"</strong> <small>[שולחן קטן]</small> — קוראים לו עכשיו <strong>"פתורא"</strong> <small>[שולחן</small> סתם<small>],</small> ואילו מה שהיה נקרא <strong>"פתורא"</strong> <small>[שולחן</small> סתם<small>]</small> — קוראים לו כיום <strong>"פתורתא"</strong> <small>[שולחן קטן].</small> ושואלים: <strong>למאי נפקא מינה</strong> <small>[מה יוצא מכאן]</small> מהו ההבדל למעשה? <strong>למקח וממכר,</strong> שאם קנה אדם בזמן הזה פתורא ידע שקונה שולחן קטן דווקא.
 <strong>אמר אביי אף אני אומר</strong> דבר נוסף שהשתנה שמו, <strong>"בי כסי"</strong> <small>[בית הכוסות]</small> — קרוי עכשיו <strong>"הובלילא"</strong> <small>[המסס],</small> <strong>"הובלילא"</strong> <small>[בית הכוסות]</small> הוא הקרוי עכשיו <strong>"בי כסי"</strong> <small>[המסס],</small> שהתהפך שמם של שני חלקי קיבה אלה.
 ושואלים: <strong>למאי נפקא מינה</strong> <small>[מה יוצא מכאן]</small> אם התהפך שמם? ומסבירים: לענין <strong>מחט הנמצא בעובי בית הכוסות</strong> לאחר ששחטו את הבהמה. שמחט שלא ניקבה את בית הכוסות מצד לצד — אינה עושה את הבהמה טריפה, אולם אם היא מנקבת את ההמסס אף מצד אחד, הרי הבהמה טריפה, וראוי לכך לדעת בבירור מהו ההמסס ומהו בית הכוסות.
 <strong>אמר רבא בר יוסף: אף אני אומר</strong> דבר שהשתנה שמו, המקום שהיה קרוי <strong>"בבל",</strong> קוראים לו עכשיו <strong>"בורסיף",</strong> ול<strong>"בורסיף"</strong> קוראים עכשיו <strong>"בבל",</strong> ושואלים: <strong>למאי</strong>
## דף לד:
 <strong>נפקא מינה</strong> <small>[מה יוצא מכאן]</small> אם התהפך שמם? <strong>לגיטי נשים,</strong> שיש לכתוב בגט את שמה של העיר שבה ניתן הגט, ויש לדעת איפוא מה שמה המדוייק והנכון.
 <big>א משנה</big> <strong>ר' ישמעאל אומר:</strong> מצות ארבעת המינים היא, שיטול <strong>שלשה הדסים ושתי ערבות, לולב אחד, ואתרוג אחד. ואפילו שנים</strong> מן ההדסים <strong>קטומים</strong> (קצוצים) בראשם, ובלבד ש<strong>אחד אינו קטום. ר' טרפון אומר: אפילו שלשתן קטומים. ר' עקיבא</strong> חולק על עיקרו של הדין ו<strong>אומר: כשם שלולב אחד ואתרוג אחד</strong> — <strong>כך הדס אחד וערבה אחת.</strong>
 <big>ב גמרא</big> <strong>תניא</strong> <small>[שנויה</small> ברייתא<small>],</small> <strong>ר' ישמעאל אומר:</strong> נאמר: <strong>"פרי עץ הדר"</strong> — הרי זה <strong>אחד.</strong> נאמר: <strong>"כפת תמרים"</strong> — הרי זה <strong>אחד. "ענף עץ עבת"</strong> — הרי <strong>שלשה,</strong> שכן "ענף" מורה על אחד, "עץ" על השני ו"עבת" על השלישי. <strong>"ערבי נחל"</strong> בלשון רבים — <strong>שתים. ואפילו שנים</strong> מן ההדסים <strong>קטומים ואחד שאינו קטום. ר' טרפון אומר: שלשה</strong> הדסים, <strong>ואפילו שלשתן קטומים. ר' עקיבא אומר: כשם שלולב אחד ואתרוג אחד, כך הדס אחד וערבה אחת,</strong>
 <strong>אמר לו ר' אליעזר:</strong> אי אפשר להשוות את המינים זה לזה. <strong>יכול יהא אתרוג עמהן</strong> (עם שאר המינים) <strong>באגודה אחת? אמרת; וכי נאמר "פרי עץ הדר וכפת תמרים"</strong> ב–ו' החיבור? <strong>והלא לא נאמר אלא "כפת</strong> תמרים <strong>"</strong>משמע ש"פרי עץ הדר" ניטל לחוד ושאר המינים המחוברים בפסוק ב–ו' החיבור — יחד. <strong>ומנין שמעכבין זה את זה,</strong> שאם חסר אחד מן המינים אין בכך קיום מצוה כלל? <strong>תלמוד לומר: "ולקחתם",</strong> שנדרש כמו "לקח תם" — <strong>שתהא לקיחה תמה</strong> בשלימות.
 לגופם של הדברים שואלים: ולדעת <strong>ר' ישמעאל</strong> הסובר כי שנים מבין שלושת ההדסים יכולים להיות קטומים, <strong>מה נפשך</strong> <small>[מה רצונך,</small> מה שיטתו<small>]?</small> <strong>אי שלימין בעי</strong> <small>[אם שלמים מצריך</small> הוא<small>]</small> וקטומים לדעתו אינם הדר — <strong>ליבעי נמי כולהו</strong> <small>[שיצטרך גם את כולם]</small> שיהיו שלמים ולא קטומים, <strong>אי לא בעי שלימין</strong> <small>[אם אינו צריך שלמים]</small> — <strong>אפילו חד נמי</strong> <small>[אחד</small> מהם <small>גם כן]</small> <strong>לא</strong> צריך שיהיה שלם ויהיו כולם קטומים, כדברי ר' טרפון! <strong>אמר</strong> החכם <strong>ביראה אמר ר' אמי: חזר בו ר' ישמעאל</strong> מתחילת דבריו, והוא מסכים שמעיקר המצוה צריך רק אחד והוא צריך להיות שלם והדור.
 <strong>אמר רב יהודה אמר שמואל: הלכה כר' טרפון</strong> שהקטומים כשרים, ולכתחילה ראוי שיהיו שלושה שלמים. ומעירים: <strong>ואזדא</strong> <small>[והלך]</small> <strong>שמואל לטעמיה</strong> <small>[לטעמו,</small> לשיטתו<small>],</small> ש<strong>אמר להו</strong> <small>[להם]</small> <strong>שמואל להנהו דמזבני אסא</strong> <small>[לאותם</small> אנשים <small>שמוכרים הדסים]:</small> <strong>אשוו וזבינו</strong> <small>[השוו,</small> כלומר: אל תפקיעו את המחירים <small>ומכרו]</small> <strong>ואי</strong> <small>[ואם]</small> <strong>לא</strong> תעשו כן, <strong>דרישנא לכו</strong> <small>[אדרוש לכם</small> ברבים<small>]</small> <strong>כ</strong>שיטת <strong>ר' טרפון</strong> שאפשר לצאת ידי מצוה בקטומים, וממילא ירדו המחירים, לפי שמרובים הקטומים.
 ושואלים: <strong>מאי טעמא</strong> <small>[מה טעם]</small> אמר להם כך? <strong>אילימא</strong> <small>[אם תאמר]</small> <strong>משום</strong> ש<strong>מיקל</strong> ר' טרפון, ולכן איים עליהם — <strong>ולידרוש להו</strong> <small>[ושידרוש להם]</small> <strong>כ</strong>דעת <strong>ר' עקיבא</strong> ש<strong>מיקל טפי</strong> <small>[יותר]</small> ואינו מצריך אלא אחד! ומשיבים: אין הדבר כן, כי <strong>תלתא קטומי שכיחי</strong> <small>[שלושה קטומים מצויים],</small> ויש בכך איפוא איום על הסוחרים, אבל <strong>חד</strong> <small>[אחד]</small> <strong>ולא קטום לא שכיח</strong> <small>[מצוי]</small> והשיטה המקילה ביותר למעשה היא זו של ר' טרפון.
 <big>ג משנה</big> <strong>אתרוג הגזול</strong> או <strong>היבש — פסול.</strong> אתרוג <strong>של</strong> עץ <strong>אשרה,</strong> שעובדים אותו לעבודה זרה, או <strong>של עיר הנדחת — פסול.</strong> אתרוג <strong>של ערלה — פסול,</strong> שהרי האתרוג מין פרי הוא, ופירות האילנות טרם מלאות להם שלוש שנים קרויים "ערלה" ואסורים באכילה והנאה. אתרוג <strong>של תרומה טמאה — פסול.</strong> אתרוג <strong>של תרומה טהורה — לא יטול</strong> לכתחילה, <strong>ואם נטל</strong> — הרי זה <strong>כשר</strong> ויצא ידי חובתו. אתרוג <strong>של דמאי</strong> שנקנה מעם הארץ ולא ברור אם הופרשו ממנו תרומות ומעשרות — <strong>בית שמאי פוסלין, ובית הלל מכשירין.</strong> אתרוג <strong>של מעשר שני, בירושלים</strong> שבה אוכלים פירות של מעשר שני — <strong>לא יטול, ואם נטל</strong> — <strong>כשר.</strong>
 <strong>עלתה חזזית</strong> גידול כעין אבעבועות קטנות <strong>על רובו</strong> של האתרוג, וכן אם <strong>נטלה פטמתו</strong> (קצהו העליון), או <strong>נקלף</strong> האתרוג, או <strong>נסדק,</strong> או <strong>ניקב וחסר כל שהוא</strong> — הרי זה <strong>פסול.</strong> אולם אם <strong>עלתה חזזית על מיעוטו</strong> בלבד, או ש<strong>נטל עוקצו</strong> (קצהו התחתון שבו הוא מחובר לעץ), או ש<strong>ניקב</strong> האתרוג אבל <strong>לא חסר כל שהוא</strong> על ידי הנקיבה — <strong>כשר. אתרוג הכושי</strong> שבא מארץ כוש וצבעו כהה ככושי — <strong>פסול, והירוק ככרתי</strong> כצמח הכרישה — <strong>ר' מאיר מכשיר ור' יהודה פוסל. שיעור אתרוג הקטן</strong> ביותר הכשר למצוה, <strong>ר' מאיר או‍מר: כאגוז</strong> ולא פחות, <strong>ר' יהודה אומר כביצה. ובגדול</strong> שאסור להשתמש בגדול יותר — <strong>כדי שיאחז שנים ביד.</strong> אלו <strong>דברי ר' יהודה, ר' יוסי אומר:</strong> אין שיעור עליון לגודלו, ו<strong>אפילו</strong> האתרוג גדול עד שצריך לאחוז אתרוג <strong>אחד בשתי ידיו</strong> — כשר.
## דף לה.
 <big>א גמרא</big> תנו רבנן <small>[שנו חכמים];</small> נאמר: <strong>"פרי עץ הדר"</strong> (ויקרא כג, מ), לומר: זהו <strong>עץ שטעם עצו</strong> (הגזע) <strong>ו</strong>טעם <strong>פריו — שוה,</strong> ואיזה עץ הוא — <strong>הוי אומר זה אתרוג,</strong>
 ומקשים: <strong>ואימא</strong> <small>[ואמור]</small> שהוא עץ ה<strong>פלפלין,</strong> שגם בו טעם העץ והפרי שוה. <strong>וכדתניא</strong> <small>[וכפי ששנינו</small> בברייתא<small>],</small> <strong>היה ר' מאיר אומר: ממשמע שנאמר</strong> בענין ערלה <strong>"</strong>וכי תבואו אל הארץ <strong>ונטעתם כל עץ"</strong> (ויקרא יט, כג) <strong>איני יודע שהוא עץ מאכל?</strong> והלא נאמר שם "וערלתם ערלתו את פריו"! אלא <strong>מה תלמוד לומר "עץ מאכל",</strong> ללמדך כי אף מין <strong>עץ שטעם עצו ופריו שוה,</strong> שהעץ עצמו הוא המאכל, ומהו עץ זה — <strong>הוי אומר זה פלפלין. ללמדך שהפלפלין חייבין בערלה</strong> ואין אומרים שהם מין ירק, למרות שאינו נראה כעץ גמור. ודרך אגב למדנו מכאן <strong>שאין ארץ ישראל חסרה כלום</strong> שאפילו פלפלים גדלים בה, והוא <strong>שנאמר: "</strong>ארץ אשר לא במסכנות תאכל בה לחם <strong>לא תחסר כל בה"</strong> (דברים ח, ט). מכל מקום, מנין לך שיש ליטול אתרוג למצוה, ואולי שיטול מפרי עץ הפלפלים?
 ומשיבים: <strong>התם</strong> <small>[שם]</small> לענין ארבעת המינים <strong>משום דלא</strong> <small>[שאי]</small> <strong>אפשר</strong> למעשה ליטול פלפלים, כי <strong>היכי נעביד</strong> <small>[כיצד נעשה]?</small> <strong>ננקוט חדא</strong> <small>[נקח</small> פלפל <small>אחד]</small> — <strong>לא מינכרא</strong> <small>[אינה ניכרת]</small> <strong>לקיחתה,</strong> כיון שהוא קטן ביותר. <strong>ננקוט תרי</strong> <small>[ניקח שנים]</small> <strong>או תלתא</strong> <small>[שלושה] —</small> אולם "פרי" שמשמעו — <strong>אחד, אמר רחמנא</strong> <small>[אמרה התורה]</small> <strong>ולא שנים או שלשה פרות, הלכך</strong> <small>[על כן]</small> <strong>לא אפשר,</strong> ואין אפוא לפרש ש"פרי עץ הדר" הוא פלפלים.
 <strong>רבי אומר:</strong> ראיה אחרת יש לדבר, <strong>אל תקרי</strong> <small>[תקרא]</small> <strong>"הדר" אלא "הדיר"</strong> במשמעות דיר כבשים, וכוונתו: <strong>מה דיר זה</strong> של כבשים <strong>יש בו גדולים וקטנים, תמימים</strong> (שלימים) <strong>ובעלי מומין</strong> — <strong>הכי נמי</strong> <small>[כך גם כן]</small> בעץ זה של אתרוגים <strong>יש בו גדולים וקטנים תמימין ובעל מומין.</strong> ותוהים: <strong>אטו</strong> <small>[וכי]</small> ב<strong>שאר</strong> ה<strong>פרות לית בהו</strong> <small>[אין בהם]</small> <strong>גדולים וקטנים תמימין ובעלי מומין?! אלא הכי קאמר</strong> <small>[כך אמר],</small> כך היתה כוונתו: כשם שבדיר הכבשים הגדולים והקטנים הם יחד, כך בעץ האתרוג <strong>עד שבאים הקטנים עדיין גדולים קיימים</strong> ואינם נושרים כשאר פירות האילנות.
 <strong>ר' אבהו אמר: אל תקרי "הדר" אלא "הדר",</strong> כלומר: <strong>דבר שדר באילנו משנה לשנה,</strong> שהאתרוג עשוי להשאר באילן יותר משנה אחת. <strong>בן עזאי אומר: אל תקרי "הדר" אלא "אידור", שכן בלשון יוונית קורין למים אידור, ואיזו היא</strong> מין נטיעה <strong>שגדל על כל מים</strong> ולאו דווקא בגידול בעל או שלחין — <strong>הוי אומר זה אתרוג.</strong>
 <big>ב</big> שנינו במשנה שאתרוג <strong>של אשרה ושל עיר הנדחת</strong> — <strong>פסול.</strong> ושואלים: <strong>מאי טעמא</strong> <small>[מה טעם]</small> הדבר? ומסבירים: <strong>כיון</strong> ש<strong>לשרפה קאי</strong> <small>[הוא עומד]</small> שהרי חייבים לשרוף אותו <small>—</small> <strong>כתותי מיכתת שיעוריה</strong> <small>[כתות</small> ושבור <small>שיעורו]</small> והוא נחשב, אף כשעדיין לא נשרף, כעפר בלבד.
 <big>ג</big> שנינו שאתרוג <strong>של ערלה פסול.</strong> ושואלים: <strong>מאי טעמא</strong> <small>[מה טעם</small> הדבר<small>]?</small> <strong>פליגי</strong> <small>[חלוקים]</small> <strong>בה</strong> בשאלה זו <strong>ר' חייא בר אבין ור' אסי. חד</strong> <small>[אחד</small> מהם<small>]</small> <strong>אמר: לפי שאין בה היתר אכילה</strong> ודבר האסור באכילה ואין בו משום "לכם" — אין לקיים בו גם מצוה זו. <strong>וחד</strong> <small>[ואחד</small> מהם<small>]</small> <strong>אמר: לפי שאין בה דין ממון,</strong> שהרי פרי ערלה אסור בהנאה, ואינו שווה מאומה. וכיון שאין לו ערך, אינו מקיים בו "ולקחתם לכם" — משלכם.
 כהקדמה לשאלה הבאה, מסבירים קודם כי <strong>קא סלקא דעתיה</strong> <small>[עלתה על דעתו]</small> של השואל כי <strong>מאן דבעי</strong> <small>[מי שמצריך]</small> <strong>היתר אכילה לא בעי</strong> <small>[אינו מצריך]</small> <strong>דין ממון, ומאן דבעי</strong> <small>[ומי שמצריך]</small> <strong>דין ממון לא בעי</strong> <small>[אינו מצריך]</small> <strong>היתר אכילה</strong> ושתי השיטות חולקות לגמרי זו על זו, ועל כן הקשו: <strong>תנן</strong> <small>[שנינו</small> במשנתנו]: אתרוג <strong>של תרומה טמאה</strong> — <strong>פסול,</strong> ומעתה, <strong>בשלמא למאן דאמר</strong> <small>[נניח ל</small>שיטת <small>מי שאומר]</small> <strong>לפי שאין בה היתר אכילה — שפיר</strong> <small>[יפה],</small> שהרי תרומה טמאה אסורה באכילה. <strong>אלא למאן דאמר</strong> <small>[ל</small>שיטת <small>מי שאומר]</small> <strong>לפי שאין בה דין ממון אמאי</strong> <small>[מדוע]</small> אם כן אתרוג של תרומה טמאה פסול? <strong>הרי מסיקה תחת תבשילו,</strong> שמותר לכהן ליהנות מן התרומה הטמאה, כגון לצורך הסקה בה, והרי שיש לו ערך ממוני!
 <strong>אלא,</strong> יש לבטל את ההשערה הראשונה ולומר: <strong>בהיתר אכילה כולי עלמא לא פליגי דבעינן</strong> <small>[הכל אינם חלוקים שצריך]</small> שיהא דווקא דבר המותר באכילה, <strong>כי פליגי</strong> <small>[כאשר נחלקו]</small> הרי זה <strong>בדין ממון. מר</strong> <small>[חכם זה]</small> <strong>סבר</strong> כי <strong>היתר אכילה בעינן</strong> <small>[צריכים אנו]</small> אבל <strong>דין ממון לא בעינן</strong> <small>[אין אנו צריכים],</small> <strong>ומר</strong> <small>[חכם זה]</small> <strong>סבר: דין ממון נמי בעינן</strong> <small>[גם כן צריכים אנו].</small> ושואלים: אם כן, לפי הבנה זו <strong>מאי בינייהו</strong> <small>[מה</small> ההבדל <small>ביניהם]</small> הלכה למעשה?
 ומשיבים: <strong>איכא בינייהו</strong> <small>[יש ביניהם</small> הבדל למעשה<small>]</small> בדין אתרוג <strong>מעשר שני בירושלים. ואליבא</strong> <small>[ועל פי שיטתו]</small> של <strong>ר' מאיר</strong> הסבור שמעשר שני בירושלים נחשב כהקדש לשמים, והיתר אכילתו לבעלים הוא כדרך שמותר להם לאכול מן הקרבנות, אבל אין להם כל זכות ממונית אחרת בו. ומעתה, <strong>למאן דאמר</strong> <small>[ל</small>דעת <small>מי שאומר]</small> כי הטעם הוא <strong>לפי שאין</strong> לו <strong>בה היתר אכילה — הרי יש בה</strong> במעשר שני <strong>היתר אכילה</strong> וכשר הוא למצוה, אף שאכן אין בו דין ממון, אולם <strong>למאן דאמר</strong> <small>[ל</small>דעת <small>מי שאומר]</small> <strong>לפי שאין בה דין ממון — מעשר שני ממון גבוה הוא</strong> ואינו ממונו של בעל הבית ואין יוצא בו ידי חובתו.
 ומעירים, כי מחלוקת זו שלא ידענו מתחילה מה היתה דעתו של כל אחד מן החולקים <strong>תסתיים</strong> <small>[תוגדר]</small> ש<strong>ר' אסי</strong> הוא זה ש<strong>אמר</strong> את הטעם <strong>לפי שאין בה דין ממון.</strong> ש<strong>אמר ר' אסי: אתרוג של מעשר שני לדברי ר' מאיר אין אדם יוצא בו ידי חובתו ביום טוב, לדברי חכמים אדם יוצא בו ידי חובתו ביום טוב.</strong> והרי זה כפי שהסברנו בשיטה זו לענין חובת דין ממון באתרוג, ומסכמים: אכן <strong>תסתיים</strong> <small>[תוגדר]</small> שר' אסי הוא זה שסבר כן.
 <big>ד</big> <strong>גופא</strong> <small>[לגופה]</small> של הלכה זו שהזכרנו <strong>אמר ר' אסי: אתרוג של מעשר שני, לדברי ר' מאיר אין אדם יוצא בו ידי חובתו ביום טוב. לדברי חכמים אדם יוצא בו ידי חובתו ביום טוב.</strong> ועוד, <strong>מצה של מעשר שני, לדברי ר' מאיר אין אדם יוצא בה ידי חובתו בפסח</strong> לפי שאינו שלו, <strong>ולדברי חכמים אדם יוצא בה ידי חובתו בפסח.</strong> וכן <strong>עיסה</strong> (בצק) <strong>של מעשר שני, לדברי ר' מאיר פטורה מן החלה, לדברי חכמים חייבת בחלה.</strong> שכל אלה נובעים מן המחלוקת בדבר הזכות הממונית והבעלות על מעשר שני.
 <strong>מתקיף לה</strong> <small>[מקשה עליה]</small> <strong>רב פפא: בשלמא</strong> <small>[נניח]</small> <strong>בעיסה,</strong> הרי <strong>כתיב</strong> <small>[נאמר</small> שם<small>]:</small> <strong>"ראשית ערסתכם</strong> חלה תרימו תרומה<strong>"</strong> (במדבר טו, כ) ו"עריסותיכם" משמע שלכם, ולכן אין מפרישים מממון ההקדש. <strong>אתרוג נמי</strong> <small>[גם כן]</small> — הרי <strong>כתיב</strong> <small>[נאמר</small> בו<small>]:</small> <strong>"לכם",</strong> ומשמעו <strong>משלכם. אלא מצה</strong> מדוע לא יצא ידי חובה במצת מעשר שני? <strong>מי כתיב</strong> <small>[האם נאמר]</small> <strong>"מצתכם"? אמר רבה בר שמואל, ואיתימא</strong> <small>[ויש אומרים]</small> שהיה זה <strong>רב יימר בר שלמיא: אתיא</strong> <small>[בא,</small> נלמד הדבר<small>]</small> לגבי מצה בגזירה שווה של המילים <strong>"לחם" "לחם". כתיב הכא</strong> <small>[נאמר כאן]</small> במצה <strong>"לחם עני"</strong> (דברים טז, ג) <strong>וכתיב התם</strong> <small>[ונאמר שם]</small>
## דף לה:
 <strong>"והיה באכלכם מלחם הארץ</strong> תרימו תרומה לה'<strong>"</strong> (במדבר טו, יט), <strong>מה להלן</strong> בחלה <strong>משלכם ולא משל מעשר, אף כאן</strong> במצה <strong>משלכם ולא משל מעשר.</strong>
 ומציעים: <strong>לימא מסייע ליה</strong> <small>[האם לומר</small> שאפשר <small>לסייע לו]</small> לר' אסי, ממה ששנינו בברייתא: <strong>עיסה של מעשר שני — פטורה מן החלה, דברי ר' מאיר. וחכמים אומרים: חייבת בחלה.</strong> ההוכחה היא לכאורה מושלמת ולכן תוהים על הלשון שבה הוצעה, מדוע הציעו אותה בנוסח <strong>לימא מסייע ליה</strong> <small>[האם לומר</small> שאפשר <small>לסייע לו],</small> הלא <strong>היא היא</strong> ממש דברי ר' אסי!
 <strong>אלא</strong> כך יש להבין: האם אפשר להוכיח מכאן כי <strong>מדבהא פליגי בהא נמי פליגי</strong> <small>[מ</small>כיון <small>שבזה</small> בדין חלה <small>חולקים,</small> אם כן <small>בזו</small> במצה <small>גם כן חלוקים],</small> <strong>או דלמא</strong> <small>[שמא],</small> <strong>שאני</strong> <small>[שונה]</small> <strong>עיסה</strong> של חלה ש<strong>אמר קרא</strong> <small>[הכתוב]</small> <strong>"ערסתכם" "ערסתכם" תרי זימני</strong> <small>[שתי פעמים]</small> (במדבר טו, כ. ובמדבר טו, כא), ושמא יש בהדגשה יתירה זו כדי להצריך בעלות בענין חלה, ואין כן במצה של מעשר שני, ולכן אין להוכיח מכאן.
 <big>א</big> נאמר במשנה כי אתרוג <strong>של תרומה טמאה פסולה.</strong> והטעם כפי שהסברנו — <strong>דלית</strong> <small>[שאין]</small> <strong>בה היתר אכילה.</strong>
 <big>ב</big> נאמר במשנה כי אתרוג <strong>של תרומה טהורה לא יטול,</strong> ואם נטל — כשר. <strong>פליגי</strong> <small>[נחלקו]</small> <strong>בה</strong> בבעיה זו החכמים <strong>ר' אמי ור' אסי, חד</strong> <small>[אחד</small> מהם<small>]</small> <strong>אמר: מפני שמכשירה</strong> לקבל טומאה. שקודם לכן היה האתרוג — ככל דבר מן הצומח שלא הורטב במים — בלתי ראוי לקבל טומאה (ראה ויקרא יא, לז-לח), וכיון שנוגע באתרוג בידים רטובות (שנרטבו בעת הוצאת המינים האחרים מן המים, בהם הם נשמרים כדי שלא יתייבשו), — בכך הוא מכשירו לקבל טומאה, ולכן אסרו ליטול אתרוג של תרומה שמא יטמא ויפסל מאכילה. <strong>וחד</strong> <small>[ואחד</small> מהם<small>]</small> <strong>אמר: מפני שמפסידה.</strong> שעל ידי משמוש הידים באתרוג שוב אין קליפת האתרוג ראויה לאכילה, ונמצא מקלקל תרומה שהיתה ראויה לאכילה.
 ושואלים: <strong>מאי בינייהו</strong> <small>[מה</small> ההבדל <small>ביניהם</small> למעשה<small>]?</small> ומשיבים: <strong>כגון שקרא עליה שם,</strong> כלומר: הקדיש את האתרוג לתרומה <strong>חוץ מקליפתה</strong> ה<strong>חיצונה,</strong> שקליפה זו לא הקדיש והתכוון שתשאר כחולין. ואז, <strong>למאן דאמר</strong> <small>[ל</small>דעת <small>מי שאומר]</small> <strong>מפני שמכשירה — איכא</strong> <small>[יש]</small> איסור, שהרי מכשירה מכל מקום. ואילו <strong>למאן דאמר</strong> <small>[ל</small>דעת <small>מי שאומר]</small> <strong>מפני שמפסידה</strong> לתרומה — <strong>ליכא</strong> <small>[אין כאן]</small> צד איסור.
 נאמר במשנה ש<strong>אם נטל</strong> אתרוג תרומה טהורה — <strong>כשרה.</strong> ומסבירים: כי <strong>למאן דאמר</strong> <small>[ל</small>דעת <small>מי שאומר]</small> שהאיסור באלה הוא <strong>מפני שאין בה היתר אכילה — הרי יש בה היתר אכילה</strong> בתרומה טהורה, ו<strong>למאן דאמר</strong> <small>[ל</small>דעת <small>מי שאמר]</small> <strong>לפי שאין בה דין ממון — הרי יש בה דין ממון.</strong>
 <big>ג</big> שנינו במשנה כי אתרוג <strong>של דמאי</strong> נחלקו בו בית שמאי ובית הלל, ולדעת בית הלל כשר. ושואלים: <strong>מאי טעמייהו</strong> <small>[מה טעמם]</small> של <strong>בית הלל?</strong> שהרי יש בדמאי חשש שטבל הוא, ואסור באכילה! ומשיבים: <strong>כיון דאי בעי מפקר להו לנכסיה</strong> <small>[שאם ירצה יפקיר להם לנכסיו]</small> <strong>והוי</strong> <small>[וייעשה]</small> <strong>עני וחזי ליה</strong> <small>[ו</small>אז <small>יהיה ראוי לו]</small> לאכול מן הדמאי, כשאר עניים המותרים באכילת דמאי, לכן <strong>השתא נמי</strong> <small>[עכשיו גם כן]</small> כשאינו עני <strong>"לכם"</strong> — משלכם <strong>קרינא ביה</strong> <small>[קוראים אנו בו],</small> שהרי יש בו אפשרות כלשהי להיתר אכילה. <strong>דתנן</strong> <small>[ששנינו</small> במשנה<small>]:</small> <strong>מאכילין</strong> את <strong>העניים דמאי ואת אכסניא</strong> (צבא המלך) <strong>דמאי.</strong> הרי ראיה לשיטת בית הלל.
 <strong>ובית שמאי</strong> שלדעתם אין יוצאים באתרוג של דמאי, סוברים כי <strong>עני לא אכיל</strong> <small>[אוכל]</small> <strong>דמאי, דתנן</strong> <small>[ש</small>כן <small>שנינו</small> במשנה<small>]:</small> <strong>מאכילין</strong> את <strong>העניים דמאי ואת האכסנאים</strong> (צבא המלך) <strong>דמאי, ואמר רב הונא: תנא</strong> <small>[שנה</small> החכם בברייתא<small>]</small> ש<strong>בית שמאי אומרים: אין מאכילין את העניים ואת האכסנאים דמאי, ובית הלל אומרים: מאכילין את העניים דמאי ואת האכסנאים דמאי.</strong> הרי שלשיטתם אין אפשרות כלשהי להיתר אכילה בדמאי ומובנת איפוא שיטתם.
 <big>ד</big> שנינו במשנה שאתרוג <strong>של מעשר שני שבירושלים</strong> לא יטול לכתחילה. ומסבירים: <strong>למאן דאמר</strong> <small>[ל</small>דעת <small>מי שאומר]</small> בענין תרומה <strong>מפני שמכשירה</strong> להיטמא, <strong>הרי</strong> אף כאן <strong>מכשירה</strong> להטמא, <strong>למאן דאמר</strong> <small>[ל</small>דעת <small>מי שאומר]</small> <strong>מפני שמפסידה</strong> את הקליפה מאכילה — <strong>הרי</strong> אף כאן <strong>מפסידה.</strong>
 נאמר במשנה בענין אתרוג מעשר שני בירושלים, שאף שמן הדין לא יטלנו לכתחילה, מכל מקום <strong>אם נטל</strong> — <strong>כשרה.</strong> ומסבירים: <strong>למאן דאמר</strong> <small>[ל</small>דעת <small>מי שאומר]</small> <strong>מפני שאין בה היתר אכילה</strong> — הרי הלכה זו היא ל<strong>דברי הכל,</strong> שהרי כיון שהוא בירושלים הרי הותר לאכילה. ו<strong>למאן דאמר</strong> <small>[ל</small>דעת <small>מי שאומר]</small> <strong>לפי שאין בה דין ממון הא מני</strong> <small>[זו</small> כשיטת <small>מי היא]</small> — שיטת <strong>רבנן</strong> <small>[חכמים]</small> <strong>היא,</strong> שלדעתם מעשר שני אינו נחשב כממון גבוה, ושלא כשיטת ר' מאיר.
 <big>ה</big> שנינו במשנה שאם <strong>עלתה חזזית</strong> על רובו של אתרוג הרי זה פסול. <strong>אמר רב חסדא: דבר זה רבינו הגדול,</strong> (רב) <strong>אמרו, המקום</strong> (הקדוש ברוך הוא) <strong>יהיה בעזרו.</strong> וכך אמר: <strong>לא שנו</strong> שפסול <strong>אלא</strong> כשהיתה החזזית <strong>במקום אחד, אבל</strong> היתה החזזית מפוזרת <strong>בשנים או שלשה מקומות — כשר. אמר ליה</strong> <small>[לו]</small> <strong>רבא: אדרבה, בשנים ושלשה מקומות הוה ליה</strong> <small>[הרי הוא]</small> <strong>כמנומר</strong> ומכוער יותר <strong>ופסול</strong> שהרי ודאי אינו הדר.
 <strong>אלא</strong> כך יש לתקן: <strong>אי אתמר אסיפא אתמר</strong> <small>[אם נאמרו</small> דברי רב <small>על סופה</small> של המשנה <small>נאמרו].</small> שאמרו אם עלתה חזזית <strong>על מיעוטו‍</strong> — <strong>כשר. אמר רב חסדא: דבר זה רבינו הגדול אמרו והמקום יהיה בעזרו: לא שנו</strong> שכשר <strong>אלא</strong> כשעלתה חזזית <strong>במקום אחד, אבל</strong> אם עלתה <strong>בשנים או שלשה מקומות,</strong> אפילו על מיעוטו — <strong>הוה ליה</strong> <small>[הריהו]</small> <strong>כמנומר, ופסול. אמר רבא:</strong> אם היתה החזזית <strong>על חוטמו</strong> (בחלקו העליון של האתרוג), שהכל רואים אותו, והוא עיקר הדרו — <strong>אפילו במשהו נמי</strong> <small>[גם כן]</small> <strong>פסול.</strong>
 <big>ו</big> שנינו במשנה: <strong>נטלה פטמתו</strong> של האתרוג — פסול. <strong>תנא</strong> <small>[שנה]</small> החכם <strong>ר' יצחק בן אלעזר</strong> בברייתא, "נטלה פטמתו" פירושו: <strong>נטלה בוכנתו</strong> שהיא נראית כמו בוכנה והיא הגידול העצי בראשו של האתרוג.
 <big>ז</big> שנינו במשנה כי אתרוג ש<strong>נקלף</strong> — פסול. <strong>אמר רבא: האי אתרוגא דאגליד כאהינא סומקא</strong> <small>[אתרוג זה שהתקלף</small> כדרך שמתקלפת <small>תמרה אדומה]</small> שהקליפה החיצונה הדקה בלבד ניטלת והשאר נשאר בשלימותו — <strong>כשר.</strong> ומקשים: <strong>והא אנן תנן</strong> <small>[והרי אנו שנינו</small> במשנה<small>]</small> במפורש: <strong>נקלף</strong> — <strong>פסול!</strong> ומתרצים: <strong>לא קשיא</strong> <small>[אין זה קשה],</small>
## דף לו.
 <strong>הא</strong> <small>[זה]</small> ששנינו כי נקלף פסול, זהו דווקא שנקלף <strong>בכולה,</strong> ואילו <strong>הא</strong> <small>[זה]</small> שאמר רבא כי כשנקלף כשר, זהו <strong>במקצתה,</strong> אם נקלף כשר.
 <big>א</big> שנינו במשנה דין אתרוג ש<strong>נסדק</strong> או <strong>ניקב. תני</strong> <small>[שנה]</small> <strong>עולא בר חנינא:</strong> אם <strong>ניקב נקב מפולש</strong> מקצה לקצה — נקב כזה פסול <strong>במשהו,</strong> ואם ניקב נקב <strong>שאינו מפולש</strong> — הרי זה פסול רק כשגודלו <strong>כ</strong>של <strong>איסר</strong> (מטבע).
 <strong>בעי</strong> <small>[שאל]</small> <strong>רבא: נולדו באתרוג סימני טריפה מהו?</strong> כי כפי שנראה יש דמיון בין ההלכות שנאמרו באתרוג לבין כמה מדיני טריפה בעופות ובהמות, והבעיה היא האם קשר זה קיים גם בדינים שלא נאמרו במפורש באתרוג ונאמרו בטריפה. ושואלים: <strong>מאי קמיבעיא ליה</strong> <small>[מה נשאלה</small> נסתפקה <small>לו]?</small> <strong>אי</strong> <small>[אם]</small> לענין אתרוג ש<strong>נקלף</strong> שיש דין טריפה כזו בבהמה — הלא <strong>תנינא</strong> <small>[שנינו]</small> כבר, <strong>אי</strong> <small>[אם]</small> הכוונה היא לפסול <strong>נסדק,</strong> שקיים בבהמה סוג טריפה כזה וכגון שנסדקה גרוגרתה — הלא <strong>תנינא</strong> <small>[שנינו].</small> <strong>אי</strong> <small>[אם]</small> הכוונה היא לפסול <strong>ניקב</strong> ושכגון זה קיים בבהמה שניקב מוחה — הלא <strong>תנינא</strong> <small>[שנינו],</small> ואם כן במה נסתפק לו?
 ומשיבים: <strong>כי קא מיבעיא ליה</strong> <small>[כאשר נסתפק לו]</small> היה זה בהלכה שאמר <strong>עולא</strong> בשם <strong>ר' יוחנן: ריאה שנשפכה כקיתון,</strong> כלומר: שפנים הריאה נימוח כולו עד שנעשה נוזלי — אין זו טריפה, והבהמה <strong>כשרה. ואמר רבא: והוא דקיימא סימפונהא</strong> <small>[ש</small>עדיין <small>קיימים הסימפונות]</small> צינורות הנשימה בתוך הריאה. ונדייק: <strong>הא לא קיימי סימפונהא</strong> <small>[הרי</small> אם <small>לא קיימים הסימפונות] —</small> הרי זו <strong>טריפה.</strong> והשאלה היתה איפוא: <strong>הכא</strong> <small>[כאן]</small> באתרוג אם נימוח חללו הפנימי, <strong>מאי</strong> <small>[מה</small> הדין<small>]?</small> <strong>דלמא התם</strong> <small>[שמא שם]</small> <strong>הוא דלא שליט בה אוירא</strong> <small>[שאין האויר שולט בו],</small> שסגור מכל צד, ולכן <strong>הדר בריא</strong> <small>[חוזר</small> ו<small>מבריא]</small> <strong>אבל הכא</strong> <small>[כאן]</small> באתרוג <strong>דשליט</strong> <small>[ששולט]</small> <strong>בה אוירא</strong> <small>[אויר],</small> <strong>סרוחי מסרחת</strong> <small>[</small>הרי <small>היא מסרחת]</small> מחמת זה ומתקלקלת כולה, <strong>או דלמא</strong> <small>[שמא]</small> <strong>לא שנא</strong> <small>[אינו שונה]?</small>
 ומתרצים, <strong>תא שמע:</strong> <small>[בוא</small> ו<small>שמע]</small> פתרון לשאלה, ממה ששנינו: <strong>אתרוג תפוח</strong> שהתנפח או <strong>סרוח,</strong> או <strong>כבוש</strong> בחומץ או בחרדל, או <strong>שלוק</strong> <small>[מבושל],</small> אתרוג <strong>כושי</strong> (שחור), אתרוג <strong>לבן,</strong> אתרוג <strong>מנומר — פסול. אתרוג</strong> שצורתו <strong>ככדור</strong> — <strong>פסול, ויש אומרים: אף התיום</strong> (שני אתרוגים הדבוקים יחד). <strong>אתרוג הבוסר</strong> — <strong>ר' עקיבא פוסל וחכמים מכשירין. גדלו</strong> את האתרוג <strong>ב</strong>תוך <strong>דפוס ועשאו</strong> על ידי הדפוס <strong>כמין בריה אחרת</strong> שאין לו עוד צורת אתרוג — הרי זה <strong>פסול,</strong>
 <strong>קתני מיהת</strong> <small>[שנינו על כל פנים]</small> ענין אתרוג ה<strong>תפוח</strong> וכן ה<strong>סרוח, מאי לאו</strong> <small>[האם לא]</small> נפרש: <strong>תפוח</strong> פירושו שנרקב <strong>מבחוץ, וסרוח</strong> פירושו שנרקב <strong>מבפנים!</strong> ודוחים: <strong>לא, אידי ואידי</strong> <small>[כאן וכאן]</small> בשנרקב <strong>מבחוץ, ולא קשיא</strong> <small>[ואין זה קשה]</small> שנראה שחוזר על אותו דין במילים שונות, כי <strong>הא דתפח אף על גב דלא סרח</strong> <small>[זה שהתנפח אף על פי שאינו מסריח]</small> והוא ה"תפוח", <strong>הא דסרח אף על גב דלא תפח</strong> <small>[</small>ו<small>זה שהסריח אף על פי שלא התנפח]</small> והוא הקרוי "סרוח".
 <big>ב</big> <strong>אמר מר</strong> <small>[החכם]</small> בברייתא שהבאנו: <strong>אתרוג כושי</strong> — <strong>פסול.</strong> ושואלים, <strong>והתניא</strong> <small>[והרי שנינו</small> בברייתא<small>]</small> אחרת: אתרוג <strong>כושי — כשר, דומה לכושי</strong> — <strong>פסול! אמר אביי: כי תנן נמי מתניתין</strong> <small>[כאשר שנינו גם כן</small> ב<small>משנתנו]</small> שפסול, לא בכושי שנינו כן, כי אם <strong>בדומה לכושי תנן</strong> <small>[שנינו</small> שם<small>].</small> <strong>רבא אמר: לא קשיא</strong> <small>[אין זה קשה];</small> <strong>הא לן והא להו</strong> <small>[זה לנו וזה להם].</small> כלומר אנו בני בבל שקרובים אנחנו לארץ כוש ורוב אתרוגינו כהים, אין אתרוג כזה נחשב איפוא כשינוי וכשר. אבל בני ארץ ישראל הרחוקים מארץ כוש ואתרוגיהם בהירים, אתרוג כזה נחשב במקומם כשינוי ולכן הוא פסול.
 עוד שנינו בברייתא זו: <strong>אתרוג הבוסר</strong> — <strong>ר' עקיבא פוסל וחכמים מכשירין. אמר רבה: ר' עקיבא ור' שמעון אמרו דבר אחד,</strong> שיש להם שיטה אחת. ומפרטים: <strong>ר' עקיבא — הא דאמרן</strong> <small>[זו שאמרנו]</small> לענין אתרוג שכל עוד לא נגמר בישולו, אינו נחשב עדיין כפרי ופסול. <strong>ר' שמעון מאי היא</strong> <small>[מה הוא]</small> הדבר שאמר? <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>ר' שמעון פוטר את האתרוגים בקוטנן</strong> מלהפריש מהם מעשר. הרי שאף לשיטתו אתרוג שלא נגמר אינו נחשב כפרי.
 <strong>אמר ליה</strong> <small>[לו]</small> <strong>אביי</strong> לרבא: <strong>דלמא</strong> <small>[שמא]</small> <strong>לא היא</strong> ואין זו אותה שיטה, כי <strong>עד כאן לא</strong> שמענו <strong>קאמר</strong> <small>[שאמר]</small> <strong>ר' עקיבא הכא</strong> <small>[כאן]</small> ופסל אתרוג הבוסר, אלא משום <strong>דבעינן</strong> <small>[שצריכים אנו]</small> שיהיה <strong>הדר וליכא</strong> <small>[ואין</small> בו<small>]</small> מפני קטנותו או צבעו, <strong>אבל התם</strong> <small>[שם]</small> יתכן ש<strong>כרבנן סבירא ליה</strong> <small>[כ</small>דעת <small>חכמים סבור הוא],</small> שאפילו אתרוג בוסר חייב במעשרות.
 ולהיפך, <strong>אי נמי</strong> <small>[או גם כן]</small> אפשר לומר, כי <strong>עד כאן לא</strong> שמענו <strong>קאמר</strong> <small>[שאמר]</small> <strong>ר' שמעון התם</strong> <small>[שם]</small> כי אתרוג הבוסר פטור ממעשרות, <strong>אלא</strong> משום <strong>דכתיב</strong> <small>[שנאמר]:</small> <strong>"עשר תעשר את כל תבואת זרעך</strong> היוצא השדה שנה שנה<strong>"</strong> (דברים יד, כב), ולמד מכאן שחובת מעשר היא רק בתבואה בשלה <strong>כדרך שבני אדם מוציאין לזריעה,</strong> ופרי בוסר שאינו ראוי לזריעה — אינו חייב במעשר. <strong>אבל הכא</strong> <small>[כאן]</small> בהכשר אתרוג למצוה שלא נתמעט אתרוג הבוסר בלשון הכתוב, יתכן ש<strong>כרבנן סבירא ליה</strong> <small>[כ</small>דעת <small>חכמים סבור הוא]</small> ומתיר אפילו באתרוג הבוסר.
## דף לו:
 <strong>ותו לא מידי</strong> <small>[ועוד אין דבר].</small> כלומר: דבר זה אכן מבהיר באופן מוחלט כי אין דעת ר' עקיבא כדעת ר' שמעון, ולהיפך.
 עוד שנינו בברייתא שם, שאם <strong>גדלו</strong> את האתרוג <strong>בדפוס ועשאו כמין בריה אחרת</strong> — <strong>פסול. אמר רבא: לא שנו</strong> שפסול, <strong>אלא</strong> שעשאו <strong>כמין בריה אחרת, אבל</strong> אם עשאו שיהיה <strong>כברייתו — כשר.</strong> ותוהים: <strong>פשיטא</strong> <small>[פשוט,</small> מובן מאליו<small>]!</small> הלא <strong>כמין בריה אחרת תניא</strong> <small>[שנינו</small> בברייתא<small>],</small> משמע שכברייתו — כשר! ומשיבים: <strong>לא צריכא</strong> <small>[נצרכה]</small> אלא כגון <strong>דעבידא דפי דפי</strong> <small>[שעשאו</small> על ידי הדפוס שיהא <small>שורות שורות]</small> ואינו כצורת אתרוג בדיוק, אולם כיון שצורתו הכללית כאתרוג, הרי זה כשר.
 <big>א</big> <strong>איתמר</strong> <small>[נאמר]</small> שחלקו אמוראים בדבר <strong>אתרוג שנקבוהו עכברים, אמר רב: אין זה הדר</strong> ואין יוצאים בו. ותוהים: <strong>איני</strong> <small>[כן הוא?]!</small> <strong>והא</strong> <small>[והרי]</small> <strong>ר' חנינא</strong> היה <strong>מטביל בה,</strong> כלומר: היה מטביל את האתרוג ואוכל ממנו <strong>ונפיק</strong> <small>[ויוצא]</small> <strong>בה,</strong> כלומר: בשאריתו, לשם מצות אתרוג. ושואלים: <strong>ולר' חנינא</strong> הרי <strong>קשיא מתניתין</strong> <small>[קשה משנתנו],</small> ששנינו בה שאתרוג חסר פסול!
 ומסבירים <strong>בשלמא מתניתין</strong> <small>[נניח משנתנו]</small> <strong>לר' חנינא לא קשיא</strong> <small>[אינה קשה]</small> כל כך, שאפשר לתרץ: <strong>כאן</strong> שאסרה המשנה חסר הרי זה <strong>ביום טוב ראשון</strong> של חג הסוכות, שיש להקפיד בו ביותר, <strong>כאן</strong> שמשמע ממנהגו של ר' חנינא שאף אתרוג החסר כשר, הרי זה <strong>ביום טוב שני,</strong> כלומר: בשאר ימות החג. <strong>אלא לרב</strong> שאמר כי בשנקבוהו עכברים פסול, <strong>קשיא</strong> <small>[קשה]</small> מה שעשה ר' חנינא! <strong>אמר לך רב</strong> <small>[</small>יכול היה <small>רב לומר לך]:</small> מכאן אין להקשות, כי <strong>שאני</strong> <small>[שונים]</small> ה<strong>עכברים דמאיסי</strong> <small>[שהם מאוסים]</small> ואף מה שהותירו נמאס ולכן הוא פסול, מה שאין כן בנשאר מאכילת אדם שאין הנותר נמאס ולכך הריהו כשר.
 <strong>איכא דאמרי</strong> <small>[יש אומרים]</small> בלשון אחרת, <strong>אמר רב:</strong> אתרוג זה שנקבוהו עכברים — <strong>זה הדר.</strong> כלומר, אינו יוצא מגדר הדר בשל כך. <strong>דהא</strong> <small>[שהרי]</small> <strong>ר' חנינא</strong> היה <strong>מטביל בה,</strong> כלומר: את אתרוגו והיה אוכל ממנו <strong>ונפיק בה</strong> <small>[ויוצא בו],</small> משמע שחיסרון אינו פוסל. ושואלים: <strong>ולר' חנינא קשיא מתניתין</strong> <small>[קשה משנתנו]!</small> ומתרצים: <strong>לא קשיא</strong> <small>[אינו קשה],</small> <strong>כאן ביום טוב ראשון כאן ביום טוב שני.</strong>
 <big>ב</big> במשנה הוזכרה מחלוקת ר' יהודה ור' מאיר בשיעורו של <strong>אתרוג קטן. אמר רפרם בר פפא: כמחלוקת כאן</strong> — <strong>כך מחלוקת ב</strong>ענין <strong>אבנים מקורזלות. דתניא</strong> <small>[ש</small>כן <small>שנינו</small> בברייתא<small>]:</small> <strong>בשבת שלש אבנים מקורזלות</strong> (רכות, הראויות לכך) <strong>מותר להכניס</strong> בשבת <strong>לבית הכסא</strong> כדי לקנח בהן. שלמרות שאסור לטלטל אבנים בשבת, משום איסור מוקצה — מפני כבוד הבריות התירו חכמים. אלא נחלקו <strong>כמה שיעורן</strong> של אבנים אלו? <strong>ר' מאיר אומר: כאגוז, ר' יהודה אומר: כביצה.</strong> וכמובן שאין הדברים דומים בטעמם אבל יש דמיון בשיעורים שניתנו, והדבר יכול לשמש כסימן.
 <big>ג</big> שנינו במשנה כי לדברי ר' יהודה שיעורו העליון של אתרוג <strong>גדול,</strong> הוא <strong>כדי שיאחז</strong> שני אתרוגים ביד. ולדברי ר' יוסי אין לו שיעור, וכשר אף זה שמחמת גודלו צריך לאוחזו בשתי ידיו. <strong>תניא</strong> <small>[שנויה</small> ברייתא<small>],</small> <strong>אמר ר' יוסי: מעשה בר' עקיבא שבא לבית הכנסת ואתרוגו על כתפו</strong> מרוב גודלו. ומכאן שמותר לצאת באתרוג גדול כל כך! <strong>אמר לו ר' יהודה: משם</strong> מביא אתה <strong>ראיה? אף הם</strong> חכמים שראוהו בכך <strong>אמרו לו: אין זה הדר.</strong>
 <big>ד משנה</big> <strong>אין אוגדין את הלולב אלא במינו,</strong> כלומר, באחד מארבעת המינים שבלולב, אלו <strong>דברי ר' יהודה. ור' מאיר אומר: אפילו בחוט</strong> או <strong>במשיחה</strong> (בחבל מדידה) מותר. <strong>אמר ר' מאיר: מעשה באנשי ירושלים שהיו אוגדין את לולביהן בגימוניות</strong> (טבעות) <strong>של זהב,</strong> ומכאן ראיה שאין צריך לאוגדן דווקא במינן. <strong>אמרו לו: במינו היו אוגדין אותו מלמטה</strong> תחת אותן הגימוניות, ואלה לא היו לשם אגד אלא לקישוט בלבד.
 <big>ה גמרא</big> <strong>אמר רבא:</strong> כשאמרו חכמים שאוגדים אותו במינו אין זה דווקא בחלק המשמש למצוה, כגון בעלי הלולב, אלא <strong>אפילו בסיב</strong> הגדל סביב לדקל, ו<strong>אפילו בעיקרא דדיקלא</strong> בחתיכה מגזעו של הדקל. <strong>ואמר רבא: מאי טעמיה</strong> <small>[מה טעמו]</small> של <strong>ר' יהודה — קסבר</strong> <small>[סבור הוא]:</small> <strong>לולב צריך אגד</strong> מן התורה, שאגידתו היא מעיקר מצותו <strong>ואי מייתי מינא אחרינא</strong> <small>[ואם מביא מין אחר]</small> לאגוד בו, אם כן <strong>הוה</strong> <small>[הרי הם]</small> <strong>חמשה מיני</strong> <small>[מינים]</small> ועובר משום "בל תוסיף".
 <strong>ואמר רבא: מנא אמינא לה</strong> <small>[מנין אומר אני]</small> הלכה זו ש<strong>סיב ועיקרא דדיקלא</strong> <small>[ועיקר הדקל]</small> <strong>מינא דלולבא</strong> <small>[</small>מ<small>מין הלולב]</small> <strong>הוא</strong> — <strong>דתניא</strong> <small>[ש</small>כן <small>שנינו</small> בברייתא<small>];</small> נאמר: <strong>"בסכת תשבו</strong> שבעת ימים<strong>"</strong> (ויקרא כג, מד), ופירשו: <strong>סוכה של כל דבר</strong> ולא הקפיד הכתוב ממה יעשה את סככה, אלו <strong>דברי ר' מאיר. ר' יהודה אומר: אין סוכה נוהגת אלא בארבעה מינים שבלולב.</strong> וטענתו: <strong>והדין</strong> (והסברה) <strong>נותן</strong> שכן הוא, שאפשר לומר קל וחומר: <strong>ומה לולב שאין נוהג</strong> במצותו <strong>בלילות כבימים,</strong> אלא מצוותו ביום בלבד, <strong>אינו נוהג אלא בארבעה מינין</strong> בלבד, <strong>סוכה שנוהגת</strong> מצותה <strong>בלילות כבימים — אינו דין שלא תהא אלא בארבעת מינין!</strong>
 <strong>אמרו לו:</strong> אין זה קל וחומר, כי <strong>כל דין</strong> (קל וחומר) <strong>שאתה דן</strong> אשר <strong>תחלתו</strong> לכאורה <strong>להחמיר,</strong> אבל <strong>סופו</strong>, כלומר: התוצאה המתבקשת ממנו, הריהי <strong>להקל — אינו דין.</strong> שהרי בסופו של דבר במקום ללמוד להחמיר נמצאת מיקל ובטלת סברת עצמך.
## דף לז.
 <strong>לא מצא ארבעת מינין</strong> אלה כדי לסכך בהם סוכתו <strong>יהא יושב ובטל</strong> ממצות סוכה, <strong>ו</strong>הלא <strong>התורה אמרה: "בסכת תשבו שבעת ימים"</strong> ולא נתפרשו החומרים מהם היא צריכה להיעשות ומשמע שהיא <strong>סוכה של כל דבר.</strong> ונמצא שהלימוד, שלימדת שלכאורה בא רק להוסיף חומרה יבוא לגרום ביטול מצוה. <strong>וכן בעזרא</strong> הוא <strong>אומר: "צאו ההר והביאו עלי זית ועלי עץ שמן ועלי הדס ועלי תמרים ועלי עץ עבת לעשת סכת ככתוב"</strong> (נחמיה ח, טו), ומכאן שאפשר להשתמש לצורך הסוכה גם בדברים שאינם מארבעת המינים!
 <strong>ור' יהודה סבר,</strong> כי <strong>הני</strong> <small>[אלה]</small> עלי זית ועץ שמן האמורים בספר עזרא — לא נצטוו להביאם אלא <strong>לדפנות</strong> שמצד הדין יכולות הן להיעשות מכל חומר שהוא, ושאר המינים שנאמרו שם; <strong>עלי הדס ועלי תמרים ועלי עץ עבות,</strong> שהם מארבעת המינים — נאמרו ביחס <strong>לסכך.</strong> ולענייננו ברורה דעת ר' יהודה שאין מסככים אלא בארבעת המינים, <strong>ותנן</strong> <small>[ושנינו</small> במשנה<small>]:</small> <strong>מסככין בנסרין</strong> (קורות עץ), אלו <strong>דברי ר' יהודה. אלמא</strong> <small>[מכאן]</small> ש<strong>סיב ועיקרא דדיקלא</strong> <small>[ועיקר הדקל]</small> <strong>מינא דלולבא</strong> <small>[</small>מ<small>מין הלולב]</small> <strong>הוא,</strong> שהרי אין קורות בארבעת המינים הללו, אלא מגזע הדקל. ומסכמים: אכן, <strong>שמע מינה</strong> <small>[למד מכאן]</small> שכן הוא.
 ותוהים: <strong>ומי</strong> <small>[והאם]</small> <strong>אמר</strong> באמת <strong>ר' יהודה</strong> כי <strong>בארבעה מינין אין</strong> <small>[כן]</small> מסככים בהם, אבל <strong>מידי אחרינא</strong> <small>[</small>ב<small>דבר אחר]</small> <strong>לא? והתניא</strong> <small>[והרי שנינו</small> בברייתא<small>]:</small> <strong>סיככה</strong> את הסוכה <strong>בנסרים של ארז שיש בהן</strong> ברוחבם <strong>ארבעה טפחים — דברי הכל פסולה,</strong> שהיא כתקרת בית. <strong>אין בהן ארבעה טפחים — ר' מאיר פוסל, ור' יהודה מכשיר. ומודה ר' מאיר שאם יש בין נסר לנסר</strong> חלל פנוי <strong>כמלא נסר</strong> עצמו — <strong>שמניח פסל</strong> (ענפים ועלים) <strong>ביניהן, וכשרה</strong> על ידי סכך זה. על כל פנים רואים מכאן שלדעת ר' יהודה מסככים בנסרים של ארז ואין צריך שיהיה הסכך מארבעת המינים דווקא!
 ומשיבים: <strong>מאי</strong> <small>[מהו]</small> <strong>"ארז"</strong> זה ששנינו — בעצם מין <strong>הדס</strong> הוא. וכדברי <strong>רבה בר רב הונא,</strong> ש<strong>אמר רבה בר רב הונא: אמרי בי</strong> <small>[אומרים</small> בני <small>בית</small> מדרשו<small>],</small> של <strong>רב: עשרה מיני ארזים הם, שנאמר: "אתן במדבר ארז שיטה והדס</strong> ועץ שמן אשים בערבה ברוש תדהר ותאשור יחדיו" (ישעיהו מא, יט).
 <big>א</big> שנינו במשנה ש<strong>ר' מאיר אומר</strong> כי יש להתיר לאגוד את המינים <strong>אפילו במשיחה. תניא</strong> <small>[שנינו</small> בתוספתא<small>],</small> <strong>אמר ר' מאיר: מעשה ביקירי ירושלים שהיו אוגדין את לולביהן בגימוניות</strong> (טבעות) <strong>של זהב. אמרו לו: משם</strong> מביא אתה <strong>ראיה?! במינו היו אוגדין אותו מלמטה</strong> מתחת לגימוניות ואותן גימוניות לא היו אלא לנוי.
 <strong>אמר להו</strong> <small>[להם]</small> <strong>רבה להנהו</strong> <small>[לאותם]</small> <strong>מגדלי הושענא דבי ריש גלותא</strong> <small>[קולעי,</small> אוגדי <small>ארבעת המינים של</small> <small>בית ראש הגולה]:</small> <strong>כי גדליתו הושענא דבי ריש גלותא</strong> <small>[כאשר אתם קולעים</small> אוגדים <small>את ארבעת המינים של בית ראש הגולה],</small> <strong>שיירי ביה</strong> <small>[השאירו בו]</small> מקום <strong>בית יד</strong> שאינו אגוד ואינו מקושט <strong>כי היכי דלא תיהוי</strong> <small>[כדי שלא תהיה]</small> <strong>חציצה</strong> בין ידו של הנוטל לבין המינים עצמם.
 <strong>רבא אמר:</strong> אין צורך בכך, כי <strong>כל</strong> דבר שעושים כדי <strong>לנאותו</strong> — <strong>אינו חוצץ. ואמר רבה</strong> מעין דבריו הקודמים: <strong>לא לינקיט איניש הושענא בסודרא</strong> <small>[לא יקח אדם את ארבעת המינים על ידי סודר],</small> משום <strong>דבעינא</strong> <small>[שצריכים אנו]</small> שתהא <strong>לקיחה תמה</strong> (שלימה) <strong>וליכא</strong> <small>[ואין כאן],</small> שהרי אינו נוטל את המינים עצמם ללא חציצה. <strong>ורבא אמר:</strong> אין לחשוש לכך, כי <strong>לקיחה על ידי דבר אחר — שמה לקיחה.</strong>
 <strong>אמר רבא: מנא אמינא לה</strong> <small>[מנין אומר אני אותה</small> את הדעה הזו<small>]</small> ש<strong>לקיחה על ידי דבר אחר — שמה לקיחה, דתנן</strong> <small>[ש</small>כן <small>שנינו</small> במשנה<small>]:</small> <strong>אזוב</strong> שבו מזים ממי פרה אדומה על טמא מת כדי לטהרו, אם היה <strong>קצר</strong> מכדי שיגיע לתחתית השפופרת המכילה את המים — <strong>מספקו</strong> (מאריך אותו עד שיספיק) <strong>בחוט</strong> או <strong>בכוש</strong> (בפלך) שתוחב בו, <strong>וטובל</strong> במים <strong>ועולה ואוחז באזוב</strong> עצמו <strong>ומזה.</strong> ולכאורה <strong>אמאי</strong> <small>[מדוע]</small> יכול הוא לעשות בדרך זו? והלא <strong>"ולקח</strong> אזוב <strong>וטבל</strong> במים איש טהור והיזה<strong>"</strong> (במדבר יט, יח) <strong>אמר רחמנא</strong> <small>[אמרה התורה]</small> ומשמע כי הטבילה במים צריכה להיות באותו אזוב שלקח! <strong>אלא לאו שמע מינה</strong> <small>[האם לא תלמד מכאן]</small> כי <strong>לקיחה על ידי דבר אחר שמה לקיחה.</strong>
 את ההוכחה הזו דוחים: <strong>ממאי</strong> <small>[ממה</small> מוכיח אתה זאת]? <strong>דלמא שאני התם</strong> <small>[שמא שונה שם],</small> ש<strong>כיון דחבריה</strong> <small>[שחיבר]</small> בו את החוט חיבור קבוע <small>—</small> <strong>כגופיה דמי</strong> <small>[הריהו כגופו],</small> אבל מה שאינו מחובר ואינו גופו אין לוקחים על ידו. <strong>אלא</strong> יש לדחות הוכחה זו, ולהוכיח שלקיחה על ידי דבר אחר נחשבת כלקיחה <strong>מהכא</strong> <small>[מכאן];</small> ממה ששנינו: <strong>נפל</strong> האפר של הפרה האדומה <strong>משפופרת</strong> שהיה מצוי בה ל<strong>שוקת</strong> שבה נמצאים המים החיים — הרי זה <strong>פסול,</strong> משום שצריך שתהא הלקיחה והנתינה מרצונו ומדעתו.
## דף לז:
 <strong>הא</strong> <small>[הרי]</small> אילו <strong>הפילו הוא</strong> מדעתו - <strong>כשר. אמאי</strong> <small>[מדוע]?</small> הלא <strong>"ולקחו... ונתן"</strong> (במדבר יט, יח) <strong>אמר רחמנא</strong> <small>[אמרה התורה]</small> ולכאורה "ונתן" משמע בעצמו, <strong>אלא לאו שמע מינה</strong> <small>[האם לא תשמע מכאן]</small> כי <strong>לקיחה על ידי דבר אחר</strong> כגון שפופרת — <strong>שמה לקיחה.</strong>
 <big>א</big> <strong>ו</strong>עוד <strong>אמר רבה</strong> בדיני לולב: לאחר שאגד יחד את ההדסים והערבות, <strong>לא לדוץ איניש לולבא בהושענא</strong> <small>[אל ינעץ אדם את הלולב בתוך המינים</small> מלמעלה<small>],</small> <strong>דדלמא נתרי טרפי</strong> <small>[ושמא ישרו העלים</small> אגב נעיצה זו<small>]</small> <strong>והוי</strong> <small>[והרי</small> זו<small>]</small> <strong>חציצה</strong> בתוך המינים על ידי העלים התלושים. <strong>ורבא אמר:</strong> אין לחשוש לכך, כי <strong>מין במינו אינו חוצץ.</strong>
 ועוד <strong>אמר רבה:</strong> אם הלולב ארוך מידי ורוצה לקצצו, <strong>לא ליגוז איניש לולבא בהושענא</strong> <small>[אל יקצוץ אדם את הלולב בתוך ארבעת המינים]</small> לאחר אגידה, שמא על ידי הקציצה <strong>דמשתיירי הוצא</strong> <small>[משתיירים עלי הלולב]</small> הקטועים בפנים, <strong>והוי</strong> <small>[והרי זו]</small> <strong>חציצה, ורבא אמר: מין במינו אינו חוצץ.</strong>
 <big>ב</big> <strong>ואמר רבה: הדס של מצוה</strong> — <strong>אסור להריח בו, אתרוג של מצוה</strong> — <strong>מותר להריח בו.</strong> ומסבירים: <strong>מאי טעמא</strong> <small>[מה טעם]</small> הדבר? <strong>הדס דלריחא קאי</strong> <small>[ש</small>עיקרו <small>לריח</small> בלבד <small>עומד],</small> <strong>כי אקצייה</strong> <small>[כאשר הקצה אותו]</small> למצוה — <strong>מריחא אקצייה</strong> <small>[מהרחה הקצה אותו],</small> שאין להשתמש בו עוד כדרכו אלא למצוה בלבד. ואילו <strong>אתרוג</strong> שמעיקרו <strong>לאכילה קאי</strong> <small>[הוא עומד]</small> <strong>כי אקצייה</strong> <small>[כאשר הקצה אותו]</small> למצוה — <strong>מאכילה אקצייה</strong> <small>[הקצה אותו]</small> ולכן מותר להריח בו, שודאי לא התכוון גם להנאה צדדית זו.
 וכגון זה <strong>אמר רבה: הדס</strong> בכל שבת <strong>במחובר,</strong> כלומר: בעודו צומח באילן — <strong>מותר להריח בו,</strong> ואילו <strong>אתרוג במחובר</strong> — <strong>אסור להריח בו.</strong> ומסבירים: <strong>מאי טעמא</strong> <small>[מה הטעם]?</small> <strong>הדס</strong> ש<strong>להריח קאי</strong> <small>[הוא עומד],</small> <strong>אי שרית ליה</strong> <small>[אם אתה מתיר לו]</small> להריחו בלבד — <strong>לא אתי למגזייה</strong> <small>[לא יבוא לגזוז אותו],</small> שכיון שמריחו אינו זקוק לו עוד. <strong>אתרוג</strong> במחובר אסור להריחו, כיון ש<strong>לאכילה קאי</strong> <small>[הוא עומד]</small> ורגילים לקטוף אותו כדי לאוכלו <strong>ואי שרית ליה</strong> <small>[ואם אתה מתיר לו]</small> להריחו <strong>אתי למגזייה</strong> <small>[יבוא</small> מתוך שגרה <small>לחתוך</small> אותו<small>].</small>
 <big>ג</big> <strong>ואמר רבה: לולב</strong> ומיניו — אוחז <strong>בימין והאתרוג</strong> — <strong>בשמאל.</strong> ומסבירים: <strong>מאי טעמא</strong> <small>[מה טעם]</small> הוא עושה כן? <strong>הני תלתא מצות</strong> <small>[אלה</small> שלושה המינים הם <small>שלוש מצות]</small> <strong>והאי</strong> <small>[וזה]</small> האתרוג הוא <strong>חדא מצוה</strong> <small>[מצוה אחת]</small> וראוי להעדיף שלוש מצות על מצוה אחת, ולכן יש לו לאוחזם בימין. <strong>אמר ליה</strong> <small>[לו]</small> <strong>ר' ירמיה לר' זריקא: מאי</strong> [מה] <strong>טעם לא מברכינן</strong> <small>[אין אנו מברכים]</small> <strong>אלא</strong> בלשון <strong>"על נטילת לולב"</strong> ולא על נטילת המינים האחרים. אמר לו: <strong>הואיל וגבוה מכולן</strong> וחשוב ובולט ביותר, הרי הולך כל האגד אחר שמו. ומקשים: אם רק זה הטעם; <strong>ולגבהיה לאתרוג ולבריך</strong> <small>[שיגביה את האחרוג</small> למעלה מן הלולב <small>ויברך</small> בו<small>]!</small> <strong>אמר ליה</strong> <small>[לו]</small> ר' זריקא: כוונתי היתה לומר: <strong>הואיל ובמינו גבוה מכולן</strong> שעץ התמר גבוה מכל המינים האגודים יחד, הרי הוא הבולט שבהם וראוי שהברכה תיקרא על שמו.
 <big>ד משנה</big> <strong>והיכן היו מנענעין</strong> את הלולב — בשעה שהיו אומרים ב"הלל" את הפסוק <strong>"הודו לה'</strong> כי טוב<strong>"</strong> (תהלים קיח, א) <strong>תחילה וסוף</strong> המזמור (תהלים קיח, כט), ובפסוק <strong>"אנא ה' הושיעה נא"</strong> (תהלים קיח, כד). אלו <strong>דברי בית הלל. ובית שמאי אומרים אף ב"אנא ה' הצליחה נא"</strong> (תהלים קח, כד) היו מנענעין. <strong>אמר ר' עקיבא: צופה</strong> (מביט) <strong>הייתי ברבן גמליאל ור' יהושע, שכל העם היו מנענעין את לולביהן והם לא נענעו אלא ב"אנא ה' הושיעה נא"</strong> משמע שכך הלכה למעשה.
 <big>ה גמרא</big> על סגנון המשנה תוהים: <strong>נענוע מאן דכר שמיה</strong> <small>[מי הזכיר את שמו]?</small> הרי לא הודיענו התנא קודם שיש חובה או מנהג של נענוע, וכבר מתחיל לדון מהיכן מנענעים, ולכאורה על מה נסמכים דברים אלה, ומה הקשר שלהם עם האמור קודם לכן? ומשיבים: <strong>התם קאי</strong> <small>[שם עומד,</small> מוסב<small>]</small> הדבר, על מה שנאמר במשנה בראש הפרק (כט, ב): <strong>"כל לולב שיש בו שלשה טפחים כדי לנענע בו</strong> — <strong>כשר",</strong> שמשם רואים שיש מצוה בנענוע המינים, <strong>וקאמר</strong> <small>[ואמר]</small> כאן <strong>היכן מנענעין</strong> נענוע זה שהוזכר שם.
 <strong>תנן התם</strong> <small>[שנינו שם]</small> במסכת מנחות (סא, א): <strong>שתי הלחם ושני כבשי עצרת</strong> שמביאים בחג השבועות <strong>כיצד הוא עושה</strong> בהנפתם לפני המזבח? <strong>מניח שתי הלחם על גבי שני הכבשין ומניח ידו תחתיהן, ומניף ומוליך ומביא</strong> לצדדים, ו<strong>מעלה ומוריד. שנאמר: "אשר הונף ואשר הורם"</strong> (שמות כט, כז), משמע שיש גם תנופה לצדדים והרמה למעלה.
 <strong>אמר ר' יוחנן: מוליך ומביא</strong> לרמז שמקדישו <strong>למי שארבע רוחות שלו, מעלה ומוריד למי שהשמים והארץ שלו. במערבא מתנו הכי</strong> <small>[במערב,</small> בארץ ישראל, <small>היו שונים כך]:</small> <strong>אמר ר' חמא בר עוקבא אמר ר' יוסי בר' חנינא: מוליך ומביא — כדי</strong> לרמז בכך בקשה <strong>לעצור רוחות רעות</strong> סופה וסערה הבאות מן הצדדים, <strong>מעלה ומוריד — כדי לעצור טללים</strong> וגשמים <strong>רעים</strong> הבאים מלמעלה. <strong>אמר ר' יוסי בר אבין ואיתימא</strong> <small>[ויש אומרים]</small> שהיה זה <strong>ר' יוסי בר זבילא: זאת אומרת</strong> מה שאמרנו שעל ידי התנופה וההרמה מונע רוחות וטללים רעים,
## דף לח.
 <strong>שירי מצוה מעכבין את הפורענות.</strong> שאפילו חלק המצוה שאיננו עיקרי והוא רק כשיריים שלה — אף הוא כוחו יפה לעכב הפורענות. <strong>שהרי תנופה שירי מצוה היא,</strong> שכן אם לא הניף — יצא ידי חובה, ובכל זאת אמרנו ש<strong>עוצרת רוחות וטללים רעים. ואמר רבא: וכן</strong> צריך לנהוג גם <strong>בלולב</strong> (מוליך ומביא, מעלה ומוריד) ומאותם הטעמים. מסופר: <strong>רב אחא בר יעקב ממטי ליה ומייתי ליה</strong> <small>[היה מוליך ומביא אותו]</small> את הלולב ו<strong>אמר</strong> באותה שעה: <strong>דין גירא בעיניה דסטנא</strong> <small>[זה חץ בעיניו של השטן,</small> יצר הרע<small>]</small> שאנו מקיימים את המצוה ושמחים בה. ומעירים: <strong>ולאו מלתא היא</strong> <small>[ואין זה דבר],</small> כלומר: אין ראוי לומר כן, <strong>משום דאתי לאיגרויי ביה</strong> <small>[שעשוי</small> השטן <small>להתגרות בו],</small> שאם הוא מדגיש את נצחונו על יצר הרע יבוא להתגרות בו ביותר.
 <big>א משנה</big> <strong>מי שבא בדרך ולא היה בידו לולב ליטול — לכשיכנס לביתו</strong> לאכול, <strong>יטול על שלחנו,</strong> כלומר: יפסיק סעודתו ויטול לולב. <strong>לא נטל</strong> את הלולב <strong>שחרית — יטול בין הערבים, שכל היום</strong> כולו <strong>כשר ללולב.</strong>
 <big>ב גמרא</big> בלשון המשנה מדקדקים: <strong>אמרת</strong> במשנה שאם לא נטל את הלולב לפני הסעודה, <strong>נוטלו על שלחנו; למימרא</strong> <small>[לומר]</small> מכאן שהוא <strong>מפסיק,</strong> שאם נזכר שלא נטל הרי הוא מפסיק אפילו באמצע הסעודה ונוטל, ואחר כך ממשיך בסעודתו, <strong>ורמינהו</strong> <small>[ומשליכים,</small> מראים סתירה<small>]</small> ממקור אחר, שאמרו שיש להתפלל תפילת מנחה לפני הסעודה, אבל <strong>אם התחילו</strong> בסעודה — <strong>אין מפסיקין,</strong> הרי שאף לצורך מצוה אין מפסיקים בסעודה! <strong>אמר רב ספרא: לא קשיא</strong> <small>[קשה],</small> ואפשר לתרץ כי <strong>הא</strong> <small>[זה]</small> ששנינו שאין מפסיקים — <strong>דאיכא</strong> <small>[שיש]</small> <strong>שהות ביום</strong> להתפלל אחר כך, <strong>הא</strong> <small>[זו]</small> ששנינו שמפסיקים — <strong>דליכא</strong> <small>[שאין]</small> <strong>שהות ביום,</strong> ולכן ראוי לו להזדרז ולעשות את המצוה, שמא לא יספיק מאוחר יותר לעשותה.
 <strong>אמר רבא: מאי קושיא</strong> <small>[מה הקושיה]?</small> שמתחילה לא היה מקום לקושיה, כי <strong>דלמא</strong> <small>[שמא]</small> <strong>הא</strong> <small>[זו]</small> מצות הלולב <strong>דאורייתא</strong> <small>[מן התורה]</small> ולכן מפסיק בסעודתו כדי לקיימה, <strong>הא</strong> <small>[זו]</small> תפילת המנחה <strong>דרבנן</strong> <small>[מדברי סופרים]</small> ולכן אינו צריך להפסיק לצורך קיומה. <strong>אלא אמר רבא:</strong> יש לחזור משאלה זו, ו<strong>אי קשיא הא קשיא</strong> <small>[</small>ו<small>אם קשה</small> בענין זה של הפסקה <small>זה הוא הקשה];</small> ששנינו: <strong>לכשיכנס לביתו</strong> — <strong>נוטלו על שלחנו, אלמא</strong> <small>[מכאן]</small> ש<strong>מפסיק, והדר תני</strong> <small>[חזר ושנה]:</small> <strong>לא נטל שחרית — יטול בין הערבים. אלמא</strong> <small>[מכאן]</small> שהוא <strong>לא מפסיק</strong> בסעודתו, אלא דוחה את נטילת הלולב לשעה מאוחרת יותר!
 ועל כך <strong>אמר רב ספרא: לא קשיא</strong> <small>[אינו קשה],</small> <strong>הא</strong> <small>[זה]</small> שאמרו שאינו מפסיק — <strong>דאיכא</strong> <small>[שיש]</small> <strong>שהות ביום</strong> לקיים את המצווה מאוחר יותר, <strong>הא</strong> <small>[זה]</small> ששנינו שמפסיק — <strong>דליכא</strong> <small>[שאין]</small> <strong>שהות ביום</strong> ולכך צריך להפסיק.
 <strong>אמר ר' זירא: מאי קושיא</strong> <small>[מה הקושיה]</small> והסתירה שמצא רבא? <strong>דלמא</strong> <small>[שמא]</small> פירוש הדבר כך הוא: אכן ה<strong>מצוה</strong> היא <strong>לאפסוקי</strong> <small>[להפסיק]</small> מסעודתו, אלא <strong>ואי</strong> <small>[ואם]</small> <strong>לא פסיק</strong> <small>[הפסיק]</small> כמצותו — <strong>יטול בין הערבים, שכל היום כשר ללולב.</strong> ואין איפוא קושי עוד. <strong>אלא אמר ר' זירא: לעולם</strong> יש להקשות <strong>כדאמרינן מעיקרא</strong> <small>[כפי שאמרנו מתחילה]</small> בסתירה מדין לולב לדין תפילה, <strong>ודקשיא לך</strong> <small>[ומה שהיה קשה לך]</small> מדוע אין לתרץ סתירה זו באופן זה; <strong>הא דאורייתא</strong> <small>[זו</small> מצות הלולב <small>מן התורה]</small> <strong>הא דרבנן</strong> <small>[זו</small> תפלת מנחה <small>מדברי סופרים]</small> — צריך לומר כי <strong>הכא</strong> <small>[כאן]</small> <strong>ביום טוב שני</strong> (חול המועד) שמצות לולב בו היא <strong>דרבנן עסקינן</strong> <small>[עוסקים אנו]</small> ולכן אפשר להקשות מדין תפילה לדין לולב, לפי ששניהם מדברי סופרים.
 ומעירים: <strong>דיקא נמי</strong> <small>[מדוייק גם כן</small> כך<small>]</small> מלשון המשנה, שמדובר ביום טוב שני, כלומר: בחול המועד. וההוכחה לכך, <strong>מדקתני</strong> <small>[ממה ששנינו]</small> בה: <strong>מי שבא בדרך ואין בידו לולב. דאי סלקא דעתך</strong> <small>[שאם עולה על דעתך]</small> לומר שמדובר <strong>ביום טוב ראשון מי שרי</strong> <small>[האם מותר]</small> ללכת בדרך רחוקה ביום זה? אלא ודאי הכוונה היא לימי חול המועד, ומדוייק כדברי ר' זירא.
 <big>ג משנה</big> <strong>מי שהיה עבד או אשה או קטן מקרין אותו</strong> (מקריאין לפניו את נוסח ההלל) והוא <strong>עונה אחריהן מה שהן אומרין</strong> מלה במלה. ומעירים: <strong>ותבא לו מאירה</strong> (קללה), שהוא בור ועם הארץ הנזקק לכך. <strong>אם היה גדול מקרא אותו —</strong> אינו צריך לחזור אחריו, משום שהגדול מוציאו ידי חובתו באמירתו, אלא <strong>עונה אחריו "הללויה"</strong> על כל דבר שהוא אומר. ומעירים: <strong>מקום שנהגו לכפול</strong> פסוקים מסויימים ולאומרם פעמיים — <strong>יכפול,</strong> ואם נהגו <strong>לפשוט,</strong> כלומר: לאומרם כמות שהם — <strong>יפשוט,</strong> מקום שנהגו <strong>לברך</strong> לפני אמירת ההלל — <strong>יברך, והכל כמנהג המדינה</strong> בענין זה.
 <big>ד גמרא</big> <strong>תנו רבנן</strong> <small>[שנו חכמים]:</small> <strong>באמת אמרו בן מברך לאביו</strong> ברכת המזון, שכיון שהוא חייב בה מדברי סופרים, יכול לברך גם עבור אביו. <strong>ו</strong>כן <strong>עבד</strong> כנעני <strong>מברך לרבו</strong> (אדוניו), <strong>ואשה מברכת לבעלה, אבל אמרו חכמים: תבא מאירה</strong> (קללה) <strong>לאדם</strong> שנזקק לכך <strong>שאשתו ובניו מברכין לו</strong> והוא עצמו אינו יודע.
 <strong>אמר רבא:</strong>
## דף לח:
 <strong>הלכתא גיברתא איכא למשמע ממנהגא דהלילא</strong> <small>[הלכות גדולות אפשר ללמוד ממנהג ההלל]</small> כפי שהיו נוהגים לקרותו. שבמנהג זה רמוזים כמה וכמה ענייני הלכה ומנהגים שתיקנו בהלל לצורך השעה, ואף שעכשיו אין צורך בכל אלה, שרבו יודעי קרוא וכתוב, והכל יודעים לקרוא נוסח ההלל, מכל מקום נשמרו ומתקיימים עדיין מנהגים עתיקים הללו. ואלו הם, <strong>הוא</strong> החזן <strong>אומר: "הללויה"</strong> (תהלים קיב, א), <strong>והן</strong> שאר המתפללים <strong>אומרים: "הללויה" — מכאן</strong> למדנו <strong>שמצוה לענות "הללויה".</strong>
 <strong>הוא</strong> החזן <strong>אומר: "הללו עבדי ה'"</strong> (תהלים קיב, א), <strong>והן אומרין "הללויה" — מכאן</strong> רואים מה שלמדנו במשנתנו: <strong>שאם היה</strong> ה<strong>גדול מקרא אותו — עונה אחריו "הללויה". הוא אומר: "הודו לה'"</strong> (תהלים קיח, א) <strong>והן</strong> עונין אחריו: <strong>"הודו לה'" — מכאן שמצוה לענות</strong> על כל פנים ב<strong>ראשי הפרקים,</strong> כלומר: באותם הדברים עצמם, ולא באמירת "הללויה". <strong>אתמר נמי</strong> <small>[נאמר גם כן]</small> ש<strong>אמר רב חנן בר רבא: מצוה לענות ראשי פרקים.</strong>
 ועוד אמר רבא: המנהג כי <strong>הוא</strong> החזן <strong>אומר: "אנא ה' הושיעה נא"</strong> (תהלים קיח, כה) <strong>והן אומרים</strong> וחוזרים: <strong>"אנא ה' הושיעה נא"</strong> (תהלים קיח, כה) — <strong>מכאן</strong> רמז למה ששנינו <strong>שאם היה קטן מקרא אותו</strong> דבר שאינו מראשי הפרקים — <strong>עונין אחריו</strong> בדיוק <strong>מה שהוא אומר.</strong>
 <strong>הוא אומר: "אנא ה' הצליחה נא" והן</strong> חוזרים ו<strong>אומרים: "אנא ה' הצליחה נא" — מכאן</strong> רמז להלכה <strong>שאם</strong> רוצה ו<strong>בא לכפול</strong> פסוק מסויים בהלל — <strong>כופל. הוא</strong> החזן <strong>אומר: "ברוך הבא"</strong> (תהלים קיח, כו) <strong>והן אומרים</strong> את המשך הפסוק: <strong>"בשם ה'"</strong> (תהלים קיח, כו) — <strong>מכאן לשומע כעונה,</strong> שהרי אין העונים צריכים לחזור על הפסוק כולו, וכיון ששמעוהו מפי החזן הרי זה כאילו אמרוהו הם עצמם.
 באותו נושא <strong>בעו מיניה</strong> <small>[שאלו אותו]</small> את <strong>ר' חייא בר אבא: שמע ולא ענה מהו,</strong> היוצא הוא ידי חובתו בכך? <strong>אמר להו</strong> <small>[להם]:</small> <strong>חכימיא וספריא ורישי עמא ודרשיא</strong> <small>[החכמים ומלמדי התינוקות וראשי העם והדרשנים]</small> <strong>אמרו: שמע ולא ענה — יצא</strong> ידי חובה.
 <strong>אתמר נמי</strong> <small>[נאמר גם כן]</small> <strong>אמר ר' שמעון בן פזי אמר ר' יהושע בן לוי משום בר קפרא: מנין לשומע</strong> שהוא <strong>כעונה</strong> וכאילו הוא עצמו אומר את הדברים — <strong>דכתיב</strong> <small>[שנאמר]:</small> <strong>"את הדברים אשר קרא יאשיהו</strong> את כל דברי הספר אשר קרא מלך יהודה<strong>"</strong> (מלכים ב' כב, טז), <strong>וכי יאשיהו</strong> עצמו <strong>קראן? והלא שפן קראן, דכתיב</strong> <small>[ש</small>הרי <small>נאמר]:</small> <strong>"ויקראהו שפן לפני המלך"</strong> (מלכים ב' כב, י)! <strong>אלא מכאן לשומע כעונה,</strong> וכאילו יאשיהו בעצמו קרא את הדברים. ושואלים: <strong>ודילמא</strong> <small>[ושמא]</small> <strong>בתר דקראנהו</strong>
 <small>[אחר שקרא אותם]</small> <strong>שפן</strong> חזר ו<strong>קרא</strong> אותם <strong>יאשיהו? אמר רב אחא בר יעקב: לא סלקא דעתך</strong> <small>[יעלה על דעתך]</small> לומר כן, <strong>דכתיב</strong> <small>[ש</small>כן <small>נאמר]:</small> <strong>"יען רך לבבך ותכנע לפני ה' בשמעך"</strong> (מלכים ב' כב, יט), ונדייק בלשון: נאמר <strong>"בשמעך" ולא "בקראך",</strong> כלומר: שמיד כששמע את הדבר שלח לחולדה הנביאה, לפני שקראו בעצמו, הרי ששומע כעונה.
 <big>א</big> כיון שאמר רבא כמה הלכות בהלל הוסיף ו<strong>אמר רבא: לא לימא איניש</strong> <small>[יאמר אדם]</small> <strong>"ברוך הבא" והדר</strong> <small>[ואחר כך]</small> יפסיק משהו ויאמר <strong>"בשם ה'", אלא</strong> יאמר <strong>"ברוך הבא בשם ה'"</strong> (תהלים קיח, כו) <strong>בהדדי</strong> <small>[ביחד]</small> ובלא כל הפסקה. <strong>אמר ליה</strong> <small>[לו]</small> <strong>רב ספרא</strong> לרבא:
## דף לט.
 <strong>משה</strong> כלומר, אדם גדול כמוך שהוא כמשה בדורו, <strong>שפיר קאמרת</strong> <small>[</small>וכי <small>יפה אמרת]?!</small> אין הדבר כן, <strong>אלא התם והכא</strong> <small>[שם וכאן]</small> בכל אופן שעושה <strong>אסוקי מילתא היא ולית לן בה</strong> <small>[גמר הדבר הוא ואין לנו בו]</small> כל חשש גם אם מפסיק מעט, שהרי ברורה כוונתו לומר "ברוך הבא בשם ה'". בדומה לזה <strong>אמר רבא: לא לימא איניש</strong> <small>[יאמר אדם]</small> בנוסח הקדיש <strong>"יהא שמיה רבא" והדר</strong> <small>[ואחר כך]</small> <strong>"מברך" אלא</strong> יאמר <strong>"יהא שמיה רבא מברך" בהדדי</strong> <small>[יחד].</small> <strong>אמר ליה</strong> <small>[לו]</small> <strong>רב ספרא</strong> לרבא: <strong>משה, שפיר קאמרת</strong> <small>[</small>וכי <small>יפה אמרת]?!</small> אין הדבר כן <strong>אלא, התם והכא אסוקי מילתא היא ולית לן בה</strong> <small>[שם וכאן גמר הדבר הוא ואין לנו בו</small> כל חשש<small>].</small>
 <big>א</big> שנינו במשנה בענין מנהגי אמירת ההלל, ש<strong>במקום שנהגו לכפול</strong> — כופל. <strong>תנא</strong> <small>[שנה</small> החכם<small>]</small> בתוספתא: <strong>רבי</strong> היה <strong>כופל בה דברים</strong> באמירת ההלל. <strong>ר' אלעזר בן פרטא</strong> היה <strong>מוסיף בה דברים.</strong> ושואלים: <strong>מאי</strong> <small>[מה</small> פירוש<small>]</small> <strong>מוסיף? אמר אביי:</strong> היה <strong>מוסיף לכפול מ"אודך"</strong> (תהלים קיח, כא) <strong>ולמטה,</strong> שהיה כופל כל הפסוקים עד סוף הפרק כדרך שנוהגים אנחנו.
 <big>ב</big> עוד שנינו במשנה: מקום שנהגו <strong>לברך</strong> על אמירת ההלל — <strong>יברך. אמר אביי: לא שנו</strong> חילוק מנהגים זה <strong>אלא לאחריו, אבל לפניו —</strong> בודאי <strong>מצוה לברך.</strong> ש<strong>אמר רב יהודה אמר שמואל: כל המצות כולן, מברך עליהן עובר</strong> <small>[קודם]</small> <strong>לעשייתן.</strong> אגב הלכה זו שואלים על לשונה: <strong>ומאי משמע</strong> <small>[ומהיכן שומעים אנו]</small> <strong>דהאי</strong> <small>[ש</small>ביטוי <small>זה]</small> <strong>"עובר", לישנא דאקדומי</strong> <small>[לשון הקדמה]</small> <strong>הוא?</strong> ש<strong>אמר רב נחמן בר יצחק; דכתיב</strong> <small>[ש</small>כן <small>נאמר]:</small> <strong>"וירץ אחימעץ דרך הככר ויעבר את הכושי"</strong> (שמואל ב' יח, כג), כלומר: הקדים אותו. <strong>אביי אמר: מהכא</strong> <small>[מכאן]</small> למדים זאת, שנאמר: <strong>"והוא עבר לפניהם"</strong> (בראשית לג, ג). <strong>ואיבעית אימא מהכא</strong> <small>[ואם תרצה אמור</small> כי <small>מכאן]</small> למדים, שנאמר: <strong>"ויעבר מלכם לפניהם וה' בראשם"</strong> (מיכה ב, יג), שבכל המקראות הללו "עובר" משמעו עובר ומקדים.
 <big>ג משנה</big> חבר <strong>הלוקח</strong> (הקונה) <strong>לולב מחבירו</strong> עם הארץ <strong>בשביעית</strong> (בשנת השמיטה) — <strong>נותן לו</strong> המוכר אגב כך <strong>אתרוג במתנה, לפי שאין רשאי ללוקחו</strong> (לקנותו) <strong>בשביעית,</strong> שהרי אסור לעשות מסחר בפירות בשנת השמיטה.
 <big>ד גמרא</big> שואלים: אם על אף בקשתו <strong>לא רצה</strong> המוכר <strong>ליתן לו</strong> אתרוג <strong>במתנה מהו?</strong> מה הדין, מה יעשה הקונה? <strong>אמר רב הונא: מבליע ליה</strong> <small>[לו]</small> את <strong>דמי</strong> ה<strong>אתרוג בלולב.</strong> כלומר: יקנה ממנו את הלולב ביוקר עד שבמחיר הלולב יכלל גם מחירו של האתרוג. ושואלים: אם כן <strong>וליתיב ליה בהדיא</strong> <small>[ושיתן לו במישרין]</small> ומה לו להערים באופן זה?
 ומשיבים: <strong>לפי שאין מוסרין דמי פירות שביעית לעם הארץ,</strong> שמא לא ינהג בהם בכל דיני קדושת שביעית כראוי להם. <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>אין מוסרין דמי פרות שביעית לעם הארץ יותר מ</strong>כדי מחיר <strong>מזון שלש סעודות,</strong> שאז יש להניח שיאכל מיד מזון כנגד כסף זה. <strong>ואם מסר</strong> יותר, <strong>יאמר: הרי מעות הללו</strong> שמסרתי <strong>יהו</strong> (יהיו) <strong>מחוללין על פרות</strong> סתם, שאינם של שביעית <strong>שיש לי בתוך ביתי</strong>
## דף לט:
 <strong>ובא</strong> בעל הפירות <strong>ואוכלן בקדושת שביעית —</strong> באופן ובזמן שבו מותר לאכול פירות שביעית.
 ומוסיפים שם: <strong>במה דברים אמורים</strong> שמוסרים דמי פירות שביעית כדי מזון שלוש סעודות לעם הארץ — זהו דווקא <strong>בלוקח</strong> (בקונה) <strong>מן</strong> השדה <strong>המופקר</strong> שעם הארץ ליקט משדה שידוע שהופקר כדינו בשביעית, ושכרו הוא איפוא שכר לקיטה בלבד. <strong>אבל בלוקח מן</strong> השדה <strong>המשומר</strong> שלא הופקר אלא היה שמור על ידי בעליו (באמצעות גדר ופתח נעול) כבכל שנה, <strong>אפילו</strong> קנה ממנו <strong>בכחצי איסר</strong> (מטבע קטנה) — <strong>אסור</strong> לתת לו, שאין להשתמש בפירות שנשמרו בשביעית.
 <strong>מתיב</strong> <small>[מקשה</small> על כך<small>]</small> <strong>רב ששת: ומן המופקר</strong> מותר לקנות רק כדי מזון <strong>שלש סעודות ותו לא</strong> <small>[ולא עוד]?</small> <strong>ורמינהי</strong> <small>[ומשליכים,</small> מראים סתירה<small>]</small> ממה ששנינו במשנה במסכת שביעית: <strong>הפיגם והירבוזין</strong> שהם מיני עשבים ומיני הירק, כגון <strong>השיטים וחלגלוגות והכוסבר ש</strong>צומח <strong>בהרים, והכרפס ש</strong>צומח <strong>בנהרות, והגרגיר של אפר</strong> (שדה) כל אלה — <strong>פטורין מן המעשר</strong> בכל השנים, <strong>וניקחין</strong> (נקנים) <strong>מכל אדם בשביעית, לפי שאין כיוצא בהן נשמר.</strong> משום שצמחים אלה אינם גידולי תרבות, כרגיל, ומן הסתם גדלים בר במקומותיהם ואינם אלא הפקר. ועל כל פנים למדנו שצמחים הגדלים בר מותר לקנות אף מעם הארץ בכל כמות ואין הגבלה דווקא לכדי מזון שלוש סעודות!
 וממשיכים: <strong>הוא</strong> רב ששת <strong>מותיב</strong> <small>[היה מקשה]</small> <strong>לה</strong> קושיה זו <strong>והוא</strong> גם <strong>מפרק לה</strong> <small>[פתר אותה]</small> והיה אומר: <strong>בכדי מן</strong> <small>[מזון]</small> <strong>שנו,</strong> כלומר: אכן, מה שהתירו לקנות פירות מצמחי בר, הריהו בכשיעור מזונו של אדם שהוא כאמור כדי מזון שלוש סעודות ולא יותר. <strong>וכן אמר רבה בר בר חנה אמר ר' יוחנן: בכדי מן</strong> <small>[מזון]</small> <strong>שנו</strong> ולא יותר. ומעירים: <strong>מאי משמע דהאי "מן" לישנא דמזוני</strong> <small>[מה משמעות,</small> מהיכן נובע <small>ש"מן" זה לשון מזון]</small> <strong>הוא</strong> — שנאמר: <strong>"וימן להם המלך</strong> דבר יום ביומו מפת-בג המלך ומיין משתיו".
 <big>א</big> לעיקר ההלכה שואלים: <strong>אי הכי</strong> <small>[אם כך],</small> שאסור לתת לעם הארץ דמי שביעית שמא לא ישתמש בהם כראוי להם, דמי <strong>לולב</strong> הנקנה ממנו בשביעית <strong>נמי</strong> <small>[גם כן]</small> יהא אסור לתת לו! ומשיבים: ב<strong>לולב בר</strong> <small>[בן]</small> השנה ה<strong>ששית הנכנס לשביעית הוא</strong> שמדובר כאן, שהרי גדל בשנה השישית המותרת, ואף אם נקצץ בשנה השביעית, הרי בשל הימים המעטים שמראש השנה עד סוכות אינו נחשב כשייך לשנה השביעית. ומקשים: <strong>אי הכי</strong> <small>[אם כך]</small> <strong>אתרוג נמי</strong> <small>[גם כן]</small> יש לומר ש<strong>בת ששית הנכנס לשביעית היא</strong> ואף אתרוג יהיה מותר! ומשיבים: לגבי <strong>אתרוג,</strong> בניגוד לשאר פירות האילן, <strong>בתר</strong> <small>[אחר]</small> זמן ה<strong>לקיטה אזלינן</strong> <small>[הולכים אנו]</small> ולא אחר הזמן שבו גדל בפועל, שהשנה בה נלקט היא הנחשבת לענין שביעית.
 ומקשים: <strong>והא</strong> <small>[והרי]</small> <strong>בין רבן גמליאל ובין ר' אליעזר</strong> שנחלקו בדינו של אתרוג לענין מעשר, כבן איזו שנה יש להחשיבו אחר שגדל בשנה אחת ונלקט בשלאחריה, אבל <strong>לענין שביעית</strong> מסכימים שניהם כי <strong>אתרוג בתר</strong> <small>[אחר]</small> <strong>חנטה</strong> שהיא יצירת צורת הפרי <strong>אזלינן</strong> <small>[הולכים אנו]</small> <strong>דתנן</strong> <small>[ש</small>כן <small>שנינו</small> במשנה<small>]:</small> <strong>אתרוג שוה לאילן</strong> סתם <strong>בשלש דרכים, ולירק</strong> שוה <strong>בדרך אחד.</strong>
 ומפרטים: <strong>שוה לאילן בשלשה דרכים: ל</strong>ענין <strong>ערלה,</strong> שאסור לאכול מפירותיו בשלוש שנים ראשונות כאילן, ו<strong>ל</strong>ענין נטע <strong>רבעי</strong> שאסור להשתמש בפירותיו בשנה הרביעית בלא חילול כשאר אילן, ולענין השנה ה<strong>שביעית</strong> שנת השמיטה, שהולכים לאחר זמן חניטת הפרי כמו באילן. <strong>ולירק</strong> שוה האתרוג <strong>בדרך אחד:</strong>
## דף מ.
 <strong>שבשעת לקיטתו עישורו,</strong> כלומר: נוהגים בו לענין מעשר כדין השנה שבה נלקט, ולמשל אם נלקט בשנה השניה לשמיטה — מפרישים ממנו מעשר שני — אף שגמר הפרי היה בשנה שעברה, אלו <strong>דברי רבן גמליאל. ר' אליעזר אומר: אתרוג שוה לאילן לכל דבר.</strong> ומכל מקום לענייננו משמע שלענין שביעית, אתרוג של השנה השישית שנקטף בשביעית דנים אותו כבן השישית!
 ומשיבים: <strong>הוא</strong> ש<strong>אמר</strong> את דבריו <strong>כי האי תנא</strong> <small>[כ</small>שיטת <small>תנא זה];</small> <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>אמר ר' יוסי:</strong> החכם <strong>אבטולמוס העיד משום חמשה זקנים: אתרוג</strong> הולך <strong>אחר</strong> זמן ה<strong>לקיטה למעשר, ורבותינו נמנו</strong> (הצביעו והחליטו) על כך <strong>באושא ואמרו</strong> שאתרוג הולך אחר לקיטה <strong>בין למעשר בין לשביעית.</strong>
 על לשון הברייתא תוהים: <strong>שביעית מאן דכר שמיה</strong> <small>[מי הזכיר את שמה]</small> קודם, שמוסיפים ואומרים כי רבותינו נמנו בענין שביעית? ומשיבים: <strong>חסורי מיחסרא והכי קתני</strong> <small>[חסרה</small> הברייתא <small>וכך יש לשנותה]:</small> <strong>אתרוג — אחר לקיטה למעשר, ואחר חנטה לשביעית. ורבותינו נמנו באושא ואמרו: אתרוג בתר</strong> <small>[אחר]</small> <strong>לקיטה, בין למעשר בין לשביעית.</strong>
 <big>א</big> שוב חוזרים אנו ודנים בהלכה שבמשנה: <strong>טעמא</strong> <small>[הטעם]</small> דווקא מפני ש<strong>לולב בר</strong> <small>[בן]</small> השנה <strong>הששית הנכנס לשביעית הוא, הא</strong> <small>[הרי]</small> אם היה זה לולב של השנה ה<strong>שביעית</strong> — <strong>קדוש</strong> הוא בקדושת שמיטה, <strong>אמאי</strong> <small>[ומדוע]?</small> והלא <strong>עצים בעלמא</strong> <small>[בלבד]</small> <strong>הוא ועצים אין בהן משום קדושת שביעית</strong> כלל! <strong>דתנן</strong> <small>[ש</small>כן <small>שנינו</small> במשנה<small>]:</small> <strong>עלי קנים, ועלי גפנים שגבבן</strong> <small>[שכנסם]</small> <strong>לחובה</strong> (למקום מחבוא) <strong>על פני השדה,</strong> אם <strong>לקטן ל</strong>צורך <strong>אכילה</strong> (למאכל בהמה) — <strong>יש בהן משום קדושת שביעית,</strong> ואם <strong>לקטן לעצים,</strong> כגון להסיק בהם — <strong>אין בהן משום קדושת שביעית.</strong> הרי שעצים וכל שאינו משמש לאכילה אין בו קדושת שביעית!
 ודוחים: <strong>שאני התם</strong> <small>[שונה שם]</small> בעלים אלה שלקטם לעצים <strong>דאמר קרא</strong> <small>[ש</small>כן <small>אמר הכתוב]:</small> <strong>"</strong>והיתה שבת הארץ <strong>לכם לאכלה"</strong> (ויקרא כה, ו). <strong>"לכם"</strong> שאמר <strong>דומיא</strong> <small>[בדומה]</small> למה שאמר <strong>"לאכלה".</strong> לומר לנו: על מה חלה קדושת שביעית — על <strong>מי שהנאתו וביעורו שוה.</strong> דבר שבשעה שנהנים ממנו, הרי יחד עם הנאה זו הריהו מתבער מן העולם, כגון דברים העשויים לסיכה, לאכילה, או להדלקת הנר, <strong>יצאו עצים שהנאתן אחר ביעורן.</strong> שהרי עצי הסקה שאופים ומסיקים בהם עיקר שימושם בגחליהם או בתנור שהתחמם כתוצאה משריפתם, ואלה מצויים לאחר שנתבער כבר העץ עצמו. ומטעם זה אין קדושת שביעית חלה עליהם.
 ומקשים: <strong>והאיכא</strong> <small>[והרי יש]</small> <strong>עצים דמשחן</strong> <small>[עצים של שמן]</small> העשויים למאור, שבשעה שהם בוערים הם משמשים כאבוקות ונמצא ש<strong>הנאתן וביעורן שוה! אמר רבא</strong> מכל מקום <strong>סתם עצים</strong> של היסק, <strong>להסקה הן עומדין</strong> והנאתם לאחר ביעורם.
 <big>ב</big> ומעירים: ועצם ההלכה בדבר קדושת שביעית של <strong>עצים להסקה</strong> שהנאתן לאחר ביעורן, <strong>תנאי</strong> <small>[</small>מחלוקת <small>תנאים]</small> <strong>היא, דתניא</strong> <small>[ש</small>כן <small>שנינו</small> בברייתא<small>]:</small> <strong>אין מוסרין פירות שביעית</strong> כגון יין <strong>לא למשרה</strong> (לשרות בהם פשתן כדי להכשירו לטויה) שההנאה מן הפשתן הוא לאחר שרייתו <strong>ולא לכבוסה</strong> (לכבס) בהם, ואף בזה עיקר ההנאה היא בלבישת הבגדים הבאה לאחר הכביסה. ושריית הפשתן והכביסה ביין הם עצמם נחשבים כביעור לאותו יין, שעל ידי הכנסת הפשתן או הבגדים המלוכלכים ליין, בכך הוא נפסל. <strong>ר' יוסי אומר: מוסרין.</strong>
 ושואלים: <strong>מאי טעמיה</strong> <small>[מה טעמו]</small> של <strong>תנא קמא</strong> <small>[התנא הראשון]?</small> ש<strong>אמר קרא</strong> <small>[הכתוב]</small> על פירות שביעית: <strong>"לאכלה",</strong> ומשמע דווקא לצורך זה נתנו פירות שביעית <strong>ולא למשרה, ולא לכבוסה. מאי טעמיה</strong> <small>[מה טעמו]</small> של <strong>ר' יוסי</strong> המתיר? <strong>אמר קרא</strong> <small>[הכתוב]</small> <strong>"לכם"</strong> והוא למד מכאן <strong>"לכם" — לכל צרכיכם, ואפילו למשרה ולכבוסה.</strong> ושואלים: <strong>ותנא קמא</strong> <small>[והתנא הראשון],</small> <strong>והא כתיב</strong> <small>[והרי נאמר]</small> <strong>"לכם"</strong> וכיצד מפרש הוא מלה זו? ומשיבים: <strong>ההוא</strong> <small>[אותו]</small> <strong>"לכם"</strong> שנאמר, <strong>דומיא</strong> <small>[בדומה]</small> למה שנאמר <strong>"לאכלה",</strong> כלומר: מותר להשתמש בפירות שביעית לצורך אדם, אבל שימוש זה מוגבל דווקא ל<strong>מי שהנאתו וביעורו שוה, יצאו משרה וכבוסה שהנאתן אחר ביעורן.</strong>
 ושואלים: <strong>ור' יוסי,</strong> מה משיב הוא על כך, <strong>הא כתיב</strong> <small>[הרי נאמר]</small> <strong>"לאכלה"</strong> ומשמע שלא לצורך אחר! ומשיבים: <strong>ההוא מיבעי ליה</strong> <small>[אותו</small> פסוק <small>נצרך לו]</small> ללמדנו: <strong>"לאכלה" ולא למלוגמא</strong> <small>[לרפואה].</small> <strong>כדתניא</strong> <small>[כפי ששנינו</small> בברייתא<small>]:</small> <strong>"לאכלה"</strong> משמעו <strong>ולא למלוגמא, אתה אומר</strong> כי <strong>"לאכלה"</strong> בא ללמד <strong>ולא למלוגמא, או אינו</strong> בא ללמד <strong>אלא ולא לכבוסה? כשהוא אומר "לכם" — הרי לכבוסה אמור,</strong> ש"לכם" משמעו לצורך גופכם ולא לכל דבר אחר, <strong>הא</strong> <small>[הרי]</small> <strong>מה אני מקיים</strong> במה שנאמר <strong>"לאכלה"</strong> — <strong>לאכלה ולא למלוגמא.</strong> ואם תאמר כי <strong>מה ראית לרבות את הכבוסה</strong> בכלל השימושים המותרים בשביעית <strong>ולהוציא את המלוגמא</strong> —
## דף מ:
 <strong>מרבה אני את הכבוסה ששוה בכל אדם</strong> שהרי הכל נזקקין לה, <strong>ומוציא את המלוגמא</strong> <small>[הרפואה]</small> <strong>שאינה שוה לכל אדם</strong> אלא לחולים בלבד.
 ומעירים: <strong>מאן תנא להא דתנו רבנן</strong> <small>[מי</small> הוא <small>התנא ששנה</small> ברייתא <small>זו ששנו חכמים]</small> בענין פירות שביעית: <strong>"לאכלה"</strong> (ויקרא כה, ו) — <strong>ולא למלוגמא, "לאכלה" — ולא לזילוף,</strong> כלומר: להתיז יין בתוך הבית לריח טוב, <strong>"לאכלה" — ולא לעשות ממנה אפיקטויזין</strong> (סם הקאה), <strong>כמאן</strong> <small>[כמי</small> היא<small>] —</small> <strong>כ</strong>שיטת <strong>ר' יוסי. דאי רבנן</strong> <small>[שאם</small> תאמר שהיא כדעת <small>חכמים]</small> <strong>הא איכא נמי</strong> <small>[הרי יש גם כן]</small> <strong>משרה וכבוסה,</strong> שלדעתם אסור להשתמש בפירות שביעית לצורך זה.
 <big>א</big> <strong>אמר ר' אלעזר: אין שביעית מתחללת אלא דרך מקח.</strong> שקדושת פירות שביעית אינה חלה על דמיהם, אלא אם כן חיללם בדרך מקח וממכר, וכגון שמכרן לחבירו וקיבל כסף תמורתן. אבל חילול כדרך שמחללים הקדש, וכגון שנוטל מעות ואומר שתהא קדושת החפץ מחוללת על המעות הללו והחפץ עצמו נותר בידו — אופן חילול זה אינו מועיל לענין שביעית. <strong>ר' יוחנן אמר: בין דרך מקח בין דרך חילול</strong> (החלפה) מועילה לענין פירות שביעית.
 ושואלים <strong>מאי טעמיה</strong> <small>[מה טעמו]</small> של <strong>ר' אלעזר? דכתיב</strong> <small>[שנאמר]:</small> <strong>"בשנת היובל הזאת"</strong> (ויקרא כה, יג) <strong>וסמיך ליה</strong> <small>[וסמוך לו]</small> נאמר: <strong>"וכי תמכרו ממכר"</strong> (ויקרא כה, יד), ומהשוואה זו הוא למד שגם בשנת היובל (וקדושת פירות שווה בשביעית וביובל) אין החלפה אלא <strong>דרך מקח, ולא דרך חילול.</strong> ושואלים: <strong>ור' יוחנן מאי טעמיה</strong> <small>[מה טעמו]?</small> <strong>דכתיב</strong> <small>[ש</small>כן <small>נאמר]:</small> <strong>"כי יובל היא קדש</strong> תהיה לכם<strong>"</strong> (ויקרא כה, יב) ומכאן למדים: <strong>מה קדש</strong> יכולים להמיר את קדושתו <strong>בין דרך מקח, בין דרך חילול, אף שביעית</strong> שקדושת פירותיה כקדושת פירות היובל — <strong>בין דרך מקח בין דרך חילול.</strong>
 ושואלים: <strong>ור' יוחנן האי</strong> <small>[</small>כתוב <small>זה]</small> <strong>"וכי תמכרו ממכר", מאי עביד ליה</strong> <small>[מה</small> הוא <small>עושה בו],</small> מה לומד הוא ממנו? ומשיבים: <strong>מיבעי ליה</strong> <small>[צריך</small> הוא <small>לו]</small> לכפי שאמר <strong>ר' יוסי בר חנינא, דתניא</strong> <small>[ש</small>כן <small>שנינו</small> בברייתא<small>],</small> <strong>אמר ר' יוסי בר חנינא: בוא וראה כמה קשה אבקה של שביעית,</strong> שאף איסור סחורה שאינו מן האיסורים העיקריים בשביעית כמה חמור עונשו. <strong>אדם</strong> עובר עבירה, <strong>נושא ונותן בפירות שביעית — לסוף,</strong> כעונש, הוא יורד מנכסיו עד אשר <strong>מוכר את מטלטליו ואת כליו, שנאמר: "בשנת היובל הזאת תשבו איש אל אחזתו"</strong> (ויקרא כה, יג) <strong>וסמיך ליה</strong> <small>[וסמוך לו]</small> הכתוב: <strong>"וכי תמכרו ממכר לעמיתך".</strong>
 ושואלים עוד: <strong>ור' אלעזר, האי קרא</strong> <small>[כתוב זה]</small> ש<strong>ר' יוחנן</strong> משתמש בו <strong>מאי עביד ליה</strong> <small>[מה עושה</small> הוא <small>בו]?</small> ומשיבים: <strong>מיבעי ליה לכדתניא</strong> <small>[זקוק</small> הוא <small>לו לכפי ששנינו</small> בברייתא<small>]:</small> מה שנאמר: <strong>"כי יובל היא קדש</strong> תהיה לכם<strong>"</strong> (ויקרא כה, יב), בא ללמד: <strong>מה קדש תופס את דמיו,</strong> שכאשר פודים דבר מוקדש חלה אותה קדושה על הדמים, הכסף, שבו פדו או קנו אותו, והוא עצמו יוצא לחולין — <strong>אף שביעית תופסת את דמיה</strong> שקדושת שביעית חלה על הדבר הקנוי והפירות עצמם יוצאים לחולין.
 ומעירים, <strong>תניא כוותיה</strong> <small>[שנויה</small> ברייתא <small>כשיטתו]</small> של <strong>ר' אלעזר ותניא כוותיה</strong> <small>[ושנויה</small> ברייתא <small>כשיטתו]</small> של <strong>ר' יוחנן.</strong> ומפרטים: <strong>תניא כוותיה</strong> <small>[שנויה</small> ברייתא <small>כשיטתו]</small> של <strong>ר' אלעזר;</strong> ששנינו: <strong>שביעית תופסת את דמיה,</strong> שעל ידי חילול מתקדשים הם בקדושת שביעית, <strong>שנאמר: "כי יובל היא קדש תהיה לכם"</strong> (ויקרא כה, יב), <strong>מה קדש</strong> שחיללו על מעות, הריהו <strong>תופס את דמיו ואסור</strong> להשתמש לחולין במה שקנה בדמי הקודש — <strong>אף שביעית תופסת את דמיה ואסורה.</strong>
 <strong>אי</strong> <small>[או]</small> <strong>מה</strong> הדין בדבר <strong>קדש תפס</strong> את <strong>דמיו</strong> שהם נעשים כהקדש והוא עצמו <strong>יוצא לחולין</strong> על ידי כך, <strong>אף שביעית</strong> תהא <strong>תופסת את דמיה</strong> וייעשו הם קדושים בקדושתה ואילו היא עצמה <strong>יוצאת</strong> על ידי כך <strong>לחולין — תלמוד לומר: "תהיה",</strong> לומר: <strong>בהוייתה תהא,</strong> שעל אף חלות קדושת שביעית על המעות המתקבלים מן המכירה כתמורה לפירות, עדיין קדושת השביעית נשארת בפירות עצמם.
 ומסבירים: <strong>הא כיצד? לקח</strong> (קנה) <strong>בפירות שביעית בשר — אלו ואלו</strong> גם הפירות וגם הבשר <strong>מתבערין בשביעית,</strong> שצריך לנהוג אף בבשר כאילו היה פירות שביעית ולסיים אכילתו כל זמן שעדיין מותר לאכול פירות שביעית. אבל אם הוסיף ו<strong>לקח בבשר</strong> שנקנה בדמי פירות שביעית <strong>דגים — יצא בשר</strong> זה מקדושת שביעית <strong>ונכנסו דגים,</strong> הוסיף ו<strong>לקח בדגים יין — יצאו דגים ונכנס יין, לקח ביין שמן — יצא יין ונכנס שמן.</strong>
 <strong>הא כיצד</strong> באופן כללי: <strong>אחרון אחרון נכנס</strong> בקדושת <strong>שביעית, ופרי</strong> של שביעית <strong>עצמו</strong> נשאר <strong>אסור</strong> ואינו יוצא מקדושת שביעית. ומעירים: <strong>מדקתני</strong> <small>[</small>ממה <small>ששנה]</small> באותה ברייתא לשון <strong>"לקח" "לקח"</strong> ("לקח בשר" ו"לקח בבשר דגים" וכו') <strong>אלמא</strong> <small>[מכאן]</small> ש<strong>דרך מקח — אין</strong> <small>[כן]</small> גורמת לחילול קדושת שביעית, אולם <strong>דרך חילול</strong> בלבד — <strong>לא.</strong>
 וכן <strong>תניא כוותיה</strong> <small>[שנויה</small> ברייתא <small>כשיטתו]</small> של <strong>ר' יוחנן.</strong> וכך שנינו בה: <strong>אחד שביעית ואחד מעשר שני מתחללין על בהמה חיה ועוף, בין</strong> היו אלה <strong>חיין בין</strong> היו <strong>שחוטין,</strong> אלו <strong>דברי ר' מאיר. וחכמים אומרים: על שחוטין — מתחללין, על חיין — אין מתחללין.</strong> והטעם הוא: <strong>גזירה שמא יגדל מהן עדרים,</strong> כלומר: שמא לא ישחטו בהמות אלה שיש בהן קדושת מעשר ויתרבו עד שיהיה עדר שלם ועשויות להגרם בעיות חמורות כתוצאה מהשימוש בהן, שהרי קדושות הן בקדושת מעשר.
 <strong>אמר רבא: מחלוקת</strong> זו בין ר' מאיר וחכמים, היא דווקא
## דף מא.
 <strong>בזכרים</strong> שאין יולדים ולדות <strong>אבל בנקבות — דברי הכל: על שחוטין — מתחללין, על חיין — אין מתחללין, גזרה שמא יגדל מהן עדרים,</strong> שהרי מן הסתם יולדות ולדות. ואילו בזכרים לא אסרו אלא משום גזירה. ומתוך הלשון "מתחללין" האמור כמה פעמים בברייתא זו, למדנו איפוא שיש דין חילול בשביעית.
 <strong>אמר רב אשי: מחלוקת</strong> זו בפירות שביעית אם מתחללים או נמכרים היא רק <strong>בפרי ראשון</strong> כלומר, בפירות השביעית עצמם, <strong>אבל בפרי שני</strong> שהוא כל מה שנקנה בדמי שביעית — <strong>דברי הכל: בין דרך מקח בין דרך חילול. והא דקתני</strong> <small>[ומה ששנינו]</small> בברייתא המסייעת לשיטת ר' אלעזר לשון <strong>"לקח" "לקח"</strong> החוזרת על עצמה כמה פעמים גם מהפרי השני והלאה ולא הזכיר לשון חילול, אינו מוכיח שזו הדרך היחידה, אלא <strong>איידי דתנא רישא</strong> <small>[על ידי ששנה בתחילה]</small> לשון <strong>"לקח" תנא נמי סיפא</strong> <small>[שנה גם כן בסוף]</small> לשון <strong>"לקח",</strong> ואין זו אלא גרירת הלשון.
 <strong>איתיביה</strong> <small>[הקשה לו]</small> <strong>רבינא לרב אשי:</strong> שנינו, <strong>מי שיש לו סלע</strong> (מטבע) <strong>של שביעית וביקש ליקח</strong> (לקנות) <strong>בו חלוק,</strong> ומאחר והתורה התירה רק "לאכלה" ולא לסחורה, אם כן <strong>כיצד יעשה? ילך אצל חנוני</strong> שהוא <strong>רגיל אצלו</strong> שבודאי יעשה כרצונו, <strong>ואומר לו: תן לי בסלע</strong> זה <strong>פירות, ונותן לו</strong> החנווני פירות, <strong>וחוזר ואומר לו</strong> לחנווני: <strong>הרי פירות הללו</strong> שמכרת לי ונעשו בשל כך קדושים בקדושת שביעית <strong>נתונים לך במתנה,</strong> ומשקבלם החנווני הרי הם שלו ואוכלם בשביעית. <strong>והוא</strong> החנוני <strong>אומר לו: הא לך סלע זו</strong> שיצאה לחולין <strong>במתנה, והלה לוקח בהן מה שירצה,</strong> שהרי הם חולין ויכול לקנות בהם כאוות נפשו. ומדייק רבינא: <strong>והא הכא</strong> <small>[והרי כאן]</small> ש<strong>פרי שני הוא,</strong> שהרי סלע זה הוא דבר מחילופי שביעית, <strong>וקתני</strong> <small>[ושנינו]</small> בכל זאת בלשון המורה כי אם היה זה ב<strong>דרך מקח</strong> — <strong>אין</strong> <small>[כן],</small> אולם ב<strong>דרך חילול</strong> — <strong>לא!</strong>
 <strong>אלא אמר רב אשי:</strong> יש לחזור ממה שאמרנו, ו<strong>מחלוקת</strong> זו היא דוקא <strong>בפרי שני, אבל בפרי ראשון — דברי הכל דרך מקח</strong> — <strong>אין</strong> <small>[כן]</small> <strong>דרך חילול</strong> — <strong>לא. והא דקתני</strong> <small>[וזה ששנינו]</small> בברייתא המסייעת לשיטת ר' יוחנן <strong>אחד שביעית ואחד מעשר שני</strong> מתחללים, והרי שאף לענין פירות שביעית די בחילול — <strong>מאי</strong><small> [מה פירוש]</small> <strong>שביעית — דמי שביעית</strong> ולא פירות, אבל בפירות שביעית אכן אין די בחילול. וכן הכוונה גם למעשר האמור בברייתא זו.
 <strong>דאי לא תימא הכי</strong> <small>[שאם לא תאמר</small> ותפרש <small>כך]</small> אלא תאמר ש<strong>מעשר</strong> האמור שם <strong>מעשר ממש</strong> בעצמו הוא? <strong>והא כתיב</strong> <small>[והרי נאמר]</small> במעשר שני: "ונתתה בכסף <strong>וצרת הכסף בידך...</strong> והלכת אל המקום אשר יבחר ה' אלהיך בו ונתתה הכסף בכל אשר תאוה נפשך בבקר ובצאן וביין ובשכר ובכל אשר תשאלך נפשך" (דברים יד, כה — כו), לומר שאין מחללים מעשר שני אלא על כסף בלבד, ובאותו כסף ניתן לקנות דברים אחרים. <strong>אלא</strong> בהכרח יש לומר שהכוונה היא ל<strong>דמי מעשר</strong> שני — <strong>הכא נמי</strong> <small>[כאן גם כן]</small> מדובר ב<strong>דמי שביעית,</strong> ולא בפירות שביעית עצמם.
 <big>א משנה</big> <strong>בראשונה</strong> בזמן הבית <strong>היה לולב ניטל במקדש</strong> בלבד <strong>שבעה</strong> ימים, <strong>ובמדינה</strong> חוץ למקדש רק <strong>יום אחד. משחרב בית המקדש, התקין רבן יוחנן בן זכאי שיהא לולב ניטל במדינה שבעה</strong> ימים כדי לעשות <strong>זכר למקדש.</strong>
 ומטעמים דומים התקין <strong>שיהא יום הנף</strong> העומר, <strong>כולו אסור</strong> באכילת תבואה חדשה. כי אסור לאכול מן התבואה החדשה עד שהוקרב והונף העומר, ויום הנפת העומר הוא יום ששה עשר בניסן. זמן הנפת העומר הוא בבוקר, אך כיון שהיה יכול לקרות שתתאחר ההקרבה, אסרו לאכול מן התבואה החדשה עד שיהא ברור שכבר הוקרב העומר ולמעשה היה איפוא יום הנף אסור, ומותרת התבואה החדשה רק מיום שבעה עשר. ולאחר שחרב הבית חזרה ההלכה לקדמותה, שמששה עשר בניסן מותר לאכול מן התבואה החדשה. ובכל זאת הנהיג רב יוחנן שימשיכו להחזיק באיסור של אכילת התבואה החדשה ביום ששה עשר. זכר למקדש.
 <big>ב גמרא</big> שואלים: <strong>מנא לן דעבדינן</strong> <small>[מניין לנו שאנו עושים]</small> <strong>זכר למקדש? אמר ר' יוחנן:</strong> ש<strong>אמר קרא</strong> <small>[הכתוב]:</small> <strong>"כי אעלה ארכה לך וממכותיך ארפאך נאם ה' כי נדחה קראו לך ציון היא דרש אין לה"</strong> (ירמיה ל, יז) ומדברי תלונת הנביא <strong>"דרש אין לה", מכלל</strong> הדברים אתה למד <strong>דבעיא</strong> <small>[ש</small>היא <small>צריכה]</small> <strong>דרישה</strong> לאמור שיוסיפו לחשוב ולזכור אותה, וזה טעם תקנת רבן יוחנן.
 <big>ג</big> שנינו במשנה שהנהיג רבן יוחנן <strong>שיהא יום הנף</strong> כולו אסור. ושואלים: <strong>מאי טעמא</strong> <small>[מה טעם]</small> הדבר? משום ש<strong>מהרה יבנה בית המקדש, ויאמרו</strong> אנשים: <strong>אשתקד</strong> <small>[בשנה שעברה]</small> כשעדיין היה בית המקדש בחורבנו <strong>מי</strong> <small>[האם]</small> <strong>לא אכלנו</strong> מיד <strong>בהאיר</strong> ה<strong>מזרח,</strong> שהרי התבואה החדשה היתה מותרת מיד שהאיר מזרח בבוקר יום ששה עשר, <strong>השתא נמי ניכול</strong> <small>[עכשיו גם כן נאכל]</small> משעה זו. <strong>ואינהו לא ידעי</strong> <small>[והם אינם יודעים]</small> <strong>דאשתקד דלא הוה</strong> <small>[בשנה שעברה שלא היה]</small> <strong>בית המקדש</strong> בנוי, כיון ש<strong>האיר</strong> ה<strong>מזרח</strong> ביום ששה עשר, מיד <strong>התיר.</strong> אולם <strong>השתא דאיכא</strong> <small>[עכשיו שיש]</small> <strong>בית המקדש</strong> — ה<strong>עומר</strong> הוא ש<strong>מתיר</strong> וכל עוד לא הונף העומר, לא הותרה התבואה החדשה.
 אגב כך שואלים בבירור הענין: <strong>דאיבני אימת</strong> <small>[שנבנה</small> בית המקדש <small>מתי]?</small> <strong>אילימא דאיבני בשיתסר</strong> <small>[אם תאמר שנבנה בששה עשר]</small> בניסן עצמו, כיון שבבוקר יום הששה עשר עדיין לא עמד המקדש על מכונו, <strong>הרי התיר האיר מזרח,</strong> שכיון שלא יכלו לקיים עדיין את מצות הנפת העומר ממילא הותר לאכול מן החדש מיד עם האיר היום. <strong>אלא דאיבני בחמיסר</strong> <small>[שנבנה בחמישה עשר]</small> בניסן או קודם, שבהאיר המזרח לא הותר לאכול מן החדש, אולם אז <strong>מחצות היום ולהלן תשתרי</strong> <small>[תותר]</small> אכילת חדש, <strong>דהא תנן</strong> <small>[שהרי שנינו</small> במשנה<small>]</small> במסכת מנחות: <strong>הרחוקים</strong> מירושלים, מתוך שאינם יכולים לדעת את השעה המדוייקת בה הוקרב העומר, <strong>מותרין</strong> לאכול את החדש <strong>מחצות היום ולהלן</strong> (והלאה), <strong>לפי שאין בית דין מתעצלין בו</strong> לאחר את הקרבתו יותר מחצות היום, ויכולים לסמוך שכבר הוקרב!
 ומשיבים: <strong>לא צריכא</strong> <small>[נצרכה],</small> <strong>דאיבני בליליא</strong> <small>[</small>כגון <small>שנבנה</small> בית המקדש <small>בלילה]</small> ערב לששה עשר ולא הספיקו לקצור את העומר בלילה שלפניו <strong>אי נמי</strong> <small>[או גם כן]</small> שנבנה ביום חמישה עשר <strong>סמוך לשקיעת החמה</strong> וכיון שכן ברור הדבר שלא יספיקו לעשות את כל ההכנות הדרושות להקרבתו עד לחצות היום ולכן קבע ר' יוחנן שיהיה אסור יום הששה עשר כולו. <strong>רב נחמן בר יצחק אמר:</strong> לא זה הטעם, אלא <strong>רבן יוחנן בן זכאי בשיטת ר' יהודה אמרה,</strong> ש<strong>אמר: מן התורה הוא אסור</strong> לאכול מן החדש עד יום שבעה עשר, <strong>דכתיב</strong> <small>[שנאמר]:</small>
## דף מא:
 <strong>"ולחם וקלי וכרמל לא תאכלו עד עצם היום הזה"</strong> (ויקרא כג, יד), משמע <strong>עד עיצומו של יום,</strong> וכל יום הששה עשר נקרא "עיצומו של יום", <strong>וקסבר</strong> <small>[וסבר]</small> שלשון <strong>"עד"</strong> משמע: <strong>ועד בכלל</strong> ומכאן שאף היום הזה, יום ששה עשר, אסור כולו באכילת תבואה מן החדש.
 ושואלים: <strong>ומי סבר ליה כוותיה</strong> <small>[והאם סבר</small> רבן יוחנן <small>כשיטתו</small> של ר' יהודה<small>]?</small> <strong>והא מפליג פליג עליה</strong> <small>[והרי חולק הוא עליו],</small> <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>משחרב בית המקדש התקין רבן יוחנן בן זכאי שיהא יום הנף כולו אסור. אמר לו ר' יהודה: הלא מן התורה הוא אסור, דכתיב</strong> <small>[שנאמר]:</small> <strong>"עד עצם היום הזה" — עד עיצומו של יום,</strong> משמע שהן שתי דעות חלוקות!
 ומשיבים: <strong>ר' יהודה הוא דקא טעי</strong> <small>[שטעה],</small> כי <strong>הוא סבר</strong> שרבן יוחנן בן זכאי <strong>מדרבנן קאמר</strong> <small>[מדברי סופרים</small> הוא ש<small>אמר]</small> וקבע תקנה זו. <strong>ולא היא,</strong> כי אכן <strong>מדאורייתא קאמר</strong> <small>[מן התורה</small> הוא ש<small>אמר]</small> שהוא אסור. ושואלים: איך תאמר שלדברי רבן יוחנן הוא אסור מן התורה, <strong>והא</strong> <small>[והרי]</small> לשון <strong>"התקין" אמר,</strong> משמע שהיא תקנת סופרים בלבד! ומשיבים: <strong>מאי</strong> <small>[מה</small> פירוש<small>]</small> <strong>"התקין"</strong> — <strong>דרש</strong> את האמור בתורה <strong>והתקין</strong> תקנה לרבים לנהוג כך.
 <big>א משנה</big> <strong>יום טוב הראשון של חג שחל להיות בשבת, כל העם מוליכין את לולביהן לבית הכנסת</strong> בערב שבת, שהרי אסור לטלטל ברשות הרבים בשבת. <strong>למחרת</strong> בשבת היו <strong>משכימין ובאין, כל אחד ואחד מכיר את</strong> לולבו <strong>שלו ונוטלו.</strong> וההדגשה הזו ש"כל אחד ואחד מכיר את שלו ונוטלו" היא <strong>מפני שאמרו חכמים: אין אדם יוצא ידי חובתו ביום טוב הראשון</strong> של חג <strong>בלולבו של חבירו.</strong> אבל ב<strong>שאר ימות החג אדם יוצא ידי חובתו בלולבו של חבירו. ר' יוסי אומר: יום טוב הראשון של חג שחל להיות בשבת, ושכח והוציא את הלולב לרשות הרבים — פטור</strong> מלהביא קרבן חטאת על שגגה זו <strong>מפני שהוציאו ברשות</strong> כיון שהיה טרוד במצוה והוציאו בטעות. ולדעת ר' יוסי, אף ששגג בדבר שיש בו כרת, כיון שמקור טעותו הוא בטירדת מצוה — הריהו פטור מלהביא על כך קרבן.
 <big>ב גמרא</big> <strong>מנא הני מילי</strong> <small>[מניין דברים אלה]</small> שאין אדם יוצא בלולבו של חבירו ביום טוב ראשון? <strong>דתנו רבנן</strong> <small>[ששנו חכמים];</small> נאמר: <strong>"ולקחתם</strong> לכם ביום הראשון פרי עץ הדר...<strong>"</strong> (ויקרא כג, מ), "ולקחתם" משמעו: <strong>שתהא לקיחה ביד כל אחד ואחד. "לכם"</strong> משמעו: <strong>משלכם</strong> — <strong>להוציא את</strong> הלולב <strong>השאול ואת הגזול. מכאן אמרו חכמים: אין אדם יוצא ידי חובתו ביום טוב הראשון של חג בלולבו של חבירו אלא אם כן נתנו לו במתנה</strong> ממש, שאז שוב אינו של חבירו אלא שלו.
 <strong>ומעשה ברבן גמליאל ור' יהושע ור' אלעזר בן עזריה ור' עקיבא שהיו באין</strong> (נוסעים) <strong>בספינה</strong> בימי חג הסוכות, <strong>ולא היה לולב אלא לרבן גמליאל בלבד, שלקחו</strong> (קנאו) <strong>באלף זוז. נטלו רבן גמליאל ויצא בו</strong> ידי חובה, <strong>ונתנו לר' יהושע במתנה. נטלו ר' יהושע ויצא בו, ונתנו לר' אלעזר בן עזריה במתנה, נטלו ר' אלעזר בן עזריה ויצא בו ונתנו במתנה לר' עקיבא, נטלו ר' עקיבא ויצא בו והחזירו לרבן גמליאל.</strong>
 על מעשה זה שואלים: <strong>למה לי למימר</strong> <small>[מדוע היה לו לומר]</small> את סוף המעשה ש<strong>החזירו</strong> ר' עקיבא לרבן גמליאל? שהרי לעיקר הענין די לנו בסיפור כיצד יצאו ידי חובתם במתנה. ומשיבים: <strong>מלתא אגב אורחיה קמשמע לן</strong> <small>[דבר בדרך אגב השמיע לנו]</small> כי <strong>מתנה על מנת להחזיר — שמה מתנה.</strong> שאף על פי שמראש היתנה שמתנה זו תוחזר אליו, כיון שנותן אותה לפי שעה במתנה — הרי זו קרויה מתנה גמורה.
 וכעין זה <strong>אמר רבא;</strong> האומר לחבירו: <strong>"הא לך אתרוג זה על מנת שתחזירהו לי"</strong> ו<strong>נטלו</strong> זה <strong>ויצא בו,</strong> אם <strong>החזירו</strong> לאחר מכן לנותן <strong>— יצא</strong> בו ידי חובה, <strong>לא החזירו — לא יצא,</strong> שכיון שלא קיים את התנאי, נמצא שלא היתה לו זכות במתנה.
 ושואלים עוד: <strong>למה לי למימר</strong> <small>[לומר]</small> ולספר בלולב זה <strong>שלקחו</strong> רבן גמליאל <strong>באלף זוז?</strong> ומשיבים: <strong>להודיעך כמה מצות חביבות עליהן,</strong> ששילם סכום עצום זה לקנות בו לולב.
 <big>ג</big> <strong>אמר ליה</strong> <small>[לו]</small> <strong>מר בר</strong> <small>[בנו]</small> של <strong>אמימר לרב אשי: אבא צלויי קא מצלי ביה</strong> <small>[אבי היה מתפלל בו]</small> בלולב, שהיה מחזיק את המינים בידו בשעת התפילה, מתוך חיבת המצוה. <strong>מיתיבי</strong> <small>[מקשים</small> בני הישיבה<small>]</small> והלא שנינו: <strong>לא יאחז אדם תפילין בידו</strong> או <strong>ספר תורה בחיקו ויתפלל</strong> באותה שעה. ואם יש תפילין או ספר תורה בידו, <strong>לא ישתין בהן מים ולא יישן בהן לא שינת קבע ולא שינת עראי.</strong>
 <strong>ואמר שמואל:</strong> המחזיק בשעת תפילתו <strong>סכין,</strong> או <strong>קערה</strong> מלאה, או <strong>ככר</strong> לחם, או <strong>מעות — הרי אלו כיוצא בהן.</strong> שמאחר שחושש שמא יפלו מידו, הרי הם מפריעים לו בשעת התפלה ואין מכוון לבו כראוי בתפילה. ולפי זה, מדוע אם כן אין אומרים כך גם בענין הלולב? ומשיבים: <strong>התם לאו</strong> <small>[שם לא]</small> עניינים של <strong>מצוה נינהו</strong> <small>[הם],</small> בניגוד לתפילתו, ומתוך שענין אחר הם, לכן <strong>טריד בהו</strong> <small>[</small>והריהו <small>טרוד בהם],</small> ואינו מפנה דעתו להתפלל כראוי. אבל <strong>הכא</strong> <small>[כאן]</small> בלולב ושאר המינים <strong>מצוה נינהו</strong> <small>[הם]</small> וגם תפילתו מצוה היא ודבר אחד הם, לכך <strong>לא טריד בהו</strong> <small>[אינו טרוד בהם].</small>
 ומביאים ראיה למנהג זה, שכן <strong>תניא</strong> <small>[שנויה</small> ברייתא<small>]:</small> <strong>ר' אלעזר בר צדוק אומר: כך היה מנהגן של אנשי ירושלים</strong> בימי הסוכות, היה <strong>אדם יוצא מביתו — ולולבו בידו.</strong> וכשהוא <strong>הולך לבית הכנסת — לולבו בידו.</strong> וכן כשהוא <strong>קורא קריאת שמע ומתפלל — ולולבו בידו.</strong> וכאשר היה <strong>קורא בתורה,</strong> או <strong>נושא את כפיו</strong> ככהן לברכת כהנים, שאינו יכול להחזיק את הלולב — <strong>מניחו על גבי קרקע. הולך לבקר חולים,</strong> או <strong>לנחם אבלים — לולבו בידו. נכנס לבית המדרש</strong> ללמוד — היה <strong>משגר</strong> <small>[שולח]</small> <strong>לולבו ביד בנו,</strong> או <strong>ביד עבדו</strong> או <strong>ביד שלוחו</strong> הביתה.
 אגב כך שואלים: <strong>מאי קא משמע לן</strong> <small>[מה השמיע לנו]</small> בסיפור כל הפרטים הללו, שעניינם אחד? ומסבירים: <strong>להודיעך כמה היו זריזין במצות</strong> ומחבבין אותן.
 <big>ד</big> במשנה נאמר ש<strong>ר' יוסי אומר</strong> שאם חל <strong>יום טוב</strong> ראשון בשבת והוציא בו את הלולב לרשות הרבים בשגגה — הרי זה פטור מן הקרבן. <strong>אמר אביי:</strong>
## דף מב.
 <strong>לא שנו</strong> שפטור <strong>אלא</strong> כשעדיין <strong>לא יצא בו</strong> ידי חובה, <strong>אבל</strong> אם כבר <strong>יצא בו</strong> ידי חובה ומטלטלו אחר כך — הרי זה <strong>חייב</strong> עליו. ותוהים: כיצד יתכן שיטלטלו ולא יצא בו? <strong>הא מדאגבהיה נפק ביה</strong> <small>[הרי</small> בעצם <small>משהגביהו</small> ולקחו כבר <small>יצא בו],</small> שהרי יוצא ידי חובה בהגבהה בלבד! <strong>אמר אביי:</strong> כאן מדובר <strong>כשהפכו,</strong> שהגביהו הפוך, ואין יוצא ידי חובה אלא כאשר אוחזו כדרך גידולו.
 <strong>רבא אמר: אפילו תימא</strong> <small>[תאמר]</small> שמדובר באופן <strong>שלא הפכו,</strong> ו<strong>הכא במאי עסקינן</strong> <small>[כאן במה אנו עוסקים]:</small> <strong>כגון שהוציאו בכלי,</strong> ומשום כך לא יצא בו. ותוהים: <strong>והא</strong> <small>[והרי]</small> <strong>רבא</strong> עצמו <strong>הוא</strong> ש<strong>אמר</strong> כי <strong>לקיחה על ידי דבר אחר שמה לקיחה!</strong> ומשיבים: <strong>הני מילי</strong> <small>[דברים אלה]</small> אמורים דווקא כשנוטלו על ידי דבר אחר ב<strong>דרך כבוד,</strong> כגון שעוטפו ומקשטו <strong>אבל</strong> אם נטלו <strong>דרך בזיון,</strong> כגון זו שמכניס את המינים לכלי והם מיטלטלים בתוכו — אין זו דרך לקיחה ראויה.
 <strong>אמר רב הונא: אומר היה ר' יוסי עולת העוף שנמצאת בין אגפיים</strong> באחת מפינות המזבח, <strong>וכסבור חטאת העוף היא</strong> ולא עולה <strong>ואכלה,</strong> שהרי חטאת העוף נאכלת לכהנים — <strong>פטור</strong> ואין אומרים שמעל הואיל ונהנה מקדשי המזבח בשגגה. ושואלים: <strong>מאי קא משמע לן</strong> <small>[מה השמיע לנו]</small> רב הונא בכך — שהטועה <strong>בדבר מצוה</strong> — <strong>פטור, היינו הך</strong> <small>[הוא הוא],</small> שאמר ר' יוסי במפורש ומה חידש רב הונא?
 ומשיבים: <strong>מהו דתימא</strong> <small>[מהו שתאמר]</small> <strong>התם</strong> <small>[שם]</small> <strong>הוא</strong> בענין לולב ש<strong>טעה בדבר מצוה פטור — היינו דעבד</strong> <small>[הריהו שעשה]</small> בכל זאת <strong>מצוה</strong> בלולב זה ולכן נפטר. <strong>אבל הכא</strong> <small>[כאן]</small> שטעה בעולת העוף ש<strong>טעה בדבר מצוה ולא עבד</strong> <small>[עשה]</small> <strong>מצוה — אימא</strong> <small>[אמור]</small> ש<strong>לא</strong> יהיה פטור מקרבן על שגגה זו, על כן <strong>קא משמע לן</strong> <small>[השמיע לנו]</small> רב הונא שבכל זאת פטור.
 <strong>מיתיבי</strong> <small>[מקשים]</small> על כך ממה ששנינו: <strong>ר' יוסי אומר: השוחט את</strong> קרבן <strong>התמיד שאינו מבוקר כהלכתו</strong> מן המומים <strong>בשבת,</strong> ונמצא בו מום ואין זה איפוא קרבן, ונמצא שחילל שבת בשחיטה לריק — הרי זה <strong>חייב חטאת</strong> על ששגג בשחיטה, <strong>וצריך</strong> להביא קרבן <strong>תמיד אחר</strong> כשר. הרי שאפילו טעה בדבר מצוה חייב חטאת!
 <strong>אמר ליה</strong> <small>[לו]:</small> <strong>בר מינה דההיא</strong> <small>[חוץ ממנה מאותה</small> ברייתא<small>],</small> שאין להביא משם ראיה. <strong>דהא אתמר עלה</strong> <small>[שהרי</small> כבר <small>נאמר עליה]</small> על ברייתא זו <strong>אמר רב שמואל בר חתאי אמר רב המנונא סבא אמר רב יצחק בר אשיאן אמר רב הונא אמר רב:</strong> כאן מדובר <strong>כגון שהביאו</strong> את השה הזה <strong>מלשכה</strong> שהיו בה טלאים <strong>שאינן מבוקרין,</strong> שמתחילה לא היה צריך ליטול מאותה לישכה. שאין התמיד נלקח אלא מבין הטלאים המבוקרים, וכיון שעשה שגגה זו באופן שאין לומר שהוא בשל היותו טרוד במצוה, לכן אף שאכן היה עסוק במצוה — אינו פטור מקרבן.
 <big>א משנה</big> <strong>מקבלת אשה</strong> את הלולב <strong>מיד בנה,</strong> או <strong>מיד בעלה ומחזירתו למים</strong> שהיה עומד בהם ביום <strong>השבת,</strong> כדי שלא יתייבש. <strong>ר' יהודה אומר: בשבת מחזירין</strong> את הלולב למים, ו<strong>ביום טוב</strong> אף <strong>מוסיפין</strong> מים רעננים לכלי בו מונח הלולב כדי שלא יכמשו, <strong>וב</strong>חול ה<strong>מועד</strong> אף <strong>מחליפין</strong> את המים.
 ועוד אמרו: <strong>קטן היודע לנענע</strong> לולבו — הרי זה <strong>חייב בלולב,</strong> משום חינוך.
 <big>ב גמרא</big> על האמור במשנה שאשה מקבלת את הלולב תוהים: <strong>פשיטא</strong> <small>[פשוט</small> ומובן מאליו<small>]</small> ומדוע לא תעשה כן? ומשיבים: <strong>מהו דתימא</strong> <small>[שתאמר]</small> <strong>הואיל ואשה לאו</strong> <small>[לא]</small> <strong>בת חיובא</strong> <small>[חובת]</small> ארבעת המינים <strong>היא,</strong> שהרי היא מצות עשה שהזמן גרמה, <strong>אימא</strong> <small>[אמור]</small> ש<strong>לא תקבל</strong> את הלולב, שמא לגביה טלטולו הוא כטילטול מוקצה, על כן <strong>קא משמע לן</strong> <small>[השמיע לנו]</small> שאין הדבר כן.
 <big>ג</big> שנינו במשנה: <strong>קטן היודע לנענע</strong> חייב בלולב. ובכלל <strong>תנו רבנן</strong> <small>[שנו חכמים]:</small> <strong>קטן היודע לנענע</strong> לולבו — <strong>חייב בלולב,</strong> יודע <strong>להתעטף</strong> בטלית — <strong>חייב בציצית,</strong> יודע <strong>לשמור תפילין</strong> בנקיות גופו — <strong>אביו לוקח</strong> (קונה) <strong>לו תפילין, יודע לדבר —</strong> מיד <strong>אביו לומדו</strong> (מלמדו) <strong>תורה וקריאת שמע.</strong>
 ושואלים: <strong>תורה מאי</strong> <small>[מה]</small> <strong>היא?</strong> כלומר, מה היא תורה שיכול ללמד לילד שרק עכשיו החל לדבר? <strong>אמר רב המנונא:</strong> הכוונה שמלמד אותו לומר את הפסוק <strong>"תורה צוה לנו משה מורשה קהלת יעקב"</strong> (דברים לג, ד), שיש בו הדגשת הקשר בין ישראל לתורה, והוא הקרוי בקיצור "תורה". ומוסיפים לשאול: <strong>וקריאת שמע מאי</strong> <small>[מה]</small> <strong>היא?</strong> ומשיבים: <strong>פסוק ראשון</strong> של קריאת שמע בלבד.
 ועוד אמרו חכמים: תינוק <strong>היודע לשמור גופו</strong> שלא יטמא — <strong>אוכלין על גופו טהרות,</strong> שאם נגע בטהרות אוכלין מהן, ואין חוששין שמא היה טמא וטימאן. ותינוק היודע <strong>לשמור את ידיו</strong> לבל תיטמאנה — <strong>אוכלין על ידיו טהרות</strong> ומה שנגע בידיו אינו מוחזק כטמא. תינוק <strong>היודע לישאל,</strong> שאפשר לשאול אותו ולברר במה נגע, כלל הוא שאם היתה הטומאה <strong>ברשות היחיד</strong> ונשאל אם נגע בה והשיב כי אינו יודע — הרי <strong>ספיקו</strong> (ספק אם נטמא) — <strong>טמא.</strong> ואם היתה ספק טומאתו <strong>ברשות הרבים — ספיקו טהור.</strong> ותינוק כהן <strong>היודע לפרוס כפיו</strong> בברכת כהנים — <strong>חולקין לו תרומה</strong> כשאר הכהנים <strong>בבית הגרנות.</strong>
## דף מב:
 <strong>היודע</strong> כבר <strong>לשחוט,</strong> כלומר: את מלאכת השחיטה — <strong>אוכלין משחיטתו,</strong> אף על פי שאינו בקי בהלכות שחיטה. <strong>אמר רב הונא: והוא שגדול עומד על גביו</strong> ומשגיח שאכן הוא שוחט כהלכה.
 קטן ש<strong>יכול לאכול כזית דגן</strong> — <strong>מרחיקין מצואתו וממימי רגליו ארבע אמות,</strong> לצורך תפילה וקריאת שמע. שתינוק היכול כבר לאכול מאכלי דגן צואתו ומי רגליו מסריחים כשל גדול, ולא קודם לכן. <strong>אמר רב חסדא: והוא שיכול לאכול</strong> כזית זה <strong>בכדי</strong> הזמן של <strong>אכילת פרס.</strong> אבל אם צריך לזמן מרובה יותר — עדיין אין צורך להרחיק. <strong>אמר רב חייא בריה</strong> <small>[בנו]</small> של <strong>רב ייבא: ובגדול, אף על פי שאינו יכול לאכול בכדי אכילת פרס</strong> — מרחיקים מצואתו, <strong>דכתיב</strong> <small>[שנאמר]:</small> <strong>"ויוסיף דעת יוסיף מכאוב"</strong> (קהלת א, יח), לומר, שלפי גודלו של אדם נוספים לו גם חסרונות.
 קטן <strong>היכול לאכול כזית צלי</strong> — <strong>שוחטין עליו את הפסח</strong> שמצרפים אותו לחשבון בני החבורה הנמנית על הפסח, <strong>שנאמר: "איש לפי אכלו</strong> תכוסו על השה<strong>"</strong> (שמות יב, ד). <strong>ר' יהודה אומר:</strong> אין די בבירור יכולתו לאכול, כדי להכלילו כאחד מבני החבורה, אלא הדבר הקובע לענין זה הוא <strong>עד שיכול לברר אכילה,</strong> כלומר: שיודע גם מה לאכול. <strong>כיצד</strong> נקרא מברר אכילה? ילד <strong>שנותנין לו צרור</strong> (אבן) — <strong>וזורקו, אגוז</strong> — <strong>ונוטלו,</strong> הרי זה ראוי להצטרף למנין האוכלים.
 
 <big>א משנה</big> מנין הימים בהם נוטלים <strong>לולב, ו</strong>כן הקפת המזבח ב<strong>ערבה,</strong> הם <strong>ששה</strong> או <strong>שבעה</strong> ימים, שהדבר תלוי באיזה מימי החג חלה שבת באותה שנה. החיוב לגמור את <strong>ההלל והשמחה</strong> (אכילת בשר שלמים) — <strong>שמונה</strong> ימים. כלומר: בכל ימי חג הסוכות ובשמיני עצרת. חובת ישיבה ב<strong>סוכה וניסוך המים</strong> על המזבח — <strong>שבעה</strong> ימים. <strong>החליל</strong> שמנגנים בו לשמחת החג במקדש — <strong>חמשה</strong> או <strong>ששה</strong> ימים.
 ומסבירים את הדברים: <strong>לולב שבעה כיצד?</strong> אם <strong>יום טוב הראשון של חג חל להיות בשבת,</strong> כיון שביום טוב הראשון חובת נטילת לולב היא מן התורה — הריהו דוחה את השבת וניטל אף בה. נמצא שנוטלים את ה<strong>לולב</strong> באותה שנה <strong>שבעה</strong> ימים. <strong>ושאר כל הימים</strong> בשנים אחרות, כששבת חלה באחד מימי החג האחרים, ימי נטילת לולב הם <strong>ששה</strong> בלבד, שאין נוטלים את הלולב בשבת בתוך החג.
 הקפת המזבח ב<strong>ערבה שבעה</strong> ימים, <strong>כיצד? יום השביעי של ערבה</strong> (יום הושענא רבא) <strong>שחל להיות בשבת,</strong> ומכיון שביום זה הרי זו מצוה מן התורה <strong>—</strong> הריהי דוחה את השבת, ונמצא שמקיימים אז מצות <strong>ערבה שבעה</strong> ימים. <strong>ושאר כל הימים,</strong> אם יום שביעי של סוכות חל באחד משאר ימי השבוע, ושבת היא באחד מימי החג האחרים — מצוה זו רק <strong>ששה.</strong>
 <strong>מצות לולב, כיצד</strong> מקיימים אותה בזמן הבית, כשחל יום טוב ראשון <strong>בשבת? יום טוב הראשון של חג שחל להיות בשבת מוליכין</strong> הכל <strong>את לולביהן</strong> מבעוד יום <strong>להר הבית והחזנין</strong> (השמשים) <strong>מקבלין מהן וסודרין</strong> (מסדרים) <strong>אותן</strong> את הלולבים <strong>על גבי איצטבא, והזקנים מניחין את</strong> הלולבים <strong>שלהן בלשכה,</strong> שלאלה ניתנה רשות מיוחדת להניחם שם, מתוך החשש שמא יפגעו בעת שידחפו כל הציבור ליטול איש את לולבו. <strong>ומלמדין אותם</strong> את כל הבאים <strong>לומר: כל מי שמגיע לולבי לידו — הרי הוא לו במתנה,</strong> שיש לחשוש שמא למחר יקבלו בחלקם לולב שאינו שלהם, וביום טוב הראשון הלא אין אדם יוצא ידי חובתו בשל אחר.
 <strong>למחר</strong> היו כולם <strong>משכימין ובאין</strong> לבית המקדש, <strong>והחזנין</strong> (השמשים) היו <strong>זורקין אותם</strong> את הלולבים <strong>לפניהם, והן</strong> הבאים למקדש בתוך המהומה היו <strong>מחטפין</strong> את הלולבין זה מזה <strong>ו</strong>נמצאים <strong>מכין איש את חבירו. וכשראו בית דין שבאו לידי סכנה התקינו שיהא כל אחד ואחד נוטל בביתו.</strong>
 <big>ב גמרא</big> על עצם ההלכה שאין נוטלים לולב בשבת שואלים: <strong>אמאי</strong> <small>[מדוע]</small> ייאסר הדבר? הלא הגבהת הלולב <strong>טלטול בעלמא</strong> <small>[בלבד]</small> <strong>הוא</strong> ולכל היותר יש בו איסור מוקצה מדברי סופרים, וכיון שמצות לולב מן התורה, אם כן <strong>ולידחי</strong> <small>[ושידחה]</small> את ה<strong>שבת</strong> באיסור קל כזה! <strong>אמר רבה:</strong> איסור זה משום <strong>גזרה</strong> הוא <strong>שמא יטלנו בידו</strong> בשבת <strong>וילך אצל בקי</strong> כדי <strong>ללמוד</strong> כיצד לנענע או כיצד לברך עליו,
## דף מג.
 <strong>ויעבירנו ארבע אמות ברשות הרבים</strong> ועובר על איסור חמור מן התורה. ומעירים: <strong>והיינו טעמא</strong> <small>[וזהו הטעם]</small> של <strong>שופר</strong> שאין תוקעים בו בשבת, <strong>והיינו טעמא</strong> <small>[וזהו הטעם]</small> שאין קוראים את ה<strong>מגילה</strong> כשחל פורים בשבת.
 ושואלים: <strong>אי הכי</strong> <small>[אם כך]</small> <strong>יום ראשון נמי</strong> <small>[גם כן]</small> לא יטול את הלולב, מפני חשש זה! ומשיבים: <strong>ראשון, הא תקינו ליה רבנן</strong> <small>[הרי תיקנו לו חכמים]</small> תקנה שינענע את המינים <strong>בביתו,</strong> וכיון שאסרו עליו להוציאם לא יבוא להוציאם אף לצורך לימוד. ושואלים: <strong>התינח</strong> <small>[נניח</small> דבר <small>זה]</small> ל<strong>אחר</strong> ה<strong>תקנה</strong> שתיקנו שיטלנו בביתו, אולם <strong>קודם</strong> ה<strong>תקנה מאי איכא למימר</strong> <small>[מה יש לומר,</small> להסביר<small>],</small> מדוע התירו כלל ליטול את הלולב, הלא יש לחשוש כאמור!
 <strong>אלא</strong> יש לדחות את הטעם שאמרנו, ולהסביר כי יום <strong>ראשון דאיתיה</strong> <small>[ישנו,</small> מצותו<small>]</small> <strong>מן התורה</strong> גם <strong>בגבולין</strong> ולא רק במקדש, לכן <strong>לא גזרו בהו רבנן</strong> <small>[בהם חכמים]</small> והשאירו את המצוה במקומה בין במקדש בין בגבולים, אולם <strong>הנך דליתנהו</strong> <small>[אותם</small> ימים <small>שאינם]</small> <strong>מן התורה בגבולין,</strong> אלא רק משום זכר למקדש — <strong>גזרו בהו רבנן</strong> <small>[גזרו בהם חכמים].</small>
 ומקשים: <strong>אי הכי,</strong> <small>[אם כך]</small> שביום טוב ראשון אף בגבולים מצוה היא מן התורה, אם כן <strong>האידנא נמי</strong> <small>[היום גם כן]</small> ניטול לולב ביום ראשון של חג שחל להיות בשבת! ומשיבים: <strong>אנן לא ידעינן בקיבועא דירחא</strong> <small>[אנו לא יודעים בקביעת החודש]</small> מתי קבעוהו בית דין, ושמא מה שאנו חושבים כיום הראשון אכן אינו היום הראשון, ואין לעבור על גזירת חכמים במקום שאין בו מצוה מן התורה. ומקשים עוד: <strong>אינהו</strong> <small>[הם],</small> בני ארץ ישראל, <strong>דידעי בקיבועא דירחא</strong> <small>[שיודעים בקביעת החודש]</small> ומקדשים את החודש על פי הראיה, <strong>לידחו</strong> <small>[שידחו]</small> אף בזמן הזה!
 ומשיבים: <strong>אין הכי נמי</strong> <small>[כן, כך הוא גם כן]</small> וכך אכן נוהגים שם. <strong>דתנן חדא</strong> <small>[ש</small>כן <small>שנינו</small> במשנה <small>אחת]:</small> <strong>ביום טוב הראשון של חג שחל להיות בשבת כל העם מוליכין את לולביהן להר הבית, ותנן אידך</strong> <small>[ו</small>לעומת זאת <small>שנינו</small> במשנה <small>אחרת]:</small> מוליכין לולביהם <strong>לבית הכנסת.</strong> ומשינוי הלשון <strong>שמע מינה</strong> <small>[למד מכאן]:</small> <strong>כאן</strong> שמוליכים להר הבית — <strong>בזמן שבית המקדש קיים, כאן</strong> שמוליכים לבית הכנסת — <strong>בזמן שאין בית המקדש קיים.</strong> ומסכמים: אכן, <strong>שמע מינה</strong> <small>[למד מכאן]</small> שכן הוא.
 <big>א</big> כיון שהוזכר הדבר, שואלים לגופו, <strong>דאיתיה</strong> <small>[שישנה]</small> מצות לולב <strong>מן התורה</strong> גם <strong>בגבולין</strong> ביום הראשון <strong>מנא לן</strong> <small>[מניין לנו]?</small> ומשיבים: <strong>דתניא</strong> <small>[ש</small>כן <small>שנינו</small> בברייתא<small>];</small> נאמר: <strong>"ולקחתם</strong> לכם ביום הראשון פרי עץ הדר...<strong>"</strong> (ויקרא כג, מ), ודורשים: "ולקחתם" — לשון רבים <strong>שתהא לקיחה ביד כל אחד ואחד,</strong> שאין אדם מוציא את חבירו בלקיחתו.
 <strong>"לכם"</strong> משמעו — <strong>משלכם, להוציא</strong> (למעט) <strong>את</strong> הלולב <strong>השאול ואת הגזול. "ביום",</strong> בא להדגיש ולומר שמצוה ליטול אותו בכל יום מימי החג <strong>ואפילו</strong> אם חל <strong>בשבת.</strong> ומה שנאמר <strong>"ראשון"</strong> ולא פירט היכן חובת הנטילה, בא ללמד כי <strong>אפילו</strong> חובה זו חלה בכל מקום ואף <strong>בגבולין, "הראשון"</strong> בהדגשה ובהבלטה — הרי זה מצמצם ו<strong>מלמד שאינו דוחה אלא יום טוב הראשון בלבד.</strong> ומעתה דנים קצת בלשונה של ברייתא זו.
 <strong>אמר מר</strong> <small>[החכם]</small> בברייתא: <strong>"ביום"</strong> — <strong>ואפילו בשבת.</strong> ויש לשאול: <strong>מכדי</strong> <small>[הלא]</small> <strong>טלטול בעלמא</strong> <small>[בלבד]</small> <strong>הוא</strong> זה, מה שנוטל את המינים, וכי <strong>איצטריך קרא למישרי</strong> <small>[הוצרך הכתוב להתיר]</small> את ה<strong>טלטול?</strong> והרי איסור זה עצמו אינו מן התורה אלא מדברי חכמים בלבד! <strong>אמר רבא: לא נצרכא</strong> הלכה זו <strong>אלא למכשירי לולב,</strong> כלומר: לדברים שיש לעשות כדי להכשיר את הלולב למצוה, כגון קציצתו מן העץ, שבא הכתוב להתיר לעשות זאת בשבת, <strong>ואליבא דהאי תנא</strong> <small>[וכשיטת תנא זה]</small> המתיר אפילו בשבת, <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>לולב וכל מכשיריו דוחין את השבת,</strong> אלו <strong>דברי ר' אליעזר.</strong>
 ומסבירים: <strong>מאי טעמא</strong> <small>[מהו הטעם]</small> של <strong>ר' אליעזר — אמר קרא</strong> <small>[הכתוב]:</small> <strong>"ביום",</strong> ומשמע שישנה לחובה זו בכל יום, <strong>ואפילו בשבת.</strong> ושואלים: <strong>ורבנן</strong> <small>[וחכמים],</small> <strong>האי</strong> <small>[</small>כתוב <small>זה]</small> שנאמר <strong>"ביום" מאי עבדי ליה</strong> <small>[מה עושים</small> הם <small>בו]?</small> ומשיבים: <strong>מיבעי ליה</strong> <small>[צריכים</small> הם <small>אותו]</small> להודיענו שמצות נטילת לולב היא דווקא <strong>ביום ולא בלילה.</strong> ושואלים: <strong>ור' אליעזר, ביום ולא בלילה מנא ליה</strong> <small>[מניין לו]?</small> ומשיבים: <strong>נפקא ליה מסיפא דקרא</strong> <small>[יוצא,</small> נלמד <small>לו</small> הדבר <small>מסופו של</small> אותו <small>כתוב],</small> שנאמר: <strong>"ושמחתם לפני ה' אלהיכם שבעת ימים"</strong> (ויקרא כג,מ) — מכאן שחובה נטילת לולב היא דווקא ב<strong>ימים ולא</strong> ב<strong>לילות.</strong> ושואלים: <strong>ורבנן</strong> <small>[וחכמים],</small> מדוע לא ילמדו אף הם מפסוק זה? ומשיבים: <strong>אי מהתם הוה אמינא</strong> <small>[אם משם</small> בלבד, <small>הייתי אומר]:</small> <strong>לילף</strong> <small>[שנלמד]</small> כעין גזירה שווה <strong>"ימים" "ימים" מסוכה, מה להלן</strong> בסוכה <strong>"ימים"</strong> שנאמר, משמעו <strong>ואפילו</strong> ב<strong>לילות, אף כאן</strong> בלולב <strong>נמי</strong> <small>[גם כן]</small> נאמר: <strong>"ימים" ואפילו לילות.</strong>
 ושואלים: <strong>וסוכה גופה מנא לן</strong> <small>[מניין לנו]</small> שמצותה אף בלילה? <strong>דתנו רבנן</strong> <small>[ששנו חכמים];</small> נאמר: <strong>"בסכות תשבו שבעת ימים"</strong> (ויקרא כג, מב), ודרשו חכמים: <strong>"ימים"</strong> — <strong>ואפילו לילות.</strong> וממשיך התנא בדיון <strong>אתה אומר ימים ואפילו לילות, או אינו אלא ימים ולא לילות? ודין הוא,</strong> לכאורה יש סברה מסייעת לכך, <strong>נאמר כאן "ימים" ונאמר בלולב "ימים", מה להלן</strong> בלולב — <strong>"ימים" ולא לילות, אף כאן</strong> בסוכה <strong>"ימים" ולא לילות.</strong> זה צד אחד בדיון.
 <strong>או כלך</strong> <small>[לך]</small> <strong>לדרך זו</strong> ותאמר להיפך: <strong>נאמר כאן</strong> בסוכה <strong>"ימים" ונאמר במלואים "ימים"</strong> ("ופתח אהל מועד תשבו יומם ולילה שבעת ימים". ויקרא ח, לב). <strong>מה להלן</strong> בפרשת המילואים <strong>"ימים"</strong> שאמר הכתוב, הכוונה <strong>ואפילו לילות</strong> — <strong>אף כאן</strong> בסוכה <strong>"ימים"</strong> שנאמר, הכוונה <strong>ואפילו לילות.</strong> ויש איפוא אפשרות להטות לשני הצדדים.
 ומעתה נדון בדבר: <strong>נראה למי דומה</strong> מצות סוכה יותר; <strong>דנין דבר שמצותו כל היום מדבר שמצותו כל היום,</strong> כלומר מצות סוכה ממצות מילואים שאף מצותה בכל משך היום, <strong>ואל יוכיח דבר</strong> כלולב <strong>שמצותו שעה אחת,</strong> שהרי משנטלו שוב אינו חייב ליטלו כל אותו היום. <strong>או כלך לדרך זו</strong> ותוכל לטעון להיפך: <strong>דנין דבר שמצותו לדורות</strong> כסוכה <strong>מדבר שמצותו לדורות</strong> כלולב, <strong>ואל יוכיחו מלואים שאין נוהגין לדורות</strong> והיו מצוה לשעתה בלבד.
 ואם כן, מצד הסברה בלבד אין מקום להכריע כאן, <strong>תלמוד לומר</strong> מן הכתוב:
## דף מג:
 <strong>"תשבו", "תשבו" לגזרה שוה; נאמר כאן</strong> בסוכות <strong>"תשבו"</strong> (ויקרא כג, מב), <strong>ונאמר במלואים "תשבו"</strong> (ויקרא ח, לה) <strong>מה להלן</strong> במילואים <strong>"ימים"</strong> שנאמר, הכוונה <strong>ואפילו לילות, אף כאן</strong> בסוכה <strong>"ימים"</strong> שנאמר, הכוונה <strong>ואפילו לילות.</strong>
 <big>א</big> שנינו במשנה שמצוות <strong>ערבה</strong> מתקיימת לעתים <strong>שבעה</strong> ימים. <strong>כיצד?</strong> כשחל יום הושענא רבא שהוא יום שביעי של סוכות בשבת. ושואלים: <strong>ערבה בשביעי מאי טעמא דחיא</strong> <small>[מה טעם דוחה]</small> את ה<strong>שבת? אמר ר' יוחנן: כדי לפרסמה שהיא מן התורה,</strong> שהרי לא נכתבה מצוותה במפורש בתורה, וצריכה פרסום. ומקשים: <strong>אי הכי</strong> <small>[אם כך]</small> <strong>לולב נמי לידחי</strong> <small>[גם כן ידחה]</small> שבת, אף כשהיא חלה בבאחד משאר ימי החג ולא דווקא ביום הראשון <strong>כדי לפרסמו שהוא מן התורה</strong> כל שבעה ימים, שהרי אף זה לא נתפרש!
 ומשיבים: <strong>לולב</strong> הלא גזרו בו <strong>גזרה משום</strong> החשש אותו הזכיר <strong>רבה</strong> (לעיל סוכה מב, ב), שמא יטלנו בידו וילך ללמוד דיניו אצל הבקי ויבוא לטלטלו ברשות הרבים. ומקשים: <strong>אי הכי</strong> <small>[אם כך]</small> ב<strong>ערבה נמי</strong> <small>[גם כן]</small> <strong>נגזור,</strong> מתוך אותו חשש! ומשיבים: יש להבדיל בין הדברים, כי <strong>ערבה — שלוחי בית דין מייתי לה</strong> <small>[מביאים אותה]</small> לכהנים והכהנים הם שעושים מצותה במקדש ושלוחי בית דין נזהרים להכינה מבעוד יום ולא יבואו לטלטל במקום האסור. ולעומת זאת <strong>לולב לכל</strong> אדם <strong>מסור</strong> ויש מקום לגזור שמא יטעה בכך.
 ומקשים: <strong>אי הכי</strong> <small>[אם כך]</small> שבערבה סומכים אנו על שלוחי בית דין, מדוע אם כן אין מצות ערבה דוחה את השבת אלא בשביעי בלבד? <strong>כל יומא נמי לידחי</strong> <small>[בכל יום</small> מימי החג <small>גם כן תדחה]</small> מצות ערבה את השבת! ומשיבים: אם היו עושים כן <strong>אתי לפקפוקי</strong> <small>[יבואו לפקפק,</small> לזלזל<small>]</small> <strong>ב</strong>מצות <strong>לולב,</strong> שהרי בניגוד למצות ערבה, מצות לולב אינה דוחה את השבת אלא ביום אחד בלבד. ושואלים מצד אחר: <strong>ולידחי</strong> <small>[ושתדחה]</small> מצות ערבה רק <strong>ביום טוב ראשון</strong> כפי שדוחה מצות לולב! ומשיבים: <strong>לא מוכחא מלתא</strong> <small>[אין מוכח הדבר]</small> אז בפרסום מצות ערבה, כי <strong>אמרי</strong> <small>[אומרים]</small> בני אדם: <strong>לולב הוא דקא דחי</strong> <small>[שדוחה]</small> את השבת, וכיון שהותר בלולב הותר גם בערבה.
 ומקשים: אם כן <strong>ולידחי בחד מהנך</strong> <small>[ושידחה באחד מאלה]</small> מימי חול המועד, ומדוע דווקא בשביעי? ומשיבים: <strong>כיון דקא מפקת לה</strong> <small>[שאתה מוציא אותה]</small> מן היום ה<strong>ראשון, אוקמה</strong> <small>[העמד אותה]</small> על היום ה<strong>שביעי</strong> שאף הוא יום מיוחד בימי חג הסוכות, ולא בשאר ימי חול המועד שאין בהם יחוד.
 ושואלים: <strong>אי הכי</strong> <small>[אם כך]</small> שחשובה כל כך מצוה זו <strong>האידנא נמי לידחי</strong> <small>[בזמן הזה,</small> שאין בית המקדש קיים, <small>גם כן תדחה]</small> מצות ערבה ביום השביעי של החג את השבת! ומשיבים: <strong>אנן לא ידעינן בקיבועא דירחא</strong> <small>[אנחנו אין אנו יודעים בקביעת החודש]</small> ויתכן שהיום בו חל היום השביעי של החג לחשבוננו, בטעות יסודו, ומפני חשש זה איננו יכולים לזלזל בכבוד השבת.
 ומקשים: <strong>אינהו דידעי בקיבועא דירחא לידחי</strong> <small>[הם</small> בני ארץ ישראל <small>שיודעים בקביעת החודש שידחו]</small> את השבת! <strong>כי אתא</strong> <small>[כאשר בא]</small> <strong>בר הדיא</strong> מארץ ישראל לבבל <strong>אמר:</strong> שאלה זו אינה מציאותית, כי <strong>לא איקלע</strong> <small>[הזדמן]</small> יום שביעי של סוכות לחול בשבת, שכך היו מתקנים את סדר עיבור השנה. <strong>כי אתא</strong> <small>[כאשר בא]</small> <strong>רבין וכל</strong> שאר <strong>נחותי</strong> <small>[</small>השליחים <small>היורדים]</small> מארץ ישראל לבבל, ואלה שהלכו מבבל לארץ ישראל ושבו מאוחר יותר למקומם <strong>אמרי</strong> <small>[אמרו]:</small> <strong>איקלע</strong> <small>[הזדמן]</small> <strong>ו</strong>עם כל זה <strong>לא דחי</strong> <small>[אינו דוחה]</small> את השבת.
 ואומרים: <strong>ואלא קשיא</strong> <small>[</small>לפיכך <small>הרי זה קשה]</small> מדוע אין מצות ערבה ביום השביעי דוחה את השבת אף בזמן הזה? <strong>אמר רב יוסף: מאן לימא לן</strong> <small>[מי יאמר לנו]</small> שמצות <strong>ערבה בנטילה</strong> ובהקפה כמו הלולב, <strong>דלמא</strong> <small>[שמא]</small> <strong>בזקיפה</strong> ליד המזבח בלבד, וכיון שאין מזבח, אינה דוחה בזמן הזה.
 <strong>איתיביה</strong> <small>[הקשה לו]</small> <strong>אביי</strong> ממה ששנינו: <strong>לולב וערבה ששה ושבעה. מאי לאו</strong> <small>[האם לא]</small> נלמד מכאן כי מצות ערבה <strong>כ</strong>מצות <strong>לולב; מה לולב</strong> מצותו <strong>בנטילה — אף ערבה</strong> מצותה <strong>בנטילה</strong> ולא בזקיפה! ענה לו: <strong>מידי אריא</strong> <small>[וכי הדברים שייכים זה לזה]</small> בהכרח? <strong>הא כדאיתיה והא כדאיתיה</strong> <small>[זה</small> הלולב <small>כמות שהוא,</small> בנטילה, <small>וזה</small> הערבה <small>כמות שהוא,</small> בזקיפה<small>],</small> ואין איפוא ללמוד מזה לזה בסדר עשייתם.
 <strong>איתיביה</strong> <small>[הקשה לו]</small> <strong>אביי</strong> ממקום אחר, ששנינו: <strong>בכל יום מקיפין את המזבח פעם אחת, ואותו היום</strong> (הושענא רבא) <strong>שבע פעמים. מאי לאו</strong> <small>[האם לא]</small> הכוונה שמקיפים <strong>בערבה?</strong> והרי שמצות ערבה בנטילה ולא בזקיפה! ענה לו: <strong>לא,</strong> הכוונה היא שמקיפים <strong>בלולב.</strong> הקשה אביי: <strong>והא</strong> <small>[והרי]</small> <strong>רב נחמן אמר אמר רבה בר אבוה: בערבה</strong> מקיפין! <strong>אמר ליה</strong> <small>[לו]</small> רב יוסף לאביי: <strong>הוא אמר לך בערבה,</strong> אולם גם הוא אמורא כמותי ואני חולק עליו <strong>ואנא אמינא</strong> <small>[ואני אומר]</small> שמקיפין <strong>בלולב</strong> ולא בערבה. <strong>אתמר</strong> <small>[נאמר]</small> שנחלקו אמוראים אחרים בדבר; <strong>ר' אלעזר אומר:</strong> מקיפים את המזבח <strong>בלולב. רב שמואל בן נתן אמר ר' חנינא:</strong> מקיפים <strong>בערבה. וכן אמר רב נחמן אמר רבה בר אבוה:</strong> מקיפים <strong>בערבה.</strong>
 <strong>אמר ליה</strong> <small>[לו]</small> <strong>רבא לרב יצחק בריה</strong> <small>[בנו]</small> של <strong>רבה בר בר חנה: בר אוריא</strong> <small>[בן תורה]</small> <strong>תא ואימא לך מלתא מעליתא דהוה אמר אבוך</strong> <small>[בוא ואומר לך דבר מעולה שהיה אומר אביך]</small> רבה בר בר חנה. <strong>הא דתנן</strong> <small>[זו ששנינו</small> במשנה<small>]:</small> <strong>כל היום</strong> מימי חג הסוכות <strong>מקיפין את המזבח פעם אחת, ואותו היום,</strong> היום השביעי של החג, <strong>מקיפין את המזבח שבע פעמים, הכי אמר אבוך משמיה</strong> <small>[כך אמר אביך משמו]</small> של <strong>ר' אלעזר:</strong> מקיפין אותו <strong>בלולב.</strong>
 <strong>איתיביה</strong> <small>[הקשה לו]</small> אביי לרב יוסף מתוספתא, ששנו בה: <strong>לולב דוחה את השבת בתחלתו</strong> ביום הראשון של החג <strong>וערבה</strong> דוחה <strong>בסופו</strong> של החג, ביום השביעי. <strong>פעם אחת חל שביעי של ערבה להיות בשבת, והביאו מרביות</strong> (ענפים) <strong>של ערבה מערב שבת והניחום בעזרה</strong> כדי להשתמש בהם בשבת. <strong>והכירו בהן בייתוסין</strong> שהיו במקדש, והם חלקו על חכמים שיש מצוה בערבה ביום השביעי, <strong>ונטלום וכבשום</strong> את ענפי הערבה <strong>תחת אבנים,</strong> כדי שייאסר על חכמים לטלטלם בשבת משום איסור מוקצה.
 <strong>למחר הכירו בהן עמי הארץ</strong> שענפי הערבה מונחים מתחת לאבנים, והם היו מחזיקים בדברי חכמים, וכיון שלא היו בקיאים בדקדוקי מצוות <strong>ושמטום מתחת האבנים, והביאום הכהנים וזקפום בצידי המזבח. לפי שאין</strong> ה<strong>בייתוסין מודים שחיבוט ערבה דוחה את השבת.</strong>
 <strong>אלמא</strong> <small>[מכאן]</small> למד אתה שערבה <strong>בנטילה היא,</strong> שהרי מדובר בחיבוט ערבה ולא רק בזקיפתה. מעירים: אכן <strong>תיובתא</strong> <small>[קושיא חמורה</small> היא<small>]</small> לדברי רב יוסף.
 כיון שכך חוזרים אנו לבעיה ראשונה <strong>ואלא נדחו</strong> <small>[שידחו]</small> משום מצות ערבה אף ביום שביעי שחל בשבת! ומשיבים: <strong>כיון דאנן</strong> <small>[שאנו]</small> בגולה <strong>לא דחינן</strong> <small>[איננו דוחים]</small> את השבת, משום זה <strong>אינהו נמי לא דחו</strong> <small>[הם גם כן אינם דוחים].</small> ומקשים: והאם כך נוהגים בארץ ישראל? <strong>והא</strong> <small>[והרי]</small> <strong>יום טוב הראשון</strong> של סוכות, <strong>דלדידן</strong> <small>[שעבורנו</small> בגולה<small>]</small> <strong>לא דחי</strong> <small>[אינו דוחה]</small> את השבת <strong>ולדידהו דחי</strong> <small>[ועבורם,</small> בני ארץ ישראל <small>דוחה]</small> את השבת במצוות לולב!
## דף מד.
 <strong>אמרי</strong> <small>[אומרים]:</small> באמת <strong>לדידהו נמי לא דחי</strong> <small>[להם,</small> לבני ארץ ישראל <small>גם כן אינו דוחה]</small> את השבת, ולא כפי שאמרנו. ושואלים: <strong>ואלא קשיא הני תרתי</strong> <small>[קשה</small> מה ההבדל שבין <small>שני</small> מקורות <small>אלה];</small> <strong>דתנא חדא</strong> <small>[ששנה</small> במקום <small>אחד]</small> <strong>כל העם מוליכין את לולביהן</strong> בשבת <strong>להר הבית ותניא אידך</strong> <small>[ושנינו</small> בברייתא <small>אחרת]</small> שמוליכים <strong>לבית הכנסת, ומתרצינן</strong> <small>[ואנו מתרצים]</small> קושי זה באמרנו: <strong>כאן</strong> שאמרנו שמוליכים לולביהם להר הבית <strong>—</strong> הרי זה <strong>בזמן שבית המקדש קיים, כאן</strong> שאמרנו שמוליכים לולביהם לבית הכנסת — הרי זה <strong>בזמן שאין בית המקדש קיים.</strong> הרי שאף משחרב בית המקדש, היו בני ארץ ישראל מקיימים מצוות לולב אף בשבת (אם כי בבית הכנסת ולא כבעת עמוד המקדש על מכונו) ונמצאת שבת נדחית על ידם!
 ודוחים: <strong>לא, אידי ואידי</strong> <small>[זה וזה]</small> <strong>בזמן שבית המקדש קיים</strong> דווקא, <strong>ולא קשיא</strong> <small>[ואינו קשה]</small> משינוי הלשון; כי בשתי הברייתות מדובר בבני ארץ ישראל בזמן שבית המקדש קיים, <strong>כאן</strong> שאמרנו שמוליכים למקדש — מדובר באנשים הסמוכים ל<strong>מקדש, כאן</strong> שאמרנו כי מוליכים לבית הכנסת, מדובר <strong>בגבולין</strong> בשאר מקומות בארץ ישראל, שהיו יודעים אז בדיוק זמן קביעת החודש. אבל משחרב בית המקדש, שוב אין מצות לולב דוחה את השבת לא בחוץ לארץ ולא בארץ ישראל.
 <strong>אמר ליה</strong> <small>[לו]</small> <strong>אביי לרבה: מאי שנא</strong> <small>[במה שונה]</small> <strong>לולב, דעבדינן ליה</strong> <small>[שעושים אנו אותו]</small> גם בימינו <strong>שבעה</strong> ימים <strong>זכר למקדש, ומאי שנא</strong> <small>[ובמה שונה]</small> <strong>ערבה דלא עבדינן ליה</strong> <small>[שאין אנו עושים אותה]</small> <strong>שבעה</strong> ימים <strong>זכר למקדש? אמר ליה</strong> <small>[לו]</small> רבה: <strong>הואיל ואדם יוצא ידי חובתו בערבה שבלולב</strong> ואין צורך בזכרון נוסף. <strong>אמר ליה</strong> <small>[לו]</small> אביי: אין הדבר מספיק, שהרי <strong>ההוא משום לולב הוא דקא עביד ליה</strong> <small>[שעושה זאת],</small> שנוטל את הערבה בין מיני הלולב, <strong>וכי תימא דקא מגבה ליה והדר מגבה ליה</strong> <small>[ואם תאמר שהוא מגביה אותה וחוזר ומגביה אותה],</small> פעם אחת למצוות ארבעת המינים ופעם שניה לזכר ערבה שבמקדש, <strong>והא מעשים בכל יום דלא קא עבדינן הכי</strong> <small>[שאין אנו עושים כך]</small> ואין מגביהים פעמיים!
 <strong>אמר רב זביד משמיה</strong> <small>[משמו]</small> של <strong>רבא: לולב</strong> שמצותו <strong>דאורייתא</strong> <small>[מן התורה]</small> — <strong>עבדינן</strong> <small>[עושים אנו]</small> גם בימינו <strong>שבעה</strong> ימים <strong>זכר למקדש, ערבה</strong> שמצותה <strong>דרבנן</strong> <small>[מדברי סופרים],</small> בלבד — <strong>לא עבדינן לה</strong> <small>[אין עושים אותה]</small> <strong>שבעה זכר למקדש.</strong>
 ושואלים: <strong>למאן</strong> <small>[ל</small>שיטת <small>מי]</small> אמר רבא דברים אלה? <strong>אילימא</strong> <small>[אם תאמר]</small> כי <strong>ל</strong>שיטת <strong>אבא שאול</strong> אמר זאת, <strong>האמר</strong> <small>[הרי אמר]</small> <strong>"ערבי נחל" כתיב</strong> <small>[נאמר]</small> בלשון רבים והן <strong>שתים, אחת ללולב ואחת למקדש</strong> ואם כן לדעתו הדבר מפורש בתורה. <strong>אי לרבנן</strong> <small>[אם ל</small>דעת <small>חכמים],</small> הלא <strong>הלכתא גמירי לה</strong> <small>[בהלכה</small> למשה מסיני <small>למדו אותה],</small> ש<strong>אמר ר' אסי אמר ר' יוחנן משום ר' נחוניא איש בקעת בית חורתן: עשר נטיעות</strong> הנטועות בסדר מסויים בתוך שדה בית סאה, שבגללן מותר לחרוש שדה סמוך לשנת השמיטה, על אף שבדרך כלל יש להוסיף מן החול על הקודש, וכן מצות <strong>ערבה</strong> שבמקדש <strong>וניסוך המים</strong> על המזבח בחג הסוכות, הם <strong>הלכה למשה מסיני.</strong>
 <strong>אלא</strong> יש לדחות תירוץ זה, ולומר בסגנון אחר: <strong>אמר רב זביד משמיה</strong> <small>[משמו]</small> של <strong>רבא: לולב דאית ליה</strong> <small>[שיש לו]</small> <strong>עיקר מן התורה,</strong> שהרי מצותו כתובה במפורש — <strong>בגבולין עבדינן ליה</strong> <small>[עושים אנו אותו]</small> <strong>שבעה</strong> ימים <strong>זכר למקדש,</strong> אבל <strong>ערבה דלית לה</strong> <small>[שאין לה]</small> <strong>עיקר מן התורה,</strong> שאין מצוותו כתובה במפורש — <strong>בגבולין לא עבדינן</strong> <small>[אין אנו עושים]</small> <strong>שבעה</strong> ימים <strong>זכר למקדש.</strong>
 <big>א</big> בענין זה של הערבה במקדש <strong>אמר ריש לקיש: כהנים בעלי מומין נכנסין בין האולם ולמזבח</strong> על אף שכרגיל אסור להם להכנס לשם מפני מומם, <strong>כדי לצאת בערבה</strong> שהם מקיפים את המזבח בערבות, וממילא מגיעים גם בין האולם ולמזבח. <strong>אמר ליה</strong> <small>[לו]</small> <strong>ר' יוחנן: מי אמרה</strong> להלכה זו? ותוהים: על דברי ר' יוחנן: מה מקום לשאלה <strong>מי אמרה?</strong> מדוע נראה ר' יוחנן כמפקפק בדבר, <strong>הא איהו</strong> <small>[הרי הוא</small> עצמו<small>]</small> <strong>אמר</strong> זאת! ש<strong>אמר ר' אסי אמר ר' יוחנן משום ר' נחוניא איש בקעת בית חורתן: עשר נטיעות, ערבה, וניסוך המים</strong> הם <strong>הלכה למשה מסיני.</strong>
 <strong>אלא</strong> זו היתה תמיהתו של ר' יוחנן: <strong>מי אמרה</strong> שמצותה <strong>בנטילה,</strong> כלומר: שהכהנים מחזיקים ערבות בידם ומקיפים את המזבח, <strong>דלמא</strong> <small>[שמא]</small> מצותה <strong>בזקיפה</strong> בלבד, שכהן אחד מעמיד את ענפי הערבה סמוך למזבח ודי בכך! ועוד: <strong>מי אמרה</strong> שמצותה אף <strong>בבעלי מומין דלמא</strong> <small>[שמא]</small> רק <strong>בתמימים!</strong>
 <big>ב</big> <strong>אתמר</strong> <small>[נאמר]</small> שנחלקו <strong>ר' יוחנן ור' יהושע בן לוי, חד</strong> <small>[אחד]</small> מהם <strong>אמר: ערבה יסוד נביאים</strong> שהנביאים חגי זכריה ומלאכי הם שתיקנו וקבעו מצוה זו של ערבה במקדש כחובה, <strong>וחד</strong> <small>[ואחד</small> מהם<small>]</small> <strong>אמר: ערבה מנהג נביאים</strong> היא, שאין זו מצוה קבועה שתיקנו נביאים, אלא מנהג עתיק שנהגו בו הנביאים והנהיגו אף את העם במצוה זו. ומעירים: <strong>תסתיים</strong> <small>[תוגדר]</small> הבעיה שלא היתה ברורה לנו תחילה, ונקבע כי <strong>ר' יוחנן הוא</strong> ש<strong>אמר</strong> כי <strong>יסוד נביאים</strong> היא, ש<strong>אמר ר' אבהו אמר ר' יוחנן: ערבה יסוד נביאים הוא.</strong> ומסכמים: אכן, <strong>תסתיים</strong> <small>[תוגדר]</small> שכך היא.
 <strong>אמר ליה</strong> <small>[לו]</small> <strong>ר' זירא לר' אבהו: מי</strong> <small>[האם]</small> <strong>אמר ר' יוחנן הכי</strong> <small>[כך]?</small> <strong>והאמר</strong> <small>[והרי אמר]</small> <strong>ר' יוחנן משום ר' נחוניא איש בקעת בית חורתן: עשר נטיעות, ערבה, וניסוך המים הלכה למשה סיני</strong> הם, וכיצד ייחס אותה לנביאים? <strong>"אשתומם כשעה חדא"</strong> <small>[תהה על דבר זה כשעה אחת]</small> ולאחר שהרהר בדבר <strong>ואמר</strong> שיש להסביר לדברי ר' יוחנן כי אכן מצות ערבה הלכה למשה מסיני היא, אלא ש<strong>שכחום</strong> במשך הדורות <strong>וחזרו ויסדום.</strong>
 ושואלים: <strong>ומי</strong> <small>[והאם]</small> <strong>אמר ר' יוחנן הכי</strong> <small>[כך]</small> <strong>והאמר</strong> <small>[והרי אמר]</small> <strong>ר' יוחנן: דלכון</strong> <small>[שלכם]</small> כלומר: חכמי בבל, <strong>אמרי</strong> <small>[אומרים]</small> <strong>דלהון</strong> <small>[שלהם],</small> של חכמים <strong>היא</strong> תקנה זו, ואיננה לא הלכה למשה מסיני, ולא יסוד נביאים, אלא מנהג מדברי חכמים בלבד! ומשיבים: <strong>לא קשיא</strong> <small>[קשה]:</small>
## דף מד:
 <strong>כאן במקדש</strong> — היא הלכה למשה מסיני <strong>כאן בגבולין</strong> — יסוד נביאים היא.
 <big>א</big> <strong>אמר ר' אמי: ערבה</strong> שנוטלים למצות ערבה, <strong>צריכה שיעור, ואינה ניטלת אלא בפני עצמה</strong> ולא עם הלולב, <strong>ואין אדם יוצא ידי חובתו</strong> למצות ערבה <strong>בערבה שבלולב.</strong> ותוהים: <strong>כיון</strong> ש<strong>אמר מר</strong> <small>[החכם]</small> כי הערבה <strong>אינה ניטלת אלא בפני עצמה, פשיטא</strong> <small>[פשוט]</small> מובן מאליו ש<strong>אין אדם יוצא</strong> ידי חובתו <strong>בערבה שבלולב!</strong>
 ומשיבים: <strong>מהו דתימא</strong> <small>[שתאמר]</small> כי <strong>הני מילי</strong> <small>[דברים אלה]</small> אמורים דווקא <strong>היכא דלא אגבהיה</strong> <small>[במקום שלא הגביה]</small> את הלולב למצות ארבעת המינים <strong>והדר אגבהיה</strong> <small>[וחזר והגביהו]</small> בשנית לשם מצות ערבה, <strong>אבל</strong> אם <strong>אגבהיה והדר אגבהיה</strong> <small>[הגביהו וחזר והגביהו]</small> <strong>אימא</strong> <small>[אמור]</small> ש<strong>לא,</strong> לכך <strong>קא משמע לן</strong> <small>[השמיע לנו]</small> שאף אם הגביה את הלולב פעם נוספת במיוחד כדי לצאת ידי חובת מצות ערבה — אינו יוצא, אלא צריך ליטול ערבה בפני עצמה. <strong>ורב חסדא אמר ר' יצחק: אדם יוצא ידי חובתו בערבה שבלולב ביום טוב הראשון של חג.</strong>
 כיון שאמרנו שערבה צריכה שיעור, שואלים: <strong>וכמה</strong> צריך להיות <strong>שיעורה? אמר רב נחמן: שלשה בדי עלין לחין,</strong> כלומר: שלושה ענפים שיש בכל אחד עלים לחים ולא יבשים. <strong>ורב ששת אמר: אפילו עלה אחד ובד אחד.</strong> ותוהים על הלשון: <strong>עלה אחד ובד אחד סלקא דעתך</strong> <small>[עולה על דעתך</small> לומר<small>],</small> שיאחוז בידו עלה אחד לחוד וענף לחוד?! <strong>אלא אימא</strong> <small>[אמור]</small> כך: <strong>אפילו עלה אחד בבד אחד</strong> יוצא בו ידי חובה.
 מסופר: <strong>אמר</strong> החכם <strong>אייבו</strong> (אבי האמורא רב): <strong>הוה קאימנא</strong> <small>[הייתי עומד]</small> <strong>קמיה</strong> <small>[לפני]</small> <strong>ר' אלעזר בר צדוק ואייתי ההוא גברא</strong> <small>[והביא אדם אחד]</small> <strong>ערבה קמיה</strong> <small>[לפניו]</small> לקיים בה את המצוה, <strong>שקיל, חביט חביט, ולא בריך</strong> <small>[לקח, חבט</small> בה <small>חבוט, ולא ברך]</small> עליה. משמע: <strong>קסבר</strong> <small>[סבר]</small> כי מצות ערבה <strong>מנהג נביאים הוא</strong> ולכן אין מברכים עליו, כפי שאין מברכים על מנהגים אחרים. וכגון זה מסופר: <strong>אייבו וחזקיה בני ברתיה</strong> <small>[בני בתו]</small> של <strong>רב אייתו</strong> <small>[הביאו]</small> <strong>ערבה לקמיה</strong> <small>[לפני]</small> <strong>רב</strong> למצוה, <strong>חביט חביט ולא בריך</strong> <small>[חבט</small> בה <small>חבוט ולא ברך],</small> משמע כי <strong>קא סבר</strong> <small>[סבור</small> אף <small>הוא]</small> כי <strong>מנהג נביאים הוא.</strong>
 <big>ב</big> כיון שהבאנו את דברי אייבו במה שלמד מר' אלעזר בר' צדוק, מביאים הלכה נוספת שנמסרה בדרך זו; <strong>אמר אייבו הוה קאימנא קמיה</strong> <small>[עמדתי לפני]</small> <strong>ר' אלעזר בר' צדוק, אתא לקמיה ההוא גברא</strong> <small>[בא לפניו אדם אחד]</small> <strong>אמר ליה</strong> <small>[לו]</small> אותו אדם; <strong>קרייתא</strong> <small>[כפרים]</small> <strong>אית</strong> <small>[יש]</small> <strong>לי, כרמיא</strong> <small>[כרמים]</small> <strong>אית</strong> <small>[יש]</small> <strong>לי, זיתיא</strong> <small>[זיתים]</small> <strong>אית</strong> <small>[יש]</small> <strong>לי, ואתו בני קרייתא</strong> <small>[ובאים בני הכפרים]</small> <strong>ומקשקשין בכרמיא</strong> <small>[ומעדרים בכרמים]</small> בשנת השמיטה <strong>ואוכלין בזיתיא</strong> <small>[מן הזיתים]</small> הללו — <strong>אריך או לא אריך</strong> <small>[ראוי או אינו ראוי]</small> להניח למהלך זה של הדברים? <strong>אמר ליה</strong> <small>[לו]</small> ר' אלעזר בר' צדוק לאותו אדם: <strong>לא אריך</strong> <small>[אינו ראוי].</small> <strong>הוה קא שביק ליה ואזיל</strong> <small>[עזבו</small> אותו אדם <small>והלך].</small> <strong>אמר</strong> ר' אלעזר בר' צדוק: <strong>כדו הויתי דיירי בארעא הדא ארבעים שנין</strong> <small>[כבר הייתי חי בארץ זו ארבעים שנה],</small> <strong>ולא חמיתי בר אינש מהלך בארחן דתקנן כדין</strong> <small>[ראיתי עוד אדם הולך בדרך הישר כמו זה].</small> <strong>הדר ואתא</strong> <small>[חזר</small> אותו אדם <small>ובא]</small> <strong>ואמר ליה</strong> <small>[לו]:</small> <strong>מאי מיעבד</strong> <small>[מה אעשה]</small> לתקן את ענין העידור של הכרמים? <strong>אמר ליה: אפקר זיתיא לחשוכיא, ותן פריטיא לקשקושי כרמים</strong> <small>[הפקר את הזיתים לעניים, ותן פרוטות</small> לעובדים בשכרם <small>שיעדרו את הכרמים].</small>
 לגופו של הענין תוהים: <strong>וקשקושי מי שרי</strong> <small>[ועידור האם מותר]?</small> <strong>והתניא</strong> <small>[והרי שנינו</small> בברייתא<small>]</small> על הכתוב: <strong>"והשביעת תשמטנה ונטשתה"</strong> (שמות כג, יא) ודרשו: <strong>"תשמטנה" — מלקשקש, "ונטשתה" — מלסקל</strong> את אבניה, הרי שהקשקוש אסור! <strong>אמר רב עוקבא בר חמא: תרי קשקושי הוו</strong> <small>[שני</small> מיני <small>עידור הם];</small> <strong>חד סתומי פילי</strong> <small>[אחד לסתום סדקים]</small> בקרקע <strong>וחד אברויי אילני</strong> <small>[ואחד להבריא</small> ולהועיל <small>לאילנות].</small> <strong>אברויי אילני</strong> <small>[להבריא את האילנות]</small> — <strong>אסור</strong> בשביעית, אולם <strong>סתומי פילי</strong> <small>[לסתום את הסדקים]</small> — <strong>שרי</strong> <small>[מותר]</small> שאינו נעשה לגידול הנטיעות אלא למנוע את מיתת האילנות.
 <big>ג</big> ועוד מדברי תורה שנמסרו באופן זה: <strong>אמר אייבו משום ר' אלעזר בר' צדוק: אל יהלך אדם בערבי שבתות יותר מ</strong>מהלך <strong>שלש פרסאות</strong> אלא ישבות בהקדם, כדי שיהא בטוח שיש עימו סעודה מתאימה לשבת. <strong>אמר רב כהנא: לא אמרן</strong> <small>[אמרנו]</small> <strong>אלא</strong> שלא ילך מרחק כזה <strong>לביתיה</strong> <small>[אל ביתו]</small> <strong>אבל</strong> אם הולך <strong>לאושפיזיה</strong> <small>[לבית מלונו]</small> <strong>אמאי דנקיט סמיך</strong> <small>[על מה שהוא לוקח בידו הוא סומך],</small> שכיון שאינו יודע אם ימצא שם מאכל, הריהו מביא בידו כדי הצורך.
 <strong>איכא דאמרי</strong> <small>[יש אומרים]</small> בלשון אחרת; <strong>אמר רב כהנא: לא נצרכא</strong> הלכה זו שלא ילך אדם מהלך שלוש פרסאות בערב שבת דווקא להולך למקום זר, <strong>אלא אפילו לביתו</strong> לא ילך, שמא לא ימצא כדי הצורך. <strong>אמר רב כהנא: בדידי הוה עובדא</strong> <small>[בי עצמי היה מעשה]</small> שהלכתי מהלך כזה בערב שבת לכיוון ביתי <strong>ואפילו כסא דהרסנא</strong> <small>[דגים קטנים מטוגנים]</small> <strong>לא אשכחי</strong> <small>[מצאתי]</small> בבית. ללמדך שצריך אדם לדאוג להכין צרכי שבת מבעוד יום.
 <big>ד</big> שנינו במשנה <strong>מצות לולב</strong> בשבת <strong>כיצד?</strong> ומבואר, כיצד מסדרים את לולביהם על גבי האיצטבא שבבית המקדש. <strong>תני תנא קמיה</strong> <small>[שנה חוזר המשניות לפני]</small> <strong>רב נחמן</strong> בנוסח זה: <strong>סודרים</strong> היו את הלולבים <strong>על גג האיצטבא</strong> שבמקדש. <strong>אמר ליה</strong> <small>[לו]</small> רב נחמן:
## דף מה.
 <strong>וכי לייבשן הוא צריך</strong> שמניחים אותם על הגג? <strong>אלא אימא</strong> <small>[אמור]</small> וכך תגרוס: <strong>על גב האיצטבא,</strong> מתחת לגג ובמקום המיועד לכך. <strong>אמר רחבא אמר רב יהודה: הר הבית סטיו כפול היה</strong> שדרת עמודים כפולה היתה, <strong>סטיו לפנים מסטיו</strong> שדרה לפנים משדרה והיה מקום להניח שם הלולבים.
 <big>א משנה</big> <strong>מצות ערבה כיצד? מקום היה למטה מירושלים ונקרא "מוצא",</strong> והיו <strong>יורדין לשם ומלקטין משם מורביות</strong> (ענפים) <strong>של ערבה, ובאין וזוקפין אותן בצדי המזבח וראשיהן</strong> היו <strong>כפופין על גבי המזבח,</strong> ובאותה שעה <strong>תקעו והריעו ותקעו</strong> בשופרות. <strong>בכל יום מקיפין את המזבח פעם אחת ואומרים: "אנא ה' הושיעה נא, אנא ה' הצליחה נא"</strong> (תהלים קיח, כה). <strong>ר' יהודה אומר:</strong> אומרים היו: <strong>"אני והו</strong> (אחד משמות ה') <strong>הושיעה נא". ואותו היום</strong> בשביעי של סוכות (הושענא רבה) היו <strong>מקיפין את המזבח שבע פעמים. בשעת פטירתן</strong> (פרידתן ויציאתן) משם <strong>מה היו אומרים: יופי לך מזבח, יופי לך מזבח! ר' אלעזר אומר</strong> כך היו אומרים: <strong>ליה</strong> לה' <strong>ולך מזבח, ליה</strong> לה' <strong>ולך מזבח.</strong>
 ומעירים: <strong>כמעשהו בחול כך</strong> היה <strong>מעשהו בשבת</strong> לענין זקיפה, <strong>אלא שהיו מלקטין אותן</strong> את הענפים <strong>מערב</strong> שבת <strong>ומניחין אותן בגיגיות של זהב, כדי שלא יכמושו</strong> (יתייבשו). <strong>ר' יוחנן בן ברוקה אומר:</strong> מנהג מיוחד היה ביום זה, <strong>חריות</strong> (ענפים) <strong>של דקל היו מביאין</strong> לבית המקדש <strong>וחובטין אותן בקרקע בצדי המזבח, ואותו היום</strong> שביעי של סוכות <strong>נקרא</strong> יום <strong>חבוט חריות. מיד</strong> לאחר שקיימו מצוות נטילת לולב ביום האחרון של חג הסוכות היו הגדולים הולכין למקום ה<strong>תינוקות</strong> ו<strong>שומטין את לולביהן</strong> מתוך ידיהם <strong>ואוכלין</strong> את <strong>אתרוגיהן</strong> של הקטנים, כביטוי לחדוה יתירה.
 <big>ב גמרא</big> <strong>תנא</strong> <small>[שנה</small> החכם<small>]:</small> "מוצא" שאמרו במשנה — <strong>מקום קלניא</strong> <small>[מושבת חיילים</small> רומאים<small>]</small> <strong>הוה</strong> <small>[היה]</small> ושואלים: <strong>ותנא דידן מאי טעמא קרי ליה</strong> <small>[והתנא שלנו מה טעם קרא לו]</small> <strong>"מוצא"?</strong> ומשיבים: <strong>איידי דמיפק מכרגא דמלכא קרי ליה</strong> <small>[כיון שהוא</small> פטור <small>ומוצא ממסי המלך</small> היו <small>קוראים לו]</small> <strong>"מוצא".</strong>
 <big>ג</big> שנינו במשנה שלאחר שהיו מלקטים ענפי ערבה, היו <strong>באין וזוקפין אותן בצידי המזבח. תנא</strong> <small>[שנה</small> החכם<small>]:</small> <strong>רבות</strong> היו, והיו <strong>ארוכות וגבוהות אחד עשר אמה, כדי שיהו גוחות</strong> (נשענות ונכפפות) <strong>על המזבח אמה.</strong>
 <strong>אמר מרימר משום מר זוטרא: שמע מינה</strong> <small>[למד מכאן]</small> כי <strong>על היסוד</strong> של המזבח <strong>מנח להו</strong> <small>[היה מניח אותם]</small> ולא בקרקע, <strong>דאי סלקא דעתך אארעא מנח להו</strong> <small>[שאם עולה על דעתך</small> לומר <small>שעל קרקע</small> העזרה <small>מניח אותם],</small> <strong>מכדי</strong> <small>[הרי]</small> שנינו לגבי מבנה המזבח: <strong>עלה אמה</strong> בגובה <strong>וכנס אמה</strong> ברוחב — <strong>זהו יסוד</strong> המזבח. שוב <strong>עלה חמש</strong> אמות בגובה <strong>וכנס אמה — זהו</strong> ה<strong>סובב. עלה שלש</strong> אמות נוספות — <strong>זהו מקום הקרנות.</strong> נמצא אם כן, שגובהו הכולל של המזבח תשע אמות, ואם כן, שתהיינה הערבות הללו <strong>גוחות</strong> (נשענות ונכפפות) <strong>על גבי המזבח היכי משכחת לה</strong> <small>[היאך יכול אתה למצוא אותה]</small> ובודאי מתוך שהיו הערבות צריכות לעמוד מעט באלכסון מפני הכניסות של היסוד והסובב כלפי פנים, ואם כן אין גובהן מספיק שתהיינה עוד נכפפות מלמעלה ונשענות על גבי המזבח! <strong>אלא לאו שמע מינה</strong> <small>[האם לא תלמד מכאן]</small> כי על ה<strong>יסוד מנח להו</strong> <small>[היה מניח אותם]</small> ובכך היתה נוספת לגובהם אמה זו של היסוד. ומסכמים: אכן <strong>שמע מינה</strong> <small>[למד מכאן].</small>
 <strong>אמר ר' אבהו: מאי קראה</strong> <small>[מה הכתוב]</small> המרמז על כך; <strong>שנאמר: "אסרו חג בעבתים עד קרנות המזבח"</strong> (תהלים קיח, כז), לומר שבאילנות ("עבותים") היו מקיפים ("אוסרים") אף את קרנות המזבח, ודבר זה אינו שייך אלא באופן האמור. ועוד <strong>אמר ר' אבהו אמר ר' אלעזר: כל הנוטל לולב באגודו והדס בעבותו — מעלה עליו הכתוב כאילו בנה מזבח והקריב עליו קרבן, שנאמר:</strong>
## דף מה:
 <strong>"אסרו חג בעבתים עד קרנות המזבח",</strong> שהוא רמז לאגודות שאוגדים את הלולב ("אסרו חג") וההדס ("עבותים"). <strong>אמר ר' ירמיה משום</strong> <small>[בשם]</small> <strong>ר' שמעון בן יוחי, ור' יוחנן</strong> אמר דבר זה <strong>משום</strong> <small>[בשם]</small> <strong>ר' שמעון המחוזי</strong> שהוא אמרו <strong>משום</strong> <small>[בשם]</small> <strong>ר' יוחנן המכותי: כל העושה איסור</strong> (אגודה, תוספת) <strong>לחג</strong> ביום שלאחריו <strong>באכילה ושתיה — מעלה עליו</strong> מחשיב לו <strong>הכתוב כאילו בנה מזבח והקריב עליו קרבן, שנאמר: "אסרו חג בעבתים עד קרנות המזבח".</strong>
 <big>א</big> כיון שהזכרנו דברים שאמר ר' ירמיה משום ר' שמעון בן יוחאי, מביאים עוד דברים שנמסרו לנו בדרך זו. <strong>אמר חזקיה אמר ר' ירמיה משום</strong> <small>[בשם]</small> <strong>ר' שמעון בן יוחאי: כל המצות כולן אין אדם יוצא בהן אלא דרך גדילתן</strong> כגון בנטילת לולב, שצריך להחזיקו כשקצהו התחתון פונה כלפי מטה, וכפי <strong>שנאמר</strong> בענין קרשי המשכן: <strong>"עצי שטים עמדים"</strong> (שמות כו, טו), להדגיש שאותם עצי השיטים אשר בנו בהם את המשכן היו עומדין בו כדרך גדילתם, ולא העמידום באופן אחר.
 ומעירים: <strong>תניא נמי הכי</strong> <small>[שנויה</small> ברייתא <small>גם כן כך];</small> נאמר: <strong>"עצי שטים עמדים" —</strong> לומר <strong>שעומדים</strong> במשכן <strong>דרך גדילתן</strong> בטבע. <strong>דבר אחר: "עומדין"</strong> פירושו <strong>שמעמידין את ציפוין,</strong> כלומר שעצי השיטים היו מחזיקים את ציפוי הזהב שעליהם שהיה מחוזק במסמרים ונסמך על העץ. <strong>דבר אחר:</strong> מה פירוש <strong>"עומדין"</strong> — <strong>שמא תאמר אבד סיברם</strong> (תקוותם) <strong>ובטל סכויין</strong> לאחר שנחרב המשכן, ושוב לא ישמשו בקדושה, <strong>תלמוד לומר: "עצי שטים עמדים" — שעומדים לעולם ולעולמי עולמים</strong> ועוד יתגלו לנו.
 ועוד מסרו: <strong>ואמר חזקיה אמר ר' ירמיה משום</strong> <small>[בשם]</small> <strong>ר' שמעון בן יוחאי: יכול אני לפטור את כל העולם כולו מן הדין מיום שנבראתי עד עתה,</strong> שבצדקתו ויסוריו הוא משמש הצדקה עבור העולם כולו <strong>ואילמלי</strong> ואם יהיה <strong>אליעזר בני עמי</strong> ויחשבו זכויותינו יחד, נוכל לפטור את העולם <strong>מיום שנברא העולם ועד עכשיו, ואילמלי</strong> ואם יהיה המלך הצדיק <strong>יותם בן עוזיהו עמנו —</strong> נוכל לפטור <strong>מיום שנברא העולם עד סופו</strong> שצדקתם של אלה שקולה כנגד מעשי כל הדורות. והיא מצדיקה את קיומו של העולם.
 <strong>ואמר חזקיה אמר ר' ירמיה משום ר' שמעון בן יוחאי: ראיתי בני עלייה</strong> אנשי המעלה, הצדיקים האמיתיים <strong>והן מועטין, אם אלף הן — אני ובני מהן, אם מאה הם — אני ובני מהן, אם שנים הן — אני ובני הן.</strong> ושואלים: <strong>ומי זוטרי כולי האי</strong> <small>[והאם מעטים הם כל כך]</small> בני העליה? והרי <strong>אמר רבא: תמני סרי אלפי דרא הוה דקמיה קודשא בריך הוא</strong> <small>[שמונה עשרה אלף הם בשורה שלפני הקדוש ברוך הוא],</small> <strong>שנאמר: "סביב שמנה עשר אלף"</strong> (יחזקאל מח, לה), משמע שרבים הם הצדיקים העומדים במעלה! ומשיבים: <strong>לא קשיא</strong> <small>[קשה];</small> <strong>הא</strong> <small>[זה]</small> המספר המועט הוא של אלו <strong>דמסתכלי</strong> <small>[המסתכלים]</small> <strong>באספקלריא המאירה,</strong> שבודאי מעטים הם, <strong>הא</strong> <small>[זה]</small> המספר הגדול הוא של אלו <strong>דלא מסתכלי</strong> <small>[שאינם מסתכלים]</small> <strong>באספקלריא המאירה</strong> ורואים פני שכינה בהסתר פנים.
 ועדיין שואלים: <strong>ודמסתכלי</strong> <small>[והמסתכלים]</small> <strong>באספקלריא המאירה, מי זוטרי כולי האי</strong> <small>[האם מעטים הם כל כך]?</small> <strong>והא</strong> <small>[הרי]</small> <strong>אמר אביי: לא פחות עלמא מתלתין ושיתא צדיקי דמקבלי אפי שכינה בכל יום</strong> <small>[אין העולם פחות</small> בכל דור <small>משלשים וששה צדיקים המקבלים פני שכינה בכל יום],</small> <strong>שנאמר: "אשרי כל חוכי לו"</strong> (ישעיה ל, יח) <strong>"לו" בגימטריא תלתין ושיתא הוו</strong> <small>[שלושים ושישה הם]</small> משמע שבכל דור יש לפחות שלשים וששה צדיקים גמורים! ומשיבים: <strong>לא קשיא</strong> <small>[אינו קשה]:</small> <strong>הא דעיילי בבר</strong> <small>[אלו</small> שמרובים יותר הם <small>הנכנסים</small> בבקשת <small>רשות]</small> <strong>הא דעיילי בלא בר</strong> <small>[אלו שנכנסים בלא</small> בקשת <small>רשות],</small> ואלה ששערי שמים פתוחים להם תמיד הם מעטים ביותר.
 <big>ב</big> במשנה נאמר ש<strong>בשעת פטירתן</strong> מן המזבח לאחר שהקיפוהו, היו משבחים ואומרים כמה דברים לגבי שבח המזבח ותהילה לה'. ותוהים: <strong>והא קא</strong> <small>[והרי על ידי כך]</small> <strong>משתתף שם שמים ודבר אחר</strong> (המזבח). <strong>ו</strong>הרי <strong>תניא</strong> <small>[שנינו</small> בברייתא<small>]:</small> <strong>כל המשתף שם שמים ודבר אחר</strong> כל שהוא <strong>נעקר מן העולם, שנאמר: "</strong>זובח לאלהים יחרם <strong>בלתי לה' לבדו"</strong> (שמות כב, יט), להדגיש כי שום דבר אין לשתפו עם שם שמים! ומשיבים: <strong>הכי קאמר</strong> <small>[כך אמר],</small> כך יש לפרש את דברי שבחם: <strong>ליה אנחנו מודים</strong> שהוא רבוננו <strong>ולך</strong> (המזבח) <strong>אנחנו משבחים,</strong> שאתה חביב לפניו לכפר עלינו, <strong>ליה אנחנו מודים ולך אנו מקלסין</strong> (מהללים) ובאופן זה אין משתפים את המזבח עם ה' במדרגה אחת כלל.
 <big>ג</big> שנינו במשנה: <strong>כמעשהו</strong> בענין מצות הערבה <strong>בחול</strong> כך מעשהו בשבת. ולדעת ר' יוחנן בן ברוקה היו ביום השביעי מביאים ענפי דקל (חריות). <strong>אמר רב הונא: מאי טעמא</strong> <small>[מה הטעם]</small> של <strong>ר' יוחנן בן ברוקה —</strong> שנאמר: "ולקחתם לכם ביום הראשון פרי עץ הדר <strong>כפת</strong> תמרים" (ויקרא כג, מ), "כפות" לשון רבים והם <strong>שנים: אחת ללולב ואחת למזבח. ורבנן</strong> <small>[וחכמים]</small> שאינם סבורים כן <strong>אמרי</strong> <small>[אומרים]</small> <strong>"כפת" כתיב</strong> <small>[נכתב]</small> והכתיב החסר בא ללמדנו שדי בכפת תמרים אחת והיא הלולב.
 <strong>ר' לוי אומר:</strong> טעמו של ר' יוחנן בן ברוקה אינו מן הכתובים אלא מנהג זה בא להראות שבח ישראל שהם <strong>כתמר, מה תמר זה אין לו אלא לב אחד</strong> לפי שגזע התמר אינו מתפצל לענפים ומתמר ועולה למעלה <strong>אף ישראל אין להם אלא לב אחד — לאביהם שבשמים.</strong>
 <big>ד</big> <strong>אמר רב יהודה אמר שמואל: לולב</strong> מצותו <strong>שבעה</strong> ימים ולכן מברכים עליו בכל יום מימי החג, ו<strong>סוכה</strong> מצותה <strong>יום אחד</strong> ולכן אין מברכים על ישיבתה, אלא ביום הראשון בלבד. <strong>מאי טעמא</strong> <small>[מה הטעם]?</small> ומסבירים פשר דברים אלה: <strong>לולב דמפסקי</strong> <small>[שבו מופסקים]</small> ה<strong>לילות</strong> מן ה<strong>ימים,</strong> שהרי בלילה אין מצוה בלולב, אם כן <strong>כל יומא</strong> <small>[כל יום]</small> <strong>מצוה באפיה נפשיה</strong> <small>[בפני עצמה]</small> <strong>הוא</strong> ונמצא שיש שבעה ימים מחולקים לקיום מצות לולב, ואילו <strong>סוכה דלא מפסקי</strong> <small>[שאין מופסקים בה]</small> ה<strong>לילות</strong> מן ה<strong>ימים,</strong> שמצות סוכה בלילה כביום, <strong>כולהו</strong> <small>[כל]</small> <strong>שבעה</strong> ימים של החג <strong>כחד יומא אריכא דמו</strong> <small>[כיום אחד ארוך</small> הם <small>נחשבים].</small>
 <strong>ורבה בר בר חנה אמר ר' יוחנן:</strong> מצות <strong>סוכה שבעה</strong> ימים ובכל יום מברך על ישיבתה, <strong>ולולב</strong> מצותו <strong>יום אחד</strong> בלבד, ולכן אינו מברך עליו אלא ביום הראשון בלבד. <strong>מאי טעמא</strong> <small>[מה הטעם]?</small> כך יש להבין: <strong>סוכה דאורייתא</strong> <small>[</small>שהיא <small>מן התורה]</small> כל שבעת ימי החג — מברכים עליה כל <strong>שבעה,</strong> ואילו <strong>לולב</strong> שפרט ליום הראשון החובה ליטלו היא רק <strong>דרבנן</strong> <small>[מדברי סופרים]</small> שתיקנו שיטלוהו כל שבעה לזכרון המקדש, <strong>סגי ליה</strong> <small>[די לו]</small> שיברכו עליו <strong>בחד יומא</strong> <small>[ביום אחד]</small> בלבד, ורק תקנת חכמים היא שיטלוהו שבעה ימים לזכרון המקדש.
 <strong>כי אתא</strong> <small>[כאשר בא]</small> <strong>רבין</strong> מארץ ישראל לבבל <strong>אמר</strong> בשם <strong>ר' יוחנן: אחד זה</strong> סוכה <strong>ואחד זה</strong> לולב, מברכים עליהם כל <strong>שבעה. אמר רב יוסף: נקוט</strong> <small>[החזק]</small> בזו שאמר <strong>רבה בר בר חנה בידך</strong> <small>[בידך]</small> <strong>דכולהו אמוראי</strong> <small>[שכל האמוראים]</small> שמסרו את דברי ר' יוחנן <strong>קיימי כוותיה</strong> <small>[מחזיקים כשיטתו]</small> <strong>בסוכה.</strong>
 <strong>מיתיבי</strong> <small>[מקשים]</small> ממה ששנינו בתוספתא:
## דף מו.
 <strong>העושה לולב לעצמו</strong> (אבל לא לאחרים) בערב החג, <strong>אומר</strong> בשעת עשייה: <strong>"ברוך... שהחיינו וקיימנו והגיענו לזמן הזה". נטלו לצאת בו</strong> בתוך החג <strong>אומר: "ברוך... אשר קדשנו במצותיו וצונו על נטילת לולב". ואף על פי שבירך עליו</strong> ברכה זו <strong>ביום ראשון — חוזר ומברך</strong> עליו אותה ברכה <strong>כל שבעה</strong> בזמן שנוטלו. <strong>העושה סוכה לעצמו אומר: "ברוך... שהחיינו וקיימנו</strong> והגיענו לזמן הזה <strong>"</strong>. <strong>נכנס לישב בה אומר: "</strong>ברוך... <strong>אשר קדשנו במצותיו וצונו לישב בסוכה", וכיון שבירך יום ראשון שוב אינו מברך</strong> בשאר הימים, שכל הימים נחשבים כיחידה אחת.
 ומעתה <strong>קשיא</strong> <small>[קשה]</small> מדין <strong>לולב</strong> שבברייתא זו שמברכך עליו כל שבעה, על הדין שאמר רבה בר בר חנה בשם ר' יוחנן ב<strong>לולב</strong> שמברך עליו יום ראשון בלבד, וכן <strong>קשיא</strong> <small>[קשה]</small> מדין <strong>סוכה</strong> שבברייתא זו שמברך עליה יום אחד בלבד, על הדין שאמר ר' יוחנן ב<strong>סוכה</strong> שמברך עליה כל שבעה!
 ומעירים: <strong>בשלמא</strong> <small>[נניח]</small> כי מדין <strong>לולב</strong> על דין <strong>לולב לא קשיא</strong> <small>[קשה],</small> כי ניתן לומר: <strong>כאן</strong> בברייתא שאמרו מברך עליו בכל יום הרי זה <strong>בזמן שבית המקדש קיים</strong> שהרי מצותו במקדש כל שבעה, <strong>וכאן</strong> שאמר ר' יוחנן שאינו מברך על הלולב אלא יום אחד בלבד, הוא <strong>בזמן שאין בית המקדש קיים. אלא</strong> מדין <strong>סוכה</strong> על דין <strong>סוכה קשיא</strong> <small>[קשה],</small> שלדברי ר' יוחנן משמע כי ישיבה בסוכה בשבעת ימי החג היא שבע מצות נפרדות, ומברייתא זו נראה שאינה אלא מצוה אחת בלבד!
 ומשיבים: <strong>תנאי</strong> <small>[</small>מחלוקת <small>תנאים]</small> <strong>היא</strong> ולא בדין זה בלבד אלא בבעיה כוללת יותר. <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>תפילין, כל זמן,</strong> כלומר: כל פעם <strong>שמניחן — מברך עליהן</strong> מחדש, אלו <strong>דברי רבי. וחכמים אומרים: אינו מברך אלא</strong> פעם אחת ביום, ב<strong>שחרית בלבד.</strong> ונראה כי אף בסוכה נחלקו אם מברך בכל פעם שבא לקיים את המצוה, או שמברך בפעם הראשונה שחלה עליו המצוה, ושוב אינו מוסיף לברך.
 בענין תפילין <strong>אתמר</strong> <small>[נאמר]</small> שנחלקו אמוראים בהלכה; <strong>אביי אמר: הלכתא</strong> <small>[הלכה]</small> <strong>כ</strong>שיטת <strong>רבי, ורבא אמר: הלכתא כרבנן</strong> <small>[הלכה כ</small>שיטת <small>חכמים],</small> שאין מברך אלא שחרית. <strong>אמר רב מרי ברה דבת</strong> <small>[בנה של בתו]</small> של <strong>שמואל: חזינא ליה לרבא דלא עביד כשמעתיה</strong> <small>[ראיתי את רבא שאינו נוהג כשיטתו]</small> שמברכים רק פעם אחת, <strong>אלא מקדים וקאי ועייל</strong> <small>[ועומד ונכנס]</small> <strong>לבית הכסא ונפיק ומשי ידיה</strong> <small>[ויוצא ורוחץ ידיו]</small> <strong>ומנח</strong> <small>[ומניח]</small> <strong>תפילין ומברך</strong> עליהן, <strong>וכי איצטריך זמנא אחרינא</strong> <small>[וכאשר הוא נזקק פעם אחרת]</small> לצרכיו <strong>עייל</strong> <small>[הריהו נכנס]</small> <strong>לבית הכסא ונפיק ומשי ידיה</strong> <small>[ויוצא ורוחץ ידיו]</small> <strong>ומנח</strong> <small>[ומניח]</small> <strong>תפילין ומברך, ואנן נמי</strong> <small>[ואנחנו גם כן]</small> בדין סוכה <strong>כ</strong>שיטת <strong>רבי עבדינן</strong> <small>[אנו עושים],</small> <strong>ומברכין כל שבעה</strong> ימים.
 ועוד בענין תפילין <strong>אמר מר זוטרא: חזינא ליה</strong> <small>[ראיתי]</small> את <strong>רב פפי, דכל אימת דמנח</strong> <small>[שבכל פעם</small> שהיה <small>מניח]</small> <strong>תפילין</strong> היה <strong>מברך</strong> ברכה חדשה. <strong>רבנן דבי</strong> <small>[חכמים של בית</small> מדרשו<small>]</small> של <strong>רב אשי, כל אימת דמשמשי בהו מברכי</strong> <small>[כל פעם שהיו ממשמשים בהם</small> בתפילין <small>היו מברכים].</small>
 א <strong>אמר רב יהודה אמר שמואל: מצות לולב</strong> לענין ברכה, היא <strong>כל שבעה</strong> ימים של החג. <strong>ור' יהושע בן לוי אמר: יום ראשון</strong> של החג — <strong>מצות לולב</strong> מן התורה וצריכה ברכה. <strong>מכאן ואילך —</strong> אינה אלא <strong>מצות זקנים,</strong> כלומר: תקנת חכמים היא, זכר למקדש ואינה צריכה ברכה. <strong>ור' יצחק אמר: כל יומא</strong> <small>[יום]</small> מחג הסוכות <strong>מצות זקנים.</strong> ותוהים: <strong>ואפילו יום ראשון?! והא קיימא לן</strong> <small>[והרי מוחזק בידינו]</small> שמצות נטילת לולב ב<strong>יום</strong> ה<strong>ראשון</strong> היא <strong>דאורייתא</strong> <small>[מן התורה]!</small> ומתקנים: <strong>אימא</strong> <small>[אמור]:</small> <strong>בר</strong> <small>[חוץ]</small> <strong>מיום ראשון.</strong> ושואלים: <strong>אי הכי</strong> <small>[אם כך]</small> אתה מפרש <small>—</small> <strong>היינו</strong> <small>[הרי זו</small> בדיוק<small>]</small> שיטתו של <strong>ר' יהושע בן לוי!</strong> ומתרצים: <strong>אימא</strong> <small>[אמור]</small> ותקן בלשון: <strong>וכן אמר ר' יצחק,</strong> כדברי ר' יהושע בן לוי.
 ומעירים, <strong>ואף רב סבר: כל שבעה מצות לולב</strong> וחובה לברך עליה כל שבעת הימים, אף על פי שחוץ מן היום הראשון אינה מן התורה. ש<strong>אמר ר' חייא בר אשי אמר רב</strong> בענין דומה: <strong>המדליק נר של חנוכה,</strong> אף על פי שאינו אלא מדברי סופרים — <strong>צריך לברך. ר' ירמיה אמר: הרואה נר של חנוכה,</strong> אף על פי שלא הדליק בעצמו — <strong>צריך לברך.</strong> ושואלים: <strong>מאי</strong> <small>[מה]</small> <strong>מברך? אמר רב יהודה: ביום הראשון המדליק מברך שלש</strong> ברכות ("להדליק נר של חנוכה", "שעשה נסים", "שהחיינו"); ואילו <strong>הרואה</strong> אינו <strong>מברך</strong> אלא <strong>שתים</strong> ("שעשה נסים", "שהחיינו"), <strong>מכאן ואילך,</strong> מיום השני והלאה, <strong>המדליק</strong> את הנרות <strong>מברך שתים</strong> ("להדליק נר של חנוכה", "שעשה נסים"), <strong>והרואה מברך אחת</strong> ("שעשה נסים").
 <strong>ומאי</strong> <small>[ומה]</small> הוא נוסח הברכה ש<strong>מברך</strong> על הדלקת הנרות: <strong>"ברוך... אשר קדשנו במצותיו וצונו להדליק נר של חנוכה".</strong> על לשון הברכה שואלים: <strong>והיכן צונו</strong> דבר זה? שהרי הדלקת נרות חנוכה ודאי לא נצטוינו עליה בתורה! ומשיבים: ממה שנאמר: "ובאת אל הכהנים הלוים ואל השופט אשר יהיה בימים ההם ודרשת והגידו לך את דבר המשפט. ועשית על פי הדבר אשר יגידו לך מן המקום ההוא אשר יבחר ה' ושמרת לעשות ככל אשר יורוך. על פי התורה אשר יורוך ועל המשפט אשר יאמרו לך תעשה <strong>לא תסור</strong> מן הדבר אשר יגידו לך ימין ושמאל" (דברים יז, ט-יא). <strong>ורב נחמן בר יצחק אמר</strong> שלמדים את הדבר ממה שנאמר <strong>"שאל אביך ויגדך</strong> זקניך ויאמרו לך<strong>"</strong> (דברים לב, ז), וכל המקיים דברי חכמים — מקיים מצוות אלה שבתורה. 
 ומבררים: <strong>מאי</strong> <small>[מה,</small> איזה ברכה<small>]</small> הריהו <strong>ממעט</strong> מיום שני של חנוכה והלאה? — ממעט ברכת <strong>זמן</strong> ("שהחיינו") שאומרים רק פעם ביום הראשון. ושואלים: <strong>אימא ממעט</strong> <small>[אמור שימעט]</small> את ברכת ה<strong>נס</strong> "שעשה נסים")? ומשיבים הלא <strong>נס כל יומא איתיה</strong> <small>[בכל יום ישנו].</small> על כל פנים מדברי רב למדנו שמברכים גם על מצוה שמדברי חכמים בלבד וכן אם כן הדין גם בלולב כל שבעה. <strong>רב נחמן בר יצחק מתני לה בהדיא</strong> <small>[היה שונה</small> הלכה <small>זו במישרין]</small> ולא הוצרך ללמדה בעקיפין מדבר אחר, ש<strong>אמר רב: כל שבעה מצות לולב</strong> לענין ברכה.
 <big>ב</big> <strong>תנו רבנן</strong> <small>[שנו חכמים]</small> בברייתא: <strong>העושה סוכה לעצמו, אומר: "ברוך... שהחיינו</strong> וקיימנו והגיענו לזמן הזה<strong>". נכנס לישב בה, אומר: "ברוך... אשר קדשנו</strong> במצוותיו וציונו לישב בסוכה<strong>". היתה</strong> הסוכה <strong>עשויה</strong> כבר <strong>ועומדת</strong> מקודם, שלא נעשתה לשם מצוה, <strong>אם יכול לחדש בה דבר</strong> בבניינה לשם מצות סוכה, הריהו <strong>מברך</strong> "שהחיינו", <strong>ואם לאו — לכשיכנס לישב בה</strong> בסוכות <strong>מברך שתים:</strong> "לישב בסוכה", ו"שהחיינו". <strong>אמר רב אשי: חזינא ליה</strong> <small>[ראיתי אותו]</small> את <strong>רב כהנא דקאמר להו לכולהו אכסא דקדושא</strong> <small>[שהיה אומר את כולן</small> את כל הברכות הללו <small>על כוס הקידוש];</small> "שהחיינו" ו"לישב בסוכה".
 <strong>תנו רבנן</strong> <small>[שנו חכמים]:</small> <strong>היו לפניו מצות הרבה, אומר: ברוך... אשר קדשנו במצותיו וצונו על המצות. ר' יהודה אומר: מברך על כל אחת ואחת בפני עצמה. אמר ר' זירא ואיתימא</strong> <small>[ויש אומרים]</small> שאמר זאת <strong>ר' חנינא בר פפא: הלכתא</strong> <small>[הלכה]</small> <strong>כר' יהודה. ואמר ר' זירא ואיתימא</strong> <small>[ויש אומרים]</small> שאמר זאת <strong>ר' חנינא בר פפא: מאי טעמא</strong> <small>[מה הטעם]</small> של <strong>ר' יהודה</strong> — <strong>דכתיב</strong> <small>[שנאמר]:</small> <strong>"ברוך ה' יום יום"</strong> (תהלים סח, כ), ועל לשון הכתוב יש לשאול <strong>וכי ביום</strong> בלבד <strong>מברכין אותו, ובלילה אין מברכין אותו?</strong> ואם כן, מה משמעות לשון "יום יום"? <strong>אלא בא</strong> הכתוב <strong>לומר לך: בכל יום ויום תן לו מעין ברכותיו,</strong> שבכל יום מימות החול יש לברך בנוסח המתאים לימות החול, אם נתחדש דבר ביום זה (כגון שהוא שבת, או חג, או נתחדשה בו מצוה) יש לברכו בברכה אשר נוסחה מתאים לאותו יום או מאורע, <strong>הכי נמי</strong> <small>[כאן גם כן]</small> — <strong>בכל דבר ודבר תן לו מעין ברכותיו</strong> המיוחדות לו, ואל תצרף את הברכות כולן.
 כיון שהזכרנו שלשלת מסורת זו, מביאים עוד ממה ש<strong>אמר ר' זירא ואיתימא</strong> <small>[ויש אומרים]</small> שאמר זאת <strong>ר' חנינא בר פפא: בא וראה שלא כמדת הקדוש ברוך הוא מדת בשר ודם; מדת בשר ודם — כלי ריקן</strong>
## דף מו:
 <strong>מחזיק</strong> (מכיל) את מה ששמים בו, ואילו כלי <strong>מלא</strong> — <strong>אינו מחזיק,</strong> שאי אפשר להוסיף על תוכנו. <strong>אבל מדת הקדוש ברוך הוא</strong> הפוכה מזו: כלי <strong>מלא,</strong> כלומר: אדם שיודע ולמד — <strong>מחזיק</strong> תוכן נוסף, ואילו כלי <strong>ריקן</strong> אדם שתוכנו ריק — <strong>אינו מחזיק, שנאמר: "והיה אם שמוע תשמע"</strong> (דברים כח, א) לומר: <strong>"אם שמוע",</strong> כלומר, אם שמעת כבר — <strong>"תשמע"</strong> גם בעתיד. <strong>ואם לאו — לא תשמע</strong> אף בעתיד. <strong>דבר אחר: "אם שמוע" בישן</strong> כלומר: שאתה חוזר על לימודך בעבר <strong>— "תשמע"</strong> גם <strong>בחדש, "ואם יפנה לבבך"</strong> מלחזור על מה שלמדת בעבר (דברים ל, יז) — <strong>שוב "</strong>ו<strong>לא תשמע"</strong> יותר ללמוד ולהבין בעתיד (דברים ל, יז).
 <big>א</big> שנינו במשנה כי <strong>מיד</strong> לאחר נטילת הלולב, היו ה<strong>תינוקות</strong> שומטין את לולביהם ואוכלים אתרוגיהם. <strong>אמר ר' יוחנן: אתרוג בשביעי</strong> של חג הסוכות — <strong>אסור</strong> ליהנות ממנו, וביום <strong>השמיני — מותר. סוכה</strong> — <strong>אפילו</strong> ביום <strong>השמיני, אסורה</strong> בהנאה. <strong>וריש לקיש אמר: אתרוג אפילו בשביעי</strong> מיד לאחר קיום המצוה <strong>נמי</strong> <small>[גם כן]</small> <strong>מותר.</strong>
 ושואלים: <strong>במאי קא מיפלגי</strong> <small>[במה נחלקו]</small> מה הוא יסוד מחלוקתם? <strong>מר</strong> <small>[חכם זה,</small> ריש לקיש<small>]</small> <strong>סבר: למצותה אתקצאי</strong> <small>[הוקצתה]</small> הסוכה או ארבעת המינים וכיון שכבר קיים את המצוה ממילא בטל איסור הנאה, ואין איפוא מניעה הלכתית באכילת האתרוג. <strong>ומר</strong> <small>[וחכם זה</small> ר' יוחנן<small>]</small> <strong>סבר: לכולי יומא אתקצאי</strong> <small>[לכל היום הוקצתה]</small> ולכן אסור האתרוג בהנאה בכל היום השביעי, אף לאחר שקיים מצוותו.
 <strong>איתיביה</strong> <small>[הקשה לו]</small> <strong>ריש לקיש לר' יוחנן</strong> ממה ששנינו במשנתנו: <strong>מיד תינוקות שומטין את לולביהן ואוכלין</strong> את <strong>אתרוגיהן. מאי לאו</strong> <small>[האם לא]</small> <strong>הוא הדין לגדולים,</strong> שאף הם מותרין בכך, והרי שמותר האתרוג בהנאה מיד לאחר קיום המצוה! ודחה ר' יוחנן: <strong>לא, תינוקות דוקא</strong> אמרו, שלא היו חייבים מן התורה במצות לולב ולא הוקצה לולבם למצוה ממש, אבל גדולים שחייבים במצוה מן התורה, הוקצה לולבם למצוה ולכך אסורים באכילתו.
 <strong>איכא דאמרי</strong> <small>[יש אומרים]</small> בסגנון אחר: <strong>איתיביה</strong> <small>[הקשה לו]</small> <strong>ר' יוחנן לריש לקיש;</strong> שנינו: <strong>מיד תינוקות שומטין את לולביהן ואוכלין</strong> את <strong>אתרוגיהן.</strong> ומלשון המשנה נדייק כי רק <strong>תינוקות אין</strong> <small>[כך],</small> אבל <strong>גדולים לא,</strong> משמע שלגדולים אסור! והשיב ריש לקיש: <strong>הוא הדין אפילו גדולים</strong> מותרים לאכול אתרוגיהם, <strong>והאי דקתני</strong> <small>[ומה ששנה]</small> <strong>תינוקות</strong> — <strong>אורחא דמלתא קתני</strong> <small>[מנהג הדברים שנה],</small> שהתינוקות משתעשעים בכך, אבל מותר גם לגדולים.
 <strong>אמר ליה רב פפא לאביי: לר' יוחנן</strong> המחלק בין אתרוג לסוכה לענין היתר הנאה ביום השמיני, <strong>מאי שנא</strong> <small>[במה שונה]</small> ה<strong>סוכה מאי שנא</strong> <small>[</small>ו<small>במה שונה]</small> ה<strong>אתרוג?</strong>
 <strong>אמר ליה</strong> <small>[לו]:</small> זה טעם ההבדל, <strong>סוכה דחזיא</strong> <small>[שהיא ראויה]</small> אף <strong>ל</strong>שעת <strong>בין השמשות</strong> של סוף יום השביעי, <strong>דאי איתרמי ליה סעודתא בעי מיתב בגוה ומיכל בגוה</strong> <small>[שאם תזדמן לו סעודה</small> בסוף היום <small>צריך לשבת בתוכה ולאכול בתוכה],</small> ולכך <strong>אתקצאי</strong> <small>[הוקצתה]</small> למצוה <strong>לבין השמשות, ומיגו דאתקצאי</strong> <small>[ומתוך שהוקצה]</small> <strong>לבין השמשות אתקצאי לכולי יומא דשמיני</strong> <small>[הוקצתה גם כן לכל יום השמיני],</small> שהרי בין השמשות הוא ספק התחלת היום השמיני, וכיון שנאסר בתחילתו שוב אין דרך להתירו. ואילו <strong>אתרוג דלא חזי</strong> <small>[שאינו ראוי]</small> <strong>לבין השמשות,</strong> שהרי כבר עשו בו מצותו — <strong>לא אתקצאי</strong> <small>[הוקצה]</small> <strong>לבין השמשות,</strong> וכיון שלא הוקצה אז, <strong>לא אתקצאי</strong> <small>[הוקצה]</small> <strong>לכולי יומא דשמיני</strong> <small>[לכל היום השמיני].</small>
 <strong>ולוי אמר</strong> דעה אחרת: <strong>אתרוג אפילו בשמיני אסור, ואבוה</strong> <small>[ואביו]</small> של <strong>שמואל אמר: אתרוג בשביעי — אסור, בשמיני — מותר.</strong> ומעירים: בסופו של דבר <strong>קם אבוה</strong> <small>[עמד אביו]</small> של <strong>שמואל בשיטתיה</strong> <small>[בשיטתו]</small> של <strong>לוי,</strong> שחזר מדבריו וקיבל את דברי לוי, ו<strong>קם</strong> <small>[ועמד]</small> <strong>ר' זירא בשיטתיה דאבוה</strong> <small>[בשיטתו של אביו]</small> של <strong>שמואל.</strong> ש<strong>אמר ר' זירא: אתרוג</strong> אף על פי <strong>שנפסלה</strong> מכל טעם שהוא — <strong>אסור לאוכלה כל שבעה,</strong> שכן הוקצה האתרוג למצוה עד סוף החג.
 <strong>אמר ר' זירא: לא ליקני איניש הושענא לינוקא ביומא טבא קמא</strong> <small>[שלא יקנה אדם</small> במתנה <small>את ארבעת המינים לתינוק ביום טוב הראשון].</small> <strong>מאי טעמא</strong> <small>[מה הטעם]?</small> כיון <strong>דינוקא מקנא קני אקנויי לא מקני</strong> <small>[שהתינוק לקנות קונה,</small> אבל <small>להקנות אינו מקנה],</small> שיכול הקטן לזכות בדבר הניתן לו, אבל אין בו דעת מבחינה הלכתית ומשפטית כדי להקנות. ואם נותן לתינוק לפני שיצא בו, גם אם התינוק מקנה לו בחזרה את הלולב, הרי <strong>אשתכח דקא נפיק</strong> <small>[נמצא שהוא יוצא]</small> <strong>בלולב שאינו שלו.</strong>
 אגב כך <strong>אמר ר' זירא: לא לימא איניש לינוקא "דיהיבנא לך מידי" ולא יהיב ליה</strong> <small>[יאמר אדם לתינוק "אתן לך דבר" ואינו נותן לו],</small> <strong>משום דאתי לאגמוריה שיקרא</strong> <small>[שעשוי</small> על ידי כך <small>ללמדו שקר],</small> <strong>שנאמר: "למדו לשונם דבר שקר"</strong> (ירמיה ט, ד) וצריך להזהר שלא להרגיל ילד לומר דבר ולחזור בו.
 עתה שבים למחלוקתם של ר' יוחנן וריש לקיש בענין היתר הנאה באתרוג ביום השביעי, ומעירים: <strong>ובפלוגתא</strong> <small>[ובמחלוקת]</small> זו של <strong>ר' יוחנן ור' שמעון בן לקיש,</strong> נחלקו גם אמוראים אחרים. <strong>דאיתמר</strong> <small>[שנאמר],</small> שנחלקו בבעיה הבאה: <strong>הפריש שבעה אתרוגין</strong> שונים <strong>לשבעה ימים</strong> של החג, <strong>אמר רב: כל אחת ואחת יוצא בה ואוכלה לאלתר</strong> <small>[מיד],</small> <strong>ורב אסי אמר: כל אחת ואחת יוצא בה ואוכלה למחר.</strong> ושואלים: <strong>במאי קא מיפלגי</strong> <small>[במה נחלקו]</small> מה יסוד מחלוקתם? <strong>מר</strong> <small>[חכם</small> זה, רב<small>]</small> <strong>סבר: למצותה אתקצאי</strong> <small>[הוקצתה]</small> ומיד עם סיום קיום המצוה אין בכך איסור הנאה. <strong>ומר</strong> <small>[וחכם זה</small> רב אסי<small>]</small> <strong>סבר: לכולי יומא אתקצאי</strong> <small>[לכל היום הוקצתה],</small> ולכך אף לאחר קיום המצוה, עדיין האתרוג אסור בהנאה עד סוף היום.
 ושואלים: <strong>ואנן דאית לן תרי יומי</strong> <small>[ואנו</small> בחוץ לארץ <small>שיש לנו שני ימים</small> של חג<small>]</small> ראשון ואחרון ויום שמיני של חג אף הוא ספק שביעי, וחייב במצוות חג הסוכות, <strong>היכי עבדינן</strong> <small>[כיצד אנו עושים]</small> לענין היתר הנאה? <strong>אמר אביי: שמיני</strong> של חג שהוא <strong>ספק שביעי</strong> — <strong>אסור,</strong> שהרי מספק עדיין יש בו מקדושת חג הסוכות, ואילו ביום ה<strong>תשיעי</strong> שהוא <strong>ספק שמיני —</strong> בודאי <strong>מותר. מרימר אמר: אפילו שמיני</strong> שהוא <strong>ספק שביעי — מותר,</strong> שכיון שהוא גם יום ראשון של שמיני עצרת אין אומרים שחלה עליו מספק קדושת חג הסוכות.
 ומעירים: <strong>בסורא עבדי</strong> <small>[היו עושים]</small> <strong>כ</strong>דעת <strong>מרימר,</strong> שביום השמיני מיד היו מורים היתר הנאה באתרוג, <strong>רב שישא בריה</strong> <small>[בנו]</small> של <strong>רב אידי עביד</strong> <small>[היה עושה]</small> <strong>כ</strong>שיטת <strong>אביי</strong> בענין זה. ומעירים: <strong>והלכתא</strong> <small>[והלכה]</small> <strong>כאביי.</strong>
 <big>ב</big> כיון שהזכרנו את בעיית שמיני עצרת שהוא ספק שביעי של חג הסוכות בחוץ לארץ, <strong>אמר רב יהודה בריה</strong> <small>[בנו]</small> של <strong>רב שמואל בר שילת משמיה</strong> <small>[משמו]</small> של <strong>רב:</strong> יום ה<strong>שמיני</strong> של חג הסוכות שהוא בחוץ לארץ <strong>ספק שביעי,</strong> נוהגים בו כאילו היה יום ה<strong>שביעי</strong> לענין <strong>סוכה</strong> ויום <strong>שמיני</strong> לענין <strong>ברכה</strong> שמזכירים בברכה ובתפילה שהוא יום שמיני עצרת. <strong>ור' יוחנן אמר: שמיני לזה ולזה.</strong> ומסבירים: <strong>מיתב כולי עלמא לא פליגי דיתבינן</strong> <small>[לשבת</small> בסוכה <small>הכל אינם חולקים שיושבים],</small> שגם לדעת ר' יוחנן יש לשבת בסוכה בשמיני ספק שביעי, <strong>כי פליגי</strong> <small>[כאשר נחלקו]</small> היה זה
## דף מז.
 <strong>לברוכי</strong> <small>[ל</small>ענין <small>לברך]</small> על הישיבה בסוכה. <strong>למאן</strong> <small>[ל</small>דעת <small>מי]</small> ש<strong>אמר</strong> שיום שמיני דינו <strong>כשביעי לסוכה — ברוכי נמי מברכינן</strong> <small>[לברך גם כן מברכים אנו]</small> "לישב בסוכה", אולם <strong>למאן</strong> <small>[ל</small>דעת <small>מי]</small> ש<strong>אמר</strong> כי יום זה נחשב כ<strong>שמיני לזה ולזה,</strong> לסוכה ולברכה — <strong>ברוכי לא מברכינן</strong> <small>[לברך אינו מברך].</small> <strong>אמר רב יוסף: נקוט</strong> <small>[החזק]</small> בהלכה זו של <strong>ר' יוחנן בידך</strong> שאין מברכים "לישב בסוכה" בחוץ לארץ ביום השמיני, ונהג כן להלכה, שכן <strong>רב הונא בר ביזנא וכל גדולי הדור איקלעו</strong> <small>[נזדמנו]</small> <strong>בסוכה בשמיני</strong> שהוא <strong>ספק שביעי, מיתב הוו יתבי</strong> <small>[לשבת היו יושבים]</small> בסוכה, אך <strong>ברוכי לא בריכי</strong> <small>[לברך לא ברכו].</small>
 ושואלים: <strong>ודלמא סבירא להו כמאן</strong> <small>[ושמא סבורים הם כמי]</small> ש<strong>אמר: כיון שבירך יום טוב ראשון שוב אינו מברך,</strong> ושמא מטעם זה לא ברכו ולא מפני שהוא יום השמיני? ומשיבים: <strong>גמירי דמאפר אתו</strong> <small>[למודים אנו</small> במסורת <small>שמן השדה</small> הם <small>באו],</small> ששהו במרעה עם בהמותיהם ולא ישבו בסוכה כל ימות החג.
 <strong>איכא דאמרי</strong> <small>[יש אומרים]</small> בנוסח אחר: <strong>ברוכי</strong> <small>[לברך] —</small> <strong>כולי עלמא לא פליגי דלא מברכינן</strong> <small>[הכל אינם חולקים שאין מברכים],</small> <strong>כי פליגי</strong> <small>[כאשר נחלקו],</small> הרי זה לענין <strong>למיתב</strong> <small>[לשבת]</small> בסוכה. <strong>למאן</strong> <small>[ל</small>דעת <small>מי]</small> ש<strong>אמר</strong> כי יום השמיני הוא <strong>כשבעה לסוכה</strong> — <strong>מיתב יתבינן</strong> <small>[לשבת יושבים אנו],</small> <strong>ולמאן</strong> <small>[ול</small>דעת <small>מי]</small> ש<strong>אמר</strong> כי יום השמיני הוא כ<strong>שמיני לזה ולזה — מיתב נמי לא יתבינן</strong> <small>[לשבת גם כן אין אנו יושבים].</small> <strong>אמר רב יוסף: נקוט</strong> <small>[החזק]</small> בדבריו של <strong>ר' יוחנן בידך</strong> <small>[בידך],</small> <strong>דמרא דשמעתא מני</strong> <small>[שבעלה של הלכה</small> זו <small>מי הוא],</small> כלומר מי הוא שהביא עיקרה של הלכה זו — <strong>רב יהודה בריה</strong> <small>[בנו]</small> של <strong>רב שמואל בר שילת,</strong> והוא עצמו <strong>בשמיני ספק שביעי לבר</strong> [מחוץ] ל<strong>סוכה יתיב</strong> <small>[היה יושב].</small> ומסכמים, <strong>והלכתא</strong> <small>[והלכה]</small> למעשה: <strong>מיתב יתבינן</strong> <small>[לשבת יושבים אנו]</small> בסוכה בשמיני ספק שביעי, אולם <strong>ברוכי לא מברכינן</strong> <small>[לברך</small> "לישב בסוכה", <small>אין אנו מברכים].</small>
 <big>א</big> <strong>אמר ר' יוחנן: אומרים זמן</strong> (ברכת "שהחיינו") ביום ה<strong>שמיני של חג</strong> הסוכות, שהוא חג בפני עצמו, <strong>ואין אומרים זמן בשביעי של פסח,</strong> שאינו חג בפני עצמו.
 <strong>ואמר ר' לוי בר חמא ואיתימא</strong> <small>[ויש אומרים]</small> שהיה זה <strong>ר' חמא בר חנינא: תדע</strong> שהיום השמיני של חג הסוכות הוא חג בפני עצמו וראוי לפיכך לברכה לעצמו, <strong>שהרי חלוק</strong> הוא <strong>בשלושה דברים</strong> משבעת ימי חג הסוכות, ואלו הם: <strong>בסוכה</strong> — שאין יושבים בו, וב<strong>לולב</strong> — שאין נוטלים בו, וב<strong>ניסוך המים</strong> — שאין מנסכים בו עוד. ומעירים: ואף לדעת <strong>ר' יהודה</strong> ש<strong>אמר: בלוג היה מנסך</strong> את המים <strong>כל שמונה</strong> ימים ומשמע אף בשמיני של חג, <strong>הרי</strong> עדיין <strong>חלוק</strong> היום השמיני לפחות <strong>בשני דברים</strong> מן הימים הקודמים.
 ומקשים: <strong>אי הכי</strong> <small>[אם כך]</small> <strong>שביעי של פסח נמי</strong> <small>[גם כן]</small> <strong>הרי חלוק</strong> מיום החג הראשון של פסח לענין חובת <strong>אכילת מצה.</strong> ש<strong>אמר מר</strong> <small>[החכם]:</small> <strong>לילה הראשונה</strong> של פסח — <strong>חובה</strong> היא לאכול מצה, <strong>מכאן ואילך — רשות.</strong> אם רוצה — אוכל מצה, ואם לאו — אוכל מה שירצה, ובלבד שלא יאכל חמץ. ותוהים: <strong>הכי השתא</strong> <small>[כיצד אתה משוה]?!</small> <strong>התם</strong> <small>[שם]</small> היום האחרון <strong>מלילה</strong> הראשון הוא <strong>חלוק</strong> בדינו, אולם אף <strong>מיום</strong> הראשון עצמו <strong>אינו חלוק,</strong> שהרי אף ביום הראשון אין חובת אכילת מצה, ואילו <strong>הכא</strong> <small>[כאן]</small> בשמיני של חג <strong>אפילו מיום נמי</strong> <small>[גם כן]</small> <strong>חלוק.</strong>
 <strong>רבינא אמר</strong> טעם אחר: <strong>זה,</strong> שמיני של חג <strong>חלוק משלפניו</strong> אף מהיום שלפניו, שהרי שונים דיני שמיני של חג מהשביעי בו, <strong>וזה</strong> שביעי של פסח <strong>חלוק משלפני פניו</strong> מן היום הראשון בלבד, ואילו משלפניו שהוא היום השישי אינו חלוק כלל.
 <strong>רב פפא אמר</strong> טעם אחר: <strong>הכא כתיב</strong> <small>[כאן</small> בשמיני עצרת <small>נאמר]</small> <strong>"פר",</strong> שלמוסף יום השמיני אין מקריבים אלא פר אחד (במדבר כט, לו), <strong>התם כתיב</strong> <small>[שם</small> בימי חג הסוכות <small>נאמר]</small> <strong>"פרים",</strong> שבכל ימי חג הסוכות מקריבים למוסף פרים רבים בסדר יורד, כשביום הראשון קרבים שלושה עשר פרים ובכל יום פוחת והולך עד שביום השביעי קרבים שבעה פרים בלבד, ואם אכן היה היום השמיני המשכו של חג הסוכות, היו צריכים להיות קרבים בו ששה פרים, ומתוך שנשתנה דינו ואין קרב בו אלא פר אחד, הרי שאינו אלא חג לעצמו.
 <strong>רב נחמן בר יצחק אמר: הכא</strong> <small>[כאן]</small> בשמיני של חג <strong>כתיב</strong> <small>[נאמר]:</small> <strong>"ביום</strong> השמיני עצרת תהיה לכם כל מלאכת עבודה לא תעשו<strong>"</strong> (במדבר כט, לה), לומר שהוא ענין חדש לעצמו, ואילו <strong>התם</strong> <small>[שם]</small> בשאר ימים <strong>כתיב</strong> <small>[נאמר]:</small> <strong>"וביום"</strong> (השני, השלישי... השביעי) ב-ו' החיבור, משמע שכל שבעת הימים הראשונים שייכים זה לזה.
 <strong>רב אשי אמר</strong> טעם אחר: <strong>הכא</strong> <small>[כאן]</small> בשמיני של חג <strong>כתיב</strong> <small>[נאמר]:</small> <strong>"</strong>מנחתם ונסכיהם לפר לאיל ולכבשים במספרם <strong>כמשפט"</strong> (במדבר כט, לז), ואילו <strong>התם</strong> <small>[שם]</small> בימי סוכות <strong>כתיב</strong> <small>[נאמר]:</small> <strong>"</strong>מנחתם ונסכיהם לפרים לאילים ולכבשים במספרם <strong>כמשפטם"</strong> (במדבר כט, לד), משמע: כמשפטם של שאר הימים, ללמד שכל שבעת הימים מתייחסים וקשורים זה לזה.
 ומעירים: <strong>לימא מסייע ליה</strong> <small>[האם נאמר</small> שאפשר <small>לסייע לו]</small> לר' יוחנן בשיטתו בענין חיוב ברכת "שהחיינו" ביום השמיני, ממה ששנינו: <strong>הפרים האילים והכבשים</strong> שמביאים בחג, כולם <strong>מעכבין זה את זה,</strong> שכולם נחשבים כקרבן אחד, ואם חסר אחד מן המינים אין מקריבים את השאר לחוד. <strong>ור' יהודה אומר: פרים אין מעכבין זה את זה שהרי מתמעטין והולכין</strong> מיום ליום, שהרי ביום הראשון מקריבים שלושה עשר פרים ומספרם מתמעט והולך עד לשבעה ביום השביעי. ומתוך שלא הקפיד הכתוב שיהיה מספרם זהה בכל הימים, אף לא הקפיד שיבואו כולם כאחד.
 <strong>אמרו לו:</strong> מכאן אין להוכיח, <strong>והלא כולן</strong> אף הכבשים ואילים <strong>מתמעטין והולכין בשמיני,</strong> שכן בכל הימים מקריבים שני אילים וארבעה עשר כבשים ואילו בשמיני מקריבים איל אחד ושבעה כבשים בלבד! <strong>אמר להן: שמיני רגל</strong> (חג) <strong>בפני עצמו הוא</strong> ואינו קשור לשבעת ימי הסוכות. <strong>שכשם ששבעת ימי החג טעונין קרבן</strong> מיוחד <strong>ושיר</strong> מיוחד של חג המושר בפי הלויים <strong>וברכה</strong> מיוחדת ויש בהם מצוה של <strong>לינה</strong> בירושלים במוצאי החג, <strong>אף שמיני טעון קרבן</strong> מיוחד שאינו מסדר קרבנות החג <strong>ושיר</strong> לעצמו <strong>וברכה</strong> המיוחדת לו <strong>ולינה.</strong>
## דף מז:
 <strong>מאי לאו</strong> <small>[האם לא]</small> שברכה זו היא ברכת <strong>זמן</strong> ("שהחיינו")? ודוחים: <strong>לא,</strong> הכוונה היא ל<strong>ברכת המזון ותפלה</strong> שמזכירים בהם במפורש "יום שמיני עצרת" שלא כנוסח המקובל בשאר ימי חג הסוכות, ואין איפוא להוכיח מכאן.
 ואומרים: <strong>הכי נמי מסתברא</strong> <small>[כך גם כן מסתבר]</small> שזה פירוש הדברים בברייתא, <strong>דאי סלקא דעתך</strong> <small>[שאם עולה על דעתך]</small> שהכוונה היתה לברכת "שהחיינו", ברכה זו של <strong>זמן</strong> ("שהחיינו") <strong>כל שבעה מי איכא</strong> <small>[האם יש]?</small> שהרי אין מברכים "שהחיינו" אלא ביום הראשון בלבד! ומשיבים: <strong>הא לא קשיא</strong> <small>[זה אינו קשה]</small> ואין להוכיח מכך דבר, שכן אפשר לומר: <strong>דאי לא בריך האידנא</strong> <small>[שאם לא ברך עכשיו]</small> ביום הראשון — <strong>מברך למחר, או ליומא אחרינא</strong> <small>[ליום אחר]</small> בכל יום אחר מימי חג הסוכות, שכל עוד לא ברך "שהחיינו", עדיין חלה עליו חובה זו בכל אחד מימי החג.
 ושואלים: אולם כיצד ייתכן שיוכל לברך "שהחיינו" בכל יום מימי חג סוכות, הלא <strong>מכל מקום כוס</strong> יין <strong>בעינן</strong> <small>[צריכים אנו]</small> לצרף ברכת "שהחיינו" לברכה על הכוס, ודבר זה אינו מצוי תמיד בימי חול המועד! ומאחר ולא השתמשו חכמים בנימוק זה <strong>לימא מסייע ליה</strong> <small>[האם לומר שהדבר מסייע לו]</small> <strong>ל</strong>דעת <strong>רב נחמן,</strong> ש<strong>אמר רב נחמן: זמן</strong> (ברכת "שהחיינו") <strong>אומרו אפילו בשוק</strong> ואינו זקוק לצרפו לענין אחר. <strong>דאי אמרת בעינן</strong> <small>[שאם אומר אתה</small> ש<small>צריכים אנו]</small> <strong>כוס</strong> לברכה זו — <strong>כוס</strong> של יין האם <strong>כל יומא מי איכא</strong> <small>[בכל יום היא מצויה]</small> שיוכל לברך בכל יום מימי חול המועד? ודוחים: מכאן אין ראיה, <strong>דלמא דאיקלע ליה</strong> <small>[שמא שנזדמנה לו]</small> <strong>כוס</strong> של יין, שהרי אין מדובר בדרך קיום המצוה לכתחילה, אלא באפשרות בלבד.
 ביחס לדברי ר' יהודה כי כשם שקיימת חובה להשאר ללון בירושלים במוצאי יום טוב ראשון של סוכות, כך קיימת חובה זו גם לגבי מוצאי שמיני עצרת, שואלים : <strong>ו</strong>כי <strong>סבר ר' יהודה</strong> כי מוצאי <strong>שמיני</strong> של חג <strong>טעון לינה</strong> בירושלים? <strong>והא תניא</strong> <small>[והרי שנינו</small> בברייתא<small>]:</small> <strong>ר' יהודה אומר: מנין לפסח שני,</strong> שבו מקריב את הפסח מי שהיה טמא בפסח ראשון ולא יכול היה להקריבו, <strong>שאינו טעון לינה</strong> אחריו — <strong>שנאמר</strong> בפסח ראשון: <strong>"ופנית בבקר והלכת לאהליך"</strong> (דברים טז, ז) <strong>וכתיב</strong> <small>[ונאמר]</small> מיד אחר כך: <strong>"ששת ימים תאכל מצות"</strong> (דברים טז, ח) ומסמיכות הפסוקים הוא למד: <strong>את שטעון ששה</strong> ימים לאחריו — <strong>טעון לינה,</strong> אולם <strong>את שאינו טעון ששה</strong> ימים <strong>— אינו טעון לינה. למעוטי מאי</strong> <small>[למעט</small> את <small>מה]</small> בא ר' יהודה? <strong>לאו למעוטי נמי</strong> <small>[האם לא למעט גם כן]</small> את <strong>שמיני של חג</strong> שאין ששה ימים של חג לאחריו?
 ודוחים: <strong>לא,</strong> כוונתו היתה <strong>למעוטי</strong> <small>[למעט]</small> את <strong>פסח שני דכוותיה</strong> <small>[</small>שהוא <small>כמותו]</small> של פסח ראשון לענין קרבנו ובא ללמד שכיון שאין בו ששה ימי חג לאחריו, אין בו חובת לינה. ומעירים: <strong>הכי נמי מסתברא</strong> <small>[כך גם כן מסתבר]</small> לומר שאין ר' יהודה בא למעט אלא את פסח שני, <strong>דתנן</strong> <small>[ש</small>כן <small>שנינו</small> במשנה<small>]:</small> <strong>הביכורים טעונין קרבן,</strong> שיביא בנוסף להם אף קרבן שלמים <strong>ושיר</strong> מיוחד למעמד זה המושר בפי הלויים <strong>ותנופה ולינה. מאן שמעת ליה</strong> <small>[</small>מ<small>מי שמעת אותו]</small> ש<strong>אמר</strong> שיש מצות <strong>תנופה</strong> בביכורים — <strong>ר' יהודה</strong> הוא <strong>הו‍דה וקאמר</strong> <small>[ואמר]</small> בכל זאת <strong>טעון לינה,</strong> משמע שלא בא ר' יהודה לשלול חובת לינה אלא מפסח שני.
 <strong>דתניא</strong> <small>[ש</small>כן <small>שנינו</small> בברייתא<small>]</small> בשיטת ר' יהודה בביכורים: <strong>ר' יהודה אומר:</strong> נאמר בביכורים <strong>"והנחתו</strong> לפני ה' אלהיך<strong>"</strong> (דברים כו, י), "והנחתו" שנאמר — <strong>זו תנופה</strong> שמניפים את טנא הביכורים לפני המזבח. <strong>אתה אומר זו תנופה, או אינו אלא</strong> זו <strong>הנחה ממש</strong> סמוך למזבח. <strong>כשהוא אומר</strong> "ולקח הכהן הטנא מידיך <strong>והניחו</strong> לפני מזבח ה' אלהיך" (דברים כו, ד) <strong>הרי הנחה אמורה, הא</strong> <small>[הרי]</small> <strong>מה אני מקיים</strong> במה שאמר הכתוב <strong>"והנחתו" — זו תנופה.</strong>
 ומקשים: <strong>ודלמא</strong> <small>[ושמא]</small> הברייתא המחייבת לינה בביכורים אינה כשיטת ר' יהודה אלא כשיטת <strong>ר' אליעזר בן יעקב היא,</strong> שאף הוא סבור שיש תנופה בביכורים, <strong>דתניא</strong> <small>[ש</small>כן <small>שנינו</small> בברייתא<small>];</small> נאמר: <strong>"ולקח הכהן הטנא מידך"</strong> (דברים כו, ד) — <strong>לימד על הבכורים שטעונין תנופה,</strong> אלו <strong>דברי ר' אליעזר בן יעקב.</strong>
 ושואלים: <strong>מאי טעמא</strong> <small>[מה הטעם]</small> של <strong>ר' אליעזר בן יעקב,</strong> כיצד למד הוא מצוות תנופה ממילים אלה? ומשיבים: <strong>אתיא</strong> <small>[בא]</small> נלמד הדבר בגזירה שוה <strong>"יד" "יד" משלמים, כתיב הכא</strong> <small>[נאמר כאן]</small> בביכורים: <strong>"ולקח הכהן הטנא מידך" וכתיב התם</strong> <small>[ונאמר שם]</small> בשלמים: <strong>"ידיו תביאינה את אשי ה'</strong> את החלב על החזה יביאנו את החזה להניף אותו תנופה לפני ה'<strong>"</strong> (ויקרא ז, ל). 
 ועוד נלמד מהשוואת הכתובים: <strong>מה כאן</strong> בבכורים — המניף הוא <strong>כהן, אף להלן</strong> בשלמים — <strong>כהן</strong> מניף, שהרי עוד טרם הנפה נאמר "ולקח הכהן", <strong>ומה להלן</strong> בשלמים — <strong>בעלים</strong> מניפים, <strong>אף כאן</strong> בביכורים — <strong>בעלים</strong> מניפים. <strong>הא כיצד</strong> מקיימים שיניפו גם כהן וגם הבעלים? הבעלים מניחים ידם מתחת לשלמים או לביכורים ו<strong>כהן מניח ידו תחת יד בעלים ומניף,</strong> ומכל מקום למדנו שגם ר' אליעזר בן יעקב מחייב תנופה בביכורים. ואין ראיה חותכת לדברים קודמים.
 דיון זה לא הגיע לכלל סיכום סופי ולכן שואלים <strong>מאי הוי עלה</strong> <small>[מה היה עליה]</small> על הבעיה בברכת "שהחיינו" בשמיני של חג? ומשיבים: <strong>רב נחמן אמר: אומרים זמן בשמיני של חג. ורב ששת אמר: אין אומרים זמן בשמיני של חג.</strong> ומסכמים: <strong>והלכתא</strong> <small>[והלכה]</small> למעשה: <strong>אומרים זמן בשמיני של חג.</strong>
 ומעירים: <strong>תניא כוותיה</strong> <small>[שנויה</small> ברייתא <small>כשיטתו]</small> של <strong>רב נחמן,</strong> ששנינו: <strong>שמיני</strong>
## דף מח.
 <strong>רגל בפני עצמו</strong> הוא <strong>לענין</strong> ששה דברים שסימנם <strong>פז"ר קש"ב.</strong> והן: שהיה לו <strong>פייס</strong> (גורל) <strong>בפני עצמו,</strong> שלקרבנות חג הסוכות היה סידור מיוחד לחלקם בין כל עשרים וארבעה משמרות הכהנים ואילו בשמיני עושים הכהנים פייס מיוחד עבור הקרבנות שמקריבים ביום זה. וכן יש לו <strong>זמן (</strong>ברכת "שהחיינו") <strong>בפני עצמו.</strong> והוא <strong>רגל בפני עצמו,</strong> שאין חלות בו מצוות חג הסוכות. ומביאים בו <strong>קרבן בפני עצמו,</strong> שאין קרבנות יום השמיני על פי סדר קרבנות חג הסוכות. ו<strong>שירה</strong> ששרים הלווים על הקרבן, בשמיני היא כשיר <strong>בפני עצמו,</strong> שאינו כשיר הקרבנות בסוכות. <strong>וברכה בפני עצמו</strong> שמזכירים בכל הברכות והתפילות יום שמיני עצרת.
 <big>א משנה</big> במשנה זו מפרטים את האמור במשנה הראשונה בפרק. החובה לגמור את <strong>ההלל והשמחה</strong> (הבאת קרבנות שלמי שמחה ואכילתם) בחג הסוכות הם תמיד <strong>שמונה</strong> ימים, ומבארים <strong>כיצד</strong> עניינו — <strong>מלמד שחייב אדם</strong> באמירת <strong>הלל ובשמחה ובכבוד יום טוב האחרון של חג כשאר כל ימות החג.</strong>
 <big>ב גמרא</big> שואלים: <strong>מנא הני מילי</strong> <small>[מניין דברים אלה]</small> שחייבים בשמיני בשמחת החג — <strong>דתנו רבנן</strong> <small>[ששנו חכמים];</small> נאמר בחג הסוכות, <strong>"והיית אך שמח"</strong> (דברים טז, טו) ולמדים מכאן: <strong>לרבות לילי יום טוב האחרון,</strong> שאף בהם קיימת חובת השמחה, באכילת בשר שלמים שהוקרבו מאתמול. ושואלים: <strong>או אינו אלא יום טוב הראשון</strong> הוא שבא פסוק זה לרבות? ועל כך משיבים: <strong>כשהוא אומר "אך"</strong> הרי זו לשון מיעוט, ו<strong>חלק</strong> לילה זה משאר ימי החג.
 ושואלים עוד: <strong>ומה ראית לרבות לילי יום טוב האחרון ולהוציא לילי יום טוב הראשון</strong> לענין שמחה, שלא יוקרבו שלמי שמחה בערב החג ויאכלום למחרת? ומשיבים: <strong>מרבה אני לילי יום טוב האחרון שיש שמחה לפניו</strong> ביום הקודם, ומסתבר שהכוונה שתהא השמחה נמשכת והולכת, <strong>ומוציא אני</strong> את <strong>לילי יום טוב הראשון שאין שמחה לפניו,</strong> שאין חובה להקריב בערב החג קרבנות מיוחדים.
 <big>ג משנה</big> מצות <strong>סוכה שבעה</strong> ימים. <strong>כיצד</strong> מקיימים שיהו אלה שבעה ימים שלמים, <strong>גמר מלאכול</strong> ביום השביעי <strong>לא יתיר את סוכתו</strong> מיד, לפי שחובת הסוכה קיימת עד סוף היום השביעי. <strong>אבל</strong> בכל זאת <strong>מוריד את הכלים</strong> מן הסוכה <strong>מן המנחה ולמעלה מפני כבוד יום טוב האחרון של חג</strong> שצריך שיהיו לו כלים בביתו ביום זה.
 <big>ד גמרא</big> ושואלים: <strong>אין לו כלים להוריד מהו,</strong> מה יעשה? ותוהים: <strong>אין לו כלים?! אלא כי אשתמש במאי אשתמש</strong> <small>[כאשר השתמש</small> ואכל במשך החג <small>במה השתמש]?</small> <strong>אלא</strong> כך יש לשאול: <strong>אין לו מקום להוריד כליו</strong> שאין יכול לסדר הכל בדירתו בו ביום וחייב להמשיך לאכול בסוכה <strong>מהו?</strong> מה יעשה כדי להדגיש שאינו אוכל בסוכה לשם מצות סוכה אלא משום נוחיותו ולא יעבור על "בל תוסיף"? <strong>רב חייא בר רב אמר: פוחת בה ארבעה</strong> שמוריד מסכך הסוכה ארבעה טפחים ופוסל את הסוכה בכך. <strong>ור' יהושע בן לוי אמר: מדליק בה את הנר</strong> דבר שאסור לעשות בסוכה בימי החג.
 ומעירים: <strong>ולא פליגי</strong> <small>[נחלקו]</small> בהלכה, אלא <strong>הא לן</strong> <small>[זה לנו]</small> לאנשי חוץ לארץ <strong>והא להו</strong> <small>[וזה להם]</small> לבני ארץ ישראל, שבני ארץ ישראל פוחתים מן הסוכה, משום שכבר עבר זמן חיובה, אבל בני חוץ לארץ היושבים בסוכה גם בשמיני משום ספק שביעי צריכים לעשות בה דבר אחר להיכר.
 ושואלים: <strong>הא תינח</strong> <small>[זה נוח]</small> אם היתה זו <strong>סוכה קטנה</strong> שהרי אמרנו (לעיל סוכה כט, א) שבסוכה קטנה אין מדליקין את הנר, אולם אם היתה זו <strong>סוכה גדולה</strong> שאין איסור להדליק בה נר <strong>מאי איכא למימר</strong> <small>[מה יש לומר]</small> מה עושים כדי להבחין שאינו יושב בה משום החג? ומשיבים: <strong>דמעייל</strong> <small>[שמכניס]</small> <strong>בה מאני מיכלא</strong> <small>[כלי אוכל]</small> קדירות שבישלו בהן אוכל. ש<strong>אמר רבא: מאני מיכלא</strong> <small>[כלי אוכל] —</small> <strong>בר ממטללתא</strong> <small>[חוץ לסוכה],</small> <strong>מאני משתיא</strong> <small>[כלי שתיה]</small> <strong>— במטללתא</strong> <small>[ב</small>תוך <small>הסוכה],</small> ומתוך שמכניס בסוכה כלי אוכל, הרי זה סימן שאין זו סוכה של מצוה.
 <big>ה משנה</big> <strong>ניסוך המים</strong> שהיה בחג במקדש <strong>כיצד</strong> היה נעשה? <strong>צלוחית</strong> (קנקן) <strong>של זהב מחזקת</strong> (המכילה) <strong>שלשה לוגים היה ממלא מן השילוח. הגיעו</strong> מביאי הצלוחית <strong>לשער המים</strong> שהוא אחד משערי העזרה (ונקרא כן מפני שהיו מכניסים דרכו את מי הניסוך למקדש), <strong>תקעו והריעו ותקעו</strong> לאות שמחה. <strong>עלה</strong> הכהן המנסך <strong>בכבש</strong> של המזבח <strong>ופנה לשמאלו</strong> שהיא קרן מערבית דרומית של המזבח, ו<strong>שני ספלים של כסף היו שם</strong> שלתוכם היה מנסך. <strong>ר' יהודה אומר: של סיד היו, אלא שהיו מושחרין פניהם מפני היין</strong> ולכן היו דומים לכסף. ואותם ספלים <strong>מנוקבין</strong> היו סמוך לשוליהם
## דף מח:
 <strong>כמין שני חוטמין דקין</strong> (בליטות נקובות קטנות) <strong>אחד מעובה</strong> יותר לניסוך היין <strong>ואחד דק</strong> לניסוך המים, <strong>כדי שיהו שניהם</strong> המים והיין שכרגיל אינם נוזלים במהירות שווה, בכל זאת <strong>כלים בבת אחת.</strong> ומלכתחילה היה הספל שב<strong>מערבו</strong> של המזבח <strong>של מים,</strong> וזה שב<strong>מזרחו</strong> היה <strong>של יין,</strong> אולם אם <strong>עירה</strong> צלוחית <strong>של מים לתוך</strong> ספל <strong>של יין ושל יין לתוך של מים — יצא</strong> שאין מקום הניסוך מעכב.
 <strong>ר' יהודה אומר:</strong> לא בצלוחית גדולה זו היה מנסך אלא <strong>בלוג היה מנסך</strong> את המים, וכן שניסוך זה היה <strong>כל שמונה</strong> ימים של חג ולא שבעה ימים בלבד. <strong>ולמנסך אומר לו</strong> הממונה: <strong>הגבה ידך,</strong> שיראו הכל כיצד אתה מנסך כראוי לתוך הספל. <strong>שפעם אחד נסך</strong> צדוקי <strong>אחד</strong> בכוונה <strong>על גבי רגליו</strong> לפי שלא הודה בניסוך המים, ומתוך זעם <strong>רגמוהו כל העם באתרוגיהן.</strong>
 <strong>כמעשהו</strong> של הניסוך <strong>בחול כך מעשהו בשבת, אלא</strong> שלא היו שואבים בשבת מים מן השילוח, אלא <strong>היה ממלא מערב שבת חבית של זהב שאינה מקודשת</strong> בקדושת כלי שרת <strong>מן השילוח ומניחה בלשכה</strong> וממנה היו מביאים את המים. אם <strong>נשפכה</strong> חבית זו או <strong>נתגלתה</strong> ויש חשש שמא הטיל בה נחש ארסו וכיוצא בו, <strong>היה ממלא</strong> את המים לניסוך המים <strong>מן הכיור. שהיין והמים</strong> שהיו <strong>מגולין</strong> — <strong>פסולין</strong> הן <strong>לגבי מזבח</strong> שכיון שאסור לאדם לשתותם, מחשש סכנה, אף אין מנסכים על המזבח דבר שאינו ראוי לאדם.
 <big>א גמרא</big> לגבי המנהגים שנהגו בניסוך המים ובכללם המנהג לתקוע להריע ולתקוע בהגיע המים למקדש, שואלים: <strong>מנא הני מילי</strong> <small>[מניין דברים אלה]?</small> <strong>אמר רב עינא: אמר קרא</strong> <small>[הכתוב]:</small> <strong>"ושאבתם מים בששון</strong> ממעיני הישועה<strong>"</strong> (ישעיה יב, ג), ללמד ששאיבה זו של המים מן המעין היתה, ובשמחה יתירה נעשתה. 
 אגב הבאת פסוק זה מסופר: <strong>הנהו תרי מיני</strong> <small>[אותם שני מינים,</small> כופרים<small>],</small> <strong>חד שמיה</strong> <small>[אחד</small> היה <small>שמו]</small> <strong>ששון וחד שמיה</strong> <small>[ואחד</small> היה <small>שמו]</small> <strong>שמחה, אמר ליה</strong> <small>[לו]</small> <strong>ששון לשמחה: אנא עדיפנא מינך</strong> <small>[אני עדיף ממך],</small> <strong>דכתיב</strong> <small>[</small>כיון <small>שנאמר]:</small> <strong>"ששון ושמחה ישיגו</strong> ונסו יגון ואנחה<strong>"</strong> (ישעיה לה, י), הרי שמקדימים ששון לפני שמחה. <strong>אמר ליה</strong> <small>[לו]</small> <strong>שמחה לששון:</strong> להיפך, <strong>אנא עדיפנא מינך</strong> <small>[אני עדיף ממך]</small> <strong>דכתיב</strong> <small>[</small>כיון <small>שנאמר]:</small> <strong>"שמחה וששון ליהודים"</strong> (אסתר ח, יז). <strong>אמר ליה</strong> <small>[לו]</small> <strong>ששון לשמחה: חד יומא שבקוך ושויוך פרוונקא</strong> <small>[יום אחד יעזבוך ויעשו אותך כשליח],</small> <strong>דכתיב</strong> <small>[ש</small>כן <small>נאמר]:</small> <strong>"כי בשמחה תצאו"</strong> (ישעיה נה, יב), ששמחה היא כשליח ההולך לפני העם. <strong>אמר ליה</strong> <small>[לו]</small> <strong>שמחה לששון: חד יומא שבקוך ומלו בך מיא</strong> <small>[יום אחד יעזבוך וימלאו בך מים],</small> <strong>דכתיב</strong> <small>[ש</small>כן <small>נאמר]:</small> <strong>"ושאבתם מים בששון"</strong> (ישעיה יב, ג).
 כיוצא בזה מסופר: <strong>אמר ליה</strong> <small>[לו]</small> <strong>ההוא מינא</strong> <small>[אותו מין,</small> כופר<small>]</small> <strong>דשמיה</strong> <small>[ששמו]</small> <strong>ששון לר' אבהו: עתידיתו דתמלו</strong> <small>[עתידים אתם למלא]</small> <strong>לי מים לעלמא דאתי</strong> <small>[בעולם הבא],</small> <strong>דכתיב</strong> <small>[ש</small>כן <small>נאמר]:</small> <strong>"ושאבתם מים בששון"</strong> (ישעיה יב, ג) <strong>אמר ליה</strong> <small>[לו]:</small> <strong>אי הוה כתיב</strong> <small>[אם היה נאמר]</small> <strong>"לששון"</strong> — הרי זה <strong>כדקאמרת</strong> <small>[כפי שאמרת],</small> אולם <strong>השתא דכתיב</strong> <small>[עכשיו שנאמר]</small> <strong>"בששון"</strong> כוונתו: <strong>משכיה דההוא גברא משוינן ליה גודא</strong> <small>[עורו של אותו אדם</small> כלומר עורך שלך <small>עושים אותו נאד]</small> <strong>ומלינן ביה מיא</strong> <small>[וממלאים בו מים].</small>
 <big>ב</big> שנינו במשנה: <strong>עלה בכבש ופנה לשמאלו. תנו רבנן</strong> <small>[שנו חכמים]:</small> <strong>כל העולים למזבח עולין דרך ימין</strong> כלומר פונים ימינה <strong>ומקיפין</strong> את המזבח <strong>ויורדין דרך שמאל. חוץ מן העולה לשלשה דברים הללו</strong> המפורטים להלן, <strong>שעולין</strong> לצורכם <strong>דרך שמאל וחוזרין על העקב</strong> (באותו כיוון שבאו). <strong>ואלו הן: ניסוך המים, וניסוך היין, ועולת העוף כשרבתה במזרח,</strong> שכשהיו כהנים מרובים עוסקים בעולות אלה במקומם למזרחו של המזבח, ולא היה שם מקום לכולם, היו הנותרים מולקים אותה במערבו של המזבח.
 <big>ג</big> שנינו במשנה כי לדעת ר' יהודה הספלים לא היו מכסף <strong>אלא</strong> מסיד, וטעו בהם לחשוב שהם מכסף משום ש<strong>היו משחירין.</strong> ושואלים: <strong>בשלמא</strong> <small>[נניח]</small> לספל המיוחד ל<strong>יין</strong> ומובן מדוע היה <strong>משחיר</strong> — מפני היין שבו, אולם <strong>דמיא</strong> <small>[</small>ספל המיוחד <small>למים]</small> <strong>אמאי</strong> <small>[מדוע]</small> היה <strong>משחיר?</strong> ומשיבים: <strong>כיון</strong> ש<strong>אמר מר</strong> <small>[החכם]:</small> אם <strong>עירה של מים לתוך של יין, ושל יין לתוך של מים — יצא,</strong> פעמים שהיו מחליפים, ולכן אף הספל <strong>של מים אתי לאשחורי</strong> <small>[היה בא,</small> עשוי <small>להשחיר].</small>
 <big>ד</big> שנינו במשנה שהיו הספלים <strong>מנוקבין כמין שני חוטמין</strong> דקים אחד עבה ואחד דק. ושואלים: <strong>לימא מתניתין</strong> <small>[</small>האם <small>נאמר שמשנתנו]</small> כשיטת <strong>ר' יהודה היא ולא</strong> כשיטת <strong>רבנן</strong> <small>[חכמים];</small> <strong>דתנן</strong> <small>[ש</small>כן <small>שנינו</small> במשנה<small>]:</small> <strong>ר' יהודה אומר: בלוג היה מנסך כל שמונה</strong> ימים ולא בשלושה לוגים, ולשיטתו אכן היה הבדל גדול בין כמות היין שהיא שלושה לוגים לבין המים שהם לוג אחד בלבד ולכך היה צריך לעשות ליין נקב עבה יותר. <strong>דאי רבנן</strong> <small>[שאם</small> כשיטת <small>חכמים]</small> שאף צלוחית המים היתה של שלוש לוגים — אם כן, <strong>כי הדדי נינהו</strong> <small>[</small>הרי זה <small>כמו זה הם]</small> ומדוע עובי הפיות היה שונה?
 ומשיבים: <strong>אפילו תימא</strong> <small>[תאמר]</small> שהוא כשיטת <strong>רבנן</strong> <small>[חכמים],</small> אלא <strong>חמרא סמיך מיא קליש</strong> <small>[היין סמיך והמים קלושים,</small> דלילים<small>]</small> ולכן היין מתעכב לצאת יותר מן המים, וכדי שיצאו בשווה צריך להרחיב את פי הספל של היין.
 ומעירים: <strong>הכי נמי מסתברא</strong> <small>[כך גם כן מסתבר]</small> לומר ששיטת המשנה היא כחכמים, <strong>דאי</strong> <small>[שאם]</small> תאמר שהיא כשיטת <strong>ר' יהודה,</strong> אם כן חילוק זה ששנינו במשנה "מעובה" ו"דק" אינו החילוק בו נוקט ר' יהודה בענין זה במקום אחר, שכן <strong>"רחב" ו"קצר" אית ליה</strong> <small>[יש לו],</small> שלשיטתו זה היה ההבדל, <strong>דתניא</strong> <small>[ש</small>הרי <small>שנינו</small> בברייתא<small>]</small> <strong>ר' יהודה אומר: שני קשוואות,</strong> כלומר: צינורות קטנים <strong>היו שם, אחד של מים ואחד של יין, של יין פיה רחב ושל מים פיה קצר, כדי שיהו שניהם כלין בבת אחת</strong> משמע שלא היו שם חוטמים אלא מיני צינורות ושוויסות נזילת המים והיין היה נעשה באמצעות הארכת צינור היין. ומסכמים: אכן, <strong>שמע מינה</strong> <small>[למד מכאן]</small> שכן הוא, שאין משנתנו כדעת ר' יהודה.
 <big>ה</big> שנינו במשנה כי בין שני הספלים <strong>מערבו</strong> היה <strong>של מים</strong> ושהיו אומרים למנסך שיגביה ידו. <strong>תנו רבנן</strong> <small>[שנו חכמים]:</small> <strong>מעשה בצדוקי אחד שניסך</strong> את המים <strong>על גבי רגליו, ורגמוהו כל העם באתרוגיהן,</strong> מפני זעמם עליו. <strong>ואותו היום נפגמה קרן המזבח,</strong> מפני רגימה זו וכל המהומה שאירעה לאחר מכן, <strong>והביאו בול</strong> (גוש) <strong>של מלח וסתמוהו</strong> את מקום הפגום <strong>לא מפני שהוכשר לעבודה</strong> על ידי סתימה זו, <strong>אלא מפני</strong> הכבוד <strong>שלא יראה</strong> ה<strong>מזבח פגום.</strong>
## דף מט.
 <strong>שכל מזבח שאין לו לא כבש ולא קרן ולא יסוד ולא ריבוע</strong> (שלא נעשה כריבוע או שנפגם ריבועו), אם חסר בו אחד מאלה — הריהו <strong>פסול לעבודה. ר' יוסי בר יהודה אומר: אף הסובב</strong> (הכרכוב) הוא חלק מעכב במזבח.
 <big>א</big> <strong>אמר רבה בר בר חנה אמר ר' יוחנן: שיתין</strong> שהם הנקבים והחללים שהיו במזבח ומתחתיו, <strong>מששת ימי בראשית נבראו. שנאמר: "חמוקי ירכיך כמו חלאים מעשה ידי אמן"</strong> (שיר השירים ז, ב). ומפרשים בדרך הרמז: <strong>"חמוקי ירכיך"</strong> — <strong>אלו השיתין</strong> שהם מוסתרים במזבח כחמוקים אלה <strong>"כמו חלאים"</strong> כוונתו — <strong>שמחוללין</strong> (חלולים) <strong>ויורדין עד התהום. "מעשה ידי אמן" — זו מעשה ידי אומנותו של הקדוש ברוך הוא.</strong> ומעין זה <strong>תנא דבי</strong> <small>[שנה החכם מבית</small> מדרשו<small>]</small> של <strong>ר' ישמעאל:</strong> נאמר: <strong>"בראשית"</strong> (בראשית א, א) <strong>אל תיקרי "בראשית" אלא "ברא שית",</strong> כלומר: מראשית בריאת העולם נבראו שיתין אלה.
 <strong>תניא</strong> <small>[שנויה</small> ברייתא<small>]</small> <strong>ר' יוסי אומר: שיתין</strong> אלה היו <strong>מחוללין</strong> (חלולים) <strong>ויורדין עד לתהום. שנאמר: "אשירה נא לידידי שירת דודי לכרמו כרם היה לידידי בקרן בן שמן. ויעזקהו ויסקלהו ויטעהו שרק ויבן מגדל בתוכו, וגם יקב חצב בו"</strong> (ישעיה ה, א-ב), והוא מפרשו כמשל למקדש ולאשר בו: <strong>"ויטעהו שרק" — זה בית המקדש, "ויבן מגדל בתוכו" — זה מזבח, "וגם יקב חצב בו" — אלו השיתין,</strong> לומר שהן בריאה טבעית מראשית ימי עולם.
 <strong>תניא</strong> <small>[שנויה</small> ברייתא<small>]</small> <strong>אמר ר' אלעזר בר צדוק: לול</strong> (חלל) <strong>קטן היה בין כבש למזבח במערבו של כבש, ואחת לשבעים שנה פרחי כהונה</strong> (צעירי הכהנים) היו <strong>יורדין לשם, ומלקטין משם יין קרוש</strong> משיירי הנסכים, שנתייבשו מימיו <strong>שדומה</strong> לבסוף לאחר שנקרש <strong>לעיגולי דבילה</strong> (תאנה יבשה) <strong>ובאין ושורפין אותו בקדושה</strong> בעזרה, <strong>שנאמר: "בקדש הסך נסך שכר לה'"</strong> (במדבר כח, ז)
## דף מט:
 <strong>כשם שניסוכו בקדושה כך שריפתו בקדושה.</strong> ושואלים: <strong>מאי משמע</strong> <small>[מה המשמעות]</small> כיצד למדים מכתוב זה ענין שריפה שלא נאמר בו? <strong>אמר רבינא: אתיא</strong> <small>[בא]</small> נלמד הדבר בגזירה שווה <strong>"קדש" "קדש". כתיב הכא</strong> <small>[נאמר כאן]</small> בענין נסכים: <strong>"בקדש הסך נסך</strong> שכר" (במדבר כח, ז) <strong>וכתיב התם</strong> <small>[ונאמר שם]</small> בענין הנותר מן הקרבנות לאחר זמנם: <strong>"ושרפת את הנותר באש לא יאכל כי קדש הוא"</strong> (שמות כט, לד) ולמדים משם שאף דין הנסכים לבסוף בשריפה.
 ומעירים: <strong>כמאן אזלא הא דתנן</strong> <small>[כ</small>שיטת <small>מי הולכת</small> הלכה <small>זו ששנינו</small> במשנה<small>]:</small> <strong>נסכים, בתחילה</strong> לפני שניסכום <strong>מועלין בהן,</strong> שהן כשאר הקדשים, אולם אם כבר <strong>ירדו לשיתין — אין מועלין בהן</strong> עוד, לפי שכבר נעשתה מצוותם. <strong>לימא</strong> <small>[האם נאמר]</small> שכשיטת <strong>ר' אלעזר בר צדוק היא</strong> שלא היו הנסכים יורדים לתהום אלא ללול ונלקטים ממנו אחת לשבעים שנה! <strong>דאי רבנן</strong> <small>[שאם</small> כשיטת <small>חכמים]</small> היא, כיצד אפשר למעול בהם? <strong>הא נחתו להו</strong> <small>[הרי</small> לשיטתם <small>ירדו להם</small> הנסכים<small>]</small> <strong>לתהום</strong> דרך השיתין, ואין שייכת בהם עוד מעילה!
 ודוחים: <strong>אפילו תימא</strong> <small>[תאמר]</small> שהיא כשיטת <strong>רבנן</strong> <small>[חכמים],</small> אולם כאן מדובר <strong>בדאיקלט</strong> <small>[שנקלט]</small> קצת מן היין בתוך כלי שתלוהו בתוך השיתין.
 <strong>ואיכא דאמרי</strong> <small>[ויש אומרים]</small> שמועה זו בלשון אחרת: <strong>לימא רבנן</strong> <small>[האם נאמר</small> שכשיטת <small>חכמים]</small> <strong>היא ולא</strong> כשיטת <strong>ר' אלעזר בר צדוק? דאי</strong> <small>[שאם]</small> כשיטת <strong>ר' אלעזר</strong> היא, הרי <strong>אכתי בקדושתייהו קיימי</strong> <small>[עדיין בקדושתם</small> הם <small>עומדים],</small> שהרי לדעתו צריך לשורפם, ואם כן מן הסתם לשיטתו יש בהם עדיין קדושה ודין מעילה! ודוחים: <strong>אפילו תימא</strong> <small>[תאמר]</small> שהיא כשיטת <strong>ר' אלעזר,</strong> מכל מקום אף לדעתו אין בהם דין מעילה כי <strong>אין לך דבר שנעשתה מצותו ומועלין בו</strong> לאחר מכן. <strong>אמר ריש לקיש: בזמן שמנסכין יין על גבי</strong> ה<strong>מזבח, פוקקין את השיתין</strong> מלמעלה בראש המזבח, כדי שישאר היין על גבי המזבח וייראה גרונו של המזבח כביכול מלא ושהוא שבע. <strong>לקיים מה שנאמר: "בקדש הסך נסך שכר לה'".</strong>
 ושואלים: <strong>מאי משמע</strong> <small>[מה המשמעות],</small> כיצד למדים מפסוק זה הלכה זו? <strong>אמר רב פפא: "שכר" — לשון שתיה,</strong> וכן <strong>לשון שביעה,</strong> וכן <strong>לשון שכרות.</strong> וכדי להדגיש צדדים אלה שבניסוך היין, עשו שיהא היין ממלא את חלל המזבח. <strong>אמר רב פפא: שמע מינה</strong> <small>[למד מכאן]</small> <strong>כי שבע איניש חמרא</strong> <small>[כאשר שבע אדם מן היין] —</small> <strong>מגרוניה שבע</strong> <small>[מגרונו הוא שבע]</small> ממילוי היין בגרון ולא מכניסתו לבטנו, בניגוד לשביעה ממזון. <strong>אמר רבא:</strong> מכאן נלמד כי <strong>צורבא מרבנן דלא נפישא ליה חמרא, ליגמע גמועי</strong> <small>[תלמיד חכם שאין מרובה אצלו יין שיגמע</small> אותו <small>בגמיעות</small> גדולות<small>]</small> כך שיתמלא גרונו, שהרי למדנו שבדרך זו רבה ההנאה ממנו. וכן נהג <strong>רבא</strong> עצמו ש<strong>אכסא דברכתא אגמע גמועי</strong> <small>[בכוס של ברכה</small> היה <small>גומע בגמיעות</small> גדולות<small>]</small> כדי לכבד ולהדר שתיית יין זו.
 <big>א</big> כיון שלענין שיתין הובאו מדרשי כתובים משיר השירים מביאים דרשות אחרות על פסוקים אלה. <strong>דרש רבא: מאי דכתיב</strong> <small>[מהו שנאמר]:</small> <strong>"מה יפו פעמיך בנעלים בת נדיב"</strong> (שיר השירים ז, ב) — <strong>מה יפו פעמותיהן</strong> (רגליהם) <strong>של ישראל בשעה שעולין לרגל. "בת נדיב"</strong> — הרי זו <strong>בתו של אברהם אבינו שנקרא נדיב, שנאמר: "נדיבי עמים נאספו עם אלהי אברהם"</strong> (תהלים מז, י), ובהדגשה: <strong>אלהי אברהם ולא אלהי יצחק ויעקב.</strong> ומדוע מייחסים את ישראל דווקא לאברהם — <strong>אלא אלהי אברהם שהיה תחילה לגרים —</strong> ולכן אפשר שיאספו אליו נדיבי עמים כולם.
 <strong>תנא דבי</strong> <small>[שנה</small> החכם <small>מבית</small> מדרשו<small>]</small> של <strong>רב ענן: מאי דכתיב</strong> <small>[מהו שנאמר]:</small> <strong>"חמוקי ירכיך"</strong> (שיר השירים ז, ב) — <strong>למה נמשלו דברי תורה כירך? לומר לך: מה ירך</strong> נמצא תמיד <strong>בסתר,</strong> שמכוסה בגדים, <strong>אף דברי תורה</strong> יפה להם שייאמרו <strong>בסתר</strong> ולא בפומבי.
 <strong>והיינו</strong> <small>[והוא]</small> ש<strong>אמר ר' אלעזר, מאי דכתיב</strong> <small>[מהו שנאמר]:</small> <strong>"הגיד לך אדם מה טוב ומה ה' דורש ממך כי אם עשות משפט ואהבת חסד והצנע לכת עם אלהיך"</strong> (מיכה ו, ח). וכך הוא מפרש: <strong>"עשות משפט" — זה הדין, "ואהבת חסד" — זו גמילות חסדים, "והצנע לכת עם אלהיך" — זו הוצאת המת</strong> שצריכים זרים לטפל בו <strong>והכנסת כלה</strong> עניה <strong>לחופה</strong> שראוי לעשותם בלא פרסומת יתירה. <strong>והלא דברים קל וחומר: ומה דברים</strong> אלה <strong>שדרכן לעשותן בפרהסיא</strong> שהרי גם בהלוויית המת וגם בחופה באים רבים להשתתף, ובכל זאת <strong>אמרה תורה</strong> בהם <strong>"הצנע לכת", דברים שדרכן לעשותן בצנעא</strong> (כגון צדקה לעניים) <strong>על אחת כמה וכמה,</strong> שיש להצטנע בהם.
 <big>ב</big> <strong>אמר ר' אלעזר: גדול העושה צדקה יותר</strong> מהמקריב <strong>כל</strong> סוגי <strong>הקרבנות, שנאמר: "עשה צדקה ומשפט נבחר לה' מזבח"</strong> (משלי כא, ג), ובכלל "זבח" כל סוגי הקרבנות. <strong>ואמר ר' אלעזר: גדולה גמילות חסדים</strong> שעוזר לאדם בדבר שהוא זקוק לעזרה <strong>יותר מן הצדקה, שנאמר: "זרעו לכם לצדקה וקצרו לפי חסד"</strong> (הושע י, יב). וכך הלימוד: <strong>אם אדם זורע — ספק אוכל ספק אינו אוכל,</strong> שמא לא יצמחו הזרעים, ואפילו אם יצמחו שמא ינזקו במחלות וכדומה, <strong>אדם קוצר — ודאי אוכל.</strong> ומן הכתוב למדנו שהצדקה מתייחסת לזריעה ואילו מעשה החסד מתייחס לקצירה.
 <strong>ואמר ר' אלעזר: אין צדקה משתלמת</strong> לו מן השמים לפי גודל הסכומים שנתן <strong>אלא לפי חסד</strong> ונדיבות שהיו בצדקה זו, ולפי דרך הנתינה ורוב ההשתדלות וההתבוננות שעשה <strong>בה, שנאמר: "זרעו לכם לצדקה וקצרו לפי חסד"</strong> (הושע י, יב).
 <strong>תנו רבנן</strong> <small>[שנו חכמים]:</small> <strong>בשלשה דברים גדולה גמילות חסדים יותר מן הצדקה: צדקה</strong> עושה אדם <strong>בממונו</strong> בלבד, ואילו <strong>גמילות חסדים — בין בגופו</strong> שעוזר לאחרים, <strong>בין בממונו.</strong> וכן: <strong>צדקה</strong> ניתנת רק <strong>לעניים,</strong> ואילו <strong>גמילות חסדים</strong> שייכת <strong>בין לעניים בין לעשירים.</strong> ועוד: <strong>צדקה</strong> אפשר לעשות רק עם אנשים <strong>חיים,</strong> ואילו <strong>גמילות חסדים</strong> יכולה להיעשות <strong>בין לחיים בין למתים.</strong>
 <strong>ואמר ר' אלעזר: כל העושה צדקה ומשפט, כאילו מילא</strong> את כל <strong>העולם כולו חסד. שנאמר: "אוהב צדקה ומשפט חסד ה' מלאה הארץ"</strong> (תהלים לג, ה). <strong>שמא תאמר כל הבא לקפוץ קופץ,</strong> שלכל אדם ניתנת הזדמנות לעשות חסד אמיתי — <strong>תלמוד לומר: "מה יקר חסדך אלהים"</strong> (תהלים לו, ח), שדבר יקר ונדיר הוא לעשות חסד כראוי. <strong>יכול אף ירא שמים כן</strong> אין מזדמן לו חסד תמיד — <strong>תלמוד לומר: "וחסד ה' מעולם ועד עולם על יראיו"</strong> (תהלים קג, יז).
 <strong>אמר ר' חמא בר פפא: כל אדם שיש עליו חן — בידוע שהוא ירא שמים. שנאמר: "וחסד ה' מעולם ועד עולם על יראיו",</strong> כלומר: כשרואים שיש חן וחסד לאדם, ודאי הוא מיראי ה'. <strong>ואמר ר' אלעזר: מאי דכתיב</strong> <small>[מהו שנאמר]:</small> <strong>"פיה פתחה בחכמה ותורת חסד על לשונה"</strong> (משלי לא, כו), <strong>וכי יש תורה של חסד ויש תורה שאינה של חסד? אלא</strong> כך יש להסביר: <strong>תורה לשמה</strong> — <strong>זו היא תורה של חסד,</strong> שהרי לומדה בלב שלם ומרצונו, תורה <strong>שלא לשמה</strong> — <strong>זו היא תורה שאינה של חסד. איכא דאמרי</strong> <small>[יש אומרים]</small> כך פירושו: <strong>תורה</strong> שהוא לומד על מנת <strong>ללמדה</strong> לאחרים — <strong>זו היא תורה של חסד,</strong> תורה שלומד <strong>שלא ללמדה</strong> לאחרים — <strong>זו היא תורה שאינה של חסד.</strong>
 <big>ג</big> שנינו במשנה בענין ניסוך המים כי <strong>כמעשהו בחול</strong> כך מעשהו בשבת, אלא שבשבת היו מכניסים את המים לחבית שאינה מקודשת. ושואלים: <strong>ואמאי</strong> <small>[ומדוע]</small> יעשו כן? <strong>נייתי</strong> <small>[שיביא]</small> את המים בחבית <strong>מקודשת! אמר זעירי: קסבר</strong> <small>[סבר]</small> חכם זה <strong>אין שיעור למים</strong> שצריכים לנסך, <strong>וכלי שרת מקדשין</strong> מעצמם את תוכנם, אם הוא דבר הראוי להיות קדוש, אפילו <strong>שלא מדעת</strong> גם אם אינו מתכוון לקדשם.
## דף נ.
 <strong>ואי מייתי</strong> <small>[ואם מביא]</small> את המים בחבית <strong>מקודשת, איפסילו להו</strong> <small>[נפסלו להם]</small> המים <strong>בלינה</strong> במשך הלילה כשאר דברים הקדושים בקדושת הגוף שנפסלים בלינה ושוב לא יהיו ראויים לניסוך. <strong>חזקיה אמר: כלי שרת אין מקדשין אלא מדעת</strong> שצריך לכוון שיתקדש מה שבכלי, ובעצם היה אפשר להכניס גם בחבית מקודשת, אלא <strong>גזירה</strong> היא שגזרו שלא ימלאו את המים אלא בחבית שאינה מקודשת <strong>שמא יאמרו</strong> האנשים לאחר שיראו שמנסכים את המים הללו למחרת בבוקר ויחשבו ש<strong>לדעת נתקדשו</strong> בתוכה, שאין לינה פוסלת את הנסכים.
 <strong>אמר ר' ינאי אמר ר' זירא: אפילו תימא</strong> <small>[תאמר]</small> כי <strong>יש שיעור למים</strong> וכן תאמר <strong>שכלי שרת אין מקדשין אלא מדעת, גזירה</strong> אחרת יש כאן: <strong>שמא יאמרו</strong> כי <strong>ל</strong>צורך <strong>קידוש ידים ורגלים מלאן</strong> ואין להם שיעור, ולכשיראו שמנסכים אותם יאמרו שאין הנסכים נפסלים בלינה.
 <big>א</big> שנינו במשנה שאם <strong>נשפכה או נתגלתה</strong> החבית — מימיה פסולים. ושואלים: ו<strong>אמאי</strong> <small>[ומדוע]</small> יפסלו המים? <strong>ליעביד</strong> <small>[</small>ו<small>שיעשה</small> את המים<small>]</small> <strong>במסננת</strong> ועל ידי כך יתגלה הרעל. <strong>לימא מתניתין</strong> <small>[האם נאמר</small> ש<small>משנתנו]</small> ש<strong>לא כ</strong>שיטת <strong>ר' נחמיה? דתניא</strong> <small>[ש</small>כן <small>שנינו</small> בברייתא<small>]:</small> דבר המכוסה <strong>במסננת — יש בו משום גילוי. אמר ר' נחמיה: אימתי</strong> הדין כן — <strong>בזמן שהתחתונה</strong> (הכלי התחתון) <strong>מגולה, אבל בזמן שהתחתונה מכוסה, אף על פי ש</strong>המסננת <strong>העליונה מגולה — אין בה משום גילוי. מפני שארס נחש דומה לספוג</strong> וספוג <strong>צף ועומד במקומו.</strong>
 ומשיבים: <strong>אפילו תימא</strong> <small>[תאמר]</small> שהוא כשיטת <strong>ר' נחמיה, אימר</strong> <small>[אמור]</small> ש<strong>אמר ר' נחמיה,</strong> להתיר מים מגולים על ידי סינון, זהו דווקא <strong>להדיוט, אבל לגבוה מי</strong> <small>[האם]</small> <strong>אמר?</strong> שאף שאפשר להכשיר מים אלה לשתיה ודאי אין אלה מן המובחר. ושואלים: <strong>ולית ליה</strong> <small>[ו</small>כי <small>אין לו]</small> <strong>לר' נחמיה</strong> מה שנאמר: <strong>"הקריבהו נא לפחתך הירצך או הישא פניך אמר ה' צבאות"</strong> (מלאכי א, ח)? ומכאן למדנו שדבר שאין אדם נותנו כמתנת כבוד למכובדים בין בני אדם, ודאי שאין ראוי לתתו על גבי המזבח.
 
 <big>א משנה</big> <strong>החליל,</strong> מנגנים היו בו בחג הסוכות <strong>חמשה</strong> או <strong>ששה</strong> ימים. <strong>זהו החליל</strong> שהיו מנגנים בו בשמחת <strong>בית השואבה, שאינו דוחה לא את השבת ולא את יום טוב.</strong> ולכן אם חל יום ראשון בשבת, עשוי החליל שינגנו בו או ששה ימים של ימי חול המועד בלבד, או חמישה ימים אם חלה שבת באחד מימי חול המועד.
## דף נ:
 <strong>איתמר</strong> <small>[נאמר]</small> שנחלקו בשאלה זו <strong>רב יהודה ורב עינא, חד תני</strong> <small>[אחד</small> מהם <small>היה שונה]:</small> שמחת בית ה<strong>שואבה, וחד תני</strong> <small>[ואחד</small> מהם <small>היה שונה]:</small> שמחת בית <strong>חשובה. אמר מר זוטרא: מאן דתני</strong> <small>[מי ששונה]</small> <strong>"שואבה" לא משתבש</strong> <small>[טועה]</small> <strong>ומאן דתני</strong> <small>[ומי ששונה]</small> <strong>"חשובה" לא משתבש</strong> <small>[טועה].</small> והוא מפרט: <strong>מאן דתני</strong> <small>[מי ששונה]</small> <strong>"שואבה" לא משתבש</strong> <small>[טועה],</small> <strong>דכתיב</strong> <small>[ש</small>כן <small>נאמר]:</small> <strong>"ושאבתם מים בששון"</strong> (ישעיה יב, ג) ועל שם ניסוך המים נקראת השמחה. <strong>ומאן דתני</strong> <small>[ומי ששונה]</small> <strong>"חשובה" לא משתבש</strong> <small>[טועה],</small> שכן <strong>אמר רב נחמן: מצוה חשובה היא ובאה מששת ימי בראשית.</strong>
 <big>ב</big> <strong>תנו רבנן</strong> <small>[שנו חכמים]:</small> <strong>החליל דוחה את השבת,</strong> אלו <strong>דברי ר' יוסי בר יהודה. וחכמים אומרים: אף יום טוב אינו דוחה. אמר רב יוסף: מחלוקת</strong> זו היא לגבי <strong>שיר של קרבן</strong> שהיו מלוים את הקרבת קרבנות התמיד בשירה. ש<strong>ר' יוסי</strong> בר יהודה <strong>סבר: עיקר שירה בכלי</strong> ושירה זו <strong>עבודה היא</strong> ולכן היא <strong>דוחה את השבת. ורבנן סברי</strong> <small>[וחכמים סבורים]:</small> <strong>עיקר שירה</strong> היא דווקא זו ששרים <strong>בפה,</strong> ומה שמנגנים בכלי <strong>לאו</strong> <small>[לא]</small> <strong>עבודה היא</strong> אלא ליווי ורקע שמוסיפים לעתים לשירה ולכן <strong>אינה דוחה את השבת. אבל שיר של שואבה — דברי הכל שמחה היא</strong> ואינה חלק מעבודת הקודש, ולכן ודאי <strong>שאינה דוחה את השבת.</strong>
 <strong>אמר רב יוסף: מנא אמינא דבהא פליגי</strong> <small>[מניין אומר אני שבזה הם חלוקים]</small> <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>כלי שרת שעשאן של עץ, רבי פוסל ור' יוסי בר יהודה מכשיר. מאי לאו בהא קמיפלגי</strong> <small>[האם לא</small> בדבר <small>זה נחלקו]:</small> <strong>מאן</strong> <small>[מי]</small> ש<strong>מכשיר סבר</strong> כי <strong>עיקר שירה בכלי</strong> הוא ואף כלי הנגינה שבמקדש כלי שרת הם, ודבר זה שניתן לעשות כלי שרת מעץ <strong>ילפינן מאבובא</strong> <small>[למדים אנו מן האבוב]</small> שהיה מימי <strong>משה</strong> שהיה עשוי עץ ולשיטה זו כלי שרת היה. <strong>ומאן דפסיל</strong> <small>[ומי שפוסל]</small> <strong>סבר</strong> כי <strong>עיקר שירה בפה</strong> היא, ולכן <strong>לא ילפינן מאבובא</strong> <small>[אין אנו למדים מאבוב]</small> של <strong>משה,</strong> שלשיטה זו אינו כלי שרת.
 ודוחים: <strong>לא,</strong> אין להוכיח מכאן, כי אפשר לומר <strong>דכולי עלמא</strong> <small>[לדעת הכל]</small> <strong>עיקר שירה בכלי</strong> היא, אלא <strong>הכא</strong> <small>[כאן]</small> בשאלה אם <strong>דנין</strong> דבר ש<strong>אפשר</strong> לעשותו <strong>מ</strong>דבר <strong>שאי אפשר קמיפלגי</strong> <small>[חלוקים הם],</small> כלומר: האם אפשר ליצור הכללה ממקרה פרטי, שיש בו צד מיוחד. <strong>מאן</strong> <small>[מי]</small> ש<strong>מכשיר</strong> בכל כלי שרת של עץ <strong>סבר</strong> כי <strong>דנין אפשר משאי אפשר,</strong> שאף שאכן רוב כלי השרת היו עשויים מתכת ולכאורה מהם היה צריך ללמוד, מכל מקום כיון שמצינו את האבוב שאינו עשוי אלא עץ, יש ללמוד ממנו אף על הכלל ולהכשיר כל כלי שרת העשויים עץ <strong>ומאן דפסיל</strong> <small>[ומי שפוסל]</small> <strong>סבר: לא דנין</strong> דבר ש<strong>אפשר</strong> לעשותו <strong>מ</strong>דבר <strong>שאי אפשר,</strong> שכיון שאבוב של משה הוא יוצא מן הכלל, אין ללמוד ממנו הלכה כללית.
 <strong>ואיבעית אימא</strong> <small>[ואם תרצה אמור]</small> שאפשר לדחות את הוכחת רב יוסף באופן אחר ולהסביר כך: <strong>דכולי עלמא</strong> <small>[לדעת הכל]</small> יש לומר כי <strong>עיקר שירה בפה</strong> ואין ללמוד איפוא מאבוב, ואפילו אם תאמר כי עיקר שירה בכלי היא עדיין אי אפשר ללמוד מאבוב, כי לדעת הכל <strong>אין דנין אפשר משאי אפשר, והכא במילף</strong> <small>[וכאן</small> השאלה היא כיצד <small>ללמוד]</small> דין ה<strong>מנורה,</strong> האם בדרך לימוד <strong>בכללי ובפרטי</strong> <small>[בכללים ופרטים]</small> או בדרך לימוד <strong>ברבויי ומיעוטי</strong> <small>[ריבויים ומיעוטים]</small> <strong>קא מיפלגי</strong> <small>[הוא שנחלקו].</small> <strong>רבי דריש</strong> <small>[</small>היה <small>דורש]</small> <strong>כללי ופרטי</strong> <small>[כללים ופרטים],</small> ואילו <strong>ר' יוסי בר יהודה דריש</strong> <small>[</small>היה <small>דורש]</small> בדרך <strong>ריבויי ומיעוטי</strong> <small>[ריבויים ומיעוטים].</small>
 ואלה פרטי המחלוקת: <strong>רבי</strong> הפוסל כלי שרת העשויים עץ, <strong>דריש</strong> <small>[</small>היה <small>דורש]</small> <strong>כללי ופרטי</strong> <small>[כללים ופרטים],</small> וכך למד מן הפסוק "ועשית מנורת זהב טהור מקשה תיעשה המנורה" (שמות כה, לא): <strong>"ועשית מנורת"</strong> — הרי זה <strong>כלל,</strong> שהרי מכאן אפשר ללמוד מנורה של כל דבר, <strong>"זהב טהור" — פרט,</strong> לומר שאין בכלל האמור אלא מה שיש בפרט זה, וללמד שאין לעשותה אלא זהב טהור, <strong>"מקשה תיעשה המנורה"</strong> בלי פירוט החומר — הרי זה <strong>חזר וכלל.</strong> והרי לנו כאן איפוא <strong>כלל ופרט וכלל,</strong> ולפי כללי מדרש ההלכה הרי בכגון זה <strong>אי אתה דן אלא כעין הפרט</strong> שמרחיבים את הכלל לכל דבר שהוא כעין דוגמת הפרט; <strong>מה הפרט מפורש של מתכת, אף כל</strong> חומר שאפשר לעשות ממנו את המנורה הרי זה <strong>של מתכת</strong> בלבד.
 ואילו <strong>ר' יוסי בר יהודה</strong> המכשיר כלי שרת העשויים עץ, <strong>דריש</strong> <small>[</small>היה <small>דורש]</small> בדרך <strong>ריבויי ומיעוטי</strong> <small>[ריבויים ומיעוטים],</small> וכך למד: <strong>"ועשית מנורת"</strong> הרי זה <strong>ריבה, "זהב טהור" — מיעט</strong> (צמצם), <strong>"מקשה תיעשה המנורה" — חזר וריבה,</strong> הרי <strong>ריבה ומיעט וריבה</strong> ולפי כללי מידה זו בהלכה — <strong>ריבה הכל.</strong> וכך לומדים: <strong>מאי רבי</strong> <small>[מה ריבה] —</small> <strong>רבי כל מילי</strong> <small>[ריבה כל דבר]</small> כל חומר ואפילו עץ, <strong>מאי</strong> <small>[מה]</small> <strong>מיעט</strong> על ידי כך — <strong>מיעט</strong> מנורה <strong>של חרס,</strong> שאת הדבר הרחוק ביותר מן הכללים ממעטים על ידי הפרט.
 <strong>אמר רב פפא:</strong> גופם של דברי רב יוסף שהמחלוקת בין ר' יוסי בר יהודה וחכמים האם החליל דוחה יום טוב ושבת, היא בדבר מהותה של השירה בעת הקרבת קרבנות התמיד,
## דף נא.
 <strong>כתנאי</strong> <small>[כתנאים],</small> שכבר נחלקו בענין זה <strong>דתנן</strong> <small>[ש</small>כן <small>שנינו</small> במשנה<small>]</small> במסכת ערכין: המנגנים בכלי הנגינה שבמקדש <strong>עבדי כהנים היו,</strong> אלו <strong>דברי ר' מאיר. ר' יוסי אומר: משפחת בית הפגרים ומשפחת בית צפריא,</strong> ומהעיר <strong>אמאום היו, שהיו</strong> ישראלים מיוחסים עד שהיו <strong>משיאין</strong> את בנותיהם <strong>לכהונה,</strong> ולא היו עבדים.
 <strong>ר' חנינא בן אנטיגנוס אומר: לוים היו. מאי לאו בהא קא מיפלגי</strong> <small>[האם לא</small> בנושא <small>זה נחלקו]</small> <strong>דמאן</strong> <small>[שמי]</small> ש<strong>אמר</strong> כי <strong>עבדים היו</strong> המנגנים, <strong>קסבר</strong> <small>[סבור הוא]:</small> <strong>עיקר שירה בפה</strong> והנגינה אינה אלא ליווי שאינו עיקרי ולכן יכלו להיות המנגנים אף עבדים. <strong>ומאן</strong> <small>[ומי]</small> ש<strong>אמר</strong> ש<strong>לויים היו</strong> המנגנים, <strong>קסבר</strong> <small>[סבור הוא]:</small> <strong>עיקר שירה בכלי,</strong> ולכן היו המנגנים צריכים להיות לויים, שהרי עושים הם את עבודת הלויים בשירה, אבל ישראלים פסולים לכך.
 ומקשים: <strong>ותסברא</strong> <small>[וסבור אתה]</small> שאפשר לפרש כן?! שהרי לפי הסברך זה, <strong>ר' יוסי מאי קסבר</strong> <small>[מה הוא סבור]?</small> <strong>אי קסבר</strong> <small>[אם סבור הוא]</small> כי <strong>עיקר שירה בפה</strong> היא — אם כן <strong>אפילו עבדים נמי</strong> <small>[גם כן]</small> יכולים לנגן, ומדוע אם כן היה צריך לכך משפחות מיוחסות מישראל, ו<strong>אי קסבר</strong> <small>[אם סבור הוא]</small> ש<strong>עיקר שירה בכלי —</strong> אם כן <strong>לוים אין</strong> <small>[כן]</small> <strong>ישראלים לא!</strong>
 <strong>אלא</strong> אין ממש בפירוש זה, ויש לומר: <strong>דכולי עלמא</strong> <small>[לדעת הכל]</small> <strong>עיקר שירה בפה</strong> והנגינה בכלי אינה עיקר. אלא <strong>בהא קא מיפלגי</strong> <small>[בזו נחלקו]:</small> <strong>דמר</strong> <small>[שחכם זה]</small> <strong>סבר: הכי הוה</strong> <small>[כך היה]</small> ה<strong>מעשה,</strong> שעשו זאת עבדים, <strong>ומר</strong> <small>[וחכם זה]</small> <strong>סבר: הכי הוה</strong> <small>[כך היה]</small> ה<strong>מעשה,</strong> שעשו זאת ישראלים מיוחסים.
 ושואלים: אם כן <strong>למאי נפקא מינה</strong> <small>[מה יוצא מזה]</small> אם כך או כך היה המעשה? ומשיבים: יש מכאן מסקנה לענין אם <strong>מעלין מדוכן ליוחסין ולמעשר קא מיפלגי</strong> <small>[חלוקים הם],</small> האם העובדה שאדם אחד או אבותיו היו מן המנגנים על הדוכן במקדש משמשת הוכחה לגבי כשרות ייחוסו או לגבי זכותו במעשרות.
 <strong>מאן</strong> <small>[מי]</small> ש<strong>אמר</strong> ש<strong>עבדים היו</strong> המנגנים, <strong>קסבר</strong> <small>[סבור הוא]</small> ש<strong>אין מעלין מדוכן</strong> לא לענין <strong>יוחסין</strong> (כשרות יחוסו) <strong>ולא למעשר. ומאן</strong> <small>[ומי]</small> ש<strong>אמר</strong> ש<strong>ישראל היו</strong> המנגנים <strong>קסבר</strong> <small>[סבור הוא]:</small> כי <strong>מעלין</strong> היו <strong>מדוכן</strong> לענין <strong>יוחסין,</strong> לומר שכל המנגנים ישראלים כשרים היו, <strong>אבל לא למעשר. ומאן</strong> <small>[ומי]</small> ש<strong>אמר</strong> כי <strong>לוים היו קסבר</strong> <small>[סבור]:</small> <strong>מעלין מדוכן בין ליוחסין בין למעשר.</strong>
 <big>א</big> עד כאן דנו על פי שיטת רב יוסף, <strong>ואילו ר' ירמיה בר אבא אמר: מחלוקת</strong> ר' יוסי בר' יהודה וחכמים היא דווקא <strong>בשיר של שואבה,</strong> ש<strong>ר' יוסי בר יהודה סבר: שמחה יתירה נמי</strong> <small>[גם כן]</small> <strong>דוחה את השבת, ורבנן סברי</strong> <small>[וחכמים סבורים]:</small> <strong>שמחה יתירה אינה דוחה את השבת. אבל בשיר של קרבן — לדברי הכל</strong> אף הנגינה <strong>עבודה היא, ודוחה את השבת.</strong>
 <strong>מיתיבי</strong> <small>[מקשים]</small> על דעת רב יוסף שנחלקו בשיר שעל הקרבנות, ממה ששנינו: <strong>שיר של שואבה דוחה את השבת,</strong> אלו <strong>דברי ר' יוסי בר יהודה, וחכמים אומרים: אף יום טוב אינו דוחה.</strong> הרי מפורש שנחלקו בענין שיר של שואבה, ואם כן הרי זו <strong>תיובתא</strong> <small>[קושיה חמורה]</small> על דעת <strong>רב יוסף!</strong> ומסכמים: אכן, <strong>תיובתא</strong> <small>[קושיה חמורה]</small> היא ונדחו דבריו.
 ומציעים: <strong>לימא</strong> <small>[האם לומר]</small> מכאן ולהסיק מברייתא זו כי <strong>בשיר של שואבה</strong> דווקא <strong>הוא דפליגי</strong> <small>[שנחלקו],</small> <strong>אבל בשיר של קרבן — דברי הכל דוחה את השבת,</strong> ואם כן <strong>לימא תיהוי תיובתא</strong> <small>[האם לומר שתהא זו קושיא חמורה]</small> על דעת <strong>רב יוסף בתרתי</strong> <small>[בשתים],</small> בשני נושאים!
 <strong>אמר</strong> <small>[</small>יכול היה <small>לומר]</small> <strong>לך רב יוסף: פליגי</strong> <small>[חלוקים הם]</small> <strong>בשיר של שואבה, והוא הדין</strong> שחלוקים הם אף בשיר של <strong>קרבן. והאי דקמיפלגי</strong> <small>[וזה שנחלקו]</small> <strong>בשיר של שואבה</strong> דווקא — <strong>להודיעך כחו</strong> של <strong>ר' יוסי בר יהודה</strong> כמה הפליג בשיטתו ש<strong>אפילו</strong> נגינה של <strong>שואבה נמי דחי</strong> <small>[גם כך דוחה]</small> את השבת.
 ומקשים: <strong>והא קתני</strong> <small>[והרי שונה]</small> התנא במשנתנו: <strong>זהו חליל של בית השואבה שאינו דוחה לא את השבת ולא את יום טוב,</strong> ונדייק: <strong>זהו,</strong> החליל של בית השואבה הוא ש<strong>אינו דוחה, אבל</strong> של <strong>קרבן — דוחה,</strong> ואם כן <strong>מני</strong> <small>[כ</small>דעת <small>מי היא]</small> משנתנו? <strong>אי נימא</strong> <small>[אם נאמר]</small> כדעת <strong>ר' יוסי בר יהודה — האמר</strong> <small>[הרי אמר]</small> <strong>שיר של שואבה נמי</strong> <small>[גם כן]</small> <strong>דוחה</strong> את השבת! <strong>אלא לאו רבנן</strong> <small>[האם לא</small> כשיטת <small>חכמים]</small> היא משנתנו <strong>ותיובתא</strong> <small>[וקושיה חמורה]</small> היא על דעת <strong>רב יוסף בתרתי</strong> <small>[בשני</small> דברים<small>]!</small> ומסכמים: אכן, <strong>תיובתא</strong> <small>[קושיה חמורה]</small> היא.
 ושואלים: לגופו של דבר, <strong>מאי טעמא דמאן דאמר</strong> <small>[מה הטעם של מי שאומר]</small> ש<strong>עיקר שירה בכלי?</strong> ומשיבים: <strong>דכתיב</strong> <small>[שנאמר]:</small> <strong>"ויאמר חזקיהו להעלות העולה להמזבח ובעת החל העולה החל שיר ה' והחצצרות ועל ידי כלי דויד מלך ישראל"</strong> (דברי הימים ב' כט, כז), משמע ש"שיר ה'" על הקרבן הוא זה המתנגן בחצוצרות ושאר כלי נגינה.
 ומוסיפים לשאול: <strong>מאי טעמא דמאן דאמר</strong> <small>[מה טעמו של מי שאומר]</small> כי <strong>עיקר שירה בפה?</strong> ומשיבים: <strong>דכתיב</strong> <small>[שנאמר]:</small> <strong>"ויהי כאחד למחצרים ולמשררים להשמיע קול אחד"</strong> (דברים הימים ב' ה, יג) וכיון שפרט לחצוצרות לא הוזכרו כלי הנגינה אחרים יחד עם המשוררים, משמע שעיקר השיר הוא על ידי המשוררים בפה. שכן החצוצרות אינן עשויות לנגינה ואינן נחשבות ככלי שיר, אלא היו עשויות לתקיעות התמידים והמוספים.
 ושואלים: <strong>ואידך נמי</strong> <small>[והאחר</small> הסובר כי עיקר השיר הוא בפה <small>גם כן]</small> <strong>הא כתיב</strong> <small>[הרי נאמר]:</small> <strong>"ויאמר חזקיה</strong> וגו' <strong>"</strong>. ומכאן שעיקר שירה בכלי! ומשיבים: <strong>הכי קאמר</strong> <small>[כך,</small> לדעתו <small>אמר]:</small> <strong>"החל שיר ה'"</strong> משמע — <strong>בפה</strong> שהוא עיקר השיר, <strong>"על ידי כלי דויד מלך ישראל" — לבסומי קלא</strong> <small>[להמתיק את הקול]</small> שאין כלי הנגינה אלא כליווי לשירה.
 ושואלים: <strong>ואידך נמי</strong> <small>[והאחר</small> הסובר כי עיקר השיר בכלי, <small>גם כן]</small> <strong>הא כתיב</strong> <small>[הרי נאמר]:</small> <strong>"ויהי כאחד למחצרים ולמשררים",</strong> ומכאן שעיקר השיר הוא בפה! ומשיבים: לשיטה שעיקר שירה בכלי <strong>הכי קאמר</strong> <small>[כך אמר]:</small> <strong>משררים דומיא</strong> <small>[בדומה]</small> <strong>דמחצצרים, מה מחצצרים</strong> כוונתו בודאי <strong>בכלי — אף משוררים</strong> עושים עבודה זו <strong>בכלי.</strong>
 <big>ב משנה</big> <strong>מי שלא ראה שמחת בית השואבה לא ראה שמחה מימיו.</strong> וכך היה הסדר: <strong>במוצאי יום טוב הראשון של חג ירדו</strong> הכהנים והלויים מעזרת ישראל <strong>לעזרת נשים</strong> שלמטה ממנה <strong>ומתקנין שם תיקון גדול</strong> כאשר יבואר. <strong>מנורות של זהב היו שם</strong> בעזרה על גבי עמודים <strong>וארבעה ספלים של זהב בראשיהם, וארבעה סולמות לכל אחד ואחד</strong> מן העמודים הללו, <strong>וארבעה ילדים מפירחי כהונה</strong> (כהנים צעירים) <strong>ובידיהם</strong> היו <strong>כדים של מאה ועשרים לוג שהן מטילין</strong> שמן <strong>לכל ספל וספל. מבלאי</strong> (מן הבגדים הבלויים) של <strong>מכנסי כהנים ומהמייניהן</strong> (ומאבנטיהם), <strong>מהן היו מפקיעין</strong> (מתירים וקורעים) ועושים מהם פתילות למנורות אלה, <strong>ובהן היו מדליקין.</strong> והאור היה גדול כל כך, עד <strong>שלא היה חצר בירושלים שאינה מאירה מאור בית השואבה.</strong>
 <strong>חסידים ואנשי מעשה היו מרקדין בפניהם</strong> של הבאים להשתתף בשמחה
## דף נא:
 <strong>באבוקות של אור שבידיהן</strong> שהיו זורקים כלפי מעלה ותופשים, <strong>ואומרים לפניהם דברי שירות ותושבחות</strong> לה'. <strong>והלוים</strong> היו מנגנים <strong>בכנורות ובנבלים ובמצלתים ובחצוצרות ובכלי שיר בלא מספר,</strong> והיו המנגנים עומדים <strong>על חמש עשרה מעלות</strong> (מדרגות) <strong>היורדות מעזרת ישראל לעזרת נשים,</strong> שהן <strong>כנגד חמש עשרה</strong> שיר ה<strong>מעלות שבתהלים, שעליהן לוים עומדין בכלי שיר ואומרים שירה.</strong>
 <strong>ו</strong>כך היה סדר ניסוך המים: <strong>עמדו שני כהנים בשער העליון שיורד מעזרת ישראל לעזרת נשים, ושני חצוצרות בידיהן,</strong> ומש <strong>קרא הגבר</strong> (התרנגול) בהשכמת הבוקר — <strong>תקעו והריעו ותקעו.</strong> וכש<strong>הגיעו</strong> ממלאי המים <strong>למעלה</strong> (מדרגה) <strong>עשירית</strong> מאותן מעלות שבין עזרת ישראל לעזרת נשים — <strong>תקעו והריעו ותקעו</strong> בעלי החצוצרות לסימן שיש ללכת למלאות מים מן השילוח. <strong>הגיעו</strong> ממלאי המים עם המים בידיהם <strong>לעזרה</strong> לעזרת נשים — <strong>תקעו והריעו ותקעו.</strong>
 <strong>הגיעו לקרקע</strong> העזרה — <strong>תקעו והריעו ותקעו.</strong> וכך <strong>היו תוקעין והולכין עד שהיו מגיעין לשער היוצא ממזרח. הגיעו לשער היוצא ממזרח</strong> — <strong>הפכו פניהן ממזרח למערב</strong> כלפי קודש הקדשים <strong>ואמרו: אבותינו</strong> שחיו בזמן בית ראשון ונהגו שלא כראוי, כ<strong>שהיו במקום הזה</strong> היו <strong>"אחריהם אל ההיכל</strong> היכל ה' <strong>ופניהם קדמה, ומשתחוים</strong> והמה משתחויתם <strong>קדמה לשמש"</strong> (יחזקאל ח, טז), <strong>ואנו ליה עינינו. ר' יהודה אומר,</strong> כך <strong>היו שונין ואומרין: אנו ליה וליה עינינו.</strong>
 <big>א גמרא</big> כהמשך לדברי המשנה, מספרים, <strong>תנו רבנן</strong> <small>[שנו חכמים]:</small> <strong>מי שלא ראה שמחת בית השואבה לא ראה שמחה מימיו, מי שלא ראה ירושלים בתפארתה לא ראה כרך נחמד מעולם, מי שלא ראה בית המקדש בבנינו לא ראה בנין מפואר מעולם.</strong> ושואלים: <strong>מאי היא</strong> <small>[מה הוא]</small> באיזה מבניני בית המקדש מדובר, של שלמה, של נחמיה, או של הורדוס שהרס את בנין נחמיה ובנאו מחדש? <strong>אמר אביי ואיתימא</strong> <small>[ויש אומרים]</small> <strong>רב חסדא: זה בנין הורדוס</strong> שבנה את בית המקדש לאחרונה ושיפצו ופארו מאוד.
 ושואלים: <strong>במאי בניה</strong> <small>[במה בנאו]?</small> <strong>אמר רבא: באבני שישא</strong> (שיש אפור נוטה לירוק) <strong>ומרמרא</strong> (שיש לבן). <strong>איכא דאמרי</strong> <small>[יש אומרים]:</small> שבנה אותו <strong>באבני שישא כוחלא</strong> (שיש כחול) <strong>ומרמרא</strong> (שיש לבן). והיו האבנים הללו קבועות בו באופן זה: <strong>אפיק שפה ועייל שפה כי היכי דלקבל סידא</strong> <small>[הוציא שורה והכניס שורה</small> במקצת כדי <small>שיוכל הבנין לקבל סיד].</small> <strong>סבר למשעיין בדהבא</strong> <small>[חשב</small> אחר כך <small>לטוח,</small> לכסות את האבנים <small>ב</small>ציפוי <small>זהב],</small> <strong>אמרו ליה רבנן</strong> <small>[לו החכמים]:</small> <strong>שבקיה</strong> <small>[הנח אותו</small> כך<small>]</small> בלא ציפוי <strong>דהכי שפיר טפי, דמיתחזי כאדותא דימא</strong> <small>[שכך יפה יותר, שהוא נראה כגלי הים]</small> בצבעים השונים ובאבנים המונחות כגלים עולים ויורדים.
 <strong>תניא</strong> <small>[שנויה</small> ברייתא<small>];</small> <strong>ר' יהודה אומר: מי שלא ראה דיופלוסטון</strong> (בית הכנסת הגדול) <strong>של אלכסנדריא של מצרים לא ראה בכבודן של ישראל. אמרו:</strong> מבנהו <strong>כמין בסילקי</strong> (ארמון) <strong>גדולה היתה, סטיו</strong> (שדרת עמודים) <strong>לפנים מסטיו</strong> היתה, <strong>פעמים שהיו</strong> נמצאים <strong>בה ששים רבוא על ששים רבוא</strong> אנשים, <strong>כפלים כיוצאי מצרים. והיו בה שבעים ואחת קתדראות</strong> (כסאות) <strong>של זהב כנגד שבעים ואחד של סנהדרי גדולה, כל אחת ואחת</strong> מקתדראות אלה <strong>אינה פחותה מעשרים ואחד רבוא ככרי זהב. ובימה של עץ באמצעיתה, וחזן</strong> (שמש) <strong>הכנסת עומד עליה והסודרין</strong> כעין דגלים <strong>בידו. וכיון שהגיע</strong> שליח הציבור בברכה במקום שצריך <strong>לענות אמן, הלה</strong> השמש <strong>מניף בסודר וכל העם עונין אמן,</strong> שמרוב גודלו של המקום לא יכלו לשמוע את הברכות מפי החזן בשעה שנאמרו.
 <strong>ולא היו</strong> בעלי המלאכה למיניהם <strong>יושבין מעורבין, אלא זהבין</strong> (צורפי זהב) <strong>בפני עצמן וכספין</strong> (צורפי הכסף) <strong>בפני עצמן ונפחין בפני עצמן וטרסיים</strong> (חרשי נחושת) <strong>בפני עצמן וגרדיים</strong> (אורגים) <strong>בפני עצמן. וכשעני</strong> זר <strong>נכנס לשם היה מכיר בעלי אומנתו ונפנה לשם. ומשם פרנסתו ופרנסת אנשי ביתו</strong> שבני מקצועו היו דואגים לו שימצא עבודה במקצוע זה.
 וכיון שסופר בגדולתם, מספרים, <strong>אמר אביי: וכולהו קטלינהו</strong> <small>[ואת כולם,</small> כל באי בית הכנסת, <small>הרג]</small> <strong>אלכסנדרוס מוקדן.</strong> ושואלים: <strong>מאי טעמא איענשו</strong> <small>[מה טעם נענשו]</small> שנהרגו כולם? <strong>משום דעברי אהאי קרא</strong> <small>[שעברו על כתוב זה],</small> שנאמר בציווי ליוצאי מצרים: <strong>"לא תוספון לשוב בדרך הזה עוד"</strong> (דברים יז, טז), <strong>ואינהו הדור אתו</strong> <small>[והם חזרו ובאו]</small> וכיון שקבעו מקום מגוריהם במצרים נענשו על כך.
 <strong>כי אתא</strong> <small>[כאשר בא]</small> המלך <strong>אשכחינהו דהוו קרו בסיפרא</strong> <small>[מצא אותם שהיו קוראים</small> באותה שעה <small>בספר התורה]</small> את הכתוב: <strong>"ישא ה' עליך גוי מרחוק</strong> מקצה הארץ כאשר ידאה הנשר גוי אשר לא תשמע לשונו<strong>"</strong> (דברים כח, מט). <strong>אמר: מכדי ההוא גברא בעי למיתי ספינתא</strong> <small>[הרי אותו אדם,</small> אני, <small>רצה לבא</small> ב<small>ספינה</small> <strong>בעשרה יומי</strong> <small>[ימים]</small> מרומי לכאן, <strong>דליה זיקא ואתי ספינתא בחמשא יומי</strong> <small>[נשאתו הרוח ובאה הספינה בחמישה ימים],</small> אם כן עלי נאמר הכתוב "כאשר ידאה הנשר" ומן השמים מסייעים בידי — מיד <strong>נפל עלייהו וקטלינהו</strong> <small>[עליהם והרגם].</small>
 <big>ב</big> שנינו במשנה שב <strong>מוצאי יום טוב</strong> ראשון היו יורדים הכהנים והלויים לעזרת נשים והיו עושים שם תיקון גדול. ושואלים: <strong>מאי</strong> <small>[מה]</small> היה <strong>תיקון גדול</strong> זה? <strong>אמר ר' אלעזר: כאותה ששנינו: חלקה היתה</strong> עזרת נשים <strong>בראשונה,</strong> שלא היה דבר בולט מכתליה, ומאוחר יותר קבעו בהם זיזים. ובכל שנה היו באים לפני שמחת בית השואבה <strong>והקיפוה גזוזטראת</strong> שהיו מניחים לוחות עץ על גבי זיזים אלו של עץ מלמעלה, <strong>והתקינו שיהו נשים יושבות מלמעלה ואנשים מלמטה</strong> לצניעות.
 <strong>תנו רבנן</strong> <small>[שנו חכמים]</small> בתוספתא: <strong>בראשונה היו</strong> עושים שתהיינה ה<strong>נשים</strong> עומדות בעזרת נשים <strong>מבפנים</strong> סמוך יותר לקודש במערב <strong>ואנשים</strong> עומדים <strong>מבחוץ,</strong> ברחבת הר הבית ובחיל, <strong>והיו באים לידי קלות ראש</strong> בין האנשים והנשים, שהיו האנשים צריכים להיכנס קרוב יותר למזבח בשעת הקרבת הקרבנות ונתערבו בין הנשים, לכך <strong>התקינו שיהו נשים יושבות מבחוץ ואנשים מבפנים, ועדיין היו באין לידי קלות ראש.</strong> לכן <strong>התקינו שיהו נשים יושבות מלמעלה ואנשים מלמטה,</strong> שיהיו נפרדים לגמרי.
 ושואלים: <strong>היכי עביד הכי</strong> <small>[איך עשו כך]</small> לעשות שינויים במבנה בית המקדש? <strong>והכתיב</strong> <small>[והלא נאמר]</small> במקדש: <strong>"הכל בכתב מיד ה' עלי השכיל</strong> כל מלאכות התבנית<strong>"</strong> (דברי הימים א' כח, יט), לומר שכל תבנית המקדש ברוח הקודש ניתנה, 
 וכיצד התירו לעשות שינויים בתבנית זו? <strong>אמר רב: קרא אשכחו ודרוש</strong> <small>[כתוב מצאו ודרשו</small> אותו<small>]</small> ועל פיו עשו.
## דף נב.
 <strong>"וספדה הארץ משפחות משפחות לבד משפחת בית דויד לבד ונשיהם לבד</strong> משפחת בית נתן לבד ושניהם לבד<strong>"</strong> (זכריה יב, יב), שיהיו מפרידים בין הנשים והגברים. <strong>אמרו: והלא דברים קל וחומר: ומה לעתיד לבא</strong> בזמן שעליו נאמרה נבואה זו, <strong>שעוסקין בהספד, ו</strong>דרך השרויים בצער ש<strong>אין יצר הרע שולט בהם,</strong> שאינם מקילים ראש <strong>—</strong> בכל זאת <strong>אמרה תורה</strong> שיהיו <strong>אנשים לבד ונשים לבד. עכשיו, שעסוקין בשמחה</strong> של בית השואבה וכדרך השמחים הריהם מקילים ראשם <strong>ויצר הרע שולט בהם</strong> — <strong>על אחת כמה וכמה</strong> שראוי שיהיו לחוד.
 כיון שהבאנו כתוב זה על ההספד באחרית הימים, שואלים: <strong>הא הספידא מאי עבידתיה</strong> <small>[הספד זה מה מעשהו],</small> על איזה מאורע נעשה אותו הספד? ומשיבים: <strong>פליגי</strong> <small>[נחלקו]</small> <strong>בה</strong> בשאלה זו <strong>ר' דוסא ורבנן</strong> <small>[וחכמים].</small> <strong>חד</strong> <small>[אחד</small> מהם<small>]</small> <strong>אמר:</strong> הספד זה הוא <strong>על משיח בן יוסף שנהרג</strong> במלחמת גוג ומגוג לפני שתבוא הגאולה השלימה על ידי משיח בן דוד, <strong>וחד</strong> <small>[ואחד</small> מהם<small>]</small> <strong>אמר:</strong> הספד זה הוא <strong>על יצר הרע שנהרג.</strong>
 ושואלים: <strong>בשלמא</strong> <small>[נניח]</small> <strong>ל</strong>שיטת <strong>מאן</strong> <small>[מי]</small> ש<strong>אמר</strong> כי הספד זה הוא <strong>על משיח בן יוסף שנהרג — היינו דכתיב</strong> <small>[הוא שנאמר]:</small> <strong>"והביטו אלי את אשר דקרו וספדו עליו כמספד על היחיד"</strong> (זכריה יב, י). <strong>אלא ל</strong>שיטת <strong>מאן</strong> <small>[מי]</small> ש<strong>אמר</strong> כי <strong>על יצר הרע שנהרג</strong> נערך מספד זה — <strong>האי הספידא בעי למעבד</strong> <small>[לזה הספד צריך לעשות]?</small> הרי לכך <strong>שמחה בעי למעבד</strong> <small>[צריך</small> היה <small>לעשות]!</small> ואם כן <strong>אמאי</strong> <small>[מדוע]</small> <strong>בכו?</strong>
 ומשיבים: <strong>כדדרש</strong> <small>[כפי שדרש]</small> <strong>ר' יהודה</strong> בענין זה, ובדרשתו מסביר גם את ההספד. שאמר: <strong>לעתיד לבא מביאו הקדוש ברוך הוא ליצר הרע ושוחטו בפני צדיקים ובפני הרשעים. צדיקים נדמה להם</strong> יצר הרע <strong>כהר גבוה, ורשעים נדמה להם כחוט השערה</strong> בלבד. <strong>הללו בוכין והללו בוכין. צדיקים בוכין ואומרים: היאך יכולנו לכבוש הר גבוה כזה! ורשעים בוכין ואומרים: היאך לא יכולנו לכבוש את חוט השערה הזה! ואף הקדוש ברוך הוא תמה עמהם, שנאמר: "כה אמר ה' צבאות כי יפלא בעיני שארית העם הזה בימים ההם גם בעיני יפלא"</strong> (זכריה ח, ו) וזהו המספד הנזכר שם.
 וכיון שדיברו ביצר הרע, בציור דמותו ובמלחמה בו, מביאים מה ש<strong>אמר רב אסי: יצר הרע בתחילה</strong> שמפתה את האדם <strong>דומה לחוט של בוכיא</strong> <small>[של עכביש]</small> <strong>ולבסוף דומה כעבותות העגלה, שנאמר: "הוי מושכי העון בחבלי השוא וכעבות העגלה חטאה"</strong> (ישעיה ה, יח), שבתחילה הפיתוי הוא כקורים דקים שאינם נראים ("שוא") ולבסוף לכשמתפתה האדם, הריהו קושרו אליו בחוזק כעבותות של עגלה.
 <strong>תנו רבנן</strong> <small>[שנו חכמים]:</small> <strong>משיח בן דוד שעתיד להגלו‍ת במהרה בימינו, אומר לו הקדוש ברוך הוא: שאל</strong> (בקש) <strong>ממני דבר ואתן לך</strong> מה שאתה מבקש, <strong>שנאמר: "אספרה אל חק</strong> ה' אמר אלי בני אתה <strong>אני היום ילדתיך. שאל ממני ואתנה גוים נחלתך</strong> ואחוזתך אפסי ארץ" (תהלים ב, ז-ח). <strong>וכיון שראה משיח בן יוסף</strong> אשר בא לפניו, <strong>ש</strong>הוא <strong>נהרג, אומר לפניו,</strong> לפני הקדוש ברוך הוא: <strong>רבונו של עולם! איני מבקש ממך אלא חיים</strong> שלא אהרג כמוהו. <strong>אומר לו</strong> הקדוש ברוך הוא: <strong>חיים, עד שלא אמרת</strong> בקשה זו <strong>כבר התנבא עליך דוד אביך</strong> בדיוק בענין זה, <strong>שנאמר: "חיים שאל ממך נתתה לו</strong> אורך ימים עולם ועד<strong>"</strong> (תהלים כא, ה).
 <big>א</big> <strong>דרש ר' עוירא ואיתימא</strong> <small>[ויש אומרים]</small> שהיה זה <strong>ר' יהושע בן לוי: שבעה שמות יש לו ליצר הרע: הקדוש ברוך הוא קראו "רע", שנאמר: "כי יצר לב האדם רע מנעריו"</strong> (בראשית ח, כא). <strong>משה קראו</strong> בכינוי <strong>"ערל", שנאמר: "ומלתם את ערלת לבבכם"</strong> (דברים י, טז). <strong>דוד קראו "טמא", שנאמר: "לב טהור ברא לי אלהים"</strong> (תהלים נא, יב), ומדייקים: <strong>מכלל דאיכא</strong> <small>[מכאן שיש]</small> לב <strong>טמא</strong> והוא היצר הרע.
 <strong>שלמה קראו "שונא", שנאמר: "אם רעב שנאך האכילהו לחם ואם צמא השקהו מים, כי גחלים אתה חותה על ראשו וה' ישלם לך"</strong> (משלי כה, כא-כב). <strong>אל תקרי</strong> (תקרא) <strong>"ישלם לך" אלא "ישלימנו לך",</strong> כלומר: שה' יעשה שיהיה יצר האדם שלם עימו ויאהבנו ולא יסיתנו לחטוא ובדרך זו להביאו לאבדון.
 <strong>ישעיה</strong> הנביא <strong>קראו "מכשול", שנאמר: "סלו סלו פנו דרך הרימו מכשול מדרך עמי"</strong> (ישעיה נז, יד). <strong>יחזקאל קראו "אבן", שנאמר: "והסרתי את לב האבן מבשרכם ונתתי לכם לב בשר"</strong> (יחזקאל לו, כו). <strong>יואל קראו "צפוני", שנאמר: "ואת הצפוני ארחיק מעליכם"</strong> (יואל ב, כ). על כתוב זה <strong>תנו רבנן</strong> <small>[שנו חכמים]:</small> בכוונת הכתוב <strong>"ואת הצפוני ארחיק מעליכם" — זה יצר הרע,</strong> ומדוע נקרא "צפוני" — <strong>שצפון ועומד בלבו של אדם.</strong>
 <strong>"והדחתיו אל ארץ ציה ושממה"</strong> (יואל ב, כ) — <strong>למקום שאין בני אדם מצויין</strong> שלא יוכל <strong>להתגרות בהן.</strong> ומה מעשיו ונזקיו של יצר זה? <strong>"את פניו אל הים הקדמוני"</strong> (יואל ב, כ) — <strong>שנתן עיניו במקדש ראשון</strong> ("קדמוני" — מלשון מוקדם) <strong>והחריבו והרג תלמידי חכמים שבו. "וספו אל הים האחרון" — שנתן עיניו במקדש שני</strong> ("אחרון") <strong>והחריבו, והרג תלמידי חכמים שבו. "ועלה באשו ותעל צחנתו"</strong> (יואל ב, כ) — מפני <strong>שמניח אומות העולם ומתגרה בשונאיהם של ישראל</strong> (כלומר, בלשון נקיה — ישראל), שיצר הרע מפתה את ישראל יותר מבני כל אומה אחרת. <strong>"כי הגדיל לעשות"</strong> (יואל ב, כ) — <strong>אמר אביי: ובתלמידי חכמים</strong> מתגרה <strong>יותר מכולם.</strong>
 וכעין ראיה לדבר <strong>כי הא</strong> <small>[כפי</small> מעשה <small>זה]</small> ש<strong>אביי שמעיה לההוא גברא דקאמר לההיא אתתא</strong> <small>[שמע אדם אחד שאמר לאשה אחת]:</small> <strong>נקדים וניזיל באורחא</strong> <small>[ונלך בדרך].</small> כיון ששמע, <strong>אמר</strong> אביי בלבו: <strong>איזיל אפרשינהו מאיסורא</strong> <small>[אלך</small> ללוותם ועל ידי כך <small>אפריש אותם מן האיסור]</small> שהם מתכוננים ודאי לעשות יחד. <strong>אזל בתרייהו תלתא פרסי באגמא</strong> <small>[הלך אחריהם שלוש פרסאות בתוך האגם]</small> במקום הקנים, והם היו מהלכים בדרך ולא עשו כל רע. <strong>כי</strong> <small>[כאשר]</small> הגיעו לפרשת דרכים אשר ממנה היה יכול כל אחד מהם לפנות למקומו, <strong>הוו פרשי מהדדי</strong> <small>[היו נפרדים זה מזו],</small> ובתוך כדי כך <strong>שמעינהו דקא אמרי</strong> <small>[שמע אותם שהם אומרים]:</small> <strong>אורחין רחיקא</strong> <small>[דרכנו רחוקה],</small> כלומר: רב המרחק בין מקומות מגורינו ושוב איננו יכולים להמשיך ללכת באותה דרך, ואולם אילו היינו יכולים להמשיך ללכת באותה דרך, הרי שהיתה <strong>צוותין בסימא</strong> <small>[חברתנו נעימה].</small>
 <strong>אמר אביי: אי מאן דסני לי הוה</strong> <small>[אם מי ששונא לי היה זה],</small> כלומר: אלו הייתי אני בעצמי במצב זה, <strong>לא הוה מצי לאוקומיה נפשיה</strong> <small>[הייתי יכול להעמיד עצמי]</small> ולהתאפק מלחטוא. כיון שכך ראה בעצמו חסרון גדול זה <strong>אזל תלא נפשיה בעיבורא דדשא</strong> <small>[הלך נשען על בריח הדלת]</small> והיה מהרהר <strong>ומצטער. אתא ההוא סבא, תנא ליה</strong> <small>[בא זקן אחד, שנה לו]:</small> <strong>כל הגדול מחבירו יצרו גדול הימנו.</strong> ולכן אין על אביי להצטער כל כך, שלפי גדולתו כך גם יצרו גדול.
 <strong>אמר ר' יצחק: יצרו של אדם מתגבר עליו בכל יום, שנאמר: "רק</strong>
## דף נב:
 <strong>רע כל היום"</strong> (בראשית ו, ה) שכל היום כולו מחשבתו וחפצו לרע. <strong>אמר ר' שמעון בן לקיש: יצרו של אדם מתגבר עליו בכל יום ומבקש להמיתו, שנאמר: "צופה רשע לצדיק ומבקש להמיתו"</strong> (תהלים לז, לג) ו"רשע" זהו הרשע הפנימי שבלב, <strong>ואלמלא הקדוש ברוך</strong> הוא <strong>שעוזר לו</strong> לאדם בכך שנתן לו יצר טוב — <strong>אינו יכול לו</strong> להתגבר, <strong>שנאמר: "ה' לא יעזבנו בידו ולא ירשיענו בהשפטו"</strong> (תהלים לז, לב).
 <strong>תנא דבי</strong> <small>[שנה</small> החכם <small>מבית</small> מדרשו<small>]</small> של <strong>ר' ישמעאל: אם פגע בך מנוול זה</strong> יצר הרע לפתותך — <strong>משכהו לבית המדרש,</strong> כלומר, למד תורה. <strong>אם אבן הוא</strong> יצר הרע — הרי הוא <strong>נימוח</strong> על ידי התורה, <strong>אם ברזל הוא — מתפוצץ.</strong> ומפרט: <strong>אם אבן הוא — נימוח, דכתיב</strong> <small>[ש</small>כן <small>נאמר]</small> <strong>"הוי כל צמא לכו למים"</strong> (ישעיה נה, א) ואין "מים" אלא תורה, <strong>וכתיב</strong> <small>[ונאמר]:</small> <strong>"אבנים שחקו מים"</strong> (איוב יד, יט), שאפילו אבנים נשחקות על ידי המים. <strong>אם ברזל הוא מתפוצץ, דכתיב</strong> <small>[שנאמר]:</small> <strong>"הלא כה דברי כאש נאם ה' וכפטיש יפצץ סלע"</strong> (ירמיה כג, כט), לומר שכשם שהאש ממיסה את הברזל, כך דבריו של הקדוש ברוך הוא שהם תורתו, מבטלים את כוחו של היצר הרע.
 <strong>אמר ר' שמואל בר נחמני אמר ר' יונתן: יצר הרע מסיתו לאדם בעולם הזה</strong> לחטוא, <strong>ו</strong>הוא עצמו <strong>מעיד עליו</strong> שחטא <strong>לעולם הבא. שנאמר: "מפנק מנער עבדו ואחריתו יהיה מנון"</strong> (משלי כט, כא), כלומר, מתחילה — מנוער, הרי יצר הרע, שהיה יכול להיות באופן טבעי עבד לאדם, משתלט עליו וגורם לו לעשות רע, ובסוף הימים נעשה מנון, ומה הוא "מנון" — עד, <strong>שכן באטב"ח של ר' חייא</strong> באל"ף-בי"ת סודי שהיה ר' חייא משתמש בו שבו מחליפים האות א' ב-ט' ואת ה-ב' ב-ח' וכן הלאה, <strong>קורין לסהדה</strong> <small>[עד]</small> <strong>מנון.</strong>
 <strong>רב הונא רמי</strong> <small>[השליך,</small> הראה סתירה בין כתובים<small>]</small> <strong>כתיב</strong> <small>[נאמר]</small> במקום אחד: <strong>"כי רוח זנונים התעה"</strong> (הושע ד, יב), לומר שרוח זנונים זו שהיתה בהם אינה אלא טעות ואינה כחלק מהם. <strong>וכתיב</strong> <small>[ונאמר]</small> במקום אחר: <strong>"</strong>כי רוח זנונים <strong>בקרבם"</strong> (הושע ה, ד), הרי שהיא נחשבת כחלק מהם! ומסבירים: <strong>בתחלה התעם</strong> מבחוץ להם <strong>ולבסוף</strong> הוא <strong>בקרבם.</strong>
 <strong>אמר רבא: בתחלה קראו</strong> הכתוב ליצר הרע <strong>"הלך"</strong> שהוא כזר הבא מרחוק, <strong>ולבסוף קראו "אורח"</strong> שאדם מקבלו בתוכו, <strong>ולבסוף קראו "איש",</strong> כלומר: אישיות חשובה, כמו בעל הבית. <strong>שנאמר</strong> במשל שאמר נתן לדוד: <strong>"ויבא הלך לאיש העשיר ויחמול לקחת מצאנו ומבקרו לעשות לאורח"</strong> (שמואל ב' יב, ד) <strong>וכתיב</strong> <small>[ונאמר]</small> הלאה: <strong>"ויקח את כבשת האיש הראש ויעשה לאיש הבא אליו"</strong> (שמואל ב' יב, ד), הרי שאותו הלך (שהוא משל ליצר) נעשה חשוב מפעם לפעם עד שמגיע לדרגת בעל הבית.
 <strong>אמר ר' יוחנן: אבר קטן יש לו לאדם</strong> המשמשו בתשמיש המיטה, ומטבעו שאם <strong>מרעיבו</strong> שמשמש מעט — הרי הוא <strong>שבע</strong> ואינו מתאווה ביותר, אולם אם <strong>משביעו</strong> כלומר שמשמש הרבה — הרי הוא <strong>רעב</strong> ותאב ביותר, <strong>שנאמר: "כמרעיתם וישבעו</strong> שבעו וירם לבם על כן שכחוני<strong>"</strong> (הושע יג, ו). 
 <strong>אמר רב חנא בר אחא: אמרי בי</strong> <small>[אמרו</small> החכמים <small>מבית</small> מדרשו<small>]</small> של <strong>רב: ארבעה</strong> דברים כביכול <strong>מתחרט עליהן הקדוש ברוך הוא שבראם,</strong> לפי שהם גורמים רע יותר מן התועלת שמביאים, <strong>ואלו הן: גלות, כשדים וישמעאלים ויצר הרע. גלות</strong> — <strong>דכתיב</strong> <small>[שנאמר]:</small> <strong>"ועתה מה לי פה נאם ה' כי לקח עמי חנם"</strong> (ישעיה נב, ה), שכביכול ה' עצמו שואל: מה לי פה. <strong>כשדים</strong> — <strong>דכתיב</strong> <small>[שנאמר]:</small> <strong>"הן ארץ כשדים זה העם לא היה"</strong> (ישעיה כג, יג), כלומר: הלוואי שלא היה.
 <strong>ישמעאלים</strong> — <strong>דכתיב</strong> <small>[שנאמר]:</small> <strong>"ישליו אהלים לשדדים ובטחות למרגיזי אל לאשר הביא אלוה בידו"</strong> (איוב יב, ו). כלומר: אותם שודדים, שהם הערבים הדרים במדברות בתוך אהלים, הוא עצמו כביכול גרם לעצמו בהרגזתו להביאם לעולם. <strong>יצר הרע</strong> — <strong>דכתיב</strong> <small>[שנאמר]:</small> <strong>"</strong>ביום ההוא נאום ה' אוספה הצולעה והנידחה אקבצה <strong>ואשר הרעתי"</strong> (מיכה ד, ו), שכביכול אומר ה' שהרע לעשות בבריאתו.
 בדומה לכך <strong>אמר ר' יוחנן: אלמלא שלש מקראות הללו,</strong> שבכולם נלמד שהקדוש ברוך הוא שולט על לב האדם <strong>נתמוטטו רגליהם של שונאיהן של ישראל</strong> (של ישראל, בלשון נקיה) שלא היתה להם תקומה מפני חטאיהם. <strong>חד דכתיב</strong> <small>[אחד</small> מהם, <small>שנאמר]:</small> <strong>"ואשר הרעתי",</strong> משמע שהקדוש ברוך הוא מצטער על הדבר הזה אשר גרם להם. <strong>וחד דכתיב</strong> <small>[ואחד שנאמר]:</small> <strong>"הנה כחומר ביד היוצר כן אתם בידי בית ישראל"</strong> (ירמיה יח, ו). <strong>ואידך</strong> <small>[ו</small>כתוב <small>אחר]:</small> <strong>"והסרתי את לב האבן מבשרכם ונתתי לכם לב בשר"</strong> (יחזקאל לו, כו), משמע שהדבר הוא בידי הקדוש ברוך הוא ולא רק בידי אדם.
 <strong>רב פפא אמר: אף מהאי נמי</strong> <small>[מ</small>כתוב <small>זה גם כן]:</small> <strong>"ואת רוחי אתן בקרבכם</strong> ועשיתי את אשר בחוקי תלכו ומשפטי תשמרו ועשיתם" (יחזקאל לו, כז).
 <big>א</big> אגב פירושי הכתובים המדברים בדבר קץ הימים מביאים עוד כתוב ומפרשים אותו. נאמר: <strong>"ויראני ה' ארבעה חרשים"</strong> (זכריה ב, ג). ושואלים: <strong>מאן נינהו</strong> <small>[מי הם]</small> אותם <strong>ארבעה חרשים</strong> שראה? <strong>אמר רב חנא בר ביזנא אמר ר' שמעון חסידא:</strong> אלה הם <strong>משיח בן דוד, ומשיח בן יוסף, ואליהו, וכהן צדק,</strong> הכהן הגדול שיהיה בזמן ביאת המשיח. <strong>מתיב</strong> <small>[מקשה]</small> <strong>רב ששת: אי הכי</strong> <small>[אם כך]</small> אתה מפרש, וכי <strong>היינו דכתיב</strong> <small>[זהו שנאמר]</small> בהמשך הדברים: <strong>"ויאמר אלי אלה הקרנות אשר זרו את יהודה"</strong> (זכריה ב, ב), הרי דבר זה לא יתכן שהרי משמע כי <strong>הני לשובה אתו</strong> <small>[אלה לצריה הם באים]</small> ואינם גואלים לישראל, כפירושך!
 <strong>אמר ליה</strong> <small>[לו]:</small> <strong>שפיל לסיפיה דקרא</strong> <small>[רד</small> וקרא <small>את סופו של הכתוב]:</small> <strong>"ויבאו אלה להחריד אתם לידות את קרנות הגוים הנושאים קרן אל ארץ יהודה לזרותה וגו'"</strong> (זכריה ב, ד), משמע ש"קרנות" אלה הכוונה לאומות שזרו את ישראל בגולה, וארבעת החרשים האמורים הם המפילים את הקרנות שהן הסמל לאויבים. <strong>אמר ליה</strong> <small>[לו]</small> רב ששת; <strong>בהדי</strong> <small>[ביחד],</small> כלומר: להתווכח עם ר' <strong>חנא באגדתא</strong> <small>[באגדה]</small> <strong>למה לי,</strong> הלא בקי הוא ממני בתחום זה, ואיני יכול לו.
 ועוד דרשו; נאמר: <strong>"והיה זה שלום אשור כי יבוא בארצנו וכי ידרך בארמנותינו והקמנו עליו שבעה רעים ושמנה נסיכי אדם"</strong> (מיכה ה, ד). ושואלים: <strong>מאן נינהו</strong> <small>[מי הם]</small> <strong>"שבעה רועים"</strong> אלה? ומסבירים: <strong>דוד באמצע, אדם שת ומתושלח מימינו, אברהם יעקב ומשה משמאלו. ומאן נינהו</strong> <small>[ומי הם]</small> <strong>"שמנה נסיכי אדם" — ישי ושאול, ושמואל, עמוס, וצפניה, צדקיה, ומשיח ואליהו.</strong>
 <big>ב</big> ושוב לפירושה של המשנה; שנינו כי <strong>ארבעה סולמות</strong> היו בעמודים שהיו הפנסים עליהם במקדש. <strong>תנא</strong> <small>[שנה</small> החכם<small>]:</small> <strong>גובהה של מנורה</strong> כלומר: של העמוד שמניחים עליו את הפנסים <strong>— חמשים אמה.</strong> <big>ג</big> שנינו במשנה: <strong>וארבעה ילדים של פרחי כהונה</strong> (כהנים צעירים) <strong>ובידיהם כדי שמן של מאה ועשרים לוג. איבעיא להו</strong> <small>[נשאלה להם]</small> ללומדים שאלה זו: <strong>מאה ועשרים לוג כולהו</strong> <small>[כולם</small> יחד<small>]</small> היו מביאים, <strong>או דלמא</strong> <small>[שמא]</small> <strong>לכל חד וחד</strong> <small>[אחד ואחד]</small> בפני עצמו מביא כמות זו? ומביאים ראיה, <strong>תא שמע</strong> <small>[בוא</small> ו<small>שמע]</small> מברייתא ששנינו: <strong>ובידיהם כדי שמן של שלשים שלשים לוג שהם כולם מאה ועשרים לוג.</strong>
 <strong>תנא</strong> <small>[שנה</small> החכם<small>]:</small> <strong>והן</strong> פרחי כהונה שעשו זאת <strong>משובחין היו</strong> בכוחם <strong>יותר מבנה של מרתא בת בייתוס</strong> שהיה כהן ומפורסם היה בגבורתו. <strong>אמרו על בנה של מרתא בת בייתוס שהיה נוטל שתי יריכות של שור הגדול,</strong> וזה היה גדול כל כך עד <strong>ש</strong>היה <strong>לקוח</strong> <small>[נקנה]</small> <strong>באלף זוז, ומהלך</strong> על הכבש <strong>עקב בצד גודל,</strong> כלומר: בפסיעות קטנות ולא במרוצה שכוחו היה רב כל כך לשאת את כל אלה. <strong>ולא הניחוהו אחיו הכהנים לעשות כן</strong> שיקח את שתי הירכות, <strong>משום "ברב עם הדרת מלך"</strong> (משלי יד, כח), שיש בעבודת כהנים רבים משום כבוד לה'. ומשום כך צריכים כמה כהנים לשאת את יריכו של השור.
 ושואלים: <strong>מאי</strong> <small>[במה]</small> <strong>משובחים</strong> הם פרחי כהונה? <strong>אילימא משום יוקרא</strong> <small>[אם תאמר משום כובד]</small> המשקל, שהיו יכולים לשאת משקל שלושים לוג בבת אחת — <strong>הני יקירי טפי</strong> <small>[אותן</small> שתי יריכות הרי <small>כבדות יותר]</small> משלושים לוג. <strong>אלא</strong> יש לומר: <strong>התם</strong> <small>[שם]</small> במעשה בנה של מרתא היה זה הילוך על <strong>כבש</strong> והוא רחב <strong>ומרובע ולא זקיף</strong> <small>[זקוף]</small> אלא יש בו שיפוע קל, ואילו <strong>הכא</strong> <small>[כאן]</small> היו הם צריכים להלך על גבי <strong>סולמות וזקיף טובא</strong> <small>[</small>והיו אלה <small>זקופים ביותר]</small> ובכל זאת היו פרחי כהונה עולים בהם ולא נכשלו.
 <big>ד</big> שנינו במשנה: <strong>ולא היה חצר בירושלים</strong> שלא האירה מאור מנורות השואבה. <strong>תנא</strong> <small>[שנה</small> החכם<small>]:</small>
## דף נג.
 <strong>אשה היתה בוררת חטים לאור של בית השואבה</strong> שעד כדי כך היה האור מרובה.
 <big>א</big> שנינו במשנה כי <strong>חסידים ואנשי מעשה</strong> היו שרים לפניהם. <strong>תנו רבנן</strong> <small>[שנו חכמים</small> בתוספתא: <strong>יש מהן</strong> שהיו <strong>אומרים</strong> בשירם כשבח לקדוש ברוך הוא: <strong>אשרי ילדותנו</strong> שלא חטאנו בצעירותינו, <strong>שלא ביישה</strong> בשל כך <strong>את זקנותנו — אלו חסידים ואנשי מעשה</strong> שהיו כל ימיהם עוסקים בתורה ומצוות. <strong>ויש מהן אומרים: אשרי זקנותנו שכפרה את ילדותנו</strong> לאחר שחטאנו בהיותנו צעירים — <strong>אלו בעלי תשובה. אלו ואלו אומרים: אשרי מי שלא חטא, ומי שחטא — ישוב וימחול לו</strong> ה'.
 <strong>תניא</strong> <small>[שנויה</small> תוספתא<small>]:</small> <strong>אמרו עליו על הלל הזקן, כשהיה שמח בשמחת בית השואבה,</strong> היה דורש בפני הציבור ומפציר בהם לבל יחטאו, ו<strong>אמר כן,</strong> דעו כי כך אומר הקדוש ברוך הוא: <strong>אם אני כאן,</strong> שחפץ אני בבית הזה ומשרה אני בו את שכינתי — <strong>הכל כאן,</strong> שיהא כבודו קיים ויבואו כולם אליו, <strong>ואם איני כאן,</strong> שאסלק את שכינתי ממנו אם תחטאו — הרי <strong>מי כאן,</strong> מי הוא זה שיחפוץ לבוא לכאן. וכן <strong>הוא היה אומר כן: למקום שאני אוהב — שם רגלי מוליכות אותי,</strong> ולכן אני בא למקדש. ואף הקדוש ברוך הוא אומר: <strong>אם</strong> אתה <strong>תבא אל ביתי — אני אבא אל ביתך, אם אתה לא תבא אל ביתי — אני לא אבא אל ביתך, שנאמר: "בכל המקום אשר אזכיר את שמי אבוא אליך וברכתיך"</strong> (שמות כ, כא).
 כיון שהוזכר הלל הזקן מזכירים אימרה אחרת שלו: <strong>אף הוא ראה גלגולת אחת שצפה על פני המים, אמר לה: על דאטפת אטפוך ומטיפיך יטופון</strong> <small>[על שהטבעת —</small> <small>הטביעוך, ומטביעיך</small> — <small>יטובעו],</small> שכך הדרך שכל אדם נענש ונגזר עליו מידה כנגד מידה. כהמשך לדברי הלל שרגלי אדם מוליכות אותו למקום האהוב עליו, <strong>אמר ר' יוחנן</strong> פתגם שונה במקצת: <strong>רגלוהי דבר איניש אינון ערבין ביה</strong> <small>[רגליו של אדם הם ערבות בו],</small> <strong>לאתר דמיתבעי</strong> <small>[למקום שהוא מתבקש</small> שם<small>] —</small> <strong>תמן מובילין יתיה</strong> <small>[לשם הן מובילות אותו].</small>
 ומספרים: <strong>הנהו תרתי כושאי דהוו קיימי קמי</strong> <small>[אותם שני כושיים שהיו עומדים לפני]</small> <strong>שלמה; "אליחרף ואחיה בני שישא"</strong> (מלכים א' ד, ג) ו<strong>סופרים</strong> של <strong>שלמה הוו</strong> <small>[היו].</small> <strong>יומא חד חזייה</strong> <small>[יום אחד ראה]</small> שלמה את <strong>מלאך המות דהוה קא עציב</strong> <small>[שהוא עצוב],</small> <strong>אמר ליה</strong> <small>[לו]:</small> <strong>אמאי עציבת</strong> <small>[מדוע אתה עצוב]?</small> <strong>אמר ליה: דקא בעו מינאי</strong> <small>[שרוצים ממני]</small> שאקח את נפשם של <strong>הני תרתי כושאי דיתבי הכא</strong> <small>[שני הכושים היושבים כאן].</small> <strong>מסרינהו</strong> <small>[מסר אותם]</small> שלמה <strong>לשעירים,</strong> השדים שהיו משמשים את שלמה, <strong>שדרינהו למחוזא דלוז</strong> <small>[</small>ו<small>שלח אותם</small> על ידיהם <small>למחוז לוז]</small> ששם אין שליטה למוות. <strong>כי מטו למחוזא דלוז שכיבו</strong> <small>[כאשר הגיעו למחוז לוז מתו].</small>
 <strong>למחר חזיא</strong> <small>[ראה]</small> שלמה את <strong>מלאך המות דהוה קבדח</strong> <small>[שהוא שמח]!</small> <strong>אמר ליה</strong> <small>[לו]:</small> <strong>אמאי בדיחת</strong> <small>[מדוע אתה שמח]?</small> <strong>אמר ליה</strong> <small>[לו]</small> מלאך המות: <strong>באתר דבעו מינאי, תמן שדרתינהו</strong> <small>[במקום שביקשו ממני</small> שאקחם משם, לשם <small>שלחת אותם].</small> שכן הורו לו ליטול את נפשם במחוז לוז, ומאחר והיו יושבים בבית שלמה ולא הגיעו מעולם ללוז, לא היתה לו אפשרות לבצע את שהוטל עליו ולכך היה עצב בתחילה. ומאחר שבסופו של דבר הגיעו ללוז בהוראת שלמה, ניתנה לו ההזדמנות לעשות כן ונטל את נפשם ובשל כך היה שמח. ואז <strong>מיד פתח שלמה ואמר: רגלוהי דבר איניש אינון ערבין ביה, לאתר דמיתבעי, תמן מובילין יתיה</strong> <small>[רגליו של אדם הן ערבות בו, למקום שהוא מתבקש לשם הן מובילות אותו].</small>
 <big>ב</big> ועוד בענין שמחת בית שואבה. <strong>תניא</strong> <small>[שנויה</small> ברייתא<small>]:</small> <strong>אמרו עליו על רבן שמעון בן גמליאל כשהיה שמח שמחת בית השואבה היה נוטל שמנה אבוקות של אור</strong> (אש), <strong>וזורק אחת ונוטל אחת</strong> והיו כולן באויר <strong>ואין נוגעות זו בזו. וכשהוא משתחוה,</strong> היה <strong>נועץ שני גודליו בארץ ושוחה</strong> (מתכופף) <strong>ונושק את הרצפה וזוקף, ואין כל בריה יכולה לעשות כן</strong> לפי שהוא מעשה קשה ביותר, <strong>וזו היא קידה</strong> שהיה עושה הכהן הגדול.
 ומספרים: החכם <strong>לוי אחוי</strong> <small>[הראה]</small> כיצד עושים <strong>קידה קמיה</strong> <small>[לפני]</small> <strong>רבי ואיטלע</strong> <small>[ונעשה צולע],</small> שנקעה ירכו מחמת המאמץ. ושואלים: <strong>והא גרמא ליה</strong> <small>[וכי זה</small> שעשה קידה <small>הוא שגרם לו]</small> להיות צולע? <strong>והאמר</strong> <small>[והרי אמר]</small> <strong>ר' אלעזר: לעולם לא יטיח</strong> (יזרוק) <strong>אדם דברים כלפי מעלה</strong> בתפילתו, שלא יבוא בטענות קשות כלפי הקדוש ברוך הוא, <strong>שהרי אדם גדול הטיח דברים כלפי מעלה,</strong> ואף שנענה בתפילתו נענש <strong>ואיטלע</strong> <small>[ונעשה צולע],</small> <strong>ומנו</strong> <small>[ומי הוא]</small> זה — <strong>לוי.</strong> הרי שצליעתו נבעה בשל סיבה אחרת! ומשיבים: אין זו סתירה, <strong>הא והא גרמא ליה</strong> <small>[זה וזה גרם לו],</small> שמפני שהטיח דברים אירע לו שבשעת המאמץ נעשה צולע.
 ומספרים: <strong>לוי הוה מטייל קמיה דרבי בתמני סכיני</strong> <small>[היה מהלך</small> וזורק <small>לפני רבי שמונה סכינים]</small> באויר, ואילו <strong>שמואל</strong> היה עושה כן <strong>קמיה</strong> <small>[לפני]</small> <strong>שבור מלכא</strong> <small>[המלך]</small> <strong>בתמניא מזגי חמרא</strong> <small>[בשמונה כוסות</small> זכוכית המלאים <small>יין]</small> ולא היה היין נשפך, ו<strong>אביי</strong> היה עושה כן <strong>קמיה</strong> <small>[לפני]</small> <strong>רבה בתמניא ביעי</strong> <small>[בשמונה ביצים],</small> <strong>ואמרי לה</strong> <small>[ויש אומרים]</small> שהיה עושה כן <strong>בארבעה ביעי</strong> <small>[ביצים],</small> וכל זה אגב אותו סיפור שסיפרנו.
 <strong>תניא</strong> <small>[שנויה</small> ברייתא<small>]</small> <strong>אמר ר' יהושע בן חנניה,</strong> שהיה לוי: <strong>כשהיינו שמחים שמחת בית השואבה, לא ראינו שינה בעינינו</strong> כל אותם הימים. <strong>כיצד</strong> היה סדר היום? <strong>שעה ראשונה</strong> של יום היה קרב <strong>תמיד של שחר</strong> והיו באים לראות בהקרבתו, <strong>משם</strong> היו הולכים <strong>לתפלה</strong> לבית הכנסת הסמוך, <strong>משם</strong> היו הולכים לראות בהקרבת <strong>קרבן מוסף, משם</strong> הולכים לבית הכנסת ומתפללים <strong>תפלת המוספין, משם</strong> היו הולכים <strong>לבית המדרש</strong> ללמוד, <strong>משם</strong> היו הולכים <strong>לאכילה ושתיה</strong> בסוכה, <strong>משם</strong> הולכים <strong>לתפלת המנחה, משם לתמיד של בין הערבים</strong> בבית המקדש, <strong>מכאן ואילך</strong> לאחר התמיד, היה <strong>לשמחת בית השואבה.</strong>
 ותוהים: <strong>איני</strong> <small>[וכן הוא]</small> ויכול אדם לעשות כן? <strong>והאמר ר' יוחנן:</strong> אדם שאמר: <strong>"שבועה שלא אישן שלשה ימים" — מלקין אותו</strong> על שנשבע לשוא <strong>וישן לאלתר</strong> (מיד), כי אין אדם יכול להישאר ער שלושה ימים רצופים! <strong>אלא הכי קאמר</strong> <small>[כך אמר]</small> כך צריך להבין את דברי ר' יהושע: <strong>לא טעמנו טעם שינה,</strong> שלא ישנו שינה כתיקונה, אלא <strong>דהוו מנמנמי אכתפא דהדדי</strong> <small>[שהיו מנמנמים זה על כתיפו של זה],</small> ואכן לא היו ערים לגמרי כל הזמן.
 <big>ג</big> שנינו במשנה ש<strong>חמש עשרה מעלות</strong> היו מעזרת נשים לעזרת ישראל כנגד חמש עשרה שיר המעלות שבספר תהלים. <strong>אמר ליה</strong> <small>[לו]</small> <strong>רב חסדא לההוא מדרבנן דהוי קמסדר אגדתא קמיה</strong> <small>[לאחד החכמים שהיה מסדר אגדות לפניו],</small> <strong>אמר ליה: שמיע לך</strong> <small>[האם שמעת],</small> <strong>הני</strong> <small>[אותם]</small> <strong>חמש עשרה</strong> שירי ה<strong>מעלות</strong> הכתובים בספר תהלים, <strong>כנגד מי אמרם דוד? אמר ליה</strong> <small>[לו]</small> אותו תלמיד חכם: <strong>הכי</strong> <small>[כך]</small> <strong>אמר ר' יוחנן: בשעה שכרה דוד שיתין</strong> שהם המערות והנקבים ביסוד המקדש <strong>קפא תהומא ובעי למשטפא עלמא</strong> <small>[צף,</small> עלה <small>התהום ורצה לשטוף את העולם],</small> מיד <strong>אמר דוד חמש עשרה מעלות והורידן.</strong> הקשה לו רב חסדא: <strong>אי הכי</strong> <small>[אם כך],</small> לא <strong>חמש עשרה "מעלות"</strong> היו צריכים להיקרא אלא <strong>"יורדות" מיבעי ליה</strong> <small>[היה צריך לו]</small> שייקראו!
 <strong>אמר ליה</strong> <small>[לו]</small> רב חסדא: <strong>הואיל ואדכרתן מלתא, הכי אתמר</strong> <small>[הואיל והזכרתני את הדבר, כך נאמר</small> הדבר<small>]</small> במקורו: <strong>בשעה שכרה דוד</strong> את ה<strong>שיתין קפא תהומא ובעא למשטפא עלמא</strong> <small>[צף,</small> עלה <small>התהום ורצה לשטוף את העולם]</small> <strong>אמר דוד: מי איכא דידע אי שרי למכתב</strong> <small>[האם יש מי שיודע אם מותר לכתוב]</small> <strong>שם</strong> של קודש
## דף נג:
 <strong>אחספא</strong> <small>[על חרס]</small> ואם אכן יש מי שברור לו הדבר להיתר, <strong>נשדיה בתהומא ומנח</strong> <small>[נזרוק אותו לתהום וינוח</small> התהום<small>]!</small> <strong>ליכא דקאמר ליה מידי</strong> <small>[לא</small> היה מי <small>שיאמר לו דבר].</small> <strong>אמר דוד: כל דידע למימר</strong> <small>[כל מי שיודע לומר]</small> <strong>ואינו אומר</strong> לי דבר, <strong>יחנק בגרונו.</strong> ואז <strong>נשא אחיתופל קל וחומר בעצמו</strong> מדעתו, ואמר: <strong>ומה לעשות שלום בין איש לאשתו</strong> בדין סוטה, שבעלה חושד בה שנטמאה עם אחר <strong>אמרה תורה: שמי שנכתב בקדושה ימחה על המים,</strong> שכן בסוטה מוחקים מגילה שכתוב בה שם ה' במים ששותה הסוטה, <strong>לעשות שלום לכל העולם כולו — על אחת כמה וכמה</strong> שמותר. <strong>אמר ליה</strong> <small>[לו]</small> לדוד: <strong>שרי</strong> <small>[מותר]</small> הדבר.
 <strong>כתב שם אחספא ושדי לתהומא, ונחית תהומא שתסר אלפי גרמידי</strong> <small>[כתב שם</small> קודש <small>על חרס וזרק אותו לתהום, וירד התהום שש עשרה אלף אמות].</small> <strong>כי חזי דנחית טובא</strong> <small>[כאשר ראה שירד</small> ב<small>יותר],</small> <strong>אמר: כמה דמידלי</strong> <small>[שמורם]</small> התהום — <strong>טפי מירטב עלמא</strong> <small>[יותר רטוב העולם]</small> ומועיל לחקלאות, על כן <strong>אמר חמש עשרה</strong> שירי <strong>מעלות, ואסקיה חמיסר אלפי גרמידי</strong> <small>[והעלוהו</small> לתהום <small>חמש עשרה אלף אמות]</small> <strong>ואוקמיה באלפי גרמידי</strong> <small>[והעמידוהו</small> שיהא התהום <small>באלף אמות].</small> <strong>אמר עולא: שמע מינה סומכא דארעא אלפי גרמידי</strong> <small>[למד מכאן כי יסודה,</small> עובייה <small>של הארץ</small> עד התהום <small>אלף אמות].</small> ושואלים: <strong>והא חזינן דכרינן פורתא ונפקי מיא</strong> <small>[והרי אנו רואים שאנו חופרים מעט ויוצאים מים]</small> ואין צריך לחפור אלף אמה! <strong>אמר רב משרשיא: ההוא מסולמא דפרת</strong> <small>[זה מסולמות הפרת],</small> כלומר ממימי הנהר פרת ושאר הנהרות שמוצאם במקום גבוה ועוברים ומחלחלים דרך האדמה, ומהם יוצאים ובוקעים המים, אבל לא ממימי התהום עצמם.
 <big>א</big> שנינו במשנה: <strong>ועמדו כהנים בשער העליון שיורד</strong> מעזרת ישראל וכשהגיעו למעלה עשירית תקעו. <strong>בעי</strong> <small>[שאל]</small> <strong>ר' ירמיה:</strong> האם <strong>למעלה עשירית</strong> משמעו <strong>דנחית</strong> <small>[שיורד]</small> <strong>חמשה</strong> מדרגות <strong>וקאי</strong> <small>[ועומד]</small> <strong>אעשרה</strong> <small>[על</small> מעלה <small>עשירית]</small> מלמטה, <strong>או דלמא</strong> <small>[שמא]</small> משמעו <strong>דנחית</strong> <small>[שיורד]</small> <strong>עשרה וקאי אחמשה</strong> <small>[על</small> מעלה <small>חמישית]</small> מלמטה? לשאלה זו לא נמצאה תשובה והושארה ב<strong>תיקו</strong> <small>[תעמוד]</small> השאלה במקומה.
 <big>ב</big> שנינו במשנה כי משהגיעו לשער היוצא ממזרח היו הופכים את פניהם ממזרח למערב, והיו אומרים: אבותינו שחיו בזמן בית המקדש הראשון והיו נוהגים שלא כראוי "אחוריהם אל היכל ה' ופניהם קדמה והמה משתחויתם קדמה לשמש" (יחזקאל ח, טז), ואילו אנו — ליה עינינו. <strong>תנו רבנן</strong> <small>[שנו חכמים]:</small> <strong>ממשמע שנאמר: "ופניהם קדמה" איני יודע ש"אחוריהם אל היכל ה'"?</strong> שהרי ההיכל לצד מערב הוא!
 <strong>אלא מה תלמוד לומר</strong> בתחילת הפסוק <strong>"אחריהם אל היכל ה'"</strong> (יחזקאל ח, טז) — דבר זה מרמז לנו שהרעו עוד לעשות, <strong>מלמד שהיו פורעין</strong> (מגלין) <strong>עצמן ומתריזין</strong> (מטילין רעי) <strong>כלפי מטה</strong> כלומר, בלשון נקיה, כלפי צד שכינה.
 <big>ג</big> שנינו במשנה כי בזמן הבית השני היו אומרים: <strong>אנו ליה וליה עינינו.</strong> ושואלים: <strong>איני</strong> <small>[כן הוא]?!</small> וכי מותר לעשות כן? <strong>והאמר</strong> <small>[והרי אמר]</small> <strong>ר' זירא: כל האומר "שמע" "שמע"</strong> פעמיים <strong>כאילו אמר "מודים" "מודים"</strong> והאומר כך משתקים אותו, שנשמע כמאמין בשתי רשויות, וכיצד הזכירו פעמיים את השם! <strong>אלא הכי אמרי</strong> <small>[כך היו אומרים]:</small> <strong>המה משתחוים קדמה, ואנו ליה אנחנו מודים, ועינינו ליה מיחלות,</strong> שלא אמרו את שני השמות יחד.
 <big>ד משנה</big> <strong>אין פוחתין</strong> בכל יום <strong>מעשרים ואחת תקיעות במקדש, ואין מוסיפין</strong> בשום יום <strong>על ארבעים ושמונה.</strong> ומפרטים: <strong>בכל יום היו שם עשרים ואחת תקיעות במקדש: שלש</strong> תקיעות שתקעו <strong>לפתיחת שערים</strong> בבוקר, <strong>ותשע לתמיד של שחר, ותשע לתמיד של בין הערבים —</strong> הרי עשרים ואחת. <strong>ובמוספין</strong> אם היה יום שמקריבים בו קרבן מוסף, כגון ראש חודש — <strong>היו מוסיפין עוד תשע</strong> תקיעות לכבוד קרבן המוסף.
 <strong>ובערב שבת היו מוסיפין שש</strong> תקיעות סמוך לשבת: <strong>שלש</strong> מהן כדי <strong>להבטיל את העם ממלאכה</strong> שידעו שהשבת מתקרבת וראוי להפסיק לעבוד, <strong>ושלש</strong> מהן <strong>להבדיל בין קדש לחול</strong> שתקעו ברגע כניסת השבת.
 <strong>ערב שבת שבתוך החג</strong> (הסוכות) <strong>היו שם ארבעים ושמונה</strong> תקיעות. כיצד? <strong>שלש</strong> תקיעות בבקר <strong>לפתיחת השערים, שלש לשער העליון ושלש לשער התחתון, ושלש למילוי המים</strong> כאשר מתואר סדר הבאת המים לניסוך (לעיל סוכה מח, ב), <strong>ושלש</strong> כשהיו זוקפים את הערבה <strong>על גבי המזבח, תשע</strong> תקיעות היו <strong>לתמיד של שחר, ותשע לתמיד של בין הערבים, ותשע למוספין,</strong> ועוד <strong>שלש להבטיל את העם מן המלאכה, ושלש</strong> נוספות <strong>להבדיל בין קודש לחול —</strong> הרי בסך הכל ארבעים ושמונה תקיעות.
 <big>ה גמרא</big> מעירים: <strong>מתניתין</strong> <small>[משנתנו</small> זו<small>]</small> ש<strong>לא</strong> כשיטת <strong>ר' יהודה. דתניא</strong> <small>[ש</small>כן <small>שנינו</small> בברייתא<small>],</small> <strong>ר' יהודה אומר: הפוחת</strong> בתקיעות <strong>לא יפחות</strong> בשום יום <strong>משבע</strong> תקיעות, <strong>והמוסיף</strong> ביום שצריך להוסיף <strong>לא יוסיף על שש עשרה.</strong> ושואלים: <strong>במאי קא מיפלגי</strong> <small>[במה הם חלוקים]?</small> ומסבירים, <strong>ר' יהודה סבר: תקיעה תרועה תקיעה אחת היא,</strong> ששלוש אלה נחשבות כתקיעה משולבת אחת. <strong>ורבנן סברי</strong> <small>[וחכמים סבורים]:</small> <strong>תקיעה לחוד ותרועה לחוד,</strong> וכל תרועה נחשבת כשלוש תקיעות. ונמצא שלמעשה מתכוונים הם לדבר אחד, ואינם חולקים אלא בדרך המנין.
 ושואלים: <strong>מאי טעמא</strong> <small>[מהו הטעם]</small> של <strong>ר' יהודה? אמר קרא</strong> <small>[הכתוב]:</small> <strong>"ותקעתם תרועה"</strong> (במדבר י, ו) <strong>וכתיב</strong> <small>[ונאמר]</small> עוד: <strong>"תרועה יתקעו"</strong> (במדבר י, ו), <strong>הא כיצד</strong> יש לבאר את דברי הכתוב המדבר גם על תקיעת תרועה וגם על תרועת תקיעה? אלא משמע ש<strong>תקיעה ותרועה אחת היא. ורבנן</strong> <small>[וחכמים]</small> — כתובים אלה לדעתם כך משמעם: הפסוק <strong>ההוא לפשוטה לפניה ולאחריה הוא דאתא</strong> <small>[שבא],</small> ללמד שלפני השמעת התרועה משמיעים קול פשוט לפניו ולאחריו, הוא קול התקיעה. ושואלים: <strong>ור' יהודה,</strong> שתוקעים אחת פשוטה <strong>לפניה ולאחריה מנליה</strong> <small>[מניין לו]?</small> ומסבירים: <strong>נפקא ליה</strong> <small>[יוצא לו,</small> נלמד הדבר<small>]</small> <strong>מ</strong>מה שנאמר <strong>"</strong>ותקעתם תרועה <strong>שנית"</strong> (במדבר י, ו), משמע: תקיעה נוספת.
 ושואלים: <strong>ורבנן מאי טעמייהו</strong> <small>[וחכמים מה טעמם]?</small> <strong>דכתיב</strong> <small>[שנאמר]:</small> <strong>"ובהקהיל את הקהל תתקעו ולא תריעו"</strong> (במדבר י, ז), <strong>ואי סלקא דעתך</strong> <small>[ואם עולה על דעתך</small> לומר<small>]</small> כי <strong>תקיעה</strong> ו<strong>תרועה אחת היא,</strong> אם כן <strong>אמר רחמנא פלגא דמצוה עביד ופלגא לא עביד</strong> <small>[אמרה התורה חצי המצוה עשה וחצי לא תעשה]?</small> שאם קול תקיעה הוא קול אחד משולב, מדוע עושים רק מחציתו? אלא משמע שכל אחת מצוה לעצמה היא. ושואלים: <strong>ור' יהודה</strong> מה עונה הוא על כך? ומשיבים: <strong>ההוא</strong> כלומר: אותה תקיעה האמורה בעת הקהיל את הקהל <strong>לסימנא בעלמא</strong> <small>[לסימן בלבד]</small> <strong>הוא דאתא</strong> <small>[שבא],</small> שזו לא היתה תקיעה של מצוה (שלדעתו היא תמיד משולשת), אלא שימשה כסימן בלבד למחנות, ואין למדים ממנה.
 <strong>ורבנן</strong> <small>[וחכמים]</small> אמרו: אכן, <strong>סימנא</strong> <small>[סימן]</small> <strong>הוא</strong> לזה, <strong>ורחמנא שויה</strong> <small>[והתורה עשתה אותו]</small> <strong>מצוה,</strong> שלא יקהילו את הקהל אלא בסימן זה. וכיון שכך למדים שכל אחת מצוה לעצמה. <strong>כמאן אזלא הא</strong> <small>[כ</small>שיטת <small>מי הולכת</small> הלכה <small>זו]</small> ש<strong>אמר רב כהנא: אין בין תקיעה לתרועה ולא כלום</strong> שמשמיעים אותן ברצף אחד בלי להפסיק בין זו לזו — <strong>כמאן</strong> <small>[כמי]? —</small> <strong>כ</strong>שיטת <strong>ר' יהודה</strong> היא, שהוא סובר כי תקיעה ותרועה אחת היא. ושואלים: <strong>אי</strong> <small>[אם]</small> תאמר שהיא <strong>כ</strong>שיטת <strong>ר' יהודה,</strong> הרי <strong>פשיטא</strong> <small>[פשוט]</small> שכך צריך לעשות, ואם כן היה עליו לומר כך, שהלכה כר' יהודה!
## דף נד.
 <strong>מהו דתימא</strong> <small>[שתאמר]</small> שאפשר לפרש את דבריו <strong>אפילו כ</strong>שיטת <strong>רבנן</strong> <small>[חכמים]</small> ולומר שבא <strong>לאפוקי</strong> <small>[להוציא]</small> <strong>מ</strong>דברי <strong>ר' יוחנן,</strong> ש<strong>אמר: שמע תשע תקיעות בתשע שעות ביום</strong> בראש השנה אף על פי שלא היו סמוכות זו לזו — <strong>יצא,</strong> ולכך <strong>קא משמע לן</strong> <small>[השמיע לנו]</small> רב כהנא שאין הלכה כן ושאין להפסיק ביניהם הפסקה מרובה.
 ושואלים: <strong>ואימא הכי נמי</strong> <small>[ואמור</small> אולי ש<small>כך</small> הוא <small>גם כן]</small> ואולי זו היתה אכן כוונת רב כהנא, להפקיע מדברי ר' יוחנן כפי שתירצנו, ולא לומר כשיטת ר' יהודה כפי שהובן תחילה! ומשיבים: <strong>אם כן, מאי</strong> <small>[מה]</small> פירוש ההדגשה שלו <strong>"ולא כלום"?</strong> שהרי היה צריך לומר שאינו מפסיק הרבה, וכיון שאמר "ולא כלום" משמע שאינו מפסיק כלל, וזו אינה אלא כשיטת ר' יהודה.
 <big>א</big> שנינו במשנה בסדר התקיעות, שהיו תוקעים ב<strong>ערב שבת שבתוך החג</strong> ארבעים ושמונה תקיעות, ומפרטים היכן ומתי היו תוקעים וכמה תקיעות בכל פעם. ומעירים בענין זה, שהיו תוקעים כשהיו מגיעים למזבח <strong>ואילו למעלה עשירית לא קתני</strong> <small>[שנה]</small> שסבור שלא תקעו שם. <strong>מתניתין מני</strong> <small>[משנתנו כ</small>שיטת <small>מי היא]? —</small> כשיטת <strong>ר' אליעזר בן יעקב היא. דתניא</strong> <small>[ששנויה</small> ברייתא<small>]:</small> <strong>שלש</strong> תקיעות היו תוקעים כשהיו מגיעים <strong>למעלה עשירית, ר' אליעזר בן יעקב אומר: שלש</strong> תקיעות היו תוקעים כשהיו זוקפים את הערבה <strong>על גבי המזבח.</strong>
 ומסבירים: <strong>האומר</strong> שהיו תוקעים כשהגיעו <strong>למעלה עשירית — אינו אומר</strong> שתוקעים בשעת זקיפת הערבה <strong>על גבי המזבח, והאומר</strong> שהיו תוקעים בשעת זקיפת הערבה <strong>על גבי המזבח אינו אומר</strong> שהיו תוקעים כשהגיעו <strong>למעלה עשירית.</strong>
 ושואלים: <strong>מאי טעמא</strong> <small>[מה הטעם]</small> של <strong>ר' אליעזר בן יעקב?</strong> ומשיבים: <strong>כיון דתקע</strong> <small>[ש</small>הוא <small>תוקע]</small> <strong>ל</strong>כבוד <strong>פתיחת</strong> ה<strong>שערים,</strong> אם כן, כשהגיעו <strong>למעלה עשירית למה לי דתקע</strong> <small>[שיתקע]?</small> <strong>האי</strong> <small>[זה]</small> הרי <strong>לאו</strong> <small>[לא]</small> <strong>שער הוא! הלכך,</strong> תקיעה בשעת זקיפת הערבה <strong>על גבי המזבח עדיף</strong> על תקיעה במעלה עשירית. <strong>ורבנן סברי</strong> <small>[וחכמים סבורים]:</small> <strong>כיון</strong> ש<strong>תקע למילוי המים,</strong> כלומר: במעלה העשירית שהמעבר דרכה נחשבת כחלק מטכס מילוי המים, אם כן, תקיעה נוספת לזקיפת הערבה <strong>על גבי המזבח למה לי? הלכך</strong> <small>[על כן],</small> <strong>למעלה העשירית עדיף.</strong>
 <big>ב</big> מסופר: <strong>כי אתא</strong> <small>[כאשר בא]</small> <strong>ר' אחא בר חנינא מדרומא</strong> <small>[מן הדרום]</small> של ארץ ישראל, מארץ יהודה, <strong>אייתי מתניתא בידיה</strong> <small>[הביא ברייתא</small> זו <small>בידו],</small> שקיבל אותה מחכמי הדרום. נאמר: <strong>"ובני אהרן הכהנים יתקעו בחצצרות"</strong> (במדבר י, ח), ויש להבין <strong>שאין</strong> לכאורה <strong>תלמוד לומר</strong> (לימוד וחידוש במה שנאמר) <strong>"יתקעו", ש</strong>הרי <strong>כבר נאמר: "ותקעתם בחצצרת על עלתיכם ועל זבחי שלמיכם"</strong> (במדבר י, י) <strong>ומה</strong> בכל זאת <strong>תלמוד לומר "יתקעו"?</strong> שנראה שמוסיף הלכה חדשה בתקיעות — לומר כי <strong>הכל לפי</strong> מספר <strong>המוספין תוקעין.</strong> ומעירים: <strong>הוא</strong> ר' אחא בר חנינא <strong>תני לה</strong> <small>[שנה</small> ברייתא <small>זו]</small> <strong>והוא אמר לה</strong> <small>[אותה]</small> ופירש שבאה <strong>לומר שתוקעין</strong> תקיעות מיוחדות לפי מספר המוספים, שאם היו כמה מוספים באותו יום, וכגון שהוא שבת ויום טוב, תוקעים תקיעות מיוחדות <strong>על כל מוסף ומוסף</strong> בפני עצמו.
 על כך מקשים: <strong>תנן</strong> <small>[שנינו</small> במשנה<small>]</small> <strong>ערב שבת שבתוך החג היו שם ארבעים ושמונה</strong> תקיעות וזה מספר התקיעות הגדול ביותר. <strong>ואם איתא</strong> <small>[יש]</small> מקום לדברי ר' אחא בר חנינא, אם כן <strong>ליתני</strong> <small>[שישנה]</small> <strong>שבת שבתוך החג</strong> שאז <strong>משכחת לה חמשין וחד</strong> <small>[מוצא אתה</small> שתוקעים בה <small>חמישים ואחת]</small> תקיעות, שהרי צריכים להוסיף עוד שלוש תקיעות למוספי השבת! <strong>אמר ר' זירא:</strong> אכן מוסיפים תקיעות מיוחדות למוסף השבת, ובכל זאת עדיין הם ארבעים ושמונה תקיעות בלבד <strong>לפי שאין תוקעין</strong> את אותם שלוש תקיעות שהיו תוקעים <strong>לפתיחת שערים בשבת,</strong> שאין תקיעה זו אלא לסימן ולא תקעו בשבת.
 <strong>אמר רבא: מאן הא דלא חש לקימחא</strong> <small>[מי הוא זה שאינו חושש לקמחו],</small> כלומר: לדברים שמוציא מפיו? <strong>חדא</strong> <small>[</small>טענה <small>אחת]</small> כנגד תירוץ זה — שהרי כשמפרטת המשנה את סדר התקיעות ובכללם גם התקיעות לפתיחת השערים, הרי לשון <strong>"בכל יום" תנן</strong> <small>[שנינו],</small> ו"בכל יום" משמע גם בשבת. <strong>ועוד, אי נמי כהדדי נינהו</strong> <small>[אם גם כן זה כמו הם],</small> שאף אם אתה מפחית בשבת שלוש תקיעות של פתיחת שערים, נמצא שאף בשבת יש ארבעים ושמונה, על כן <strong>ליתני</strong> <small>[שישנה]</small> <strong>שבת שבתוך החג היו שם ארבעים ושמונה.</strong> והיתה תועלת לומר זאת, ולא כאמור במשנה ("ערב שבת שבתוך החג"), שהרי על ידי כך <strong>שמעת מינה תרתי</strong> <small>[היית שומע,</small> לומד <small>ממנה שני</small> דברים<small>]</small> של חידוש: <strong>שמעת מינה</strong> <small>[היית שומע ממנה]</small> שהמשנה סבורה כשיטת <strong>ר' אליעזר בן יעקב</strong> שאין תוקעים למעלה העשירית אלא לזקיפת הערבה על גבי המזבח, <strong>ושמעת מינה</strong> <small>[</small>והיית <small>שומע ממנה]</small> את זו שאמר <strong>ר' אחא בר חנינא,</strong> שתוקעים על כל מוסף ומוסף.
 <strong>אלא אמר רבא:</strong> יש לתרץ באופן אחר, <strong>לפי שאין תוקעין למילוי מים בשבת</strong> שהרי במשנה שנינו שבשבת לא היו ממלאים מן המים, <strong>דבצרי טובא</strong> <small>[שמועטים הרבה יותר],</small> שהרי כל אותן התקיעות של מילוי המים בכל המקומות השונים לא היו בשבת. ומקשים עוד: <strong>וליתני נמי</strong> <small>[ושישנה גם כן]</small> <strong>ראש השנה שחל להיות בשבת, דהא איכא תלתא</strong> <small>[שהרי יש</small> בו <small>שלושה]</small> <strong>מוספין; מוסף</strong> של <strong>ראש השנה, מוסף</strong> של <strong>ראש חודש, ומוסף</strong> של <strong>שבת,</strong> ואם כן נמצאו אז גם כן ארבעים ושמונה תקיעות.
 ודוחים: יתכן שאכן כך הוא, אלא <strong>ערב שבת שבתוך החג איצטריך ליה</strong> <small>[הוצרך לו]</small> והעדיף לשנות, כדי <strong>לאשמעינן</strong> <small>[להשמיע לנו]</small> שהוא פוסק הלכה <strong>כר' אליעזר בן יעקב</strong> שלא היו תוקעים למעלה העשירית. ומקשים: <strong>אטו מי קאמר ליתני הא ולא ליתני הא</strong> <small>[וכי האם אמר שישנה זה ולא ישנה זה]?</small> <strong>ליתני הא וליתני הא</strong> <small>[שישנה זה וישנה זה],</small> שכיון שיש גם בכך חידוש, יביא שני אלה כדוגמאות! ומשיבים: <strong>תנא</strong> <small>[שנה]</small> <strong>ושייר,</strong> שהתנא של משנתנו לא הביא את כל האפשרויות והביא דוגמה אחת מתוך שתים ושייר את השאר. ושואלים: <strong>מאי</strong> <small>[מה]</small> <strong>שייר</strong> עוד, שאתה יכול לטעון שגם <strong>האי</strong> <small>[</small>דבר <small>זה]</small> של ראש השנה <strong>שייר?</strong> שכן אין זה מדרכו של התנא לשייר דבר אחד בלבד!
 ומשיבים: <strong>שייר</strong> את מספר התקיעות שתוקעים ב<strong>ערב הפסח,</strong> שבשעת הקרבת קרבן הפסח היו קוראים את ההלל, ובכל פעם שקראו הלל תקעו בכל פרק של הלל שלוש תקיעות. וכיון שתמיד שחטו את הפסח בשלוש קבוצות, נמצא שהוסיפו אז עשרים ושבע תקיעות לפחות, ואם מצרפים אותן לעשרים ואחת תקיעות שממילא היו תוקעים בכל יום, הרי כבר ארבעים ושמונה תקיעות!
## דף נד:
 <strong>אי</strong> <small>[אם]</small> <strong>משום ערב הפסח — לאו שיורא הוא</strong> <small>[אין זה שיור],</small> <strong>דהא מני</strong> <small>[ש</small>ברייתא <small>זו</small> כשיטת <small>מי הוא]</small> כשיטת <strong>ר' יהודה היא,</strong> ש<strong>אמר:</strong> אף שהיו שלוש כיתות בזו אחר זו עושות את הפסח, מכל מקום <strong>מימיהם של כת שלישית לא הגיעה לומר</strong> אפילו עד לכתוב <strong>"אהבתי כי ישמע ה'"</strong> (תהלים קטז, א) שהוא פרק שני של ההלל, <strong>מפני שהיו עמה מועטין</strong> ועד שהגיעו באמירת ההלל לפרק זה, כבר סיימו לשחוט את כל הפסחים, ואם כן לא תקעו עבור כת זו אלא שלוש תקיעות בלבד, ושוב אין לך אלא ארבעים ושתים.
 על דחיה זו תוהים: <strong>הא אוקימנא</strong> <small>[הרי</small> כבר <small>העמדנו,</small> הסברנו<small>]</small> מקודם שמשנתנו ש<strong>לא כ</strong>שיטת <strong>ר' יהודה,</strong> שהרי לשיטתו תקיעה ותרועה ותקיעה אינם נחשבות אלא לאחת, ואם כן לשיטה זו ודאי שלא מצינו מנין הזהה לאחד מאלה המוזכרים במשנה, וכיצד רוצה אתה שוב לצרף אותה לשיטת ר' יהודה? ומשיבים: <strong>ודלמא האי</strong> <small>[ושמא אותו]</small> <strong>תנא סבר לה כוותיה בחדא</strong> <small>[סבר כמותו ב</small>דבר <small>אחד]</small> לגבי כת שלישית בערב הפסח, <strong>ופליג עליה בחדא</strong> <small>[וחלק עליו ב</small>דבר <small>אחד]</small> בדרך חישוב מנין התקיעות. ואם כן אין להוכיח מערב הפסח.
 <strong>אלא</strong> אם כן, חוזרת השאלה ששאלנו קודם: <strong>מאי</strong> <small>[מה]</small> <strong>שייר</strong> עוד ש<strong>האי</strong> <small>[</small>דבר <small>זה]</small> <strong>שייר?</strong> ומשיבים: <strong>שייר ערב הפסח שחל להיות בערב שבת,</strong> שאז <strong>אפיק שית</strong> <small>[הוצא שש</small> תקיעות<small>]</small> מתקיעות הכת השלישית <strong>ועייל שית</strong> <small>[והכנס שש</small> אחרות<small>]</small> שהיו תוקעים בכל ערב שבת להבטיל את העם ממלאכה ולהכריז על כניסת השבת. ונמצא שיש ארבעים ושמונה תקיעות גם בערב פסח זה.
 <big>א</big> שנינו במשנה ש<strong>אין מוסיפין על ארבעים ושמונה</strong> תקיעות. ותוהים: <strong>ולא?</strong> וכי אין מוסיפים, <strong>והא איכא</strong> <small>[והרי יש]</small> מקרה כזה כאשר <strong>ערב הפסח שחל להיות בשבת, דאי</strong> <small>[שאם]</small> לשיטת <strong>ר' יהודה</strong> לפחות <strong>חמשין וחדא</strong> <small>[חמישים ואחת]</small> תקיעות הן: עשרים ואחת של כל יום, ותשע יתירות למוסף השבת, ותשעה נוספות להלל הנאמר בשעת הקרבת הפסח של כל אחת משתי הכתות הראשונות ושלוש נוספות לכת השלישית, <strong>אי לרבנן</strong> <small>[</small>ו<small>אם</small> לדעת <small>חכמים]</small> שאף לכת השלישית היו תוקעים תשע תקיעות, אם כן <strong>חמשין</strong> <small>[חמישים]</small> <strong>ושבע</strong> תקיעות הן, ואם כן פעמים שיש הרבה יותר מארבעים ושמונה!
 ומשיבים: <strong>כי קתני, מידי דאיתיה</strong> <small>[כאשר שנה</small> החכם, שנה <small>דבר שישנו]</small> <strong>בכל שנה,</strong> ואילו <strong>ערב הפסח שחל להיות בשבת, דליתיה</strong> <small>[שאיננו]</small> מצוי <strong>בכל שנה ושנה, לא קתני</strong> <small>[שנה].</small> ותוהים: <strong>אטו</strong> <small>[וכי]</small> <strong>ערב שבת שבתוך החג מי איתיה</strong> <small>[האם ישנו]</small> <strong>בכל שנה?</strong> הרי <strong>זימנין דלא משכחת ליה</strong> <small>[פעמים שאין אתה מוצא אותו].</small> <strong>והיכי דמי</strong> <small>[וכיצד מזדמן]</small> להיות, שלא יהיה ערב שבת בתוך שבוע החג <strong>כגון שחל יום טוב ראשון בערב שבת,</strong> שאז ערב שבת שלאחריו הוא כבר שמיני עצרת.
 ומשיבים: דבר כזה אינו קורה, <strong>כי מקלעינן</strong> <small>[כאשר מזדמן לנו]</small> <strong>יום טוב ראשון</strong> של חג <strong>בערב שבת — מדחי דחינן ליה</strong> <small>[דוחים אנו אותו],</small> שדוחים את ראש השנה ביום אחד (על ידי עיבור חודש אלול). <strong>מאי טעמא</strong> <small>[ומה טעם]</small> הדבר, <strong>כיון דאיקלע</strong> <small>[שהזדמן]</small> ש<strong>יום טוב הראשון של חג</strong> חל <strong>להיות בערב שבת, יום הכפורים אימת הוי</strong> <small>[מתי יהיה]</small> בשנה כזו — <strong>בחד</strong> <small>[באחד]</small> <strong>בשבת,</strong> וכדי שלא יהיו שני ימי שבתון חמורים סמוכים זה לזה, <strong>הלכך דחינן ליה</strong> <small>[על כן דוחים אנו אותו]</small> את ראש השנה, וממילא אף אין אפשרות שיחול יום טוב הראשון של סוכות בערב שבת.
 ושואלים: <strong>ומי דחינן ליה</strong> <small>[והאם דוחים אנו אותו],</small> באופן שלעולם אין יום הכיפורים חל ביום הראשון בשבוע? <strong>והא תנן</strong> <small>[והרי שנינו</small> במשנה<small>]:</small> <strong>חלבי שבת</strong> כלומר, חלבי תמיד של בין הערבים שנשחט והוקרב בשבת, ועדיין לא נשרפו על גבי המזבח <strong>קריבין ביום הכיפורים</strong> שחל להיות אחר השבת,
 <strong>ואמר ר' זירא: כי הוינן בי</strong> <small>[כאשר הייתי בבית]</small> <strong>רב בבבל</strong> והייתי לומד שם, <strong>הוה אמרי</strong> <small>[הייתי אומר]</small> כי <strong>הא דתניא</strong> <small>[זו ששנויה</small> בברייתא<small>]:</small> <strong>יום הכיפורים שחל להיות בערב שבת — לא היו תוקעין</strong> להבטיל את העם ממלאכה ולהודיע על כניסת השבת, שהרי בלא כן היו העם בטלים ממלאכה בגלל יום הכיפורים, ואם חל יום הכיפורים <strong>במוצאי שבת — לא היו מבדילין</strong> אחר השבת, שאין מבדילים אלא בין קודש לחול או בין קדושה חמורה לקדושה הקלה ממנה, ויום הכיפורים קדושתו חמורה מזו של שבת ולכך אין להבדיל ביניהם — לדעתי, ברייתא זו <strong>דברי הכל היא.</strong> ואולם <strong>כי סליקית להתם</strong> <small>[כאשר עליתי לשם,</small> לארץ ישראל<small>]</small> <strong>אשכחתיה</strong> <small>[מצאתיו]</small> את <strong>ר' יהודה בריה</strong> <small>[בנו]</small> של <strong>ר' שמעון בן פזי, דיתיב וקאמר</strong> <small>[שיושב ואומר]:</small> דבר זה שיטת <strong>ר' עקיבא היא,</strong> לענין קדושת יום הכיפורים, ולא כשיטת חכמים אחרים. ומכל מקום רואים אנו משני מקורות אלה כי יתכן שיום הכיפורים יחול ביום הראשון, ואז חוזרת שאלתנו למקומה, שלא בכל שנה עשוי ערב שבת לחול בתוך ימי החג ומדוע הזכירתו המשנה!
 ומשיבים: <strong>לא קשיא</strong> <small>[קשה],</small> <strong>הא</strong> <small>[זו]</small> משנתנו ממנה משמע כי ערב שבת חל בתוך ימי החג בכל שנה, כשיטת <strong>רבנן</strong> <small>[חכמים]</small> היא, הסבורים שדוחים את ראש השנה כדי שלעולם לא יהא יום הכיפורים ביום הראשון וממילא לא יחול יום טוב הראשון בשבת, ואילו <strong>הא</strong> <small>[זו]</small> המשנה האומרת כי חלבי שבת קרבים ביום הכיפורים שלמחרתו, שממנה משמע כי אין דוחים לעולם, שיטת <strong>אחרים היא,</strong> הסבורים שיש מנין קבוע לימות השנה ולעולם אין דוחים את ראשי החדשים, ואין משנים לעולם את מספר ימיהם.
 <strong>דתניא</strong> <small>[ש</small>כן <small>שנינו</small> בברייתא<small>],</small> <strong>אחרים אומרים: אין בין עצרת</strong> (חג השבועות) <strong>לעצרת</strong> שבשנה הבאה, <strong>ואין בין ראש השנה לראש השנה</strong> הבאה <strong>אלא ארבעה ימים בלבד,</strong> שתמיד יחול אותו חג ארבעה ימים מאוחר יותר בשנה הבאה. שאם בשנה זו הוא חל ביום ראשון בשבוע — הריהו יחול בשנה הבאה ביום חמישי. שמספר ימות השנה הוא לעולם שלוש מאות וחמישים וארבעה יום, שהם חמישים שבועות שלמים ועוד ארבעה ימים. <strong>ואם היתה</strong> זו <strong>שנה מעוברת</strong> יש הבדל של <strong>חמשה</strong> ימים, מפני שמוסיפים עשרים ותשעה יום לאדר שני. וכיון שלשיטתו מספר ימי השנה קבוע נמצא שראש השנה עשוי לחול בכל יום ויום מימות השבוע.
 <big>ב</big> לאחר הדיון בנושאים אחרים, שבים לעסוק בדברי ר' אחא שבימים שיש בהם כמה מוספים, תוקעים תקיעות מיוחדות לכבוד כל מוסף ומוסף. <strong>מיתיבי</strong> <small>[מקשים]</small> ממה ששנינו: <strong>ראש חדש שחל להיות בשבת — שיר של ראש חדש דוחה שיר של שבת. ואי איתא</strong> <small>[ואם יש]</small> מקום לדברי ר' אחא שעבור כל קרבן תוקעים במיוחד, <strong>לימא</strong> <small>[שיאמר]</small> שיר של <strong>שבת</strong> לחוד <strong>ולימא</strong> <small>[ושיאמר]</small> של <strong>ראש חדש</strong> לחוד, ולכאורה משמע שאין שרים ותוקעים אלא פעם אחת!
 <strong>אמר רב ספרא,</strong> כך יש להבין: <strong>מאי</strong> <small>[מה</small> פירוש<small>]</small> <strong>דוחה —</strong> כוונתו <strong>דוחה לקדם,</strong> ששיר של ראש חודש מקדימים לשיר של שבת, ואכן נאמרים השירים של שניהם, ולשיטת ר' אחא אף יתקעו לשניהם בנפרד. ומקשים: <strong>ואמאי</strong> <small>[ומדוע]</small> יקדים של ראש חודש לשל שבת? והלא כלל בידינו: <strong>תדיר ושאינו תדיר — תדיר קודם,</strong> שכל מצוה המצויה יותר, מקדימים לעשותה ואחריה עושים את המצוה שהיא פחות מצויה, ומכיון ששבת תדירה מראש חודש צריכה היא לקדום!
 <strong>אמר ר' יוחנן:</strong> מקדימים של ראש חודש שלא לפי הכללים הקבועים, כדי <strong>לידע</strong> ולהודיע לשומעים <strong>שהוקבע ראש חדש בזמנו</strong> על ידי בית הדין. ושואלים: <strong>והאי היכירא עבדינן</strong> <small>[וכי היכר זה עושים]</small> כדי להודיע שהוקבע החודש בזמנו? <strong>הא היכירא אחריתא עבדינן</strong> <small>[והרי היכר אחר עושים]</small> לצורך זה! <strong>דתניא</strong> <small>[ש</small>הרי <small>שנינו</small> בברייתא<small>]:</small> כדי למנוע עירבוב חלבי הקרבנות השונים והקטרת דבר הצריך להיקרב מאוחר יותר לפני המוקדם, היו עושים היכר בכך ש<strong>חלבי תמיד של שחר</strong> היו <strong>ניתנין</strong> טרם הקרבתם <strong>מחצי כבש ולמטה ב</strong>צד <strong>מזרח</strong> של הכבש, <strong>ושל מוספין ניתנין מחצי כבש ולמטה במערב, ושל ראש חדש ניתנין תחת כרכוב המזבח ולמטה</strong> ממנו קצת.
## דף נה.
 <strong>ואמר ר' יוחנן:</strong> מדוע עושים זאת — לסימן <strong>לידע שהוקבע ראש חדש בזמנו</strong> לאחר עשרים ותשעה ימי חודש הקודם. הרי מצינו שעשו לכך היכר אחר. ומשיבים: זו אינה קושיה, כי <strong>תרי היכירא עבדינן</strong> <small>[שני</small> מיני <small>היכרים עושים אנו]</small> <strong>דחזי האי</strong> <small>[הרואה</small> את <small>זה]</small> את זמן השיר — <strong>חזי</strong> <small>[רואה],</small> <strong>וחזי בהאי</strong> <small>[והרואה את זה]</small> את המקום בו הניחו את החלבים — <strong>חזי</strong> <small>[רואה],</small> ואין כאן סתירה.
 ועוד <strong>מיתיבי</strong> <small>[מקשים]</small> על דברי ר' אחא <strong>דתני</strong> <small>[ששנה]</small> <strong>רבא בר שמואל</strong> ברייתא זו: <strong>יכול כשם שתוקעין על</strong> קרבן <strong>שבת בפני עצמו, ועל ראש חדש בפני עצמו כך יהיו תוקעין על כל מוסף ומוסף</strong> אם חלו שניהם באותו יום — <strong>תלמוד לומר:</strong> "וביום שמחתכם ובמועדיכם <strong>ובראשי חדשיכם</strong> ותקעתם בחצוצרות על עולותיכם ועל זבחי שלמיכם והיו לכם לזכרון לפני אלהיכם אני ה' אלהיכם" (במדבר י, י), לומר שאין תוקעים אלא אחת, ומכאן <strong>תיובתא</strong> <small>[קושיה חמורה]</small> <strong>לר' אחא!</strong> ומסכמים: אכן, <strong>תיובתא</strong> <small>[קושיה חמורה</small> היא<small>]</small> ונדחו דבריו.
 כיון שהבאנו ברייתא זו, שואלים: <strong>מאי תלמודא</strong> <small>[מה הלימוד</small> שבה<small>]?</small> כלומר: כיצד מוכיחים מן האמור "ובראשי חדשיכם" שתוקעים למוסף אחד בלבד? <strong>אמר אביי: אמר קרא</strong> <small>[הכתוב]</small> <strong>"ובראשי חדשיכם",</strong> לומר: <strong>הוקשו</strong> (הושוו) <strong>כל</strong> ה<strong>חדשים כולם זה לזה,</strong> וכשם שבשאר ראשי חדשים תוקעים רק למוסף אחד, אף בכגון זה אין תוקעים אלא תקיעה אחת ולא יותר. <strong>רב אשי אמר: כתיב</strong> <small>[כתוב]</small> <strong>"חדשכם"</strong> כלשון יחיד, <strong>וכתיב</strong> <small>[ונאמר]</small> <strong>"ובראשי"</strong> לשון רבים — זו כעין סתירה. <strong>ואיזה חדש יש לו שני ראשים — הוי אומר: זה ראש השנה</strong> שהוא גם ראש השנה וגם ראש חודש, <strong>ואמר רחמנא</strong> <small>[ו</small>בכל זאת <small>אמרה התורה]</small> <strong>"חדשכם"</strong> בלשון יחיד, ללמד כי <strong>חד</strong> <small>[אחד]</small> <strong>היא</strong> ואין תוקעים פעמיים.
 ו<strong>עוד</strong> ראיה נוספת כנגד שיטת ר' אחא שיש לתקוע לכל מוסף לחוד, <strong>תניא</strong> <small>[שנויה</small> ברייתא<small>]:</small> <strong>בחולו של מועד,</strong> ביום ה<strong>ראשון</strong> של חול המועד <strong>מה היו אומרים</strong> בשיר של קרבן היום — <strong>"הבו לה' בני אלים"</strong> (תהלים כט, א), <strong>בשני מה היו אומרים —</strong> המזמור שכתוב בו <strong>"ולרשע אמר אלהים"</strong> (תהלים נ, טז), <strong>בשלישי מה היו אומרים —</strong> מזמור <strong>"מי יקום לי עם מרעים"</strong> (תהלים צד, טו),
 <strong>ברביעי מה היו אומרים</strong> — <strong>"בינו בוערים בעם"</strong> (תהלים צד, ז), <strong>בחמישי מה היו אומרים — "הסרותי מסבל שכמו"</strong> (תהלים פא, ז), <strong>בששי מה היו אומרים — "ימוטו כל מוסדי ארץ"</strong> (תהלים פב, ה). <strong>ואם חל שבת באחד מהם,</strong> כיון שיש שיר מיוחד של שבת (תהלים פב, צב), שיר אחרון זה של <strong>"ימוטו" — ידחה,</strong> ואת שאר השירים, שלפני השבת ואחריה, אמרו לפי הסדר.
 ומעירים: <strong>רב ספרא מנח בהו סימנא</strong> <small>[היה נותן בהם סימן],</small> לסדר המזמורים בחול המועד, וסימן זה הוא: <strong>"הומבה"י"</strong> <small>"ה</small>בו <small>", "ו</small>לרשע<small>", "מ</small>י<small>", "ב</small>ינו<small>", "ה</small>סירותי<small>", "י</small>מוטו <small>"].</small> ואילו <strong>רב פפא מנח בהו סמנא</strong> <small>[היה נותן בהם סימן],</small> שהיה משנה קצת את סדר השירים, ולדעתו היה הסדר: <strong>"הומהב"י"</strong> שמזמור "הסירותי" אומרים לדבריו לפני "בינו בוערים". ומעירים: <strong>וסימנך</strong> שלא תחליף שיטת רב ספרא ברב פפא, מה שאומרים אנו <strong>"אמבוהא דספרי"</strong> <small>[שיירה של סופרים]</small> ויהא זה סימן להלכות, שרב ספרא הוא שאמר סימן מעין אמבוהא (הומבה"י).
 ולענייננו מכאן שוב <strong>תיובתא דר' אחא בר חנינא,</strong> שהרי מכאן למדים שבשבת היו אומרים רק את מזמור השבת ואין מצרפים לו גם את מזמור החג וממילא אף לא היו תוקעים שתים! ומסכמים: אכן <strong>תיובתא</strong> <small>[קושיה חמורה</small> היא<small>]</small> ונדחו דבריו. ושואלים: וכיון שהוכחנו מכמה מקורות כנגד דברי ר' אחא, <strong>והא</strong> <small>[והרי]</small> <strong>ר' אחא בר חנינא קרא ומתניתא קאמר</strong> <small>[</small>גם <small>כתוב ו</small>גם <small>ברייתא אמר]</small> להוכיח כדבריו שמספר מחזורי התקיעות לפי מספר המוספים, וכיצד אפשר לדחות דברים אלה לחלוטין?
 <strong>אמר רבינא:</strong> הכתוב והברייתא שהביא לראיה, לא באו ללמד שעושים מחזור תקיעות מיוחד למוסף השני, אלא <strong>לומר שמאריכין בתקיעות</strong> לכבוד המוסף היתר. כלומר, שהוסיפו באורך כל תקיעה, אולם לא הוסיפו ולו תקיעה אחת. <strong>ורבנן דקיסרי</strong> <small>[חכמי קיסריה]</small> <strong>משמיה</strong> <small>[משמו]</small> של <strong>ר' אחא אמרי</strong> <small>[אומרים]:</small> <strong>לומר שמרבה בתוקעין</strong> שמוסיפים כהנים התוקעים בחצוצרות לכבוד המוסף האחר, אבל לא הוסיפו במספר התקיעות.
 אגב הזכרת סדרי מזמורי החג שואלים: <strong>ואנן</strong> <small>[ואנו]</small> בחוץ לארץ, <strong>דאית לן תרי יומי</strong> <small>[שיש לנו שני ימי</small> חג<small>]</small> מחמת הספק, <strong>הכי עבדינן</strong> <small>[כיצד אנו עושים]</small> לגבי הזכרת מוספי החג בימי חול המועד, וכן לגבי קריאת התורה, מה הסדר שבו נוהגים אנו? שהרי בכל יום ויום יש להסתפק איזה יום מימי החג הוא, ואם יזכירו מחמת הספק את אותו יום במשך יומיים רצופים ייצא שביום שמיני עצרת שהוא חג בפני עצמו, יאמרו עדיין את קרבן מוסף של היום השביעי של חג הסוכות! <strong>אביי אמר:</strong> הזכרת יום <strong>שני ידחה,</strong> שביום הראשון של חול המועד בחוץ לארץ, שהוא יום שלישי של חג בארץ, אומרים רק קרבן מוסף של "ביום השלישי" וכן הלאה. ומשמיטים את היום השני, שהרי היה זה בחוץ לארץ יום חג.
 <strong>ורבא אמר: שביעי ידחה,</strong> שביום הראשון של חול המועד בחוץ לארץ קוראים "ביום השני" (אף שהוא מקביל ליום השלישי בארץ ישראל) וכן הלאה, ולבסוף משמיטים את היום השביעי, שאי אפשר לאמרו בשמיני עצרת. ומעירים: <strong>תניא כותיה</strong> <small>[שנויה</small> ברייתא <small>כשיטתו]</small> של <strong>רבא: אם חל שבת להיות באחד מהם,</strong> מימי חול המועד <strong>— "ימוטו"</strong> שהוא המזמור האחרון ושייך ליום השביעי <strong>ידחה</strong> ואין אומרים אותו.
 ומוסיפים: <strong>אתקין</strong> (התקין) <strong>אמימר</strong> בעירו <strong>בנהרדעא, דמדלגי דלוגי</strong> <small>[שמדלגים],</small> שבכל יום מימי חול המועד אומרים שני ימים, את היום הראוי לפי הסדר בארץ ואת היום לפי הסדר בחוץ לארץ, שביום ראשון של חול המועד אומרים "ביום השני" ו"ביום השלישי", וכן בכולם.
## דף נה:
 <big>א משנה</big> <strong>יום טוב הראשון של חג</strong> הסוכות <strong>היו שם שלשה עשר פרים, אילים שנים ושעיר אחד.</strong> ומעתה דנים בחלוקת עבודת קרבנות החג בין עשרים וארבעה משמרות הכהנים שכולם היו עולים ברגל לעבוד במקדש; את אלה (שלושה עשר הפרים שני האילים והשעיר האחד) היו מחלקים אחד אחד לששה עשר מעשרים וארבעה משמרות הכהנים, <strong>נשתיירו שם</strong> עוד <strong>ארבעה עשר כבשים</strong> שאותם היו מחלקים <strong>לשמונה משמרות</strong> הנותרים. וכיצד היה הסדר: <strong>ביום ראשון</strong> של חג שהיו ששה עשר משמרות מקריבים שלושה עשר פרים ושני אילים ושעיר אחד, שהם ביחד ששה עשר קרבנות, ונותרו שמונה משמרות הצריכים להקריב. הרי <strong>ששה</strong> מן המשמרות <strong>מקריבין שנים שנים</strong> מארבעה עשר הכבשים, שהם ביחד שנים עשר. <strong>והשאר</strong> שני משמרות האחרים, מקריבים את שני הכבשים הנותרים, <strong>אחד אחד</strong> לכל משמרת.
 <strong>ב</strong>יום ה<strong>שני,</strong> שבו היו רק שנים עשר פרים, הרי חמישה עשר משמרות מקריבים את הפרים האילים והשעיר, ואילו <strong>חמשה</strong> משמרות מבין התשעה שנותרו <strong>מקריבין</strong> מבין הכבשים, כל אחת <strong>שנים שנים,</strong> שהם עשרה. <strong>והשאר</strong> ארבעת המשמרות שנותרו, מקריבים כל אחד, <strong>אחד אחד. בשלישי</strong> שהיו קרבים רק אחד עשר פרים, הרי ארבעה עשר משמרות מקריבים את הפרים האילים והשעיר, ו<strong>ארבעה</strong> מתוך העשרה שנותרו <strong>מקריבין שנים שנים. והשאר,</strong> ששת המשמרות האחרים מקריבים כל אחד <strong>אחד אחד.</strong>
 <strong>ברביעי</strong> שהקריבו רק עשרה פרים, הרי שלושה עשר משמרות מקריבים את הפרים האילים והשעיר, ו<strong>שלשה</strong> מתוך האחד עשר שנותרו <strong>מקריבין שנים שנים, והשאר</strong> השמונה הנותרים, מקריבים כל אחד <strong>אחד אחד. בחמישי</strong> שהיו קרבים רק תשעה פרים, הרי שנים עשר משמרות מקריבים את הפרים האילים והשעיר, ו<strong>שנים</strong> מתוך השנים עשר שנותרו <strong>מקריבין</strong> כל אחת <strong>שנים שנים. והשאר,</strong> העשרה הנותרים מקריבים כל אחד <strong>אחד אחד. בששי</strong> שהיו מקריבים רק שמונה פרים, הרי אחד עשר משמרות מקריבים את הפרים האילים והשעיר, ו<strong>אחד</strong> מבין השלושה עשר האחרים <strong>מקריב שנים. והשאר</strong> שנים עשר האחרים מקריבים כל אחד <strong>אחד אחד.</strong>
 <strong>בשביעי, כולן שוין.</strong> שכל אחד מן המשמרות מקריב רק קרבן אחד. <strong>בשמיני,</strong> שבו סדר קרבנות שונה לגמרי, <strong>חזרו</strong> לעשות <strong>פייס</strong> בין כל העשרים וארבעה משמרות <strong>כב</strong> שאר <strong>רגלים</strong> שאינם מרובי קרבנות כסוכות. <strong>אמרו</strong> לגבי סדרי המשמרות: <strong>מי שהקריב פרים היום לא יקריב</strong> אף <strong>למחר</strong> פרים <strong>אלא</strong> משאר סוגי הקרבנות, ו<strong>חוזרים חלילה</strong> (במעגל), כך שלכל אחד מן המשמרות יהיה גם קרבן פרים וגם מכל סוגי הקרבנות האחרים.
 <big>ב גמרא</big> ומציעים: <strong>נימא מתניתין</strong> <small>[</small>האם <small>נאמר</small> כי <small>משנתנו]</small> האומרת כי בשמיני חזרו לפייס כבשאר רגלים, כשיטת <strong>רבי היא ולא</strong> כשיטת <strong>רבנן</strong> <small>[חכמים]?</small> <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>פר הבא ב</strong>קרבן מוסף של <strong>שמיני</strong> עצרת — <strong>בתחילה מפיסין עליו.</strong> כלומר, מתחילה עושים פייס מי מן המשמרות יזכה בו, אלו <strong>דברי רבי. וחכמים אומרים: אחת משתי משמרות</strong> ש<strong>לא שלשו בפרים,</strong> שכן בין המשמרות היו שנים שהקריבו בחג שני פרים ולא שלושה כאחרים, היא <strong>עושה אותו.</strong> וכיון שהוזכר במשנתנו פייס, הרי זה כשיטת רבי!
 ודוחים: <strong>אפילו תימא</strong> <small>[תאמר]</small> שהוא כשיטת <strong>רבנן</strong> <small>[חכמים],</small> <strong>אטו</strong> <small>[וכי]</small> <strong>שתי משמרות לא אפוסי בעי</strong> <small>[אינן צריכות לעשות פייס]</small> איזו משתיהן תזכה בפר?
 ושואלים: <strong>כמאן אזלא הא דתניא</strong> <small>[כ</small>שיטת <small>מי הולכת,</small> סבורה שיטה <small>זו, ששנינו</small> בברייתא<small>]:</small> <strong>כל המשמרות שונות ומשלשות</strong> בקרבן פרים <strong>חוץ משני משמרות ששונות ואין משלשות? נימא</strong> <small>[האם נאמר]</small> שהוא כשיטת <strong>רבי ולא</strong> כשיטת <strong>רבנן</strong> <small>[חכמים],</small> שהרי לדעת חכמים אחת משתי המשמרות האלה תשלש בשמיני עצרת! ודוחים: <strong>אפילו תימא</strong> <small>[תאמר]</small> שהיא כשיטת <strong>רבנן</strong> <small>[חכמים]</small> — <strong>מאי</strong> <small>[מה</small> פירוש<small>]</small> <strong>לא שלשו —</strong> כוונתו <strong>בפרי החג</strong> של סוכות בלבד.
 ואם תאמר, אם כן <strong>ומאי קא משמע לן</strong> <small>[ומה השמיע לנו</small> בזה<small>],</small> הרי ענין של חשבון פשוט הוא! יש לומר כי <strong>הא קא משמע לן</strong> <small>[</small>דבר <small>זה השמיע לנו]:</small> כי <strong>מי שהקריב פרים היום</strong> — <strong>לא יקריב למחר, אלא חוזרין חלילה,</strong> ולכן כהכרח מקריב כל משמר לפחות שנים, ורובם שלושה פרים.
 <strong>אמר ר' אלעזר: הני</strong> <small>[אותם]</small> <strong>שבעים פרים</strong> שמביאים בסך הכל כמוספי שבעת ימי חג הסוכות <strong>כנגד מי</strong> מביאים אותם — <strong>כנגד שבעים אומות,</strong> שמביאים אותם לכפרתן, ומתוך שכפרתן בחג הסוכות שבו נידונים על המים, ימטיר ה' גשמי ברכה לעולם. <strong>פר יחידי</strong> של שמיני <strong>למה — כנגד אומה יחידה,</strong> ישראל.
 <strong>משל למלך בשר ודם שאמר לעבדיו: עשו לי סעודה גדולה</strong> הנמשכת ימים אחדים. אחרי שסיימו את הסעודה <strong>ליום אחרון, אמר לאוהבו: עשה לי סעודה קטנה</strong> רק עבורי <strong>כדי שאהנה ממך</strong> במיוחד.
 והוסיף <strong>ואמר ר' יוחנן: אוי להם לאומות העולם שאבדו ואין יודעים מה שאבדו.</strong> ש<strong>בזמן שבית המקדש קיים מזבח מכפר עליהן</strong> בשבעים פרי החג, <strong>ועכשיו</strong> שחרב המקדש <strong>מי מכפר עליהן?</strong>
 <big>ג משנה</big> <strong>בשלשה פרקים</strong> (זמנים) <strong>בשנה היו כל משמרות שוות,</strong> שהיו כולם מקבלים חלק בעבודה ובמתנות הכהונה הנלוות לה בלי לשים לב לתור הקבוע של סדר המשמרות: <strong>באימורי</strong> (בקרבנות) <strong>הרגלים ובחילוק לחם הפנים</strong> בשבת, כשחלה זו בתוך אחד הרגלים
 <strong>ובעצרת</strong> (בחג השבועות) בחלוקת שתי הלחם, אם חל ביום השבת, שאז מחלקים גם את לחם הפנים, ומתחלק כאמור לכל עשרים וארבעת המשמרות, ואז <strong>אומר לו</strong> המחלק לכל כהן בשעה שמקבל חלקו: <strong>הילך מצה</strong> מלחם הפנים, ובנוסף <strong>הילך חמץ</strong> משתי הלחם. כלל הוא כי <strong>משמר שזמנו קבוע,</strong> כלומר: המשמר שלפי הסדר הגיע תורו לעבוד בשבוע החג <strong>הוא מקריב</strong> את כל הקרבנות שאינם באים במיוחד בשביל הרגל, וכגון: <strong>תמידין</strong> של כל ימות החג וכן <strong>נדרים ונדבות ושאר קרבנות צבור — ומקריב את הכל</strong> אפילו בחג.
 <big>ד גמרא</big> על לשון המשנה תוהים: כיצד זה מתחלקים הכהנים באימורי הרגלים? הלא <strong>אימורי הרגלים</strong> שהם חלב הקרבנות <strong>של גבוה נינהו</strong> <small>[הם],</small> שהרי כולם עולים למזבח, ומה שייך עניין חלוקה למשמרות הכהנים בזה? <strong>אמר רב חסדא:</strong> הכוונה היא <strong>למה שאמור ברגלים.</strong> כלומר: כל חלקי הקרבנות שאמרה התורה להביא ברגל וראויים להתחלק, כגון עורותיהם של עולות ראיה (שמביאים כבשיהם להראות במקדש) וחזה ושוק משלמי חגיגה, וכיוצא בהם.
 <strong>תנו רבנן</strong> <small>[שנו חכמים]:</small> <strong>מנין שכל המשמרות שוות באימורי הרגלים — תלמוד לומר</strong> "וכי יבוא הלוי מאחד שעריך מכל ישראל אשר הוא גר שם <strong>ובא בכל אות נפשו</strong> אל המקום אשר יבחר ה'. <strong>ושרת</strong> בשם ה' אלהיו ככל אחיו הלוים העומדים שם לפני ה'. חלק כחלק יאכלו לבד ממכריו על האבות" (דברים יח, ו-ח), לומר שאין המשמר הקבוע זוכה באימורים, אלא המשמר שהקריב הוא זה שגם זוכה במתנות הכהונה הבאות כתוצאה מעבודתו. <strong>יכול אף בשאר ימות השנה כן</strong> שכל המשמרות יהיו שווים בעבודה — <strong>תלמוד לומר: "מאחד שעריך"</strong> (דברים יח, ו), <strong>לא אמרתי</strong> שהכל שווים <strong>אלא בשעה שכל ישראל נכנסין בשער אחד,</strong> כלומר: שכולם באים יחד, והוא בשעת הרגל.
 <big>ה</big> שנינו במשנה כי בשלושת הרגלים כל עשרים וארבעת המשמרות שווים <strong>בחילוק לחם הפנים. תנו רבנן</strong> <small>[שנו חכמים]:</small> <strong>מנין שכל המשמרות שוות בחילוק לחם הפנים —</strong>
## דף נו.
 <strong>תלמוד לומר: "חלק כחלק יאכלו"</strong> (דברים יח, ח). ומשמעו: <strong>כחלק עבודה — כך חלק אכילה,</strong> שכל הכהנים מתחלקים גם באוכל. ומעתה נדון: <strong>ומאי</strong> <small>[ומה</small> היא<small>]</small> <strong>אכילה</strong> זו שמדובר בה? <strong>אילימא</strong> <small>[אם תאמר]</small> ב<strong>קרבנות —</strong> אין צורך בפסוק זה, כי <strong>מהתם נפקא</strong> <small>[משם</small> מפסוק אחר <small>יוצא</small> נלמד הדבר<small>],</small> שנאמר: <strong>"לכהן המקריב אותה לו תהיה"</strong> (ויקרא ז, ט) וכן בשאר הקרבנות שם, לומר שכהן העובד בקרבנות יש לו חלק באכילתם. <strong>אלא</strong> הכוונה היא ל<strong>לחם הפנים</strong> שלא היתה בו עבודה בשבת זו אלא נאפה בשבת קודמת.
 <strong>יכול</strong> יהיו הכל שווים <strong>אף בחובות הבאות שלא מחמת הרגל ברגל,</strong> שהרי יש קרבנות רבים כגון נדרים ונדבות שאינם קשורים דווקא למצוות הרגל, אלא אנשים משתמשים בהזדמנות שהם עולים לירושלים, כדי להקריב את שנדרו ונדבו במשך השנה, <strong>תלמוד לומר: "לבד ממכריו על האבות"</strong> (דברים יח, ח) — <strong>מה מכרו האבות</strong> ראשי המשמרות הראשונים <strong>זה לזה —</strong> את עבודת המשמרות לפי סדר מסויים, שלפיו <strong>"אני בשבתי ואתה בשבתך"</strong> וניתנת איפוא הזכות לכל משמר לעבוד בשבוע מסויים בשנה ולקבל את מתנות הכהונה הבאות מן הקרבנות הקרבים באותו שבוע.
 <big>א</big> שנינו במשנה כי כך היו מחלקים: <strong>בעצרת אומר לו הילך</strong> מצה, הילך חמץ. ומביאים בעיה שנחלקו בה האמוראים, <strong>איתמר</strong> <small>[נאמר],</small> <strong>רב אמר:</strong> כשנכנס אדם לשבת בסוכה ועומד לברך על מצוה זו, הריהו מברך בתחילה על ה<strong>סוכה</strong> ("ברוך... אשר קדשנו במצוותיו וציונו לישב בסוכה"), <strong>ואחר כך</strong> מברך על ה<strong>זמן</strong> ("שהחיינו"). <strong>רבה בר בר חנה אמר:</strong> קודם ברכת ה<strong>זמן, ואחר כך</strong> ברכת ה<strong>סוכה.</strong>
 ומסבירים את טעמיהם. <strong>רב אמר: סוכה ואחר כך זמן,</strong> שכן <strong>חיובא דיומא עדיף</strong> <small>[חובת היום עדיפה]</small> ויש איפוא להקדימה. <strong>ורבה בר בר חנה אמר: זמן ואחר כך סוכה,</strong> וטעמו: <strong>תדיר ושאינו תדיר — תדיר קודם,</strong> וברכת "שהחיינו" מצויה יותר.
 ומציעים: <strong>לימא</strong> <small>[האם לומר]</small> כי <strong>רב ורבה בר בר חנה בפלוגתא</strong> <small>[במחלוקת]</small> של <strong>בית שמאי ובית הלל קמיפלגי</strong> <small>[הם חלוקים],</small> <strong>דתנו רבנן</strong> <small>[ששנו חכמים]</small> בברייתא: אלו הם ה<strong>דברים ש</strong>בהם חלוקות הדעות <strong>בין בית שמאי ובית הלל ב</strong>הלכות <strong>סעודה, בית שמאי אומרים:</strong> בשעת קידוש של שבת <strong>מברך</strong> תחילה <strong>על היום</strong> (על השבת) <strong>ואחר כך מברך על היין</strong> ("בורא פרי הגפן"), <strong>ובית הלל אומרים: מברך על היין ואחר כך מברך על היום.</strong>
 ומסבירים, <strong>בית שמאי אומרים: מברך על היום ואחר כך מברך על היין — ש</strong>הרי <strong>היום גורם ליין שיבא,</strong> שהרי לא היו שותים יין לולא חובת הקידוש, וטעם נוסף: <strong>וכבר קידש היום</strong> תחילה <strong>ועדיין יין לא בא,</strong> וכיון שקדושת שבת קדמה בזמן לחובת ברכת היין — יש איפוא להקדימה. <strong>ובית הלל אומרים: מברך על היין ואחר כך מברך על היום,</strong> מפני <strong>שהיין גורם לקידושא</strong> <small>[לקידוש]</small> <strong>שתאמר,</strong> שהרי אין אומרים קידוש אלא על היין, ואם כן היין עיקר. <strong>דבר אחר: ברכת היין</strong> ברכה <strong>תדירה</strong> היא, <strong>וברכת היום</strong> (השבת) <strong>אינה תדירה</strong> כמוה, ויש לנקוט להלכה לפי הכלל: <strong>תדיר ושאינו תדיר — תדיר קודם.</strong>
 ומעתה <strong>לימא</strong> <small>[האם לומר]</small> כי <strong>רב אמר כבית שמאי,</strong> שיש להעדיף את חובת היום על התדיר, <strong>ורבה בר בר חנה אמר כבית הלל,</strong> שיש להעדיף את התדיר!
 ודוחים: <strong>אמר לך רב</strong> <small>[</small>יכול היה <small>רב לומר לך]:</small> <strong>אנא דאמרי</strong> <small>[אני שאומר</small> את דברי<small>],</small> הרי הם <strong>אפילו ל</strong>שיטת <strong>בית הלל,</strong> אלא שיש לחלק: <strong>עד כאן לא</strong> שמענו כי <strong>קאמרי</strong> <small>[שאמרו]</small> <strong>בית הלל התם</strong> <small>[שם]</small> <strong>אלא שהיין גורם לקידושא</strong> <small>[לקידוש]</small> <strong>שתאמר, אבל הכא</strong> <small>[כאן]</small> אין קשר כזה בין הדברים, שהרי <strong>אי לאו</strong> <small>[אם לא]</small> ברכת <strong>זמן, מי לא אמרינן</strong> <small>[האם לא היינו אומרים]</small> ברכת <strong>סוכה,</strong> והלא מברכים על הסוכה בשאר הימים ללא ברכת "שהחיינו".
 ומצד שני, <strong>ורבה בר בר חנה אמר</strong> <small>[</small>יכול היה <small>לומר]</small> <strong>לך: אנא דאמרי</strong> <small>[אני שאמרתי</small> את דברי<small>],</small> <strong>אפילו לבית שמאי</strong> אומר אני. כי <strong>עד כאן לא</strong> שמענו כי <strong>אמרי</strong> <small>[שאמרו]</small> <strong>בית שמאי התם</strong> <small>[שם]</small> <strong>אלא</strong> מפני <strong>שהיום גורם ליין שיבא, אבל הכא</strong> <small>[כאן]</small> <strong>אי לאו</strong> <small>[אם לא]</small> ברכת ה<strong>סוכה מי לא אמרינן</strong> <small>[האם לא היינו אומרים]</small> את ברכת ה<strong>זמן</strong> (<small>"</small>שהחיינו") על החג עצמו, גם אם אינו יושב בסוכה? ומעתה מנסים להביא ראיה לשיטות.
 <strong>תנן</strong> <small>[שנינו</small> במשנתנו<small>]</small> <strong>בעצרת אומר לו הילך מצה, הילך חמץ. והא הכא</strong> <small>[והרי כאן]</small> שה<strong>חמץ</strong> הוא <strong>עיקר ומצה טפל</strong> שהרי מדובר בחג השבועות ("עצרת") ושתי הלחם שמהן מחלקים את החמץ, הן קרבן היום, <strong>וקתני הילך מצה והילך חמץ</strong> ובכל זאת מקדימים את חלוקת לחם הפנים שהיא תדירה, שהרי היא נעשית בכל שבת, על מצות היום, והרי זו <strong>תיובתא</strong> <small>[קושיה חמורה]</small> על שיטת <strong>רב!</strong>
 ומשיבים: <strong>אמר לך רב</strong> <small>[</small>יכול היה <small>רב לענות לך]</small> <strong>תנאי</strong> <small>[</small>מחלוקת <small>תנאים]</small> <strong>היא</strong> בזה. <strong>דתניא</strong> <small>[ש</small>כן <small>שנינו</small> בברייתא<small>],</small> כך אומר המחלק: <strong>הילך מצה, הילך חמץ. אבא שאול אומר:</strong> לא כך אומר, אלא <strong>הילך חמץ, הילך מצה.</strong>
 ולפסק ההלכה <strong>דרש רב נחמן בר רב חסדא: לא כדברי רב</strong> ש<strong>אמר</strong> כי קודם יש לברך על ה<strong>סוכה ואחר כך</strong> על ה<strong>זמן, אלא</strong> יש לברך תחילה על ה<strong>זמן ואחר כך</strong> על ה<strong>סוכה.</strong> לעומת זאת <strong>רב ששת בריה</strong> <small>[בנו]</small> של <strong>רב אידי אמר:</strong> יש לברך תחילה על ה<strong>סוכה ואחר כך</strong> על ה<strong>זמן,</strong> כשיטת רב. ומעירים: <strong>והלכתא</strong> <small>[והלכה]</small> כדברי רב: <strong>סוכה ואחר כך זמן.</strong>
 <big>ב</big> נאמר במשנה כי <strong>משמר שזמנו קבוע</strong> לפי התור, מביא: תמידים, נדרים, נדבות <strong>ושאר קרבנות צבור.</strong> ושואלים: כשאומרים "שאר קרבנות ציבור", <strong>לאתויי מאי</strong> <small>[להביא מה],</small> מה הם קרבנות הציבור האחרים הנכללים בכלל זה? ומשיבים: <strong>לאתויי</strong> <small>[להביא]</small> <strong>פר העלם דבר של צבור.</strong> אם יזדמן להביא קרבן זה של חטאת על שגגה שעשה הציבור כולו בהוראת בית דין, אף שאין לו זמן קבוע, מכל מקום בכלל קרבנות הציבור הוא. <strong>ושעירי עבודה זרה</strong> שמביא הציבור ככפרה על שגגתו בעבירה זו, שאם נזדמן להביאם אז — הרי הם חלק מעבודת המשמר הקבוע.
 <big>ג</big> נאמר עוד במשנה <strong>והוא</strong> המשמר שתורו לעבוד באותו שבוע, <strong>מקריב את הכל.</strong> ושואלים: <strong>לאתויי מאי</strong> <small>[להביא</small> להוסיף <small>מה]</small> באו דברים אלה? ומסבירים: <strong>לאתויי</strong> <small>[להביא]</small> את <strong>קייץ המזבח.</strong> שבכל עת שלא היה כל קרבן מוקרב על המזבח, היו מביאים קרבנות עולה מיוחדים כנדבת הציבור מפני כבוד שכינה שלא יהיה המזבח ריק, ואף קרבנות אלה מקריב המשמר הקבוע.
 <big>ד משנה</big> ב<strong>יום טוב הסמוך לשבת, בין מלפניה בין לאחריה</strong> — <strong>היו כל המשמרות</strong> שכולם הגיעו או נשארו לעבודת הרגלים <strong>שוות בחילוק לחם הפנים</strong> בשבת זו. ואם <strong>חל להיות יום אחד להפסיק בינתים</strong> בין יום טוב ושבת — <strong>משמר שזמנו קבוע</strong> לשבת זו <strong>היה נוטל עשר</strong> משתים עשרה <strong>חלות</strong> לחם הפנים, והמשמר <strong>המתעכב</strong> שנשאר מיום טוב ולא הספיק לחזור למקומו <strong>נוטל שתים</strong> מהן. <strong>ובשאר ימות השנה</strong> כאשר הכל נוהג כסדרו והמשמרות מתחלפות בשבת — המשמר <strong>הנכנס נוטל שש והיוצא נוטל שש. ר' יהודה אומר: הנכנס נוטל שבע והיוצא נוטל חמש.</strong>
 כלל היה בענין זה: <strong>הנכנסין</strong> (בני המשמר הנכנס) <strong>חולקין</strong> את לחם הפנים כשהם מצויים <strong>בצפון</strong> העזרה <strong>והיוצאין</strong> עומדים בעת החלוקה <strong>בדרום.</strong> אולם היה יוצא אחד מן הכלל, כי משמר <strong>בילגה,</strong> משום קנס שקנסו אותו (כפי שיבואר בגמרא) <strong>לעולם חולקת בדרום</strong> גם כשהיא משמר הנכנס. <strong>וטבעתה</strong> שהיו מכינים למשמרות הכהונה טבעות כדי לסייע בשחיטת הקרבנות <strong>קבועה</strong> באופן שלא יוכלו להשתמש בה, <strong>וחלונה</strong> בין החלונות שהיו בכתלי לישכת בית החליפות, שבהם היו הכהנים מניחים את הסכינים ושאר הכלים — היתה <strong>סתומה.</strong>
 <big>ה גמרא</big> שואלים: <strong>מאי</strong> <small>[מה]</small> הפירוש <strong>מלפניה ומאי</strong> <small>[ומה]</small> הפירוש <strong>מלאחריה? אילימא</strong> <small>[אם תאמר]</small> כי <strong>מלפניה</strong> כוונתו <strong>יום טוב ראשון</strong> של חג, <strong>לאחריה — יום טוב אחרון,</strong> אם כן <strong>היינו</strong> <small>[הרי זו]</small> <strong>שבת שבתוך החג,</strong> ויכול היה לומר כך בפשטות.
 <strong>אלא</strong> יש לומר: <strong>לפניה —</strong> הכוונה היא <strong>יום טוב אחרון</strong> של חג שחל ביום שישי. <strong>לאחריה — יום טוב ראשון</strong> שהיה ביום ראשון. <strong>ומאי טעמא</strong> <small>[ומה הטעם]</small> לתקנה זו — <strong>כיון דהני מקדמי והני מאחרי</strong> <small>[שאלה מקדימים ואלה מאחרים],</small> שהרי היוצא אינו יכול לצאת בשל השבת, וכן המשמר הנכנס צריך להקדים, לכך <strong>תיקנו רבנן</strong> <small>[חכמים]</small> <strong>מילתא</strong> <small>[דבר</small> זה<small>]</small> <strong>כי היכי דניכלו בהדי הדדי</strong> <small>[כדי שיאכלו יחד].</small>
 <big>ו</big> שנינו במשנה כי אם <strong>חל</strong> להיות <strong>יום אחד</strong> המפסיק בין יום טוב לשבת היה המשמר הקבוע לאותו יום נוטל עשר חלות והיוצא נוטל שתים. ובשאר ימות השנה היה הנכנס נוטל שש והיוצא שש. ואילו לר' יהודה משמר הנכנס היה נוטל שבע חלות, שתים יותר מן המשמר היוצא.
## דף נו:
 <strong>והני תרתי מאי עבידתייהו</strong> <small>[ואותן שתי</small> חלות יתירות <small>מה מעשיהן],</small> כלומר: מפני מה ניתנו להם? <strong>אמר ר' יצחק: בשכר הגפת דלתות</strong> כתמורה על עבודת נעילת דלתות המקדש שנפתחו על ידי המשמר היוצא ואותן היה סוגר המשמר הנכנס. ושואלים: <strong>ונימא ליה</strong> <small>[ושיאמר לו]</small> המשמר היוצא למשמר הנכנס <strong>דל בדל</strong> <small>[הסר</small> את שלך <small>ואסיר</small> את שלי<small>],</small> כלומר: הבה נבטל תקנה זו, ונחלק בשווה, ולשבת הבאה כשתהיה אתה המשמר היוצא תרויח גם אתה שתיטול בשווה עם המשמר הנכנס! <strong>אמר אביי: בוצינא טבא מקרא</strong> <small>[קישוא</small> שכבר בשל כעת, למרות קוטנו <small>טוב</small> לי <small>מדלעת</small> גדולה שתתבשל לאחר זמן<small>].</small> כלומר: אין אנשים רוצים לוותר על רווח קטן הבא להם מיד על מנת להרויח יותר לאחר זמן.
 <strong>אמר רב יהודה:</strong> ובקרבנות <strong>המוספין חולקין</strong> המשמר הנכנס והיוצא בעורות העולות. <strong>מיתיבי</strong> <small>[מקשים]</small> על כך ממה ששנינו: <strong>משמרה היוצאת עושה תמיד של שחר ומוספין, משמרה הנכנסת עושה תמיד בין הערבים ובזיכין</strong> (קטורת שעל לחם הפנים) <strong>ואילו מוספין חולקין לא קתני</strong> <small>[שנה]!</small> ומשיבים: <strong>האי</strong> <small>[זה]</small> ה<strong>תנא ב</strong>עניינים הקשורים ל<strong>חלוקה לא קא מיירי</strong> <small>[אינו דן],</small> אלא רק בעבודה עצמה, ולכן לא הזכיר את סדר החלוקה.
 <strong>אמר רבא: והא</strong> <small>[והרי]</small> ה<strong>תנא דבי</strong> <small>[מבית</small> מדרשו<small>]</small> של <strong>שמואל, דמיירי</strong> <small>[ש</small>הוא <small>עוסק]</small> <strong>בחלוקה</strong> ובכל זאת <strong>"ובמוספין חולקין" לא קתני</strong> <small>[שנה]?</small> <strong>דתנא דבי</strong> <small>[ששנה</small> החכם <small>מבית</small> מדרשו<small>]</small> של <strong>שמואל</strong> ברייתא זו: <strong>משמרה היוצאת עושה תמיד של שחר ומוספין, משמרה הנכנסת עושה תמיד של בין הערבים ובזיכין.</strong> וכיצד נעשתה עבודת הבזיכים — <strong>ארבעה כהנים היו נכנסין שם</strong> להיכל <strong>שנים ממשמר זו</strong> (היוצא) <strong>ושנים ממשמר זו</strong> (הנכנס), <strong>וחולקין</strong> ביניהם את <strong>לחם הפנים. ואילו "במוספין חולקין" לא קתני</strong> <small>[שנה]!</small> והרי זו <strong>תיובתא</strong> <small>[קושיה חמורה</small> היא<small>]</small> על שיטת <strong>רב יהודה</strong> האומר כי היו חולקים אף במוספים! ומסכמים: אכן, <strong>תיובתא</strong> <small>[קושיה חמורה</small> היא<small>]</small> ונדחו דבריו.
 <big>א</big> שנינו במשנה כי <strong>הנכנסין חולקין בצפון</strong> והיוצאים היו עומדים בשעת החלוקה בדרום. <strong>תנו רבנן</strong> <small>[שנו חכמים]</small> בברייתא: <strong>הנכנסין חולקין בצפון</strong> שהוא מקודש יותר <strong>כדי שיראו שהן נכנסין, והיוצאין חולקין בדרום כדי שיראו שהן יוצאין.</strong>
 <big>ב</big> אולם שנינו כי משמר <strong>בילגה</strong> כאמור במשנה <strong>לעולם חולקת בדרום,</strong> אף כשהיתה משמר הנכנס. את דינו של משמר בילגה מסבירים בברייתא, <strong>תנו רבנן</strong> <small>[שנו חכמים]:</small> <strong>מעשה במרים בת</strong> משמר <strong>בילגה שהמירה דתה והלכה ונשאת לסרדיוט</strong> (לאיש צבא) <strong>אחד</strong> שהיה משרת בצבא <strong>ממלכי</strong> ה<strong>יוונים. כשנכנסו יוונים להיכל</strong> נכנסה היא עמהם ו<strong>היתה מבעטת בסנדלה על גבי</strong> ה<strong>מזבח ואמרה: לוקוס לוקוס</strong> <small>[זאב, זאב]!</small> <strong>עד מתי אתה מכלה ממונן של ישראל ואי אתה עומד עליהם בשעת הדחק! וכששמעו חכמים</strong> לאחר נצחון בית חשמונאי על היוונים <strong>בדבר</strong> שכך ביזתה את המזבח, <strong>קבעו את טבעתה</strong> של משמר בילגה באופן שלא יהיה ראוי לשימוש <strong>וסתמו את חלונה.</strong>
 <strong>ויש אומרים:</strong> שהמשמר נקנס מטעם אחר — שפעם היתה <strong>משמרתו</strong> של בילגה <strong>שוהה לבא,</strong> כלומר שהתעצלו בני המשמר ולא הגיעו בזמן, <strong>ונכנס</strong> משמר <strong>ישבב אחיו</strong> שהוא המשמר שבאופן קבוע היה תורו לעבוד בשבוע שלאחרי משמר בילגה <strong>עמו ושימש תחתיו,</strong> שהמשמר הבא אחריו היה צריך לשרת אתו עד שיבואו כל בני משמר בילגה. ומעירים: <strong>אף על פי</strong> שבדרך כלל <strong>שכיני רשעים לא נשתכרו</strong> (הרויחו), שהרי אוי לרשע ואוי לשכנו, אולם <strong>שכיני בילגה</strong> בכל אופן <strong>נשתכרו, ש</strong>הרי <strong>בילגה לעולם חולקת בדרום,</strong> אף בכניסתה, <strong>וישבב אחיו בצפון,</strong> אף ביציאתה.
 ומבררים: <strong>בשלמא</strong> <small>[נניח]</small> <strong>ל</strong>שיטת <strong>מאן</strong> <small>[מי]</small> ש<strong>אמר</strong> שנקנס משמר בילגה מפני ש<strong>משמרתו שוהה לבא — היינו דקנסינן לכולה</strong> <small>[זהו שקונסים אנו את כל]</small> ה<strong>משמר, אלא ל</strong>שיטת <strong>מאן</strong> <small>[מי]</small> ש<strong>אמר</strong> משום <strong>מרים בת בילגה שהמירה דתה, משום ברתיה קנסינן ליה לדידיה</strong> <small>[משום בתו קונסים אנו אותו]?</small> <strong>אמר אביי: אין</strong> <small>[כן],</small> והטעם הוא <strong>כדאמרי אינשי</strong> <small>[כפי שאומרים בני אדם]</small> בפתגם מקובל: <strong>שותא דינוקא בשוקא, או דאבוה או דאימיה</strong> <small>[שיחתו של תינוק בשוק, או משל אביו או משל אמו],</small> ומרים בת בילגה לא היתה אומרת דברים אלה לולא שמעה כגון זה בבית הוריה.
 ושואלים: <strong>ומשום אבוה ואימיה קנסינן לכולה</strong> <small>[אביה ואמה</small> של מרים זו <small>קונסים אנו</small> את <small>כל]</small> ה<strong>משמרה? אמר אביי:</strong> כבר אמרו <strong>אוי לרשע אוי לשכינו.</strong> ומסיימים את המסכת בדבר טוב: <strong>טוב לצדיק וטוב לשכינו, שנאמר: "אמרו צדיק כי טוב כי פרי מעלליהם יאכלו"</strong> (ישעיהו ג, י) שאף שכני הצדיק אומרים כי טוב — שהם נהנים מקרבתו.

# ביאור שטיינזלץ על חגיגה
עדין שטיינזלץ
## דף ב.
 <big>א משנה</big> <strong>הכל חייבין</strong> בשלושת הרגלים <strong>ב</strong>מצוות <strong>ראייה</strong> — להיראות ולהקריב בבית המקדש, <strong>חוץ מחרש, שוטה, וקטן, וטומטום</strong> (מי שאין אברי המין שלו ניכרים) <strong>ואנדרוגינוס</strong> (שיש לו סימני זכר ונקיבה), <strong>ונשים, ועבדים שאינם משוחררים, החיגר</strong> (שרגליו פגומות), <strong>והסומא</strong> (העיוור), <strong>והחולה, והזקן, ומי שאינו יכול לעלות ברגליו</strong> מטעם אחר.
 <strong>איזהו קטן</strong> לענין זה שאיננו חייב בראייה — <strong>כל</strong> תינוק <strong>שאינו יכול לרכוב על כתפיו של אביו ולעלות</strong> כך <strong>מירושלים להר הבית,</strong> אלו <strong>דברי בית שמאי. ובית הלל אומרים: כל שאינו יכול לאחוז בידו של אביו ולעלות</strong> ברגל <strong>מירושלים להר הבית, שנאמר: "שלש רגלים"</strong> (שמות כג, יד), משמע שהחובה היא לעלות ברגליים דווקא.
 <strong>בית שמאי אומרים:</strong> קרבן <strong>הראייה,</strong> שהוא קרבן עולה שמביא העולה לרגל, בבואו להיראות במקדש, חייב להיות בשווי של לפחות <strong>שתי כסף, ו</strong>קרבן <strong>החגיגה</strong> שהוא קרבן שלמים שמביאים בחג — לפחות <strong>מעה כסף. ובית הלל אומרים:</strong> שווי עולת <strong>הראייה</strong> צריך להיות <strong>מעה כסף</strong> לפחות, <strong>והחגיגה שתי כסף</strong> לפחות.
 <big>ב גמרא</big> שנינו במשנה כי הכל חייבין בראייה, ושואלים: <strong>"הכל" לאתויי מאי</strong> <small>[להביא,</small> לרבות את <small>מה],</small> מה מוסיפים על ידי תוספת המלה "הכל"? ומסבירים: <strong>לאתויי</strong> <small>[להביא,</small> לרבות<small>]</small> את <strong>מי ש</strong>הוא <strong>חציו עבד וחציו בן חורין,</strong> שכיון שחציו בן חורין חייב הוא בכל אופן בעלייה לרגל. ושואלים: <strong>ול</strong>דעת <strong>רבינא</strong> ש<strong>אמר</strong> כי <strong>מי שחציו עבד וחציו בן חורין פטור מן הראייה,</strong> אם כן <strong>"הכל" לאתויי מאי</strong> <small>[להביא</small> את <small>מה]</small> עוד? ומשיבים: <strong>לאתויי</strong> <small>[להביא]</small> מי שהיה <strong>חיגר ביום</strong> ה<strong>ראשון</strong> של הרגל ולא יכול היה לעלות, <strong>ונתפשט</strong> (ונתרפא) <strong>ביום</strong> ה<strong>שני</strong> של החג, שגם הוא חייב לעלות.
 ושואלים: <strong>הניחא למאן דאמר</strong> <small>[זה נוח ל</small>שיטת <small>מי שאומר]</small> שכל שבעת ימי החג <strong>כולן</strong> הם <strong>תשלומין זה לזה,</strong> וחובת העליה והראייה חלה על כל ימי החג בשוה, ולכן מי שלא יכול לעלות בראשון עולה בשני. <strong>אלא למאן דאמר</strong> <small>[ל</small>שיטת <small>מי שאומר]</small> שהחיוב הוא בעיקרו ביום הראשון ושאר הימים <strong>כולן תשלומין</strong> של היום ה<strong>ראשון</strong> הם, ולכן מי שהיה פטור מלעלות ביום הראשון של החג שוב אינו צריך לעלות, אם כן <strong>"הכל" לאתויי מאי</strong> <small>[להביא את מה]?</small> ומשיבים: <strong>לאתויי</strong> <small>[להביא]</small> <strong>סומא</strong> (עיוור) <strong>באחת מעיניו</strong> שגם הוא חייב לעלות.
 ומעירים: <strong>ודלא כי האי תנא</strong> <small>[ושלא כ</small>שיטתו <small>של תנא זה],</small> <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>יוחנן בן דהבאי אומר משום ר' יהודה: סומא באחת מעיניו פטור מן הראייה, שנאמר:</strong> "שלוש פעמים בשנה <strong>יראה</strong> כל זכורך" (שמות כג, יח), ועל פי ה"כתיב" בספר התורה אפשר לקרוא <strong>"יראה</strong> כל זכורך את פני האדון ה' <strong>"</strong>, ואילו הקריאה לפי המסורת היא "יראה", ודורשים: <strong>כדרך שבא לראות כך בא ליראות, מה</strong> כשבא <strong>לראות</strong> דרכה של ראייה היא <strong>בשתי עיניו, אף ליראות — בשתי עיניו,</strong> ומי שסומא באחת מהן איננו חייב לעלות ליראות ברגל.
 <strong>ואיבעית אימא</strong> <small>[ואם תרצה אמור]:</small> <strong>לעולם כדאמרי מעיקרא</strong> <small>[כפי שאמרו מתחילה]</small> שבא לרבות בחיוב עליה לרגל מי שחציו עבד וחציו בן חורין, <strong>ודקא קשיא לך הא</strong> <small>[ו</small>מה <small>שהיה קשה לך</small> מ<small>זה]</small> שאמר <strong>רבינא — לא קשיא</strong> <small>[אין</small> זה <small>קשה],</small> כי <strong>כאן</strong> במשנתנו — נאמרו הדברים <strong>כ</strong>שיטת <strong>משנה ראשונה, כאן</strong> מה שאמר רבינא — הוא <strong>כמשנה אחרונה.</strong> וביאור הדבר — <strong>דתנן</strong> <small>[ש</small>כן <small>שנינו</small> <strong>במשנה</strong><small>]:</small> <strong>מי שחציו עבד וחציו בן חורין — עובד את</strong> (בשביל) <strong>רבו</strong> (אדוניו) שהוא משועבד לו <strong>יום אחד,</strong> ובגלל היותו חציו בן חורין הוא עובד <strong>את</strong> (בשביל) <strong>עצמו יום אחד</strong> לסירוגין, אלו <strong>דברי בית הלל.</strong>
 <strong>אמרו להם בית שמאי:</strong>
## דף ב:
 <strong>תקנתם</strong> בכך <strong>את רבו,</strong> כלומר, מצאתם תקנה שהיא מועילה לרבו של העבד, <strong>ואת עצמו לא תקנתם.</strong> ומדוע; <strong>לישא שפחה אינו יכול,</strong> שכן הוא בן חורין למחצה, וישראל אסור בשפחה, וכמו כן לישא <strong>בת חורין אינו יכול,</strong> שהוא אסור בה כיון שהוא חציו עבד,
 <strong>ליבטיל</strong> <small>[שייבטל]</small> מפריה ורביה ולא ישא אשה כלל? — <strong>והלא לא נברא העולם אלא לפריה ורביה, שנאמר: "לא תהו בראה לשבת יצרה"</strong> (ישעיהו מה, יח). <strong>אלא, מפני תיקון העולם</strong> כלומר, לשם תקנתו של העבד <strong>כופין</strong> (מכריחים) <strong>את רבו, ועושה אותו בן חורין,</strong> כלומר, משחרר את החלק השייך לו, <strong>וכותב לו</strong> העבד <strong>שטר</strong> חוב <strong>על חצי דמיו</strong> (שוויו, מחירו) ומשלם לאדון. <strong>וחזרו</strong> לבסוף <strong>בית הלל להורות כדברי בית שמאי,</strong> שיש לשחרר עבד כזה, ודברי רבינא הם לפי המשנה האחרונה כשיטת בית הלל לאחר חזרה, וכיון שחובה על בעליו לשחררו ועדיין אינו משוחרר לגמרי — פטור מן הראייה.
 שנינו במשנה: הכל חייבין בראיה <strong>חוץ מחרש שוטה וקטן.</strong> ומעירים: <strong>קתני</strong> <small>[שנה]</small> פה <strong>חרש דומיא</strong> <small>[בדומה]</small> ל<strong>שוטה וקטן,</strong> ומסמיכות זו אפשר ללמוד: <strong>מה שוטה וקטן דלאו</strong> <small>[שלא]</small> <strong>בני דעה</strong> הם כלל, <strong>אף חרש</strong> שמדובר בו פה — <strong>דלאו בר</strong> <small>[שלא בן]</small> <strong>דעה הוא. וקא משמע לן</strong> <small>[והשמיע לנו]</small> בכך <strong>כדתנן</strong> <small>[כפי ששנינו</small> במשנה<small>]</small> אחרת: <strong>חרש שדיברו חכמים בכל מקום</strong> הוא אדם <strong>שאינו שומע ואינו מדבר</strong> ובשל כך דעתו איננה צלולה. ומכאן נדייק: <strong>הא</strong> <small>[הרי]</small> אם מי שהוא <strong>מדבר ואינו שומע,</strong> או <strong>שומע ואינו מדבר — הריהו חייב</strong> במצוות, ככל אדם אחר.
 ומעירים: <strong>תנינא להא</strong> <small>[שנינו</small> דבר <small>זה]</small> במקום אחר, <strong>דתנו רבנן</strong> <small>[ששנו חכמים]</small> בברייתא: <strong>המדבר ואינו שומע — זהו</strong> הקרוי <strong>חרש, שומע ואינו מדבר — זהו אלם, זה וזה,</strong> חרש ואילם אלה, <strong>הרי הן כפקחין לכל דבריהם</strong> (דיניהם), ומכאן שחרש שדנו בו חכמים בכל מקום הוא מי שאינו שומע ואינו מדבר.
 לעצם לשון הברייתא שואלים: <strong>וממאי</strong> <small>[וממה,</small> כיצד<small>]</small> יודע אתה ש<strong>מדבר ואינו שומע זהו חרש, שומע ואינו מדבר זהו אלם? דכתיב</strong> <small>[שנאמר]:</small> <strong>"ואני כחרש לא אשמע וכאלם לא יפתח פיו"</strong> (תהלים לח, יד), ומכאן שחרש הוא מי שאינו שומע, ואילם — שאינו מדבר. <strong>ואיבעית אימא</strong> <small>[ואם תרצה אמור]</small> <strong>כדאמרי אינשי</strong> <small>[כפי שאומרים אנשים]</small> בביטוי מקובל: <strong>אישתקיל מילוליה</strong> <small>[ניטל דיבורו],</small> ו"אילם" הוא כקיצור, נוטריקון, של המילים "אישתקיל מילוליה".
 שנינו שה<strong>מדבר ואינו שומע</strong> או ה<strong>שומע ואינו מדבר חייב.</strong> ושואלים <strong>והתניא</strong> <small>[והרי שנינו</small> בברייתא<small>]:</small> <strong>מדבר ואינו שומע, שומע ואינו מדבר — פטור!</strong>
 <strong>אמר רבינא ואיתימא</strong> <small>[ויש אומרים]</small> שהיה זה <strong>רבא: חסורי מיחסרא והכי קתני</strong> <small>[חסרה</small> המשנה <small>וכך</small> יש <small>לשנותה]:</small> <strong>הכל חייבין בראייה ובשמחה,</strong> אכילת בשר קדשים בימי החג, <strong>חוץ מחרש המדבר ואינו שומע,</strong> או <strong>שומע ואינו מדבר, שפטור מן הראייה, ואף על פי שפטור מן הראייה חייב בשמחה. ו</strong>אולם <strong>את שאינו לא שומע ולא מדבר, ו</strong>כן <strong>שוטה וקטן — פטור אף מן השמחה, הואיל ופטורים</strong> אלה <strong>מכל מצות האמורות בתורה</strong> לפי שאינם בני דעת.
 ומביאים לכך סיוע, <strong>תניא נמי הכי</strong> <small>[שנויה</small> ברייתא <small>גם כן כך]:</small> <strong>הכל חייבין בראייה ובשמחה, חוץ מחרש המדבר ואינו שומע, שומע ואינו מדבר, שפטורין מן הראייה. ואף על פי שפטור מן הראייה</strong> —
## דף ג.
 <strong>חייב בשמחה. ואת שאינו לא שומע ולא מדבר, ושוטה וקטן — פטורין אף מן השמחה, הואיל ופטורין מכל מצות האמורות בתורה.</strong> ושואלים: <strong>מאי שנא</strong> <small>[במה שונה]</small> <strong>לענין ראיה דפטירי</strong> <small>[שפטורים]</small> ממנה החרש והאילם, <strong>ומאי שנא</strong> <small>[ובמה שונה]</small> <strong>לענין שמחה דמחייבי</strong> <small>[ש</small>הם <small>מחוייבים]?</small>
 ומסבירים: <strong>לענין</strong> מיעוטם מחיוב <strong>ראיה גמר</strong> <small>[לומד</small> הוא<small>]</small> בגזירה שווה של המילים <strong>"ראיה" "ראיה" מ</strong>דין <strong>הקהל, דכתיב</strong> <small>[שנאמר]</small> בו: <strong>"הקהל את העם האנשים והנשים והטף"</strong> (דברים לא, יב), <strong>וכתיב</strong> <small>[ונאמר]:</small> <strong>"בבוא כל ישראל לראות"</strong> (דברים לא, יא), ואם כן נזכרה שם לשון "ראייה", ומדין זה לומדים גם למצוות הראייה ברגל.
 ושואלים: <strong>והתם מנלן</strong> <small>[ושם</small> בהקהל <small>מניין לנו]</small> שחרש ואילם פטורים? — <strong>דכתיב</strong> <small>[שנאמר]</small> במצוות הקהל: <strong>"למען ישמעו ולמען ילמדו"</strong> (דברים לא, יב), <strong>ותניא</strong> <small>[ושנויה</small> ברייתא<small>]:</small> <strong>"למען ישמעו"</strong> — לומר שחובה זו היא <strong>פרט למדבר ואינו שומע, "ולמען ילמדו" — פרט לשומע ואינו מדבר,</strong> שאינו יכול ללמוד.
 ותוהים: <strong>למימרא דכי לא משתעי לא גמר</strong> <small>[האם לומר שכאשר איננו מדבר איננו</small> יכול <small>ללמוד]?</small> <strong>והא הנהו תרי אילמי דהוו בשבבותיה</strong> <small>[והרי אותם שני אילמים שהיו בשכנותו]</small> של <strong>רבי,</strong> שהיו <strong>בני ברתיה</strong> <small>[בתו]</small> של <strong>ר' יוחנן בן גודגדא, ואמרי לה</strong> <small>[ויש אומרים]</small> שהיו <strong>בני אחתיה</strong> <small>[אחותו]</small> של <strong>ר' יוחנן</strong> בן גודגדא, <strong>דכל אימת דהוה עייל</strong> <small>[שבכל פעם שהיה נכנס]</small> <strong>רבי לבי מדרשא</strong> <small>[לבית המדרש]</small> <strong>הוו עיילי ויתבי קמייהו</strong> <small>[היו נכנסים ויושבים לפניהם,</small> לפני החכמים<small>]</small> <strong>ומניידי ברישייהו ומרחשין שפוותייהו</strong> <small>[ו</small>היו <small>מנידים בראשיהם</small> כמבינים, <small>ומרחשים,</small> מנענעים <small>בשפתותיהם],</small>
 <strong>ובעי</strong> <small>[וביקש]</small> <strong>רבי רחמי עלייהו</strong> <small>[רחמים עליהם]</small> משמים <strong>ואיתסו</strong> <small>[והתרפאו],</small> <strong>ואשתכח דהוו גמירי</strong> <small>[ונמצא שהיו למודים,</small> יודעים<small>]</small> <strong>הלכתא</strong> <small>[הלכה]</small> (משניות) <strong>וספרא</strong> (מדרש ההלכה לספר ויקרא), <strong>וספרי</strong> (מדרש ההלכה לספרי במדבר ודברים), <strong>וכולה תלמודא</strong> <small>[ו</small>את <small>כל התלמוד],</small> משמע שגם מי שאיננו יודע לדבר יכול ללמוד!
 <strong>אמר מר זוטרא: קרי ביה</strong> <small>[קרא בו]</small> בפסוק זה <strong>"למען ילמדו",</strong> ואילם אף שהוא עצמו יכול ללמוד, אינו יכול ללמד אחרים. <strong>רב אשי אמר: ודאי "למען ילמדו" הוא,</strong> כלומר, ש"למען ילמדו" האמור שם בהכרח צריך להבין למען ילמדו אחרים, <strong>דאי סלקא דעתך</strong> <small>[שאם עולה על דעתך]</small> לומר <strong>"למען ילמדו",</strong> ככתוב, <strong>ו</strong>נפרש ש<strong>כיון דלא משתעי</strong> <small>[שאינו מדבר]</small> <strong>לא גמר</strong> <small>[אינו</small> יכול <small>ללמוד],</small> והטעם לכך הוא ש<strong>כיון דלא שמע</strong> <small>[שאינו שומע]</small> ודאי <strong>לא גמר</strong> <small>[איננו לומד],</small>
 ואם כן <strong>האי</strong> <small>[</small>דין <small>זה]</small> <strong>מ"למען ישמעו" נפקא</strong> <small>[יוצא],</small> ו"למען ילמדו" לכאורה מיותר! <strong>אלא ודאי</strong> שהכוונה <strong>"למען ילמדו" הוא,</strong> ולכן אף שהאילם יכול ללמוד בעצמו אינו יכול ללמד, ו"למען ישמעו" בא להוציא חרש, "ולמען ילמדו" במשמעות ילמדו בא להוציא אילם.
 <big>א</big> <strong>אמר ר' תנחום: חרש</strong> אפילו <strong>באזנו אחת — פטור מן הראיה, שנאמר "באזניהם"</strong> (דברים לא, יא), ומשמע שיש לשמוע בשתי האוזניים, ומי שאיננו שומע בשתי אוזניו פטור.
 ושואלים: <strong>האי</strong> <small>[</small>ביטוי <small>זה]</small> <strong>"באזניהם"</strong> בלשון ריבוי הלא <strong>מבעי ליה</strong> <small>[צריך לו]</small> ללמדנו שידבר <strong>באזניהם דכולהו</strong> <small>[של כל]</small> <strong>ישראל!</strong> ומשיבים: הרעיון <strong>ההוא, מ</strong>המילים <strong>"נגד כל ישראל"</strong> (דברים לא, יא) <strong>נפקא</strong> <small>[יוצא].</small> ומקשים: <strong>אי</strong> <small>[אם]</small> היה כתוב רק <strong>מ"נגד כל ישראל" הוה אמינא</strong> <small>[הייתי אומר]</small> <strong>אף על גב דלא שמעי</strong> <small>[אף על פי שאינם שומעים],</small> ולכן <strong>כתב רחמנא</strong> <small>[כתבה התורה]</small> <strong>"באזניהם"</strong> — ללמדנו <strong>והוא דשמעי</strong> <small>[ש</small>הם <small>שומעים]!</small>
 ודוחים: הרעיון <strong>ההוא</strong> שצריך שישמעו, <strong>מ</strong>מה שנאמר <strong>"למען ישמעו"</strong> (דברים לא, יב) <strong>נפקא</strong> <small>[יוצא,</small> נלמד<small>]</small> שחייבים הם לשמוע, ואם כן "באזניהם" בא ללמד שרק השומעים בשתי אוזניים חייבים בראייה.
 ו<strong>אמר ר' תנחום: חיגר ברגלו אחת</strong> — <strong>פטור מן הראיה, שנאמר "רגלים"</strong> (שמות כג, יד), ולא נאמר "זמנים", ללמדנו שעולים דווקא בשתי רגליים.
 ושואלים: <strong>והא</strong> <small>[והרי]</small> <strong>"רגלים" מבעי ליה</strong> <small>[נחוץ לו]</small> ללימוד: <strong>פרט לבעלי קבין,</strong> כלומר, בעלי רגל תותבת, אף שיכולים ללכת, כיון שאין להם רגליים פטורים מלעלות! ומשיבים: הדין <strong>ההוא מ</strong>מה שנאמר <strong>"פעמים"</strong> (שמות כג, יז) <strong>נפקא</strong> <small>[</small>הוא <small>יוצא,</small> נלמד<small>],</small> ש"פעמים" יש לו גם משמעות רגליים, <strong>דתניא</strong> <small>[ש</small>כן <small>שנינו</small> בברייתא<small>]</small> במשמעות המלה <strong>"פעמים": אין "פעמים" אלא רגלים, וכן הוא אומר: "תרמסנה רגל רגלי עני פעמי דלים"</strong> (ישעיהו כו, ו). <strong>ואומר: "מה יפו פעמיך בנעלים בת נדיב"</strong> (שיר השירים ז, ב).
 <big>ב</big> כיון שהוזכר פסוק זה לענייננו מביאים עוד מה שנאמר עליו; <strong>דרש רבא: מאי דכתיב</strong> <small>[מהו שנאמר]</small> <strong>"מה יפו פעמיך בנעלים בת נדיב" — כמה נאין רגליהן</strong> ("פעמיהם") <strong>של ישראל בשעה שעולין לרגל. "בת נדיב"</strong> — זו היא <strong>בתו של אברהם אבינו שנקרא נדיב, שנאמר: "נדיבי עמים נאספו עם אלהי אברהם"</strong> (תהלים מז, י) ושואלים, מפני מה נאמר: <strong>"אלהי אברהם" ולא "אלהי יצחק ויעקב"? אלא</strong> כך יש להבין: <strong>אלהי אברהם — שהיה תחילה לגרים</strong> ועל שמו נקראים הגרים ("נדיבי עמים") שנדב לבם אותם להצטרף לעם ישראל.
 כיון שהביאו את דברי ר' תנחום מביאים עוד בשמו; <strong>אמר רב כהנא, דרש רב נתן בר מניומי משום</strong> (משמו של) <strong>ר' תנחום: מאי דכתיב</strong> <small>[מהו שנאמר]</small> ביוסף <strong>"והבור רק אין בו מים"</strong> (בראשית לז, כד), <strong>ממשמע שנאמר "והבור רק" איני יודע שאין בו מים? אלא</strong> יש לראות זאת כהדגשה לענין אחר: <strong>מים אין בו, אבל נחשים ועקרבים יש בו.</strong>
 <big>ג</big> <strong>תנו רבנן</strong> <small>[שנו חכמים]:</small> <strong>מעשה בר' יוחנן בן ברוקה ור' אלעזר בן חסמא שהלכו להקביל פני ר' יהושע בפקיעין. אמר להם</strong> ר' יהושע: <strong>מה חידוש היה בבית המדרש היום? אמרו לו: תלמידיך אנו ומימיך אנו שותין,</strong> וכיון שכולנו תלמידיך וממך תלמודנו, כיצד אפשר לומר לך דבר שלא שמעת. <strong>אמר להם: אף על פי כן, אי אפשר לבית המדרש בלא חידוש.</strong>
 <strong>שבת של מי היתה,</strong> מי היה הדורש בשבת זו? אמרו לו: <strong>שבת של ר' אלעזר בן עזריה היתה.</strong> שאל אותם: <strong>ובמה היתה הגדה היום? אמרו לו: בפרשת הקהל.</strong> שאל: <strong>ומה דרש בה?</strong>
 אמרו לו: נאמר <strong>"הקהל את העם האנשים והנשים והטף"</strong> (דברים לא, יב), ויש לשאול: <strong>אם אנשים באים ללמוד, נשים</strong> שלא כולן מבינות <strong>באות</strong> לפחות <strong>לשמוע, טף למה באין?</strong> והתשובה היא — <strong>כדי ליתן שכר למביאיהן,</strong> שזיכה הקדוש ברוך הוא במצוה את אלה שמביאים את הטף. <strong>אמר להם</strong> ר' יהושע לשני תלמידיו: <strong>מרגלית טובה</strong> זו <strong>היתה בידכם, ובקשתם לאבדה ממני</strong> ולא סיפרתם לי?
 כיון שראו שהוא שמח לשמוע דברים אלה שנתחדשו בבית המדרש, אמרו לו: <strong>ועוד דרש</strong> ר' אלעזר: נאמר <strong>"את ה' האמרת היום"</strong> (דברים כו, יז) <strong>"וה' האמירך היום"</strong> (דברים כו, יח),
 <strong>אמר להם הקדוש ברוך הוא לישראל: אתם עשיתוני חטיבה</strong> (דבר מיוחד) <strong>אחת בעולם</strong> על ידי אמונתכם בי <strong>ואני אעשה אתכם חטיבה אחת בעולם</strong> בין העמים. ופירושו: <strong>אתם עשיתוני חטיבה אחת בעולם, דכתיב</strong> <small>[שנאמר]:</small> <strong>"שמע ישראל ה' אלהינו ה' אחד"</strong> (דברים ו, ד), <strong>ו</strong>אף <strong>אני אעשה אתכם חטיבה אחת בעולם, שנאמר:</strong>
## דף ג:
 <strong>"ומי כעמך ישראל גוי אחד בארץ"</strong> (דברי הימים א' יז, כא) ופירוש "אחד" הוא מיוחד.
 ועוד הוסיפו: <strong>ואף הוא</strong> ר' אלעזר בן עזריה <strong>פתח ודרש:</strong> נאמר, <strong>"דברי חכמים כדרבנות וכמסמרות נטועים בעלי אספות נתנו מרעה אחד"</strong> (קהלת יב, יא), <strong>למה נמשלו דברי תורה לדרבן — לומר לך: מה דרבן זה מכוון את הפרה לתלמיה</strong> והיא חורשת וגורמת בדרך <strong>להוציא חיים</strong> (מזון מן האדמה) <strong>לעולם — אף דברי תורה מכוונין את לומדיהן מדרכי מיתה לדרכי חיים.</strong> אולם, <strong>אי</strong> <small>[או]</small> <strong>מה דרבן זה מטלטל</strong> ואיננו קבוע <strong>אף דברי תורה מטלטלין</strong> לפי הנסיבות — <strong>תלמוד לומר</strong> בהמשך הכתוב הזה: <strong>"מסמרות",</strong> שהם קבועים לעד.
 ומאידך, אפשר לומר <strong>אי</strong> <small>[או]</small> <strong>מה מסמר זה חסר ולא יתר</strong> שהוא מתכלה עם הזמן ואינו גדל <strong>אף דברי תורה חסרין ולא יתירין — תלמוד לומר: "נטועים"</strong> (קהלת יב, יא), <strong>מה נטיעה זו פרה ורבה</strong> וגדלה <strong>אף דברי תורה פרין ורבין. "בעלי אספות" — אלו תלמידי חכמים שיושבין אסופות אסופות</strong> (קבוצות קבוצות) <strong>ועוסקין בתורה.</strong> ואף שבין החכמים יש לעתים מחלוקות, <strong>הללו מטמאין והללו מטהרין, הללו אוסרין והללו מתירין, הללו פוסלין והללו מכשירין,</strong>
 אם כן <strong>שמא יאמר אדם: היאך אני למד תורה מעתה</strong> כאשר יש בה כל כך הרבה מחלוקות וחילוקי דעות — <strong>תלמוד לומר: "כולם נתנו מרעה אחד"</strong> (קהלת יב, יא), לומר: <strong>אל אחד נתנן, פרנס אחד</strong> (משה רבינו) <strong>אמרן, מפי אדון כל המעשים ברוך הוא, דכתיב</strong> <small>[שנאמר]:</small> <strong>"וידבר אלהים את כל הדברים האלה"</strong> (שמות כ, א), ולשון הריבוי בכתוב, כלומר: את כל הדברים, על כל שינוייהם ומחלוקותיהם.
 <strong>אף אתה,</strong> הלומד, <strong>עשה אזניך כאפרכסת</strong> (הכלי שבו שופכים את גרגירי התבואה לרחיים), <strong>וקנה לך לב מבין לשמוע</strong> גם <strong>את דברי מטמאים ו</strong>גם <strong>את דברי מטהרים, את דברי</strong> ה<strong>אוסרין ואת דברי</strong> ה<strong>מתירין, את דברי</strong> ה<strong>פוסלין ואת דברי</strong> ה<strong>מכשירין.</strong> כששמע ר' יהושע דברים אלה, <strong>בלשון הזה אמר להם: אין דור</strong> נחשב <strong>יתום</strong> (בלא אב ומדריך) כאשר <strong>ר' אלעזר בן עזריה שרוי בתוכו.</strong>
 ושואלים: כיון שהיו בידם דברים יפים אלה מפי ר' אלעזר בן עזריה, <strong>ולימרו ליה בהדיא</strong> <small>[ושיאמרו לו במישרין,</small> מיד<small>]</small> מה שמעו בדרשה ומפני מה הססו תחילה לומר לו? ומשיבים: <strong>משום מעשה שהיה</strong> חששו לומר זאת. <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>מעשה בר' יוסי בן דורמסקית שהלך להקביל פני ר' אלעזר בלוד, אמר לו</strong> ר' אלעזר: <strong>מה חידוש היה בבית המדרש היום?</strong>
 <strong>אמר ליה</strong> <small>[לו]:</small> <strong>נמנו</strong> הצביעו ומנו את הדעות <strong>וגמרו</strong> (החליטו) ש<strong>עמון ומואב</strong> בעבר הירדן, מאחר שאינם חלק מארץ ישראל אין דין שמיטה ומעשרות חל עליהם, ומכל מקום כיון שסמוכים לארץ ישראל <strong>מעשרין מעשר עני ב</strong>שנת ה<strong>שביעית</strong> (השמיטה), והיו צריכים להחליט על כך, משום שנחלקו איזה מן המעשרות צריכים הם להפריש.
 <strong>אמר לו</strong> ר' אלעזר בכעס: <strong>יוסי, פשוט ידיך וקבל עיניך,</strong> שיצאו עיניו ממקומן ויפלו לתוך ידיו. ואכן כך אירע לו, <strong>פשט</strong> את <strong>ידיו וקבל עיניו. בכה ר' אלעזר ואמר:</strong> נאמר <strong>"סוד ה' ליראיו ובריתו להודיעם"</strong> (תהלים כה, יד), שהם מכוונים לאמת אף בלי לדעת את הסיבות האמיתיות.
 <strong>אמר לו: לך אמור להם</strong> לחכמים בבית המדרש: <strong>אל תחושו למניינכם</strong> שמא לא החלטתם כהלכה, שאתם סבורים שתקנתם תקנה חדשה, <strong>כך מקובלני מרבן יוחנן בן זכאי, ששמע מרבו ורבו מרבו: הלכתא</strong> <small>[הלכה]</small> <strong>למשה מסיני</strong> ש<strong>עמון ומואב מעשרין מעשר עני בשביעית.</strong> ו<strong>מה טעם</strong> — משום ש<strong>הרבה כרכים כבשום עולי מצרים</strong> בימי יהושע <strong>ולא כבשום עולי בבל</strong> בימי בית השני,
 <strong>מפני שקדושה ראשונה</strong> שנתקדשה ארץ ישראל עם כיבושה על ידי יהושע <strong>קדשה לשעתה</strong> כל עוד ישבו ישראל בארצם <strong>ולא קדשה לעתיד לבא</strong> לאחר חזרתם מן הגלות, <strong>והניחום</strong> עולי בבל את המקומות הללו שלא כבשו <strong>כדי שיסמכו עליהן עניים</strong> שבכל המקומות הללו מעשרים מעשר עני בשנה זו, ויש עניים שאין להם די מזון ופרנסה <strong>בשביעית</strong> שבה אין זורעים וקוצרים.
 <strong>תנא</strong> <small>[שנה</small> החכם<small>]:</small> <strong>לאחר שנתיישבה דעתו</strong> של ר' אלעזר מכעסו <strong>אמר: יהי רצון שיחזרו עיני יוסי למקומן, וחזרו.</strong> וכיון שאירע מעשה זה שכעס ר' אלעזר כשאמרו לו דבר שנראה לתלמידים כחידוש, לא רצו תלמידי ר' יהושע לומר לו עד שאמר להם במפורש שהוא רוצה בכך.
 <big>א</big> <strong>תנו רבנן</strong> שואלים: <strong>איזהו שוטה</strong> (משוגע)? כלומר, מה הם סימניו של שוטה? ומשיבים: <strong>היוצא יחידי בלילה, והלן בבית הקברות, והמקרע את כסותו. איתמר</strong> <small>[נאמר]</small> שנחלקו אמוראים בדבר, <strong>רב הונא אמר: עד שיהו</strong> כל הסימנים הללו <strong>כולן בבת אחת, ר' יוחנן אמר: אפילו</strong> כשעושה <strong>אחת מהן</strong> הוא נחשב שוטה.
 ובבירור הדברים שואלים: <strong>היכי דמי</strong> <small>[כיצד</small> בדיוק <small>מדובר]?</small> <strong>אי דעביד להו</strong> <small>[אם ש</small>הוא <small>עושה אותם]</small> <strong>דרך שטות</strong> (שגעון), אם כן <strong>אפילו בחדא נמי</strong> <small>[באחת גם כן]</small> די, שהרי ברור שמשוגע הוא, <strong>אי דלא עביד להו</strong> <small>[אם שאיננו עושה אותם]</small> <strong>דרך שטות</strong> ונראה שיש לו טעם בדבר — <strong>אפילו</strong> אם עושה את <strong>כולהו</strong> <small>[כולם]</small> <strong>נמי</strong> <small>[גם כן]</small> <strong>לא</strong> נחשיבנו כמשוגע, שבמקרה כזה אין אלה סימן לשגעון.
 ומשיבים: <strong>לעולם</strong> תפרש <strong>דקא עביד להו</strong> <small>[שהוא</small> <small>עושה אותם]</small> <strong>דרך שטות,</strong> אלא שבכל אחד לעצמו אפשר היה לתת טעם שיש בו הגיון; <strong>והלן בבית הקברות</strong> — <strong>אימור</strong> <small>[אמור]</small> ש<strong>כדי שתשרה עליו רוח טומאה הוא דקא עביד</strong> <small>[שעושה]</small> ואף מעשה זה שאיננו מן הראוי, כיון שיש בכך טעם — איננו סימן לשגעון. <strong>והיוצא יחידי בלילה</strong> — <strong>אימור</strong> <small>[אמור]</small> שמא <strong>גנדריפס אחדיה</strong> <small>[קדחת אחזה אותו]</small> והוא רוצה לצנן עצמו, <strong>והמקרע את כסותו — אימור</strong> <small>[אמור]</small> <strong>בעל מחשבות הוא</strong> שהוא שקוע במחשבותיו ומודאג, וקורע את בגדיו בלי משים, אולם <strong>כיון דעבדינהו לכולהו</strong> <small>[שעשה את כולם</small> יחד<small>]</small> <strong>הוה להו</strong> <small>[הרי הם]</small>
## דף ד.
 <strong>כמי</strong> (כמו) שאומרים בדיני שור המועד, ששור <strong>שנגח שור חמור וגמל,</strong> שכיון שעשה את הדבר שלוש פעמים בשלושה דברים שונים אנו מניחים שהוא מועד לנגוח הכל, <strong>ו</strong>על ידי כך <strong>נעשה מועד לכל.</strong> ואף אדם שעשה שלושה דברים שונים של שטות אין אנו נותנים למעשיו טעם הגיוני, אלא רואים את כולם כמעשה שגעון. <strong>אמר רב פפא: אי שמיע ליה</strong> <small>[אילו היה שומע]</small> <strong>רב הונא הא דתניא</strong> <small>[זו ששנינו</small> בברייתא<small>]:</small> <strong>אי זהו שוטה — זה המאבד כל מה שנותנים לו, הוה הדר ביה</strong> <small>[היה חוזר בו]</small> מדעתו שאין אדם שוטה עד שיעשה שלושה מעשי שטות.
 <strong>איבעיא להו</strong> <small>[נשאלה להם</small> ללומדים<small>]</small> בביאור דברי רב פפא: האם <strong>כי הוה הדר ביה</strong> <small>[כאשר היה חוזר בו]</small> רב הונא, האם רק <strong>ממקרע כסותו הוא דהוה הדר ביה דדמיא להא</strong> <small>[הוא שהיה חוזר בו, שהוא דומה לזה]</small> למאבד מה שנותנים לו, שאדם שאין לו הרגשת אחריות כלל על ממונו נחשב כשוטה, <strong>או דלמא</strong> <small>[שמא]</small> <strong>מכולהו הוה הדר</strong> <small>[מכולם היה חוזר</small> בו<small>]?</small> לשאלה זו לא נמצאה תשובה, ונשארה ב<strong>תיקו</strong> <small>[תעמוד]</small> השאלה במקומה.
 <big>א</big> <strong>ו</strong>עוד שנינו במשנה ש<strong>טומטום ואנדרוגינוס</strong> פטורים מן הראייה. <strong>תנו רבנן</strong> <small>[שנו חכמים]:</small> אילו נאמר בכתוב רק <strong>"זכור"</strong> הרי נלמד מזה <strong>להוציא</strong> (למעט) <strong>את הנשים</strong> מחיוב ראיה, ומה שנאמר <strong>"זכורך"</strong> שיש בו הדגשה, הרי זה בא להוציא כל מי שאיננו זכר מובהק, והכוונה <strong>להוציא</strong> גם <strong>טומטום ואנדרוגינוס.</strong> וכיון שנאמרה גם לשון ריבוי <strong>"כל זכורך",</strong> הרי זה <strong>לרבות את הקטנים.</strong>
 ומפרשים, <strong>אמר מר</strong> <small>[החכם]:</small> <strong>"זכור" — להוציא את הנשים.</strong> ושואלים: <strong>הא</strong> <small>[</small>לדבר <small>זה]</small> <strong>למה לי קרא</strong> <small>[פסוק]?</small> <strong>מכדי</strong> <small>[הרי]</small> הראייה ברגל <strong>מצות עשה שהזמן גרמא הוא,</strong> שהמצוה תלויה בזמן מסויים, <strong>ו</strong>יש לנו כלל הלכתי: <strong>כל מצות עשה שהזמן גרמא נשים פטורות</strong> מלקיימה!
 ומשיבים: <strong>אצטריך</strong> <small>[הוצרך]</small> הדבר להיאמר כאן במיוחד, שכן <strong>סלקא דעתך אמינא</strong> <small>[יעלה על דעתך לומר]:</small> <strong>נילף</strong> <small>[נלמד]</small> בגזירה שווה <strong>"ראייה" "ראייה" מהקהל</strong> שאף היא מצות עשה שהזמן גרמא; <strong>מה להלן</strong> בהקהל <strong>נשים חייבות, אף כאן</strong> בראייה ברגל <strong>נשים חייבות,</strong> על כן <strong>קא משמע לן</strong> <small>[השמיע לנו]</small> שהן פטורות.
 ועוד <strong>אמר מר: "זכורך" — להוציא טומטום ואנדרוגינוס.</strong> ושואלים: <strong>בשלמא</strong> <small>[נניח]</small> <strong>אנדרוגינוס — אצטריך</strong> <small>[הוצרך]</small> לומר לנו שאינו בכלל זכר כי <strong>סלקא דעתך אמינא</strong> <small>[יעלה על דעתך לומר]:</small> <strong>הואיל ואית ליה</strong> <small>[ויש לו]</small> <strong>צד זכרות</strong> שהרי יש לו אבר של זכר, <strong>ליחייב</strong> <small>[שיתחייב]</small> משום כך כזכר, על כן <strong>קא משמע לן</strong> <small>[השמיע לנו]</small> שאין אנחנו מחשיבים אותו כזכר במקצת, ו<strong>בריה בפני עצמו הוא</strong> שאינה לא זכר ולא נקבה.
 <strong>אלא טומטום,</strong> כיון שאין לו סימני מין חיצוניים הלא <strong>ספיקא</strong> <small>[ספק]</small> <strong>הוא — מי אצטריך קרא למעוטי ספיקא</strong> <small>[האם צריך הכתוב למעט</small> את ה<small>ספק]?</small> <strong>אמר אביי:</strong> כאן מדובר בטומטום <strong>כשביציו מבחוץ</strong> אלא שזכרותו איננה נראית, ומאחר שברור שזכר הוא, צריך הכתוב להודיענו שבכל זאת אינו בכלל הזכרים.
 <strong>אמר מר</strong> <small>[החכם]:</small> <strong>"כל זכורך" — לרבות את הקטנים.</strong> ותוהים: <strong>והתנן</strong> <small>[והרי שנינו</small> במשנתנו<small>]:</small> הכל חייבים בראיה <strong>חוץ מחרש שוטה וקטן! אמר אביי: לא קשיא</strong> <small>[אין</small> זה <small>קשה];</small> <strong>כאן</strong> בברייתא שנתרבה הקטן לחיוב, הרי זה <strong>בקטן שהגיע לחינוך, כאן</strong> במשנתנו, מדובר <strong>בקטן שלא הגיע לחינוך</strong> שהוא פטור מן הראיה. ומקשים: הלא גם <strong>קטן שהגיע לחינוך דרבנן</strong> <small>[מדברי סופרים]</small> <strong>הוא</strong> חייב, שהחיוב לחנך ילד במצוות אינו מן התורה! ומשיבים: <strong>אין הכי נמי</strong> <small>[כן, כך הוא גם כן</small> באמת<small>]</small> <strong>וקרא אסמכתא בעלמא</strong> <small>[והפסוק</small> שהביאו הוא <small>אסמכתא</small> בלבד<small>]</small> ואינו ראיה של ממש, ולא זו כוונת המקרא.
 ושואלים: <strong>ואלא קרא</strong> <small>[הכתוב]</small> "כל זכורך" <strong>למאי אתא</strong> <small>[למה,</small> בשביל מה הוא <small>בא]?</small> ומשיבים: <strong>לכדאחרים</strong> <small>[לכפי</small> <small>ש</small>אמרו, לדברי <small>אחרים],</small> <strong>דתנן</strong> <small>[ש</small>כן <small>שנינו</small> במשנה<small>],</small> <strong>אחרים אומרים: המקמץ,</strong> האוסף גללי כלבים כדי למוסרם לבורסקאים לצורך עיבוד עורות, <strong>והמצרף נחשת</strong> שעובד בזיקוק הנחושת מן הסיגים, <strong>והבורסי</strong> העוסק בעיבוד עורות — כל אלה <strong>פטורין מן הראייה</strong> משום שריחם רע, ואין אנשים יכולים לשאת את ריחם, <strong>משום שנאמר "כל זכורך",</strong> לומר: <strong>מי שיכול לעלות עם כל זכורך</strong> עם כל שאר ישראל, <strong>יצאו אלו שאינן ראויין לעלות עם כל זכורך</strong> כיון שאין אנשים רוצים לשהות במחיצתם.
 <big>ב</big> שנינו במשנה: <strong>נשים ועבדים שאינן משוחררים</strong> פטורים מן הראייה. ושואלים: <strong>בשלמא</strong> <small>[נניח]</small> לגבי <strong>נשים —</strong> הרי זה <strong>כדאמרן</strong> <small>[כפי שאמרנו],</small> שהן פטורות משום שנאמר "זכורך" להוציא את הנשים, <strong>אלא עבדים מנלן</strong> <small>[מניין לנו]</small> שהם פטורים? <strong>אמר רב הונא: אמר קרא</strong> <small>[הכתוב]:</small> <strong>"אל פני האדון ה'"</strong> (שמות כג, יז) ללמד: <strong>מי שאין לו אלא אדון אחד</strong> ("האדון ה'"), <strong>יצא זה</strong> (העבד) <strong>שיש לו אדון אחר.</strong>
 ושואלים: <strong>הא</strong> <small>[</small>דין <small>זה]</small> <strong>למה לי קרא</strong> <small>[פסוק]</small> ללמד עליו? <strong>מכדי</strong> <small>[הלא]</small> <strong>כל מצוה שהאשה חייבת בה — עבד חייב בה,</strong> ו<strong>כל מצוה שאין האשה חייבת בה — אין העבד חייב בה, דגמר</strong> <small>[ש</small>הוא <small>לומד]</small> בגזירה שווה <strong>"לה" "לה" מאשה,</strong> שנאמר בשפחה חרופה "לה" (ויקרא יט, כ) ונאמר בגרושה "לה" (דברים כד, ג), להשוות את דיני העבד והאשה, ואין איפוא צורך בלימוד מיוחד לפטור את העבדים!
 ומשיבים, <strong>אמר רבינא: לא נצרכה</strong> הלכה זו שמי שיש לו אדון אחר איננו עולה לרגל <strong>אלא למי שחציו עבד וחציו בן חורין,</strong> שיש בו צד שאינו דומה לאשה ואינו למד מן האשה, ואף על פי כן הוא פטור. ומעירים: <strong>דיקא נמי</strong> <small>[מדוייק גם כן</small> כך<small>]</small> מלשון המשנה <strong>דקתני</strong> <small>[ששנה</small> התנא<small>]:</small> <strong>נשים ועבדים שאינן משוחררין.</strong> ונדקדק בלשון: <strong>מאי</strong> <small>[מה]</small> משמעות ההדגשה <strong>שאינן משוחררין? אילימא</strong> <small>[אם תאמר]</small> <strong>שאינן משוחררין כלל — ליתני</strong> <small>[שישנה]</small> <strong>"עבדים" סתמא</strong> <small>[סתם]</small> ועבדים הלא אינם משוחררים, <strong>אלא לאו</strong> <small>[</small>האם <small>לא]</small> הכוונה <strong>שאינן משוחררין לגמרי, ומאי נינהו</strong> <small>[ומי הם]</small> עבדים אלה — <strong>מי שחציו עבד וחציו בן חורין.</strong> ומסכמים, אכן <strong>שמע מינה</strong> <small>[למד מכאן]</small> שכן הוא.
 <big>ג</big> <strong>ו</strong>עוד שנינו במשנה ש<strong>החיגר והסומא ו</strong>ה<strong>חולה והזקן</strong> פטורים מן הראייה. <strong>תנו רבנן</strong> <small>[שנו חכמים]:</small> <strong>"רגלים"</strong> יש במשמעותם גם רגלים, הליכה ברגל, ומכאן שחובת עלייה לרגל היא <strong>פרט לבעלי קבין,</strong> כלומר, בעלי רגל תותבת, שאף שיכולים ללכת, כיון שאין להם רגליים פטורים מלעלות! <strong>דבר אחר: "רגלים" — פרט לחיגר ולחולה ולסומא ולזקן ולשאינו יכול לעלות ברגליו.</strong> ושואלים: <strong>ושאינו יכול לעלות ברגליו לאתויי מאי</strong> <small>[להביא</small> להוסיף את <small>מה]?</small> שהרי שנינו כבר גם חיגר וגם חולה! <strong>אמר רבא: לאתויי</strong> <small>[להביא,</small> לרבות<small>]</small>
## דף ד:
 <strong>מפנקי</strong> <small>[</small>אנשים <small>מפונקים]</small> שאינם יכולים ללכת אלא בנעליים, ובנעליים אסור להיכנס למקדש, <strong>דכתיב</strong> <small>[שנאמר]:</small> <strong>"כי תבאו לראות פני מי בקש זאת מידכם רמס חצרי"</strong> (ישעיהו א, יב), וכניסה בנעליים נקראת בפי הנביא רמיסה.
 <big>א</big> <strong>תנא</strong> <small>[שנה</small> החכם<small>]:</small> <strong>הערל והטמא פטורין מן הראייה.</strong> ומבררים: <strong>בשלמא</strong> <small>[נניח]</small> <strong>טמא</strong> פטור — משום <strong>דכתיב</strong> <small>[שנאמר]:</small> <strong>"ובאת שמה" "והבאתם שמה"</strong> (דברים יב, ה-ו), שסמיכות הפסוקים באה ללמד: <strong>כל שישנו בביאה</strong> שרשאי לבוא למקדש — <strong>ישנו</strong> גם <strong>ב</strong>חובת <strong>הבאה</strong> של קרבנות, <strong>וכל שאינו בביאה</strong> שאינו רשאי לבוא למקדש — <strong>אינו ב</strong>חובת <strong>הבאה.</strong> וכיון שלטמא אסור להיכנס למקדש, אין עליו גם לשלוח קרבנות!
 <strong>אלא ערל מנלן</strong> <small>[מניין לנו]</small> שפטור? ואומרים: <strong>הא מני</strong> <small>[זו</small> כשיטת <small>מי היא]</small> כדעת <strong>ר' עקיבא היא, דמרבי</strong> <small>[ש</small>הוא <small>מרבה,</small> לומד בדרך "ריבוי"<small>]</small> <strong>לערל</strong> ודן אותו <strong>כטמא. דתניא</strong> <small>[ש</small>כן <small>שנינו</small> בברייתא<small>],</small> <strong>ר' עקיבא אומר:</strong> נאמר <strong>"איש איש</strong> מזרע אהרן והוא צרוע או זב בקדשים לא יאכל" (ויקרא כב, ד), הכפילות "איש איש" באה <strong>לרבות את הערל</strong> שיהא דינו כמו הטמאים המוזכרים בפסוק.
 <strong>תנו רבנן</strong> <small>[שנו חכמים]:</small> <strong>טמא פטור מן הראייה, דכתיב</strong> <small>[שנאמר]</small> <strong>"ובאת שמה" "והבאתם שמה",</strong> ולמדים מזה: <strong>כל שישנו בביאה</strong> — <strong>ישנו בהבאה, וכל שאינו בביאה — אינו בהבאה.</strong>
 <strong>ר' יוחנן בן דהבאי אומר משום</strong> (בשם) <strong>ר' יהודה: סומא באחת מעיניו פטור</strong> גם הוא <strong>מן הראייה, שנאמר: "יראה"</strong> ואפשר גם לקרוא <strong>"יראה"</strong> ואנו יכולים ללמוד: <strong>כדרך שבא לראות כך בא ליראות, מה בא לראות בשתי עיניו,</strong> שזו דרך ראייה שלימה, <strong>אף</strong> בא <strong>ליראות</strong> אינו אלא כשרואה <strong>בשתי עיניו.</strong>
 <big>ב</big> כיון שהוזכר כתוב זה מספרים כי <strong>רב הונא כי מטי להאי קרא</strong> <small>[כאשר</small> היה <small>מגיע לכתוב זה]</small> <strong>"יראה" "יראה", בכי</strong> <small>[</small>היה <small>בוכה].</small> <strong>אמר: עבד שרבו</strong> (אדוניו) היה <strong>מצפה לראותו,</strong> בסוף <strong>יתרחק</strong> האדון <strong>ממנו</strong> ולא ירצה בו עוד, <strong>דכתיב</strong> <small>[שנאמר]:</small> <strong>"כי תבאו לראות פני מי בקש זאת מידכם רמס חצרי"</strong> (ישעיה א, יב).
 ובדומה לזה, <strong>רב הונא כי מטי להאי קרא, בכי</strong> <small>[כאשר</small> היה <small>מגיע לכתוב זה,</small> היה <small>בוכה],</small> נאמר: <strong>"וזבחת שלמים ואכלת שם"</strong> (דברים כז, ז), <strong>עבד שרבו מצפה</strong> לו <strong>לאכול על שלחנו יתרחק</strong> האדון <strong>ממנו? דכתיב</strong> <small>[שנאמר]:</small> <strong>"למה לי רב זבחיכם יאמר ה'"</strong> (ישעיה א, יא).
 ועוד מסופר: <strong>ר' אלעזר כי מטי להאי קרא, בכי</strong> <small>[כאשר</small> היה <small>מגיע לפסוק זה,</small> היה <small>בוכה]:</small> <strong>"ולא יכלו אחיו לענות אתו כי נבהלו מפניו"</strong> (בראשית מה, ג), <strong>ומה תוכחה של בשר ודם כך,</strong> שלא יכלו האחים לענות דבר, <strong>תוכחה של הקדוש ברוך הוא — על אחת כמה וכמה.</strong> ועוד: <strong>ר' אלעזר כי מטי להאי קרא, בכי</strong> <small>[כאשר</small> היה <small>מגיע לפסוק זה,</small> היה <small>בוכה],</small> נאמר: <strong>"ויאמר שמואל אל שאול למה הרגזתני להעלות אתי"</strong> (שמואל א' כח, טו), <strong>ומה שמואל הצדיק היה מתיירא מן הדין</strong> כשהועלה באוב, משום שחשב שנקרא לדין שמים, <strong>אנו על אחת כמה וכמה</strong> צריכים להתיירא!
 ומבררים: <strong>שמואל מאי</strong> <small>[מה]</small> <strong>היא,</strong> מה ענין זה שאומרים שהתיירא — <strong>דכתיב</strong> <small>[שנאמר]:</small> <strong>"ותאמר האשה אל שאול אלהים ראיתי עלים</strong> מן הארץ<strong>"</strong> (שמואל א' כח, יג) <strong>"עלים"</strong> בלשון רבים <strong>תרי</strong> <small>[שניים]</small> <strong>משמע, חד</strong> <small>[אחד</small> מהם<small>]</small> היה <strong>שמואל, ואידך</strong> <small>[והאחר]</small> מי הוא — <strong>דאזל</strong> <small>[שהלך]</small> <strong>שמואל ואתייה</strong> <small>[והביאו]</small> <strong>למשה בהדיה</strong> <small>[אתו].</small> <strong>אמר ליה</strong> <small>[לו]:</small> <strong>דלמא</strong> <small>[שמא]</small> <strong>חס ושלום לדינא מתבעינא</strong> <small>[לדין</small> שמים <small>אני נתבע],</small> <strong>קום בהדאי, דליכא מילתא דכתבת באורייתא דלא קיימתיה</strong> <small>[עמוד אתי</small> והעד בי, <small>שאין דבר שכתבת בתורה שלא קיימתיו].</small>
 ועוד: <strong>ר' אמי כי מטי להאי קרא, בכי</strong> <small>[כאשר</small> היה <small>מגיע לפסוק זה,</small> היה <small>בוכה],</small> שנאמר: <strong>"יתן בעפר פיהו אולי יש תקוה"</strong> (איכה ג, כט), <strong>אמר: כולי האי</strong> <small>[כל זה]</small> <strong>ו</strong>בכל זאת רק <strong>אולי</strong> יש תקוה?! <strong>ר' אמי כי מטי להאי קרא, בכי</strong> <small>[כאשר</small> היה <small>מגיע לפסוק זה,</small> היה <small>בוכה],</small> נאמר: <strong>"בקשו צדק בקשו ענוה אולי תסתרו ביום אף ה'"</strong> (צפניה ב, ג), <strong>אמר: כולי האי</strong> <small>[כל זה]</small> <strong>ו</strong>בכל זאת רק <strong>אולי?! ר' אסי כי מטי להאי קרא, בכי</strong> <small>[כאשר</small> היה <small>מגיע לפסוק זה,</small> היה <small>בוכה],</small> נאמר: <strong>"שנאו רע ואהבו טוב והציגו בשער משפט אולי יחנן ה' אלהי צבאות"</strong> (עמוס ב, טו), אמר: <strong>כולי האי</strong> <small>[כל זה]</small> <strong>ו</strong>בכל זאת רק <strong>אולי?!</strong>
 <strong>רב יוסף כי מטי להאי קרא, בכי</strong> <small>[כאשר</small> היה <small>מגיע לפסוק זה,</small> היה <small>בוכה],</small> נאמר: <strong>"ויש נספה בלא משפט"</strong> (משלי יג, כג), <strong>אמר: מי איכא דאזיל בלא זמניה</strong> <small>[האם יש</small> מי <small>שהולך בלא זמנו]?</small> ונמצא שמת ללא סיבה! לעצם הענין משיבים: <strong>אין</strong> <small>[כן],</small> כך קורה לעיתים, <strong>כי הא</strong> <small>[כמו</small> מעשה <small>זה]</small> שהיה, ש<strong>רב ביבי בר אביי הוה שכיח גביה</strong> <small>[היה מצוי אצלו]</small> <strong>מלאך המות</strong> והיה רב ביבי רואה כיצד מתים אנשים בידי מלאך זה. <strong>אמר ליה</strong> <small>[לו]</small> מלאך המוות <strong>לשלוחיה</strong> <small>[לשלוחו]:</small> <strong>זיל אייתי</strong> <small>[לך הבא]</small> <strong>לי,</strong> הרוג את <strong>מרים מגדלא</strong> <small>[הגודלת,</small> קולעת<small>]</small> את <strong>שיער נשייא</strong> <small>[הנשים].</small> <strong>אזל אייתי ליה</strong> <small>[הלך</small> ו<small>הביא לו]</small> את <strong>מרים מגדלא דרדקי</strong> <small>[מגדלת התינוקות].</small>
 <strong>אמר ליה</strong> <small>[לו]</small> מלאך המוות: <strong>אנא</strong> <small>[אני]</small> את <strong>מרים מגדלא</strong> <small>[גודלת]</small> <strong>שיער נשייא</strong> <small>[הנשים]</small> <strong>אמרי לך</strong> <small>[אמרתי לך]</small> להביא! <strong>אמר ליה</strong> <small>[לו]</small> השליח: <strong>אי הכי, אהדרה</strong> <small>[אם כך, אחזיר אותה]</small> לחיים! <strong>אמר ליה</strong> <small>[לו]</small> מלאך המוות: <strong>הואיל ואייתיתה</strong> <small>[ו</small>כבר <small>הבאת אותה] —</small> <strong>ליהוי למניינא</strong> <small>[שתהיה</small> כאן <small>ל</small>השלים את <small>מנין]</small> המתים! הרי שיש דוגמה של אשה שמתה לא במשפט אלא בטעות. ושאל אותו: <strong>אלא</strong> כיון שלא הגיע זמנה למות <strong>היכי יכלת</strong> <small>[איך יכולת]</small> <strong>לה</strong> להמית אותה? וסיפר לו השליח שהיתה הזדמנות, <strong>הות נקיטא מתארא</strong> <small>[היתה מחזיקה מרדה]</small> <strong>בידה והות קא שגרא</strong> <small>[והיתה משלחת</small> אותו<small>]</small>
## דף ה.
 <strong>ומחריא תנורא</strong> <small>[ומכבדת</small> בו את <small>התנור],</small> <strong>שקלתא ואנחתא אגבה דכרעה, קדחא ואיתרע מזלה, ואייתיתה</strong> <small>[לקחה</small> את האוד <small>והניחה אותו על גב רגלה ונכוותה ו</small>אז <small>הורע מזלה,</small> ויכולתי לקחת אותה <small>והבאתיה].</small>
 <strong>אמר ליה</strong> <small>[לו]</small> <strong>רב ביבי בר אביי</strong> למלאך המוות: וכי <strong>אית לכו רשותא למיעבד הכי</strong> <small>[יש לכם רשות לעשות כך]</small> לקחת אדם טרם זמנו? <strong>אמר ליה</strong> <small>[לו]</small> מלאך המוות: <strong>ו</strong>כי <strong>לא כתיב</strong> <small>[נאמר]</small> <strong>"ויש נספה בלא משפט"</strong> (משלי יג, כג)? <strong>אמר ליה</strong> <small>[לו]</small> רב ביבי: <strong>והכתיב</strong> <small>[והרי נאמר]:</small> <strong>"דור הלך ודור בא"</strong> (קהלת א, ד), משמע שלכל דור יש שנים קצובות שבהן הוא הולך מן העולם!
 <strong>אמר</strong> לו מלאך המוות: <strong>דרעינא להו אנא, עד דמלו להו לדרא, והדר משלימנא ליה</strong> <small>[אני רועה,</small> מחזיק <small>אותם, עד שימלאו להם</small> שנות <small>הדור, ואחר כך מוסר אני אותם]</small> <strong>ל</strong>מלאך <strong>דומה</strong> הממונה על נשמות המתים. <strong>אמר ליה</strong> <small>[לו]</small> רב ביבי: <strong>סוף סוף שניה מאי עבדת</strong> <small>[</small>ב<small>שנות</small> החיים <small>שלה מה אתה עושה]?</small> <strong>אמר</strong> לו מלאך המוות: <strong>אי איכא צורבא מרבנן דמעביר במיליה</strong> <small>[אם יש תלמיד חכם שמוותר</small> על <small>חפציו] —</small> <strong>מוסיפנא להו ליה, והויא חלופיה</strong> <small>[מוסיף אני אותם,</small> את השנים הללו, <small>לו, והרי היא חילופו].</small>
 <big>א</big> ושוב לענין הקודם, <strong>ר' יוחנן כי מטי להאי קרא, בכי</strong> <small>[כאשר</small> היה <small>מגיע לפסוק זה,</small> היה <small>בוכה];</small> שאמר ה' לשטן: <strong>"ותסיתני בו לבלעו חנם"</strong> (איוב ב, ג), אמר: <strong>עבד שרבו מסיתין לו</strong> אחרים על העבד, ורבו מתחשב בהם <strong>וניסת,</strong> וכי <strong>תקנה יש לו</strong> לאותו עבד?! ועוד: <strong>ר' יוחנן כי מטי להאי קרא, בכי</strong> <small>[כאשר</small> היה <small>מגיע לפסוק זה,</small> היה <small>בוכה],</small> נאמר: <strong>"הן בקדשו לא יאמין"</strong> (איוב טו, טו), אמר: <strong>אי</strong> <small>[אם]</small> <strong>בקדושיו לא יאמין — במאן</strong> <small>[במי]</small> כן <strong>יאמין?</strong>
 מסופר: <strong>יומא חד הוה קא אזיל באורחא</strong> <small>[יום אחד היה</small> ר' יוחנן <small>הולך בדרך],</small> <strong>חזייה לההוא גברא דהוה מנקיט תאני</strong> <small>[ראה איש אחד שהיה מלקט תאנים],</small> <strong>שביק הנך דמטו ושקיל הנך דלא מטו</strong> <small>[הניח את אלה שהגיעו</small> לבישול <small>ולקח את אלה שלא הגיעו</small> עדיין<small>].</small> <strong>אמר ליה</strong> <small>[לו]</small> ר' יוחנן: <strong>לאו הני מעלן טפי</strong> <small>[</small>האם <small>לא אלה</small> הבשלות <small>מעולות יותר]?</small> <strong>אמר ליה</strong> <small>[לו]:</small> <strong>הני לאורחא בעינן להו</strong> <small>[</small>את <small>אלה</small> התאנים <small>לדרך אני צריך אותן],</small> <strong>הני נטרן והני לא נטרן</strong> <small>[אלה</small> שעדיין אינן בשלות <small>נשמרות, ואלה</small> הבשלות <small>אינן נשמרות].</small> <strong>אמר</strong> ר' יוחנן, <strong>היינו דכתיב</strong> <small>[זהו שנאמר]:</small> <strong>"הן בקדשו לא יאמין",</strong> שיש אנשים כשרים שהקדוש ברוך הוא לוקח אותם מן העולם לפני זמנם משום שהוא יודע בהם שעלולים לבוא לידי קלקול ותקלה,
 ושואלים: <strong>איני</strong> <small>[האם כן הוא]?</small> <strong>והא ההוא תלמידא דהוה בשיבבותיה</strong> <small>[והרי תלמיד אחד שהיה בשכנותו]</small> של <strong>ר' אלכסנדרי ושכיב אדזוטר</strong> <small>[ומת בעודו צעיר],</small> <strong>ואמר</strong> עליו ר' אלכסנדרי: <strong>אי בעי האי מרבנן, הוה חיי</strong> <small>[אם היה רוצה תלמיד חכם זה,</small> כלומר, הוא עצמו, <small>היה חי],</small> שמעשיו הם שגרמו לו שימות בצעירותו. <strong>ואם איתא</strong> <small>[ואם יש]</small> מקום לדברי ר' יוחנן, <strong>דלמא</strong> <small>[שמא]</small> מאותם שנאמר עליהם <strong>"הן בקדשו לא יאמין" הוה</strong> <small>[היה]</small> אותו תלמיד, ולא חטאיו גרמו לו? ומשיבים: <strong>ההוא</strong> <small>[אותו</small> תלמיד<small>]</small> <strong>מבעט</strong> (מזלזל) <strong>ברבותיו הוה</strong> <small>[היה]</small> וידע ר' אלכסנדרי במעשיו שהם שגרמו לו עונש.
 ומסופר עוד: <strong>ר' יוחנן כי מטי להאי קרא, בכי</strong> <small>[כאשר</small> היה <small>מגיע לפסוק זה,</small> היה <small>בוכה],</small> נאמר: <strong>"וקרבתי אליכם למשפט והייתי עד ממהר במכשפים ובמנאפים ובנשבעים לשקר ובעשקי שכר שכיר</strong> אלמנה ויתום ומטי גר ולא יראוני אמר ה'...<strong>"</strong> (מלאכי ג, ה), אמר: <strong>עבד שרבו מקרבו לדונו, וממהר להעידו — וכי תקנה יש לו?!</strong>
 על אותו פסוק עצמו <strong>אמר ר' יוחנן בן זכאי: אוי לנו ששקל</strong> (החשיב) <strong>עלינו הכתוב קלות כחמורות,</strong> שהרי נמנו שם יחד גם עוונות חמורים שעונשם מיתה, כגון מכשפים ומנאפים, וגם עבירות הנראות קלות כגון עושקי שכר שכיר.
 <strong>אמר ריש לקיש: כל המטה דינו של גר — כאילו מטה דינו של מעלה,</strong> של הקדוש ברוך הוא, <strong>שנאמר</strong> שם: <strong>"ומטי גר"</strong> ואנחנו דורשים: <strong>"ומטי" כתיב</strong> <small>[נאמר],</small> שמטה גר כאילו מטה ועושק אותי. <strong>אמר ר' חנינא בר פפא: כל העושה דבר</strong> של עבירה <strong>ומתחרט בו — מוחלין לו מיד, שנאמר</strong> שם: <strong>"ולא יראוני",</strong> משמע: <strong>הא</strong> <small>[הרי]</small> אם <strong>יראוני,</strong> שיהיו יראים אותי ומתביישים מפני — <strong>מוחלין להם מיד.</strong>
 ועוד: <strong>ר' יוחנן כי מטי להאי קרא, בכי</strong> <small>[כאשר</small> היה <small>מגיע לפסוק זה,</small> היה <small>בוכה],</small> נאמר: <strong>"כי את כל מעשה האלהים יבא במשפט על כל נעלם"</strong> (קהלת יב, יד), אמר: <strong>עבד שרבו שוקל</strong> (מחשיב) <strong>לו שגגות כזדונות,</strong> שגם על דבר שנעלם מדעתו של האדם מעניש אותו ה', וכי <strong>תקנה יש לו?!</strong>
 ושואלים: <strong>מאי</strong> <small>[מה</small> פירוש<small>]</small> <strong>"על כל נעלם",</strong> איזהו החטא הנעלם מעושהו? <strong>אמר רב: זה ההורג כינה</strong> שהיתה עליו <strong>בפני חברו, ו</strong>חבירו <strong>נמאס בה,</strong> שה' שופטו גם על צער זה שגרם לחבירו, בלא כוונה. <strong>ושמואל אמר</strong> בדומה לכך: <strong>זה הרק בפני חבירו</strong> וחבירו רואה <strong>ונמאס.</strong>
 ושואלים: <strong>מאי</strong> <small>[מה</small> פירוש<small>]</small> המשך הכתוב <strong>"אם טוב ואם רע"?</strong> שנראה שה' דן אדם גם על מעשה טוב שעשה! <strong>אמרי דבי</strong> <small>[אומרים</small> תלמידי <small>בית</small> מדרשו<small>]</small> של <strong>ר' ינאי: זה הנותן צדקה לעני בפרהסיא,</strong> שאמנם עשה מעשה טוב אך בייש בכך את העני. <strong>כי הא,</strong> <small>[כמו</small> מעשה <small>זה],</small> ש<strong>ר' ינאי חזייה לההוא גברא דקא יהיב זוזא</strong> <small>[ראה אדם אחד שהוא נותן דינר]</small> <strong>לעני בפרהסיא, אמר ליה</strong> <small>[לו]:</small> <strong>מוטב</strong> היה ש<strong>לא יהבת ליה</strong> <small>[היית נותן לו],</small> <strong>מהשתא דיהבת ליה וכספתיה</strong> <small>[מ</small>אשר <small>עכשיו שנתת לו וביישתו].</small>
 <strong>דבי</strong> <small>[</small>תלמידי <small>בית</small> מדרשו<small>]</small> של <strong>ר' שילא אמרי</strong> <small>[אומרים],</small> שמעשה טוב של אדם שעליו דנים אותו הוא <strong>זה הנותן צדקה לאשה בסתר</strong> בינו לבינה, <strong>דקא מייתי לה</strong> <small>[שהוא מביא אותה]</small> בכך <strong>לידי חשדא</strong> <small>[חשד],</small> שמא אתנן נותן לה. <strong>רבא אמר: זה המשגר</strong> <small>[השולח]</small> <strong>לאשתו בשר שאינו מחותך</strong> (שלא ניקרו ולא הוציאו ממנו עדיין את גיד הנשה) <strong>בערבי שבתות</strong> שאז הכל ממהרים, והאשה לא תשים לב, ותבשל בשר האסור באכילה.
 ושואלים: <strong>והא</strong> <small>[והרי]</small> <strong>רבא</strong> עצמו היה <strong>משגר</strong> <small>[שולח]</small> בשר כזה לאשתו בערב שבת! ומשיבים: <strong>שאני</strong> <small>[שונה]</small> אשתו של רבא שהיתה <strong>בת רב חסדא, דקים ליה בגווה</strong> <small>[שמוחזק לו בה]</small> שהיא <strong>בקיאה</strong> בהלכה, ויכול היה לסמוך עליה.
 ועוד: <strong>ר' יוחנן כי מטי להאי קרא, בכי</strong> <small>[כאשר</small> היה <small>מגיע לפסוק זה,</small> היה <small>בוכה]</small> נאמר: <strong>"והיה כי תמצאן אתו רעות רבות וצרות"</strong> (דברים לא, כא), אמר: <strong>עבד שרבו ממציא לו רעות וצרות,</strong> וכי <strong>תקנה יש לו?!</strong>
 על לשון הכתוב שואלים <strong>מאי</strong> <small>[מה</small> פירוש<small>]</small> <strong>"רעות</strong> רבות <strong>וצרות"? אמר רב: רעות שנעשות צרות</strong> (אויבות) <strong>זו לזו,</strong> שכל תקנה שעושים לאחת מהן — מזיקה לשניה, <strong>כגון</strong> מי שנעקץ על ידי <strong>זיבורא ועקרבא</strong> <small>[צרעה ועקרב]</small> שהרפואה שעושים לעקיצה של זה מזיקה לעקיצה של זה.
 <strong>ושמואל אמר: זה הממציא לו מעות לעני בשעת דוחקו,</strong> שכן לאחר שהוא נחלץ בסיוע כסף זה מדוחקו — הנושה בא מיד אחר כך וגובה ממנו את הכסף. <strong>אמר רבא: היינו דאמרי אינשי</strong> <small>[זהו שאומרים בני אדם]</small> בפתגם עממי: <strong>זוזא לעללא לא שכיחא</strong> <small>[דינר עבור תבואה איננו מצוי],</small> ואולם <strong>לתליתא שכיח</strong> <small>[עבור תליה,</small> כשתולים אדם ומכריחים אותו לשלם <small>מצוי</small> הדינר<small>]</small> (ר"ח) ונמצא שאינו יכול ליהנות מהכסף שקיבל.
 באותו ענין נאמר: <strong>"וחרה אפי בו ביום ההוא ועזבתים והסתרתי פני מהם</strong> והיה לאכול<strong>"</strong> (דברים לא, יז). <strong>אמר רב ברדלא בר טביומי אמר רב: כל</strong> אדם <strong>שאינו ב</strong>כלל <strong>הסתר פנים</strong> (שהוא מתפלל ואינו נענה) — <strong>אינו מהם,</strong> מישראל, שהרי נאמר על ישראל שיסתיר ה' פניו מהם בגלל חטאם, וכן, <strong>כל שאינו ב</strong>כלל <strong>"והיה לאכל",</strong> שאין הגוים גוזלים את ממונו —
## דף ה:
 <strong>אינו מהם,</strong> מישראל. <strong>אמרו ליה רבנן</strong> <small>[לו חכמים]</small> <strong>לרבא: מר</strong> <small>[אדוני]</small> <strong>לא בהסתר פנים איתיה</strong> <small>[ישנו],</small> שכן תפילתך נשמעת, <strong>ולא ב"והיה לאכל" איתיה</strong> <small>[ישנו],</small> שהרי אין המלכות נוטלת ממך דבר! <strong>אמר להו</strong> <small>[להם]:</small> <strong>מי ידעיתו</strong> <small>[האם יודעים אתם]</small> <strong>כמה</strong> מתנות <strong>משדרנא</strong> <small>[אני שולח]</small> <strong>בצנעא בי</strong> <small>[לבית]</small> <strong>שבור מלכא</strong> <small>[המלך]?</small> כלומר, רק למראית העין אין המלכות גוזלת ממני, ובאמת אני נותן הרבה שוחד שלא ברצוני. <strong>אפילו הכי</strong> <small>[כך]</small> <strong>יהבו ביה רבנן עינייהו</strong> <small>[נתנו חכמים בו עיניהם</small> לרעה<small>].</small> <strong>אדהכי שדור דבי</strong> <small>[</small>ו<small>בינתים שלחו מבית]</small> <strong>שבור מלכא</strong> <small>[המלך]</small> <strong>וגרבוהו</strong> <small>[ואסרו אותו],</small> כדי לגבות ממנו כספים. <strong>אמר</strong> רבא: <strong>היינו דתניא</strong> <small>[זהו ששנינו</small> בברייתא<small>],</small> <strong>אמר רבן שמעון בן גמליאל: כל מקום ש</strong>אמרו ש<strong>"נתנו חכמים עיניהם"</strong> באדם, סופו שהגיע לו על ידי כך <strong>או מיתה או עוני.</strong>
 על אותו כתוב <strong>"ואנכי הסתר אסתיר פני ביום ההוא"</strong> (דברים לא, יח) <strong>אמר רבא, אמר הקדוש ברוך הוא: אף על פי שהסתרתי פני מהם</strong> ואין גילוי שכינה לישראל, בכל זאת <strong>בחלום אדבר בו,</strong> שיש התגלות כלשהי, לפחות בחלום. <strong>רב יוסף אמר:</strong> עדיין <strong>ידו נטויה</strong> להגן <strong>עלינו, שנאמר: "ובצל ידי כסיתיך"</strong> (ישעיהו נא, טז).
 <big>א</big> ועל ענין זה עצמו מספרים: <strong>ר' יהושע בן חנניה הוה קאי בי</strong> <small>[היה עומד בבית]</small> ה<strong>קיסר</strong> ובפני הקיסר, <strong>אחוי ליה ההוא מינא</strong> <small>[הראה לו מין אחד]</small> שהיה שם, ברמז, על ידי תנועה: <strong>עמא דאהדרינהו מריה לאפיה מיניה</strong> <small>[העם שהחזיר אדוניו,</small> ה', <small>את פניו ממנו].</small> <strong>אחוי ליה</strong> <small>[הראה לו]</small> גם הוא, ר' יהושע, למין ברמז, ופשט את ידו ואמר לו: <strong>ידו נטויה עלינו. אמר ליה</strong> <small>[לו]</small> ה<strong>קיסר לר' יהושע: מאי אחוי לך</strong> <small>[מה הראה לך],</small> מה רצה לרמז לך? אמר לו: רצה לרמז לי <strong>עמא דאהדרינהו מריה לאפיה מיניה</strong> <small>[העם שהחזיר אדוניו את פניו ממנו],</small> <strong>ואנא מחוינא ליה</strong> <small>[ואני הראיתי לו]</small> ש<strong>ידו נטויה עלינו.</strong>
 <strong>אמרו ליה</strong> <small>[לו]</small> <strong>לההוא מינא</strong> <small>[לאותו מין]:</small> <strong>מאי אחויית ליה</strong> <small>[מה הראית אתה לו]?</small> אמר להם: הראיתי לו <strong>עמא דאהדרינהו מריה מיניה</strong> <small>[העם שהחזיר אדוניו</small> את פניו <small>ממנו],</small> ושאלוהו: <strong>ומאי אחוי לך</strong> <small>[ומה הראה לך]</small> הוא? אמר להם: <strong>לא ידענא</strong> <small>[אינני יודע],</small> לא הבנתי. <strong>אמרו: גברא דלא ידע מאי מחוו ליה, במחוג יחוי קמי מלכא</strong> <small>[אדם שאיננו יודע מה מראים לו, ברמז יראה</small> תנועות <small>לפני המלך]?!</small> <strong>אפקוהו וקטלוהו</strong> <small>[הוציאוהו והרגוהו]</small>.
 אגב סיפור זה, שממנו רואים כיצד ניצח ר' יהושע בן חנניה בחכמתו את אויבי ישראל, מספרים: <strong>כי קא ניחא נפשיה</strong> <small>[כאשר נחה נפשו,</small> לפני שנפטר<small>]</small> <strong>ר' יהושע בן חנניה אמרו ליה רבנן</strong> <small>[לו חכמים]:</small> <strong>מאי תיהוי עלן ממנאי</strong> <small>[מה יהיה עלינו מן המינים],</small> כאשר אין בינינו חכם כמוך שיענה להם? <strong>אמר להם,</strong> אמר הכתוב: <strong>"</strong>האין עוד חכמה בתימן <strong>אבדה עצה מבנים נסרחה חכמתם"</strong> (ירמיהו מט, ז), וכך יש לדרשו: <strong>כיון שאבדה עצה מבנים</strong> מבני ישראל — גם <strong>נסרחה חכמתן של אומות העולם</strong> ולא יימצאו ביניהם עוד חכמים מופלגים.
 <strong>ואי בעית אימא מהכא</strong> <small>[ואם תרצה אמור מכאן]</small> מקור אחר לאותו רעיון, שנאמר: <strong>"ויאמר נסעה ונלכה ואלכה לנגדך"</strong> (בראשית לג, יב), שכשם שעולים ויורדים ישראל, כך כנגדם אומות העולם, ולעולם לא יהיה להם יתרון.
 <big>ב</big> מסופר: <strong>ר' אילא הוה סליק בדרגא דבי</strong> <small>[היה עולה במדרגות בבית]</small> <strong>רבה בר שילא,</strong> שהיה מלמד תינוקות. <strong>שמעיה לינוקא דהוה קא קרי</strong> <small>[שמע תינוק שהיה קורא]</small> פסוק זה בקול: <strong>"כי הנה יוצר הרים וברא רוח ומגיד לאדם מה שחו"</strong> (עמוס ד, יג). <strong>אמר</strong> ר' אילא: <strong>עבד שרבו מגיד לו מה שיחו</strong> וכי <strong>תקנה יש לו?!</strong> ושואלים: <strong>מאי</strong> <small>[מה</small> פירוש<small>]</small> <strong>"מה שחו"? אמר רב: אפילו שיחה יתירה</strong> של קלות ראש, ואפילו זו <strong>שבין איש לאשתו מגידים לו לאדם בשעת מיתה.</strong>
 ושואלים: <strong>איני</strong> <small>[האם כן הוא]</small> שאסור לאדם לשוחח כך עם אשתו? <strong>והא</strong> <small>[והרי]</small> <strong>רב כהנא הוה גני תותי פורייה</strong> <small>[היה ישן תחת מטתו]</small> של <strong>רב, ושמעיה</strong> <small>[ושמע אותו]</small> שהוא <strong>סח וצחק</strong> עם אשתו <strong>ועשה צרכיו</strong> בתשמיש המיטה. <strong>אמר</strong> רב כהנא בעודו תחת המיטה: <strong>דמי פומיה</strong> <small>[דומה פיו]</small> של <strong>רב כמאן דלא טעים ליה תבשילא</strong> <small>[כמו</small> אדם <small>שלא טעם לו תבשיל],</small> כלומר, שהוא מתאווה ביותר. <strong>אמר ליה</strong> <small>[לו]</small> רב: <strong>כהנא, פוק</strong> <small>[צא]</small> מכאן! <strong>לאו אורח ארעא</strong> <small>[אין</small> זה <small>דרך ארץ</small> להיות כאן<small>].</small> ועל כל פנים מכאן יוצא שרב בעצמו שוחח עם אשתו לפני תשמיש!
 ומשיבים: <strong>לא קשיא</strong> <small>[אין</small> זה <small>קשה];</small> <strong>כאן</strong> שמותר לשוחח מדובר באופן ש<strong>צריך לרצויה</strong> <small>[לרצותה,</small> את אשתו<small>]</small> ולכן משוחח עמה, <strong>הא</strong> <small>[זה]</small> שמשמע מדברי רב שהדבר אסור, הרי זה באופן <strong>דלא</strong> <small>[שאינו]</small> <strong>צריך לרצויה</strong> <small>[לרצותה]</small> אסור להרבות בשיחה יתירה.
 <big>ג</big> נאמר: <strong>"ואם לא תשמעוה במסתרים תבכה נפשי מפני גוה"</strong> (ירמיהו יג, יז), <strong>אמר רב שמואל בר איניא משמיה</strong> <small>[משמו]</small> של <strong>רב: מקום יש לו להקדוש ברוך הוא ומסתרים שמו,</strong> ושם הוא בוכה. <strong>מאי</strong> <small>[מה</small> פירוש<small>]</small> <strong>"מפני גוה"? אמר רב שמואל בר יצחק:</strong> "גוה" משמע גאוה, כלומר, <strong>מפני גאוותן של ישראל שניטלה מהם ונתנה לגויים. ר' שמואל בר נחמני אמר: מפני גאוותה של מלכות שמים</strong> שניטלה.
 ושואלים: <strong>ומי איכא</strong> <small>[והאם יש]</small> <strong>בכיה קמיה</strong> <small>[לפני]</small> <strong>הקדוש ברוך הוא? והאמר</strong> <small>[והרי אמר]</small> <strong>רב פפא: אין עציבות לפני הקדוש ברוך הוא, שנאמר: "הוד והדר לפניו עז וחדוה במקמו"</strong> (דברי הימים א' טז, כז)! ומשיבים: <strong>לא קשיא</strong> <small>[אין</small> זה <small>קשה];</small> <strong>הא בבתי גואי</strong> <small>[זה בבתים פנימיים]</small> יש מסתרים של בכי, <strong>הא בבתי בראי</strong> <small>[</small>ו<small>זה בבתים חיצוניים,</small> ובהם לעולם אין עצבות<small>].</small>
 ושואלים: <strong>ובבתי בראי</strong> <small>[ובבתים חיצוניים]</small> <strong>לא? והא כתיב</strong> <small>[והרי נאמר]:</small> <strong>"ויקרא אדני ה' צבאות ביום ההוא לבכי ולמספד ולקרחה ולחגר שק"</strong> (ישעיהו כב, יב)! ומשיבים: <strong>שאני</strong> <small>[שונה]</small> <strong>חרבן בית המקדש</strong> שעליו מדובר פה, ש<strong>אפילו מלאכי שלום בכו, שנאמר: "הן אראלם צעקו חצה מלאכי שלום מר יבכיון"</strong> (ישעיהו לג, ז).
 נאמר: <strong>"ודמע תדמע ותרד עיני דמעה כי נשבה עדר ה'"</strong> (ירמיהו יג, יז), <strong>אמר ר' אלעזר: שלש</strong> לשונות של <strong>דמעות</strong> בפסוק <strong>הללו למה? אחת על מקדש ראשון, ואחת על מקדש שני, ואחת על ישראל שגלו ממקומן. ואיכא דאמרי</strong> <small>[ויש אומרים]:</small> <strong>אחת</strong> אחרונה <strong>על ביטול תורה.</strong>
 ואומרים: <strong>בשלמא למאן דאמר</strong> <small>[נניח ל</small>שיטת <small>מי שאומר]</small> שהדמעה האחרונה היא <strong>על ישראל שגלו — היינו דכתיב</strong> <small>[זהו שנאמר</small> שם<small>]</small> <strong>"כי נשבה עדר ה'", אלא למאן דאמר</strong> <small>[ל</small>שיטת <small>מי שאומר]</small> כי דמעה זו <strong>על ביטול תורה</strong> היא — <strong>מאי</strong> <small>[מה</small> עניינו<small>]</small> של <strong>"כי נשבה עדר ה'"?</strong> ומשיבים: <strong>כיון שגלו ישראל ממקומן — אין לך ביטול תורה גדול מזה</strong> והבכיה היא איפוא על ביטול התורה שבגלות.
 <strong>תנו רבנן</strong> <small>[שנו חכמים]:</small> <strong>שלשה</strong> סוגים של אנשים <strong>הקדוש ברוך הוא בוכה עליהן בכל יום: על</strong> מי <strong>שאפשר</strong> לו <strong>לעסוק בתורה ואינו עוסק, ועל</strong> מי <strong>שאי אפשר</strong> לו <strong>לעסוק בתורה</strong> והוא מתאמץ ומשתדל <strong>ועוסק, ועל פרנס המתגאה על הצבור.</strong>
 מספרים: <strong>רבי הוה נקיט</strong> <small>[היה מחזיק]</small> <strong>ספר קינות,</strong> איכה, בידו <strong>וקא קרי בגויה</strong> <small>[והיה קורא בו],</small> <strong>כי מטא להאי פסוקא</strong> <small>[כאשר הגיע לפסוק זה]</small> <strong>"השליך משמים ארץ</strong> תפארת ישראל<strong>"</strong> (איכה ב, א) <strong>נפל מן ידיה</strong> <small>[נפל</small> הספר <small>מידו</small> מרוב צער<small>],</small> <strong>אמר: מאיגרא רם לבירא עמיקתא</strong> <small>[מגג גבוה לבור עמוק]</small> נפילה קיצונית היא, משמים לארץ.
 <big>ד</big> מסופר: <strong>רבי ור' חייא הוו שקלי ואזלי באורחא</strong> <small>[היו מהלכים בדרך],</small> <strong>כי מטו לההוא מתא, אמרי</strong> <small>[כאשר הגיעו לעיר אחת, אמרו]:</small> האם <strong>איכא צורבא מרבנן הכא</strong> <small>[יש תלמיד חכם כאן],</small> <strong>נזיל וניקביל אפיה</strong> <small>[</small>ש<small>נלך ונקביל את פניו]?</small> <strong>אמרי</strong> <small>[אמרו]</small> בני העיר: <strong>איכא צורבא מרבנן הכא</strong> <small>[יש כאן תלמיד חכם]</small> <strong>ומאור עינים</strong> (עיוור) <strong>הוא אמר ליה</strong> <small>[לו]</small> <strong>ר' חייא לרבי: תיב את</strong> <small>[שב אתה],</small> ו<strong>לא תזלזל בנשיאותך</strong> ללכת לבקר אדם קטן ממך, <strong>איזיל אנא ואקביל אפיה</strong> <small>[אלך אני ואקביל פניו],</small>
 <strong>תקפיה ואזל בהדיה</strong> <small>[החזיקו</small> רבי בכוח <small>והלך אתו</small> בכל זאת<small>]</small> וביקרו את החכם העיוור ההוא. <strong>כי הוו מיפטרי מיניה</strong> <small>[כאשר נפרדו ממנו],</small> <strong>אמר להו</strong> <small>[להם]:</small> <strong>אתם הקבלתם פנים הנראים ואינן רואין</strong> שהרי אני עיוור — <strong>תזכו</strong> בשל כך <strong>להקביל פנים הרואים ואינן נראין</strong> של הקדוש ברוך הוא. <strong>אמר ליה</strong> <small>[לו]</small> רבי לר' חייא: <strong>איכו השתא מנעתן מהאי בירכתא</strong> <small>[אילו עכשיו</small> הייתי שומע לך ולא הייתי הולך להקביל פניו, <small>היית מונע אותי מברכה</small> יפה <small>זו].</small>
 <strong>אמרו ליה</strong> <small>[לו]</small> רבי ור' חייא לעוור: <strong>ממאן שמיעא לך</strong> <small>[ממי שמעת</small> תוכנה של ברכה זו<small>]?</small> אמר להם: <strong>מפרקיה</strong> <small>[מ</small>תוך <small>דרשתו]</small> של <strong>ר' יעקב שמיע לי</strong> <small>[שמעתי</small> זאת<small>],</small> כי <strong>ר' יעקב איש כפר חיטייא הוה</strong> <small>[היה]</small> <strong>מקביל</strong> את <strong>אפיה דרביה כל יומא</strong> <small>[פני רבו בכל יום],</small> <strong>כי קש</strong> <small>[כאשר הזדקן]</small> ר' יעקב <strong>אמר ליה</strong> <small>[לו]</small> רבו: <strong>לא נצטער מר, דלא יכיל מר</strong> <small>[אל יצטער אדוני שאין אדוני יכול</small> להתאמץ<small>],</small> ומוטב שלא יבקר אותי.
 <strong>אמר ליה</strong> <small>[לו]:</small> <strong>מי זוטר מאי דכתיב בהו ברבנן</strong> <small>[האם קטן מה שנאמר בהם בחכמים]</small> <strong>"ויחי עוד לנצח לא יראה השחת כי יראה חכמים ימותו"</strong> (תהלים מט, י-יא), ונלמד קל וחומר: <strong>ומה הרואה חכמים במיתתן יחיה</strong> — הרואה אותם <strong>בחייהן על אחת כמה וכמה,</strong> ומכאן למד העוור כמה גדולה הקבלת פני תלמידי חכמים.
 <big>ה</big> מסופר: <strong>רב אידי אבוה</strong> <small>[אביו]</small> של <strong>ר' יעקב בר אידי הוה</strong> <small>[היה]</small> <strong>רגיל דהוה אזיל תלתא ירחי באורחא</strong> <small>[שהיה הולך שלושה חדשים בדרך]</small> לבית המדרש <strong>ו</strong>כדי שיספיק לחזור לביתו לחג הסוכות, לא היה אלא <strong>חד יומא בבי</strong> <small>[יום אחד בבית]</small> <strong>רב, והוו קרו ליה רבנן "בר בי רב דחד יומא"</strong> <small>[והיו קוראים לו חכמים</small> בלגלוג "<small>בן בית הרב של יום אחד"].</small> <strong>חלש דעתיה</strong> <small>[חלשה דעתו,</small> נעלב<small>],</small> <strong>קרי אנפשיה</strong> <small>[</small>ו<small>קרא על עצמו</small> פסוק זה<small>]:</small> <strong>"שחק לרעהו אהיה וגו'"</strong> (איוב יב, ד). <strong>אמר ליה</strong> <small>[לו]</small> <strong>ר' יוחנן: במטותא מינך, לא תעניש להו רבנן</strong> <small>[בבקשה ממך, אל תעניש את החכמים],</small> כלומר, אל תקפיד עליהם, כדי שלא יענשו משמים בשל עלבונך.
 <strong>נפק</strong> <small>[יצא]</small> <strong>ר' יוחנן לבי מדרשא</strong> <small>[לבית במדרש]</small> <strong>ודרש,</strong> נאמר: <strong>"ואותי יום יום ידרשון ודעת דרכי יחפצון"</strong> (ישעיהו נח, ב), ויש להבין: <strong>וכי ביום דורשין אותו ובלילה אין דורשין אותו?!</strong> ואם כן מהו הלשון "יום יום"? <strong>אלא לומר לך: כל העוסק בתורה אפילו יום אחד בשנה — מעלה עליו</strong> (מחשיב לו) <strong>הכתוב כאילו עסק</strong> בתורה <strong>כל השנה כולה.</strong>
 <strong>וכן</strong> הוא <strong>במדת פורענות, דכתיב</strong> <small>[שנאמר]:</small> <strong>"במספר הימים אשר תרתם את הארץ...</strong> תשאו את עונותיכם ארבעים שנה<strong>"</strong> (במדבר יד, לד), <strong>וכי ארבעים שנה חטאו? והלא ארבעים יום</strong> בלבד <strong>חטאו! אלא לומר לך: כל העובר עבירה אפילו יום אחד בשנה — מעלה עליו הכתוב כאילו עבר כל השנה כולה.</strong>
 <big>ו</big> עתה חוזרים לענין המסכת. שנינו במשנה: <strong>אי זהו קטן</strong> שפטור ממצות ראיה — <strong>כל שאינו יכול לרכוב על כתפו של אביו</strong> ולעלות מירושלים להר הבית. <strong>מתקיף לה</strong> <small>[מקשה על כך]</small> <strong>ר' זירא:</strong>
## דף ו.
 <strong>עד הכא</strong> <small>[עד כאן],</small> עד ירושלים <strong>מאן אתייה</strong> <small>[מי הביא אותו]?</small> ואם אפשר היה להביא את התינוק לירושלים, מדוע אי אפשר להביא אותו להר הבית?
 <strong>אמר ליה</strong> <small>[לו]</small> <strong>אביי: עד הכא</strong> <small>[כאן]</small> כיון <strong>דמיחייבא אימיה</strong> <small>[שמחוייבת</small> גם <small>אמו]</small> <strong>בשמחה</strong> ולכן בבואה לירושלים <strong>אייתיתיה אימיה</strong> <small>[הביאתו אמו],</small> <strong>מכאן ואילך, אם יכול לעלות ולאחוז בידו של אביו מירושלים להר הבית — חייב, ואי</strong> <small>[ואם]</small> <strong>לא</strong> — <strong>פטור.</strong>
 ומעירים שבברייתא נאמר: <strong>השיב רבי תחת</strong> (במקום) <strong>בית הלל: לדברי בית שמאי</strong> במשנתנו קשה ממה שנאמר בחנה, אם שמואל: <strong>"וחנה לא עלתה כי אמרה לאישה עד יגמל הנער והביאתיו"</strong> (שמואל א', א, כב), <strong>והא</strong> <small>[והרי]</small> <strong>שמואל</strong> ש<strong>יכול לרכוב על כתיפו של אביו הוה</strong> <small>[היה],</small> שהרי עוד טרם גמילתו (שזמנה הוא בהיותו בן עשרים וארבעה חדשים) הוא כבר גדול דיו כדי לרכב על כתפי אביו. ומכאן ראיה שרק תינוק שיכול ללכת ברגליו מרחק מסויים הוא המחוייב בראיה.
 <strong>אמר ליה אבוה</strong> <small>[לו אביו</small> של רבי<small>]:</small> <strong>ולטעמיך</strong> <small>[ולטעמך,</small> לשיטתך<small>]</small> שאתה מביא ראיה מכאן, <strong>תיקשי לך</strong> <small>[יקשה לך]</small> מאותו מקרא, הלא <strong>חנה גופה</strong> <small>[עצמה]</small> <strong>מי</strong> <small>[האם]</small> <strong>לא מיחייבא</strong> <small>[</small>היתה <small>מחוייבת]</small> <strong>בשמחה,</strong> ומדוע לא עלתה בגלל המצוה המוטלת עליה עצמה? <strong>אלא</strong> חייבים לומר כי <strong>חנה, מפנקותא יתירתא חזייא ביה</strong> <small>[פינוק,</small> חולשה <small>יתירה ראתה בו]</small> <strong>בשמואל, וחשא ביה</strong> <small>[וחששה לו]</small> ל<strong>שמואל לחולשא דאורחא</strong> <small>[לחולשת הדרך]</small> וכיון שלא יכלה להביאו, אף היא עצמה לא באה עד שגדל, ואין מכאן ראיה כלל.
 <strong>בעי</strong> <small>[שאל]</small> <strong>ר' שמעון: קטן</strong> שהוא <strong>חיגר, לדברי בית שמאי,</strong> שיכול לעלות על כתפי אביו אף שאינו יכול ללכת לבדו, <strong>ו</strong>כן תינוק <strong>סומא</strong> שיכול לאחוז ביד אביו ולעלות, <strong>לדברי שניהם, מהו</strong> דינם, האם הוא חייב בראיה?
 ומבררים: <strong>היכי דמי</strong> <small>[כיצד</small> בדיוק <small>מדובר]?</small> <strong>אילימא</strong> <small>[אם תאמר]</small> שמדובר פה בקטן שהוא <strong>חיגר שאינו יכול להתפשט</strong> (להתרפא) <strong>וסומא שאינו יכול להתפתח,</strong> אם כן מה השאלה? <strong>השתא</strong> <small>[עכשיו]</small> הרי <strong>גדול,</strong> מבוגר, במצב כזה <strong>פטור, קטן מיבעיא</strong> <small>[נצרכה לומר]</small> שפטור?! <strong>לא צריכא</strong> <small>[נצרכה</small> אלא<small>]</small> <strong>בחיגר שיכול להתפשט, וסומא שיכול להתפתח, מאי</strong> <small>[מה</small> דינו<small>]?</small>
 <strong>אמר אביי: כל היכא</strong> <small>[מקום]</small> ש<strong>גדול מיחייב מדאורייתא</strong> <small>[מחוייב מן התורה] —</small> <strong>קטן</strong> באותו מצב <strong>נמי מחנכינן ליה מדרבנן</strong> <small>[גם כן מחנכים אותו מדברי סופרים],</small> ו<strong>כל היכא</strong> <small>[מקום]</small> שה<strong>גדול פטור מדאורייתא</strong> <small>[מן התורה]</small> — <strong>מדרבנן</strong> <small>[מדברי סופרים]</small> במצב כזה <strong>קטן נמי</strong> <small>[גם כן]</small> <strong>פטור</strong> לגמרי, וכאן כיון שהגדול פטור, גם קטן פטורים מלחנכו.
 <big>א</big> שנינו במשנה: <strong>בית שמאי אומרים,</strong> עולת <strong>הראייה</strong> צריכה שתהיה שווה <strong>שתי כסף,</strong> ולבית הלל, החגיגה, קרבן השלמים, היא שצריכה להיות שווה שתי כסף.
 <strong>תנו רבנן</strong> <small>[שנו חכמים],</small> <strong>בית שמאי אומרים: הראייה שתי כסף, והחגיגה</strong> רק <strong>מעה</strong> אחת <strong>כסף.</strong> והטעם שיש לדעתם להעדיף את העולה: <strong>שהראייה עולה כולה לגבוה, מה שאין כן בחגיגה,</strong> שקרבן שלמים נאכל מקצתו לבעלים ולכהנים, <strong>ועוד</strong> טעם שיש להעדיף יותר עולה משלמים: <strong>מצינו</strong> (מצאנו) <strong>בעצרת</strong> (בחג השבועות) <strong>שריבה בהן הכתוב</strong> בקרבנות החג <strong>בעולות יותר מבשלמים</strong> שמביאים פר אחד, שני אילים, ושבעה כבשים לעולה, ורק שני כבשים לשלמים.
 <strong>ובית הלל אומרים: הראייה מעה כסף ו</strong>ה<strong>חגיגה שתי כסף.</strong> וטעמם להעדפת קרבן זה: <strong>שחגיגה ישנה לפני הדיבור,</strong> שהביאו קרבן שלמים עוד טרם מתן תורה, <strong>מה שאין כן בראייה. ועוד</strong> טעם: שכן <strong>מצינו בנשיאים שריבה בהן הכתוב</strong> בקרבנות שהביאו בימי חנוכת המשכן <strong>בשלמים יותר מבעולות,</strong> שכן הביאו פר, איל וכבש לעולה ואילו לשלמים הביאו שני פרים, שני אילים, חמישה עתודים, וחמישה כבשים.
 ושואלים: <strong>ובית הלל מאי טעמא לא אמרי</strong> <small>[מה טעם אינם אומרים]</small> <strong>כבית שמאי</strong> וכיצד הם דוחים את ראיות בית שמאי? ומסבירים: <strong>דקא אמרת</strong> <small>[</small>מה <small>שאמרת],</small> שה<strong>ראייה עדיפא</strong> משום ש<strong>עולה כולה לגבוה, אדרבא</strong> <small>[להיפך],</small> <strong>חגיגה עדיפא, דאית</strong> <small>[שיש]</small> <strong>בה שתי אכילות,</strong> אכילה לגבוה ואכילה להדיוט. <strong>ודקא אמרת נילף</strong> <small>[ו</small>מה <small>שאמרת</small> ש<small>נלמד]</small> <strong>מעצרת,</strong> אף זו אינה הוכחה, כי <strong>דנין קרבן</strong> ראייה שהוא קרבן <strong>יחיד מקרבן יחיד</strong> של נשיאים, <strong>ואין דנין קרבן יחיד מקרבן</strong> עצרת שהוא של <strong>צבור.</strong>
 ומצד שני, <strong>ובית שמאי מאי טעמא לא אמרי</strong> <small>[מה טעם אינם אומרים]</small> <strong>כבית הלל?</strong> ומסבירים: <strong>דקאמרת</strong> <small>[</small>מה <small>שאמרת]</small> <strong>חגיגה עדיפא</strong> ש<strong>ישנה לפני הדיבור — ראייה נמי</strong> <small>[גם כן]</small> <strong>ישנה לפני הדיבור,</strong> שלדעתם הקריבו ישראל לפני מתן תורה גם עולות,
 <strong>ודקאמרת נילף</strong> <small>[ו</small>מה <small>שאמרת</small> ש<small>נלמד]</small> <strong>מנשיאים</strong> — אין זו הוכחה גמורה, כי <strong>דנין דבר הנוהג לדורות</strong> קרבן ראייה שברגלים <strong>מדבר הנוהג לדורות</strong> מקרבנות עצרת הנוהגים לדורות, <strong>ואין דנין דבר הנוהג לדורות מדבר שאינו נוהג לדורות</strong> שהרי קרבנות הנשיאים מצוות המיוחדות לשעתן היו.
 ושואלים: <strong>ו</strong>לשיטת <strong>בית הלל, מאי שנא</strong> <small>[</small>ב<small>מה שונה],</small> כלומר, על מה הם סומכים שהם אומרים ב<strong>חגיגה</strong> שהיא <strong>ישנה לפני הדיבור — דכתיב</strong> <small>[שנאמר]:</small> <strong>"ויזבחו זבחים שלמים</strong> לה' פרים<strong>"</strong> (שמות כד, ה), אולם <strong>ראייה נמי</strong> <small>[גם כן]</small> <strong>הכתיב</strong> <small>[הרי נאמר]</small> באותו כתוב <strong>"ויעלו עלת"</strong> (שמות כד, ה)!
 ומשיבים: <strong>קסברי</strong> <small>[סבורים]</small> <strong>בית הלל: עולה</strong> זו <strong>שהקריבו ישראל במדבר עולת תמיד הואי</strong> <small>[היתה]</small> שהוא קרבן הציבור, ולא היתה עולת יחיד במדבר, <strong>ובית שמאי סברי</strong> <small>[סבורים]</small> ש<strong>עולה</strong> זו <strong>שהקריבו ישראל במדבר עולת ראייה הואי</strong> <small>[היתה]</small> וקרבן יחיד היתה.
 <strong>אמר אביי: בית שמאי, ור' אלעזר, ור' ישמעאל, כולהו סבירא להו</strong> <small>[כולם סבורים הם]</small> ש<strong>עולה שהקריבו ישראל במדבר עולת ראייה הואי</strong> <small>[היתה],</small> <strong>ובית הלל, ור' עקיבא, ור' יוסי הגלילי, כולהו סבירא להו</strong> <small>[כולם סבורים הם]</small> ש<strong>עולה שהקריבו ישראל במדבר עולת תמיד הואי</strong> <small>[היתה]</small> ולא עולת יחיד.
 ומפרטים: <strong>בית שמאי — הא דאמרן</strong> <small>[זו שאמרנו]</small> עכשיו. <strong>ר' ישמעאל — דתניא</strong> <small>[ש</small>כן <small>שנינו</small> בברייתא<small>],</small> <strong>ר' ישמעאל אומר: כללות נאמרו בסיני,</strong> מה שנאמר למשה בסיני היו רק דינים כלליים (כעשרת הדברות וכיוצא בהם) ולא כל התורה כולה לפרטיה, ואף בענין הקרבנות לא נאמר לו אלא "מזבח אדמה תעשה לי וזבחת עליו את עולותיך ואת שלמיך" (שמות כ, כא), ולא נתפרש מתן דמיהם, הפשטם, וניתוחם של העולות והקרבת אימורי השלמים,
## דף ו:
 <strong>ופרטות</strong> של דיני עשיית הקרבנות נאמרו למשה <strong>באהל מועד. ור' עקיבא אומר:</strong> לא כן, <strong>כללות ופרטות נאמרו בסיני, ונשנו באהל מועד, ונשתלשו</strong> על ידי משה לכל ישראל <strong>בערבות מואב</strong> (בספר דברים). <strong>ואי סלקא דעתך</strong> <small>[ואם עולה על דעתך]</small> לומר ש<strong>עולה שהקריבו ישראל במדבר עולת תמיד הואי</strong> <small>[היתה]</small> ולא עולת יחיד,
 אם כן <strong>מי איכא מידי דמעיקרא</strong> <small>[האם יש דבר שמתחילה]</small> <strong>לא בעי</strong> <small>[</small>היה <small>צריך]</small> <strong>הפשט וניתוח,</strong> שהרי דין הפשט וניתוח הוא מפרטי המצווה שנאמרו בתורה, <strong>ולבסוף</strong> נוסף דין זה בקרבן העולה כי <strong>בעי</strong> <small>[צריך]</small> <strong>הפשט וניתוח.</strong> אם כן מוכח מדברי ר' ישמעאל כי לא הקריבו עולת תמיד קודם לכן, ועולה שהקריבו במדבר היתה עולת ראיה.
 <strong>ר' אלעזר — דתניא</strong> <small>[ש</small>כן <small>שנינו</small> בברייתא<small>],</small> על הכתוב <strong>"עלת תמיד העשיה בהר סיני"</strong> (במדבר כח, ו), <strong>ר' אלעזר אומר: מעשיה נאמרו בסיני,</strong> כלומר, מצות עשייתה אמנם נאמרה בהר סיני <strong>והיא עצמה לא קרבה</strong> במדבר כלל.
 <strong>ר' עקיבא אומר: קרבה, ושוב לא פסקה,</strong> כלומר, אף במדבר הקריבו עולת תמיד למן הקמת המשכן והלאה. ושואלים: <strong>אלא מה אני מקיים</strong> כיצד מבין ר' עקיבא את הכתוב שנאמר בלשון שאלה <strong>"הזבחים ומנחה הגשתם לי במדבר ארבעים שנה בית ישראל"?</strong> (עמוס ה, כה) שממנו מובן שלא הקריבו!
 ועונים: <strong>שבטו של לוי שלא עבדו עבודה זרה הן הקריבו אותה,</strong> אבל שאר העם לא הקריב. הרי בארנו דעות התנאים הסבורים שעולת התמיד לא היתה קרבה במדבר, והעולה שהקריבו היתה עולת ראיה.
 והסוברים שקרבה במדבר; <strong>בית הלל — הא דאמרן</strong> <small>[זו שאמרנו].</small> <strong>ר' עקיבא</strong> — <strong>הא נמי דאמרן</strong> <small>[זו גם כן שאמרנו]</small> במחלוקת עם ר' אליעזר. <strong>ר' יוסי הגלילי — דתניא</strong> <small>[ש</small>כן <small>שנינו</small> בברייתא<small>],</small> <strong>ר' יוסי הגלילי אומר: שלש מצות נצטוו ישראל בעלותם לרגל:</strong> עולת <strong>ראייה, ו</strong>שלמי <strong>חגיגה, ו</strong>שלמי <strong>שמחה.</strong>
 <strong>יש בראייה שאין בשתיהן ויש בחגיגה שאין בשתיהן,</strong> ו<strong>יש בשמחה שאין בשתיהן. יש בראייה שאין בשתיהן — שהראייה עולה כולה לגבוה, מה שאין כן בשתיהן</strong> שרובן נאכל.
 <strong>יש בחגיגה מה שאין בשתיהן — שהחגיגה</strong> (כלומר, קרבן שלמים) <strong>ישנה</strong> עוד <strong>לפני הדיבור</strong> בהר סיני, <strong>מה שאין</strong> כן <strong>בשתיהן.</strong> ו<strong>יש בשמחה מה שאין בשתיהן — שהשמחה נוהגת באנשים ובנשים, מה שאין</strong> כן <strong>בשתיהן.</strong> הרי שהוא סבור שעולת ראייה לא קרבה במדבר והעולה שנזכרה בכתוב — ודאי עולת תמיד היתה.
 ושואלים: <strong>ו</strong>ביחס ל<strong>ר' ישמעאל, מאי טעמא קא מוקמת ליה</strong> <small>[מה טעם,</small> אתה אביי, <small>מעמיד,</small> מפרש, <small>אותו]</small> <strong>כבית שמאי</strong> שעולה שהקריבו במדבר עולת ראייה היא, ומה טעם אמרת כן — <strong>אי סלקא דעתך</strong> <small>[</small>ש<small>אם עולה על דעתך</small> לומר<small>]</small> ש<strong>עולה שהקריבו ישראל במדבר עולת תמיד הואי</strong> <small>[היתה],</small> אם כן <strong>מי איכא מידי דמעיקרא</strong> <small>[האם יש דבר שמתחילה]</small> <strong>לא בעי</strong> <small>[</small>היה <small>צריך]</small> <strong>הפשט וניתוח, ולבסוף בעי</strong> <small>[צריך]</small> <strong>הפשט וניתוח,</strong>
 על הוכחה זו יש לשאול: <strong>והא</strong> <small>[והרי]</small> <strong>ר' יוסי הגלילי,</strong> ש<strong>אמר: עולה שהקריבו ישראל במדבר עולת תמיד הואי</strong> <small>[היתה]</small> ובכל זאת הוא סבור ש<strong>מעיקרא</strong> <small>[מתחילה]</small> <strong>לא בעי</strong> <small>[</small>היה <small>צריך]</small> <strong>הפשט וניתוח, ולבסוף בעי</strong> <small>[צריך]</small> <strong>הפשט וניתוח.</strong>
 <strong>דתניא</strong> <small>[ש</small>כן <small>שנינו</small> בברייתא<small>],</small> <strong>ר' יוסי הגלילי אומר: עולה שהקריבו ישראל במדבר אינה טעונה הפשט וניתוח, לפי שאין הפשט וניתוח אלא מאהל מועד ואילך!</strong> ואומרים: אכן, אין הוכחה גמורה לענין בירור שיטת ר' ישמעאל בזה, ו<strong>סמי מכאן</strong> <small>[מחק מכאן]</small> מרשימה זו את <strong>ר' ישמעאל.</strong>
 כיון שלפני כן הוזכר פסוק זה, <strong>בעי</strong> <small>[שאל]</small> <strong>רב חסדא: האי קרא היכי כתיב</strong> <small>[פסוק זה איך</small> הוא <small>כתוב],</small> כיצד יש להבין אותו? האם לומר כי <strong>"וישלח את נערי בני ישראל ויעלו עלת"</strong> (שמות כד, ה), פירושו — <strong>כבשים,</strong> והמשך הפסוק <strong>"ויזבחו זבחים שלמים לה'</strong> — <strong>פרים". או דלמא</strong> <small>[שמא]</small> <strong>אידי ואידי</strong> <small>[אלה ואלה]</small> <strong>פרים הוו</strong> <small>[היו],</small> שגם העולות וגם הזבחים היו פרים, שהמלה "פרים" שבסוף הפסוק אומרת שכל הקרבנות שהקריבו היו פרים.
 ושואלים: <strong>למאי נפקא מינה</strong> <small>[מה יוצא מזה]</small> אם הקריבו לעולות כבשים או פרים? ועונים: <strong>מר זוטרא אמר: נפקא מינה</strong> <small>[יוצא מזה</small> הבדל לענין<small>]</small> <strong>ל</strong>ענין <strong>פיסוק טעמים,</strong> האם יש להפסיק בפסוק זה אחרי "ויעלו עולות", או לקרוא "ויעלו עולות ויזבחו שלמים פרים" כענין אחד.
 <strong>רב אחא בריה</strong> <small>[בנו]</small> של <strong>רבא אמר</strong> שההבדל הוא: <strong>ל</strong>מי ש<strong>אומר</strong> ונודר נדר: <strong>הרי עלי</strong> להביא <strong>עולה כעולה שהקריבו ישראל במדבר,</strong> שיש לברר <strong>מאי</strong> <small>[מה]</small> עליו להביא, האם <strong>פרים הוו</strong> <small>[היו]</small> ואם כן אף הוא מקריב פרים, <strong>או</strong> שמא <strong>כבשים הוו</strong> <small>[היו]</small> ועליו להקריב כבשים<small>?!</small> לשאלה זו לא נמצאה תשובה, ונשארה ב<strong>תיקו</strong> <small>[תעמוד]</small> השאלה במקומה.
 <big>א</big> <strong>תנן התם</strong> <small>[שנינו שם,</small> במשנה<small>]:</small> <strong>אלו דברים שאין להם שיעור,</strong> שלא קבעה התורה שיעור מסויים למצוותם:
## דף ז.
 <strong>הפאה, והבכורים, והראיון, וגמילות חסדים, ותלמוד תורה.</strong>
 <strong>אמר ר' יוחנן: כסבורין אנו לומר</strong> מתחילה ש<strong>הראיון אין לו שיעור למעלה</strong> שאפשר להוסיף ולהביא כמה שרוצים, <strong>אבל יש לו שיעור</strong> מסויים <strong>למטה,</strong> שמן התורה אין יוצאים ידי חובה בפחות מזה, כפי שמבואר במשנתנו, <strong>עד שבא ר' אושעיא ברבי</strong> (הגדול, חכם בדורו) <strong>ולימד: הראיון אין לו שיעור</strong> מן התורה <strong>לא למעלה ולא למטה, אבל חכמים</strong> קבעו לכך שיעור, והם <strong>אומרים: הראייה — מעה כסף, והחגיגה — שתי כסף.</strong>
 <big>א</big> ושואלים: <strong>מאי</strong> <small>[מה</small> פירוש<small>]</small> <strong>הראיון</strong> הנזכר שם? ונחלקו בכך אמוראים, <strong>ר' יוחנן אמר:</strong> מצוות הראיון היא לענין <strong>ראיית פנים בעזרה,</strong> שעולי הרגל יבואו למקדש, <strong>וריש לקיש אמר:</strong> הכוונה היא ל<strong>ראיית פנים ב</strong>הבאת <strong>קרבן.</strong>
 ומסבירים את שיטותיהם: <strong>בעיקר הרגל</strong> כלומר, ביום טוב עצמו <strong>כולי עלמא לא פליגי</strong> <small>[הכל אינם חלוקים]</small> שמצות הראיון היא <strong>ראיית פנים בקרבן,</strong> שודאי מצוה לעלות ולהביא קרבן עולה, <strong>כי פליגי</strong> <small>[כאשר נחלקו]</small> היה זה <strong>בשאר ימות הרגל,</strong> בימי חול המועד, האם עליו להביא עולת ראייה. ומוסיפים: <strong>כל היכא דאתא ואייתי</strong> <small>[כל מקום,</small> מקרה, <small>שבא</small> למקדש <small>והביא</small> קרבנות<small>]</small> — <strong>כולי עלמא לא פליגי דמקבלינן מיניה</strong> <small>[הכל אינם חלוקים שמקבלים ממנו],</small> <strong>כי פליגי דאתא ולא אייתי</strong> <small>[כאשר נחלקו</small> היה זה במקרה <small>שבא ולא הביא</small> קרבנות<small>],</small> האם הבאת קרבן רשות היא, או שמוטלת עליו חובה להביא.
 ש<strong>ר' יוחנן סבר:</strong> מצוות <strong>ראיית פנים</strong> היא להיות <strong>בעזרה,</strong> ומשום כך <strong>כל אימת דאתי</strong> <small>[פעם שבא]</small> <strong>לא צריך לאתויי</strong> <small>[איננו צריך להביא</small> קרבן<small>],</small> ואילו <strong>ריש לקיש אמר: ראיית פנים</strong> היא <strong>בקרבן, דכל אימת דאתי צריך לאתויי</strong> <small>[שכל פעם שבא צריך להביא</small> קרבן<small>].</small>
 <strong>איתיביה</strong> <small>[הקשה לו]</small> <strong>ריש לקיש לר' יוחנן:</strong> נאמר <strong>"</strong>שלוש רגלים תחוג לי בשנה... <strong>ולא יראו פני ריקם"</strong> (שמות כג, יד-טו), משמע שצריך להביא קרבן כשבאים למקדש! <strong>אמר ליה</strong> <small>[לו]</small> ר' יוחנן בתשובה: שם מדובר <strong>בעיקר הרגל,</strong> ביום הראשון, אבל לא בשאר הימים.
 <strong>איתיביה</strong> <small>[הקשה לו]</small> ריש לקיש מברייתא, נאמר: <strong>"ולא יראו פני ריקם"</strong> וכוונתו — <strong>בזבחים</strong> (בהמות שזובחים — שוחטים אותן), לומר שצריך להביא עמו זבח. <strong>אתה אומר</strong> שהכוונה היא <strong>בזבחים, או אינו אלא</strong> אף <strong>ב</strong>קרבנות כגון <strong>עופות ומנחות? ודין הוא,</strong> אפשר להבין את הדבר על ידי לימוד השוואה מכוח הסברה; <strong>נאמרה</strong> מצוות קרבן שלמי <strong>חגיגה</strong> שהיא <strong>ל</strong>צורך <strong>הדיוט</strong> שנאכלת לבעלים, <strong>ונאמרה</strong> מצוות <strong>ראייה</strong> שהיא <strong>לגבוה, מה חגיגה האמורה להדיוט — זבחים, אף ראייה האמורה לגבוה — זבחים</strong> ולא דבר אחר.
 <strong>ומה הן זבחים</strong> אלה — <strong>עולות</strong> דווקא. <strong>אתה אומר</strong> שזבחים הם <strong>עולות, או אינו אלא שלמים</strong> שאף הם ממיני הזבחים? אף כאן <strong>ודין הוא; נאמרה חגיגה</strong> שהיא <strong>ל</strong>צורך <strong>הדיוט,</strong> שנאכלת לבעלים, <strong>ונאמרה ראייה</strong> שהיא <strong>ל</strong>צורך <strong>גבוה,</strong> עולה שכולה כליל לה'. <strong>מה חגיגה האמורה להדיוט — בראוי לו</strong> שמביא קרבן שלמים שרובו נאכל לבעלים <strong>אף ראייה האמורה לגבוה — בראוי לו</strong> ולכן יש להביא קרבן שכולו לגבוה — והוא קרבן עולה שכולו כליל על המזבח.
 ומוסיפים: <strong>וכן בדין</strong> (מן הסברה) מטעם אחר: <strong>שלא יהא שולחנך מלא</strong> בבשר, <strong>ושולחן רבך</strong> (אדונך, ה'), המזבח הקרוי "השולחן לפני ה'", <strong>ריקם,</strong> ולכן צריך להביא בחג קרבן עולה. <strong>אמר ליה</strong> <small>[לו]</small> ר' יוחנן: ברייתא זו מדברת רק <strong>בעיקר הרגל,</strong> בחג הראשון, ולא בימים אחרים.
 <strong>איתיביה</strong> <small>[הקשה לו]</small> ריש לקיש, שנינו: <strong>ר' יוסי בר' יהודה אומר: שלש רגלים בשנה נצטוו ישראל לעלות ברגל: בחג המצות ובחג השבועות ובחג הסוכות. ואין נראין חצאין</strong> כשרק חלק מן העם יבוא, <strong>משום שנאמר: "</strong>יראה <strong>כל זכורך"</strong> (שמות כג, יז), <strong>ואין נראין ריקנים</strong> בידים ריקות בלא קרבן, <strong>משום שנאמר: "ולא יראו פני ריקם"! אמר ליה</strong> <small>[לו]</small> ר' יוחנן: גם כאן מדובר <strong>בעיקר הרגל,</strong> ולא בשאר הימים.
 ולצד שני <strong>איתיביה</strong> <small>[הקשה לו]</small> <strong>ר' יוחנן לריש לקיש</strong> מברייתא השנויה על הכתוב "יראה כל זכורך" שהכתיב הוא <strong>"יראה"</strong> והקרי הוא <strong>"יראה",</strong> ומן ההשוואה של הכתיב והקרי אנו למדים: <strong>מה אני בחנם,</strong> שהקדוש ברוך הוא מראה פניו ואין על זה בקשת שכר, <strong>אף אתם</strong> הבאים לראות פני — <strong>בחנם.</strong> משמע שיש ראיית פנים בלי הבאת קרבן! ראיה זו נחשבת כמכרעת לדברי ר' יוחנן.
 <strong>אלא</strong> יש לדחות מה שאמרנו ולהסביר כך: <strong>כל היכא</strong> <small>[מקום]</small> <strong>דאתא</strong> <small>[שבא]</small> <strong>ולא אייתי</strong> <small>[הביא]</small> קרבן <strong>דכולי עלמא לא פליגי דעייל ומתחזי ונפיק</strong> <small>[הכל אינם חלוקים שנכנס ומראה עצמו ויוצא]</small> ואינו חייב בקרבן, <strong>כי פליגי דאתא ואייתי</strong> <small>[כאשר נחלקו</small> היה זה <small>כאשר בא והביא</small> קרבן<small>].</small>
 <strong>ר' יוחנן</strong> ש<strong>אמר</strong> מצוות <strong>ראיית פנים</strong> ("ראיון") היא להיראות <strong>בעזרה</strong> על כן סבור הוא כי <strong>ראיית פנים</strong> בלבד <strong>הוא</strong> שאמרו ש<strong>אין לה שיעור, הא</strong> <small>[הרי]</small> <strong>לקרבן יש לה שיעור</strong> ואם מביא קרבן חייב שיהיה לו שיעור מסויים. <strong>וריש לקיש אמר: ראיית פנים</strong> ("ראיון") פירושה <strong>בקרבן,</strong> ש<strong>אפילו קרבן נמי</strong> <small>[גם כן]</small> <strong>אין לו שיעור.</strong>
 <strong>איתיביה</strong> <small>[הקשה לו]</small> ר' יוחנן לריש לקיש: הלא נאמר <strong>"הקר רגלך מבית רעך</strong> פן ישבעך ושנאך<strong>"</strong> (משלי כה, יז), שמפרשים אותו גם כמתייחס לקדוש ברוך הוא, שהוא קרוי "רע" לישראל, שאין ראוי להרבות בקרבנות ובמתנות, ומשיבים: <strong>התם</strong> <small>[שם]</small> מדובר <strong>בחטאות ואשמות</strong> שמוטב שלא ירבה את הצורך בהם, שימנע מחטא ולא יצטרך להביאם.
 ו<strong>כד</strong>ברי <strong>ר' לוי.</strong> ש<strong>ר' לוי רמי</strong> <small>[השליך,</small> הראה סתירה בין פסוקים<small>]:</small> <strong>כתיב</strong> <small>[נאמר]</small> בכתוב אחד: <strong>"הקר רגלך מבית רעך", וכתיב</strong> <small>[ונאמר]</small> בפסוק אחר: <strong>"אבא ביתך בעולות</strong> אשלם לך נדרי<strong>"</strong> (תהלים סו, יג)! ותירץ: <strong>לא קשיא</strong> <small>[אין</small> זה <small>קשה]:</small> <strong>כאן בחטאות ואשמות</strong> — מוטב שלא ירבה להביא, <strong>כאן בעולות ושלמים</strong> מותר להרבות ולהביא.
 <strong>תניא נמי הכי</strong> <small>[שנויה</small> ברייתא <small>גם כן כך]:</small> <strong>"הקר רגלך מבית רעך" — בחטאות ואשמות הכתוב מדבר, אתה אומר בחטאות ואשמות או אינו אלא בעולות ושלמים? כשהוא אומר "אבוא ביתך בעולות אשלם לך נדרי" — הרי עולות ושלמים אמור</strong> שיפה וראוי להביאם, <strong>הא</strong> <small>[הרי]</small> <strong>מה אני מקיים "הקר רגלך מבית רעך" — בחטאות ואשמות הכתוב מדבר</strong> שבהם אין להרבות.
 <big>ב</big> שנינו בברייתא: <strong>ואין נראין חצאין. סבר רב יוסף למימר</strong> <small>[לומר,</small> לפרש<small>]</small> כך את הדברים: <strong>מאן דאית ליה</strong> <small>[מי שיש לו]</small> <strong>עשרה בנים</strong> ש<strong>לא ליסקו האידנא</strong> <small>[יעלו עכשיו]</small> לרגל <strong>חמשה ולמחר חמשה,</strong> אלא יבואו כולם בבת אחת.
## דף ז:
 <strong>אמר ליה</strong> <small>[לו]</small> <strong>אביי:</strong> דבר זה <strong>פשיטא</strong> <small>[פשוט,</small> מובן מאליו<small>]</small> ואין צריך לאומרו, כי <strong>הי מינייהו משוית להו</strong> <small>[</small>את <small>אלה מהם תעשה אותם]</small> כ<strong>פושעים</strong> (רשלנים), <strong>והי מינייהו משוית להו</strong> <small>[</small>את <small>אלה מהם תעשה אותם]</small> <strong>זריזין,</strong> שודאי אינו ראוי שיאחרו אחדים לבוא וייראו כמתרשלים!
 ושואלים: אם כן, <strong>אלא קרא למאי אתא</strong> <small>[פסוק</small> זה "כל זכורך" <small>למה</small> הוא <small>בא]?</small> ומשיבים: <strong>לכ</strong> מו שאמרו <strong>אחרים, דתניא</strong> <small>[ש</small>כן <small>שנינו</small> בברייתא<small>],</small> <strong>אחרים אומרים: המקמץ</strong> (אוסף צואת כלבים) <strong>והמצרף נחשת, והבורסי</strong> (מעבד עורות) שכולם ריחם רע ביותר <strong>פטורין מן הראייה, שנאמר "כל זכורך" — מי שיכול לעלות עם כל זכורך, יצאו אלו שאינם יכולין לעלות עם כל זכורך</strong> לפי שהכל מתרחקים מהם, ולכן אין עליהם חובת עלייה ברגל.
 <big>א משנה</big> <strong>עולות</strong> שמביאים <strong>במועד, באות מן החולין</strong> ולא מכספים אחרים, כגון מעשר שני, <strong>והשלמים</strong> אפשר להביא גם <strong>מן המעשר,</strong> מכסף פדיון מעשר שני שמעלים ואוכלים בירושלים. שלמי <strong>יום טוב הראשון של פסח, בית שמאי אומרים:</strong> מביאים <strong>מן החולין, ובית הלל אומרים:</strong> אף <strong>מן המעשר.</strong>
 ובכלל, <strong>ישראל יוצאין ידי חובתן</strong> באכילת שלמי שמחה <strong>בנדרים ונדבות</strong> שהתנדבו במשך כל השנה, וכשמביאים אותם לירושלים ברגל ואוכלים מהם — יוצאים בהם גם משום שמחת החג, <strong>ו</strong>כן <strong>במעשר בהמה. והכהנים</strong> יוצאים ידי חובת שמחה <strong>ב</strong>אכילת <strong>חטאות ואשמות ובבכור,</strong> שקרבנות אלה נאכלים לכהנים, <strong>ובחזה ושוק</strong> שנותנים להם מן השלמים, ואף באכילתם יוצאים ידי חובת אכילת בשר שהיא משמחת החג, <strong>אבל לא</strong> יוצאים <strong>בעופות,</strong> חטאת העוף, <strong>ולא במנחות,</strong> שאין משום שמחה אלא באכילת בשר בהמה.
 <big>ב גמרא</big> נאמר במשנה שעולות בחול המועד באות מן החולין, ומדייקים: <strong>אלא עולות במועד</strong> בלבד <strong>הוא</strong> ש<strong>באות מן החולין,</strong> ומכאן: <strong>הא</strong> <small>[הרי]</small> <strong>ביום טוב</strong> באות אף <strong>מן המעשר, אמאי</strong> <small>[מדוע]?</small> הלא עולה <strong>דבר שבחובה היא, ו</strong>כלל הוא ש<strong>כל דבר שבחובה,</strong> קרבן שחובתו של אדם להביא — <strong>אינו בא אלא מן החולין</strong> ואינו יוצא ידי חובה אלא בדבר שהוקדש לצורך זה בלבד ולא לצורך אחר.
 <strong>וכי תימא</strong> <small>[ואם תאמר]:</small> <strong>הא קא משמע לן</strong> <small>[</small>דבר <small>זה השמיעה לנו</small> המשנה<small>]</small> כשאמרה "במועד", שהדיוק הוא אחר: ש<strong>עולות במועד — באות, ביום טוב — אינן באות</strong> כלל, שאין מקריבים אותן ביום טוב. ותוהים: <strong>כמאן</strong> <small>[כ</small>דעת <small>מי]</small> תעמיד את המשנה — <strong>כבית שמאי?!</strong>
 <strong>דתנן</strong> <small>[ש</small>כן <small>שנינו</small> במשנה<small>],</small> <strong>בית שמאי אומרים: מביאין</strong> ביום טוב <strong>שלמים, ואין סומכין עליהן,</strong> לפי שיש צד של מלאכה בסמיכת בהמה ביום טוב, <strong>אבל לא</strong> מביאים <strong>עולות,</strong> שלפי שאינן נאכלות אינן איפוא צורך אדם אלא צורך גבוה, ולא הותרה שחיטה ביום טוב אלא לצורכי אדם. <strong>ובית הלל אומרים: מביאין</strong> גם <strong>שלמים ו</strong>גם <strong>עולות, וסומכין עליהן.</strong> ותמוה הדבר שסתם משנה תהא כדעת בית שמאי שנדחתה מן ההלכה!
 ומשיבים: כדי להבין את המשנה יש לפרש כי <strong>חסורי מיחסרא והכי קתני</strong> <small>[חסרה</small> המשנה <small>וכך שנה</small> התנא<small>],</small> כך צריך לומר: <strong>עולות</strong> של <strong>נדרים ונדבות</strong> שאינן מחובות הרגל, <strong>במועד — באות, ביום טוב — אינן באות, ועולת ראייה — באה אפילו ביום טוב. וכשהיא באה — אינה באה אלא מן החולין</strong> שהרי חובה היא. <strong>ושלמי שמחה באין אף מן המעשר. וחגיגת</strong> (קרבן שלמים של חג) של <strong>יום טוב הראשון של פסח, בית שמאי אומרים: מן החולין</strong> דווקא, <strong>ובית הלל אומרים:</strong> אף <strong>מן המעשר.</strong>
 ומעירים, <strong>תניא נמי הכי</strong> <small>[שנויה</small> ברייתא מפורשת <small>גם כן כך]:</small> <strong>עולות נדרים ונדבות</strong> שאינן מחובות הרגל <strong>במועד — באות, ביום טוב</strong> — <strong>אינן באות. ועולת ראייה — באה אפילו ביום טוב. וכשהיא באה — אינה באה אלא מן החולין. ושלמי שמחה באין אף מן המעשר. וחגיגת יום טוב הראשון של פסח, בית שמאי אומרים:</strong> אינה באה אלא <strong>מן החולין, ובית הלל אומרים:</strong> אף <strong>מן המעשר.</strong>
 בנושא האחרון שואלים: <strong>מאי שנא</strong> <small>[</small>ב<small>מה שונה,</small> במה התייחדה<small>]</small> <strong>חגיגת יום טוב הראשון של פסח</strong> מקרבן חגיגה של שאר ימים טובים? <strong>אמר רב אשי: הא קא משמע לן</strong> <small>[</small>דבר <small>זה השמיע לנו]</small> בהדגשת הדבר, כדי למעט משהו, כלומר, כי <strong>חגיגת חמשה עשר,</strong> שלמי החגיגה הבאים ביום הראשון של החג — <strong>אין</strong> <small>[כן],</small> אבל <strong>חגיגת ארבעה עשר,</strong> שכאשר היה קרבן פסח מועט לפי מנין המנויים עליו, היו מביאים קרבן נוסף לשלמים, כדי שיהא הפסח נאכל על השובע, וקרבן זה הקרוי "חגיגת ארבעה עשר" — <strong>לא,</strong> אין חיוב להביאה מן החולין דווקא, לפי שאינה חובה גמורה.
## דף ח.
 <strong>אלמא קסבר</strong> <small>[מכאן</small> ש<small>סבור</small> הוא<small>]</small> ש<strong>חגיגת ארבעה עשר לאו דאורייתא</strong> <small>[אינה מן התורה],</small> וכיון שאין חובה מן התורה להביאה, יכול להביאה אף מן המעשר.
 <big>א</big> <strong>אמר מר</strong> <small>[החכם]</small> בברייתא, <strong>בית הלל אומרים:</strong> מביאים שלמי חגיגה אף <strong>מן המעשר.</strong> ושואלים: <strong>אמאי</strong> <small>[מדוע]?</small> הלא <strong>דבר שבחובה הוא, וכל דבר שבחובה אינו בא אלא מן החולין,</strong> וכיצד יכול להביא קרבנות חובתו מן המעשר? <strong>אמר עולא:</strong> מדובר פה <strong>בטופל</strong> (מוסיף) כלומר, שמוסיף מן המעשר על החולין ומביאם כאחד.
 בפרטי הלכה זו של טפילה נחלקו אמוראים: <strong>חזקיה אמר, טופלין בהמה לבהמה,</strong> שאם יש בביתו אנשים רבים ולא תספיק בהמה אחת, מביא בהמה אחת לשם חגיגה מן החולין, והשאר יטפול (יוסיף) ויקנה מכספי המעשר, שכיון שיוצא ידי חובת חגיגה באחת מהם יכול להביא את האחרות ממעשר שני או מעשר בהמה, <strong>ואין טופלין מעות למעות,</strong> שאין לצרף כספי מעשר וכספי חולין כדי לקנות בהם בהמה אחת לחגיגה. <strong>ור' יוחנן אמר</strong> להיפך: <strong>טופלין מעות למעות, ואין טופלין בהמה לבהמה.</strong>
 ומעירים: <strong>תניא כוותיה</strong> <small>[שנויה</small> ברייתא <small>כשיטתו]</small> של <strong>חזקיה, תניא כוותיה</strong> <small>[שנויה</small> ברייתא <small>כשיטתו]</small> של <strong>ר' יוחנן.</strong> ומפרטים: <strong>תניא כוותיה</strong> <small>[שנויה</small> ברייתא <small>כשיטתו]</small> של <strong>ר' יוחנן,</strong> נאמר: <strong>"מסת</strong> נדבת ידך אשר תתן<strong>"</strong> (דברים טז, י) — <strong>מלמד שאדם מביא חובתו מן החולין. ומנין שאם רצה לערב מערב — תלמוד לומר: "כאשר יברכך ה' אלהיך"</strong> (דברים טז, י) משמע שיכול להוסיף, ולשון "מערב" משמעה — עירוב כספים זה בזה.
 <strong>תניא כוותיה</strong> <small>[שנויה</small> ברייתא <small>כשיטתו]</small> של <strong>חזקיה: "מסת" — מלמד שאדם מביא חובתו מן החולין,</strong> ונחלקו בדין זה בית שמאי ובית הלל ש<strong>בית שמאי אומרים: יום ראשון</strong> אינו מביא אלא <strong>מן החולין, מכאן ואילך</strong> מביא אף <strong>מן המעשר. ובית הלל אומרים: אכילה ראשונה מן החולין, מכאן ואילך מן המעשר.</strong> ואנו מבינים ש"אכילה ראשונה" היא בהמה ראשונה שאוכל וזה כשיטת חזקיה.
 וכל זה אמור ביום טוב עצמו, <strong>ושאר כל ימות הפסח,</strong> שבהם חייב להביא שלמי שמחה, <strong>אדם יוצא ידי חובתו</strong> אפילו <strong>במעשר בהמה.</strong> ושואלים: <strong>ביום טוב מאי טעמא</strong> <small>[מה טעם]</small> <strong>לא</strong> יוצא ידי חובה במעשר בהמה?
 <strong>אמר רב אשי:</strong> יש לחשוש שאם יזדקק לבהמות נוספות, כיון שהדבר נחוץ לו <strong>דלמא אתי לעשורי</strong> <small>[שמא יבוא לעשר]</small> <strong>ביום טוב</strong> עצמו, <strong>ואי אפשר לעשר ביום טוב משום סקרתא</strong> <small>[הצבע],</small> שכל היוצא עשירי היו צובעים אותו בצבע אדום, וכיון שהדבר אסור ביום טוב משום מלאכת כותב, אי אפשר להפריש מעשר.
 ולבירור דברי הברייתא שואלים: <strong>מאי</strong> <small>[מה]</small> <strong>משמע,</strong> כיצד מובן <strong>דהאי מסת לישנא</strong> <small>[ש"מסת" זה האמור</small> בכתוב <small>לשון]</small> של <strong>חולין הוא?</strong> ומשיבים: <strong>דכתיב</strong> <small>[שנאמר]:</small> <strong>"וישם המלך אחשורוש מס על הארץ"</strong> (אסתר י, א), ובוודאי שמדובר במס שהוא חולין.
 <big>ב</big> שנינו במשנה כי <strong>ישראל יוצאין ידי חובתן</strong> במצות שמחה <strong>בנדרים ונדבות. תנו רבנן</strong> <small>[שנו חכמים]</small> על הכתוב <strong>"ושמחת בחגך"</strong> (דברים טז, יד) — <strong>לרבות כל מיני שמחות ל</strong>מצות <strong>שמחה,</strong> שכיון שציוותה התורה לשמוח (באכילת בשר) בחג, וכל הראוי לאכילה מצטרף למצוה זו, <strong>מכאן אמרו חכמים: ישראל יוצאין ידי חובתן</strong> בשמחה על ידי זה שאוכלים <strong>ב</strong>בשר <strong>נדרים ונדבות ובמעשר בהמה,</strong>
 <strong>והכהנים</strong> יוצאים ידי חובת שמחה <strong>ב</strong>אכילת <strong>חטאת ואשם ובבכור, ובחזה ושוק</strong> של שלמים. <strong>יכול</strong> יצאו <strong>אף ב</strong>אכילת <strong>עופות</strong> (חטאת העוף) <strong>ובמנחות — תלמוד לומר: "ושמחת בחגך",</strong>
## דף ח:
 <strong>מי</strong> (אותם דברים) <strong>ש</strong>קרבן <strong>חגיגה</strong> ("בחגך") <strong>באה מהם,</strong> כלומר, מן הצאן והבקר, <strong>יצאו אלו</strong> עופות ומנחות <strong>שאין</strong> קרבן <strong>חגיגה באה מהם.</strong>
 <strong>רב אשי אמר:</strong> שאין צורך ללמוד מ"ושמחת בחגך" ולהבין את המושג "חג" במובן קרבן חגיגה, אלא <strong>מ</strong>עצם המלה <strong>"ושמחת" נפקא</strong> <small>[יוצא,</small> נלמד<small>]</small> דבר זה, כלומר: <strong>יצאו אלו</strong> עופות ומנחות <strong>שאין בהן שמחה,</strong> שאין שמחת אכילה אלא בבשר בהמה.
 ושואלים: <strong>ורב אשי, האי</strong> <small>[</small>המלה <small>הזאת]</small> <strong>"בחגך" מאי עביד ליה</strong> <small>[מה עושה</small> הוא <small>בה]</small> לאיזה ענין הוא דורשה? ומשיבים: הכתוב <strong>ההוא,</strong> "בחגך" בא ללמד <strong>לכ</strong> דברי <strong>רב דניאל בר קטינא,</strong> ש<strong>אמר רב דניאל בר קטינא אמר רב: מניין שאין נושאין נשים ב</strong>חול ה<strong>מועד — שנאמר "ושמחת בחגך"</strong> (דברים טז, יד) ויש בו הדגשה: בחגך <strong>ולא באשתך.</strong>
 <big>א משנה</big> <strong>מי שיש לו אוכלים מרובים</strong> שבני ביתו מרובים במספר, <strong>ונכסים מועטים — מביא שלמים מרובים ועולות מועטות,</strong> ומן השלמים יאכלו בני ביתו. אם יש לו <strong>נכסים מרובים ואוכלין מועטין — מביא עולות מרובות ושלמים מועטין.</strong>
 היה <strong>זה וזה מועט</strong> בביתו — <strong>על זה נאמר</strong> שקבעו חכמים את השיעור הקטן ביותר — <strong>מעה כסף</strong> לעולת ראייה ו<strong>שתי כסף</strong> לשלמי חגיגה. אם היו לו <strong>זה וזה מרובים — על זה נאמר "איש כמתנת ידו כברכת ה' אלהיך אשר נתן לך"</strong> (דברים טז, יז).
 <big>ב גמרא</big> נאמר במשנה שמי שיש לו אוכלים מרובים ונכסים מעטים מביא <strong>שלמים מרובים.</strong> ושואלים: <strong>מהיכא מייתי</strong> <small>[מהיכן</small> הוא <small>מביא]</small> שלמים מרובים? <strong>הא לית ליה</strong> <small>[הרי אין לו]</small> נכסים! <strong>אמר רב חסדא: טופל.</strong> כלומר, מוסיף כספים, מכספי המעשר <strong>ומביא פר גדול,</strong> ועל ידי זה יש לו שלמים מרובים. <strong>אמר ליה</strong> <small>[לו]</small> <strong>רב ששת: הרי אמרו טופלין בהמה לבהמה!</strong>
 דבריו אלה של רב ששת לא היו ברורים, ושואלים: <strong>מאי קאמר ליה</strong> <small>[מה אמר לו]</small> מה היתה כוונת רב ששת בדבריו אלה? <strong>אילימא הכי קאמר ליה</strong> <small>[אם לומר</small> ש<small>כך אמר לו]:</small> <strong>הרי אמרו טופלין בהמה לבהמה אבל לא מעות למעות,</strong> ולכן אינו יכול להביא פר גדול אחד, אם כן <strong>ולימא ליה</strong> <small>[ושיאמר לו]</small> בבירור מה שרצה לומר: <strong>אין טופלין מעות למעות!</strong> ומשום מה לא אמר את דבריו במפורש אלא ברמז בלבד? <strong>אלא הכי</strong> <small>[כך]</small> <strong>אמר ליה</strong> <small>[לו],</small> כך היתה כוונתו: <strong>הרי אמרו אף טופלין בהמה לבהמה.</strong> כלומר, אין חייבים לעשות רק בדרך זו של החלפה לפר גדול על-ידי הוספת מעות, ואפשר גם לטפול בהמה אחרת שיקדישה לשלמים.
 אולם אם כן <strong>כמאן</strong> <small>[כ</small>דעת <small>מי]</small> אמר זאת? שהרי זו שיטה חדשה בהלכה, ש<strong>לא כ</strong>שיטת <strong>חזקיה</strong> האומר שטופלים רק בהמה לבהמה <strong>ו</strong>ש<strong>לא כ</strong>שיטת <strong>ר' יוחנן</strong> האומר שטופלים רק מעות למעות!
 <strong>וכי תימא</strong> <small>[ואם תאמר]:</small> <strong>אמוראי הוא דפליגי, מתנייתא לא פליגי</strong> <small>[האמוראים הם שחולקים, הברייתות אינן חלוקות],</small> שהברייתות שהבאנו לסייע לדבריהם אינן מוציאות זו מדברי זו, אלא בכל אחת יש הצעת דרך אחרת, ולכן יכול רב ששת, למרות שהיה בדור מאוחר, לחלוק על האמוראים הראשונים חזקיה ור' יוחנן. <strong>ו</strong>אולם אי אפשר לומר כן, כי <strong>הא קתני</strong> <small>[הרי שנה</small> בברייתא<small>]:</small> <strong>אכילה ראשונה מן החולין,</strong> ולכאורה משמע במפורש כאן כשיטת חזקיה שיש לחלק בין בהמה שהיא כולה חולין (אכילה ראשונה) ובין בהמה שהיא כולה מן המעשר (אכילה שניה), ודבר זה אינו ניתן להיעשות אלא כשטופלים בהמה לבהמה ולא כשטופלים מעות למעות.
 ודוחים: משם אין ראיה גמורה, כי אפשר לומר: <strong>מאי</strong> <small>[מה</small> פירוש<small>]</small> <strong>אכילה ראשונה</strong> — שלכשיטפלו מעות למעות ויקנו בהמה מכסף חולין ומכסף מעשר גם יחד, יהיה בה <strong>שיעור דמי אכילה ראשונה מן החולין.</strong>
 <big>ג</big> <strong>אמר עולא אמר ריש לקיש: הפריש עשר בהמות לחגיגתו</strong> לצורך קרבן חגיגה, <strong>הקריב חמש</strong> מהן <strong>ביום טוב ראשון — חוזר ומקריב חמש ביום טוב שני,</strong> שבכל יום מימי הרגל יכול להביא קרבן חגיגתו ואין חוששים משום "בל תוסיף". <strong>ר' יוחנן אמר: כיון שפסק</strong> להקריב ביום הראשון שהביא בו את החגיגה <strong>שוב אינו מקריב</strong> בימים אחרים.
 <strong>אמר ר' אבא: ולא פליגי</strong> <small>[ואינם חלוקים],</small> ששני האמוראים מדברים במקרים שונים; <strong>כאן בסתם</strong> שאם הפריש בהמות סתם לחגיגתו היתה כוונתו שיוקרבו כולן ביום הראשון, ואם לא הקריבן — שוב אינו רשאי להקריבן. ו<strong>כאן במפרש</strong> בשעת נדבתו שלא יקריב את כולן ביום הראשון, אלא גם בימים אחרים (ר"ח).
 ושואלים: <strong>האי סתם היכי דמי</strong> <small>[סתם זה</small> שאמרנו <small>כיצד הוא בדיוק]?</small> <strong>אילימא דליכא</strong> <small>[אם תאמר שאין]</small> עוד <strong>שהות ביום לקרב</strong> שהביא את בהמותיו כולן ביום הראשון והתברר שאין זמן להקריב את כולן והוקרב רק חלק מהן, אם כן <strong>האי</strong> <small>[זה]</small> ש<strong>לא אקרבינהו</strong> <small>[הקריבן]</small> הוא מפני <strong>דליכא</strong> <small>[שאין]</small> <strong>שהות ביום</strong> עוד, וכשמקריבן ביום אחר אפשר לראות זאת כהשלמה של חובת היום הראשון.
 <strong>ואלא</strong> תאמר <strong>דלית ליה</strong> <small>[שאין לו]</small> <strong>אוכלין,</strong> שהתברר שאין מספיק אנשים בביתו שיאכלו את הקרבנות הללו ולא יותירו מהם, אף כאן, <strong>האי</strong> <small>[זה]</small> ש<strong>לא אקרבינהו</strong> <small>[הקריבן]</small> — מפני <strong>דלית ליה</strong> <small>[שאין לו]</small> <strong>אוכלין</strong> ואין זו דחיה מרצון.
 ומשיבים: <strong>לא צריכא</strong> <small>[נצרכה]</small> אלא במקרה <strong>דאיכא</strong> <small>[שיש]</small> <strong>שהות ביום ואית ליה</strong> <small>[ויש לו]</small> <strong>אוכלין, מדבקמא</strong> <small>[</small>ו<small>כיון שב</small>יום <small>הראשון]</small> <strong>לא אקרבינהו</strong> <small>[הקריבן],</small> <strong>שמע מינה שיורי שיירינהו</strong> <small>[משמע ששייר אותן]</small> בכוונה, וכיון ששיירן שוב איננו יכול להקריבן בשאר ימי החג, שיש בכך משום תוספת.
 ומעירים: <strong>והכי נמי מסתברא</strong> <small>[וכך גם כן מסתבר</small> לומר<small>]</small> שר' יוחנן מודה במפרש, <strong>דכי אתא</strong> <small>[שכאשר בא]</small> <strong>רבין</strong> מארץ ישראל לבבל <strong>אמר</strong> בשם <strong>ר' יוחנן: הפריש עשר בהמות לחגיגתו,</strong> ו<strong>הקריב חמש ביום טוב ראשון — חוזר ומקריב חמש ביום טוב שני.</strong> ולכאורה <strong>קשיין אהדדי</strong> <small>[קשות הן זו על זו]</small> השמועה שמסר רבין וזו שמסר עולא בשם ר' יוחנן,
 <strong>אלא לאו שמע מינה</strong> <small>[</small>האם <small>לא תלמד מכאן]</small> כי <strong>כאן — בסתם,</strong> אסור להשלים את הקרבתן ביום אחר, <strong>כאן — במפרש,</strong> יכול להקריב את השאר אף בשאר ימי החג, וכפי שפירש. ומסכמים: אכן <strong>שמע מינה</strong> <small>[למד מכאן]</small> שכן הוא.
 <strong>איתמר נמי</strong> <small>[נאמר גם כן]</small> בשם אמורא אחר, ש<strong>אמר רב שמן בר אבא אמר ר' יוחנן:</strong>
## דף ט.
 <strong>לא שנו</strong> (להלן) אותו (את יום טוב הראשון) את חוגג ואין אתה חוגג כל שבעה, <strong>אלא שלא גמר, אבל גמר — חוזר ומקריב.</strong>
 ומבררים: <strong>מאי</strong> <small>[מה</small> פירוש<small>]</small> <strong>"גמר"? אילימא</strong> <small>[אם לומר]</small> שהכוונה היא ש<strong>גמר</strong> להקריב <strong>קרבנותיו</strong> ושוב אין בידו קרבנות — אם כן <strong>מאי</strong> <small>[מה]</small> חוזר ו<strong>מקריב? אלא</strong> הכוונה היא <strong>שלא גמר היום,</strong> ועדיין נשארו לו קרבנות — שאותם אינו חוזר ומקריב בשאר ימי החג, <strong>אבל</strong> אם <strong>גמר היום</strong> ולא הספיק להקריב — <strong>חוזר ומקריב,</strong> משמע שאף ר' יוחנן סבור שפעמים רשאי להקריב קרבן חגיגה שלא בפעם אחת.
 <big>א משנה</big> <strong>מי שלא חג</strong> (לא הקריב קרבן חגיגה) <strong>ביום טוב הראשון של חג</strong> הסוכות — <strong>חוגג</strong> (מביא <strong>את</strong> קרבנותיו) ב<strong>כל</strong> שאר ימי <strong>הרגל, ו</strong>אף ב<strong>יום טוב האחרון של חג</strong> (שמיני עצרת).
 <strong>עבר הרגל ולא חג — אינו חייב באחריותו,</strong> שאף אם הפרישו ונאבד אינו צריך להביא קרבן אחר תחתיו, אלא איבד את המצוה, ו<strong>על זה נאמר "מעוות לא יוכל לתקן וחסרון לא יוכל להמנות"</strong> (קהלת א, טו).
 <strong>ר' שמעון בן מנסייא אומר: איזהו מעוות שאינו יכול להתקן?</strong> לא כדוגמת הנאמר במשנה, שהיא רק הימנעות ממצוה, אלא <strong>זה הבא על הערוה והוליד ממנה ממזר,</strong> שאינו יכול לתקן לחלוטין את עוונו, שהרי הממזר חי. שכן <strong>אם תאמר</strong> שמדובר <strong>בגונב וגוזל</strong> — אמנם מעוות הוא, אבל יכול לתקון שהרי <strong>יכול הוא להחזירו</strong> את מה שלקח, <strong>ויתקן.</strong>
 <strong>ר' שמעון בן יוחי אומר: אין קורין מעוות אלא למי שהיה מתוקן בתחילה ונתעוות, ואיזה? זה תלמיד חכם הפורש מן התורה</strong> שהיה מתוקן ונתקלקל — הוא שאינו יכול לבא לידי תיקון.
 <big>ב גמרא</big> נאמר במשנה שאם לא הביא חגיגתו ביום טוב ראשון של חג הסוכות, יכול להביאה אף בשמיני עצרת, אף שהוא לכאורה חג לעצמו, ושואלים: <strong>מנהני מילי</strong> <small>[מנין הדברים הללו]?</small> <strong>אמר ר' יוחנן משום</strong> (בשם) <strong>ר' ישמעאל:</strong> לומדים גזירה שווה, <strong>נאמר "עצרת" בשביעי של פסח</strong> (דברים טז, ח) <strong>ונאמר "עצרת" בשמיני של חג</strong> (ויקרא כג, לו), <strong>מה להלן</strong> עצרת של פסח היא <strong>לתשלומין,</strong> שהרי היא בוודאי חלק מן החג, ואפשר להשלים בה את חובות החג — <strong>אף כאן</strong> שמיני עצרת של חג הסוכות הוא <strong>לתשלומין.</strong>
 ומעירים: צריך לומר שבשני המקרים הללו המלה "עצרת" איננה נחוצה לענין אחר אלא ללימוד זה, והיא <strong>מופנה</strong> (פנויה ומיוחדת ללימוד זה), <strong>דאי לאו</strong> <small>[שאם איננה]</small> <strong>מופנה</strong> הרי לפי הכללים שבידינו, אם המלים המשמשות לצורך גזירה שווה אינן לגמרי מופנות (כלומר, בלתי נחוצות לענין), <strong>איכא למיפרך</strong> <small>[יש</small> אפשרות <small>להפריך</small> לשבור<small>]</small> את הגזירה השווה אם מוצאים הבדל בין הנושאים, וכאן גם כן יש מקום להקשות: <strong>מה לשביעי של פסח שכן אינו חלוק</strong> בדינו <strong>מן</strong> הימים <strong>שלפניו</strong> לענין קרבנות החג ואיסור חמץ, <strong>תאמר בשמיני של חג</strong> הסוכות <strong>שחלוק מן</strong> הימים <strong>שלפניו</strong> שהרי אין בו חיוב סוכה ולולב,
 <strong>לאיי אפנויי מופנה</strong> <small>[על כן</small> ודאי <small>מופנה].</small> וכיצד אנו מוכיחים זאת; <strong>מכדי</strong> <small>[הרי]</small> <strong>מאי</strong> <small>[מה</small> פירוש<small>]</small> <strong>"עצרת" — עצור</strong> (מנוע, אסור) <strong>בעשיית מלאכה,</strong> אולם דבר זה אינו נחוץ, <strong>הכתיב</strong> <small>[</small>ש<small>הרי נאמר]</small> במפורש באותו יום <strong>"לא תעשה מלאכה"</strong> (דברים טז, ח), ואם כן, <strong>"עצרת" דכתב רחמנא</strong> <small>[שכתבה התורה]</small> <strong>למה לי? אלא שמע מינה</strong> <small>[למד מכאן]</small> שבא הדבר <strong>לאפנויי</strong> <small>[להפנות]</small> ועל מנת להשוות את הדינים בדרך גזירה שווה.
 ומעירים: <strong>ו</strong>ה<strong>תנא</strong> בברייתא <strong>מייתי לה מהכא</strong> <small>[מביא,</small> לומד <small>אותה</small> את ההלכה הזו, <small>מכאן]</small> מפסוק אחר: <strong>דתניא</strong> <small>[ש</small>כן <small>שנינו</small> בברייתא<small>],</small> נאמר בחג הסוכות: <strong>"וחגתם אתו חג לה' שבעת ימים"</strong> (ויקרא כג, מא), <strong>יכול יהא חוגג והולך</strong> (מביא קרבנות הרגל) <strong>כל שבעה</strong> ימים של החג — <strong>תלמוד לומר: "אתו",</strong> ונדייק: <strong>אותו,</strong> את יום הראשון של החג, <strong>אתה חוגג, ואי אתה חוגג כל שבעה. אם כן למה נאמר "שבעה" — לתשלומין,</strong> ליום הראשון.
 <strong>ומנין שאם לא חג יום טוב הראשון של חג</strong> הסוכות <strong>שחוגג והולך את כל הרגל ו</strong>גם <strong>יום טוב האחרון</strong> של סוכות — <strong>תלמוד לומר: "בחדש השביעי תחגו אתו"</strong> (ויקרא כג, מא) משמע שאפשר לחוג לא רק בשבעת ימי החג, אלא גם לאחר מכן, <strong>אי</strong> <small>[אם]</small> <strong>"בחדש השביעי" — יכול יהא חוגג והולך</strong> כל <strong>החדש כולו — תלמוד לומר "אותו",</strong> משמעו: <strong>"אותו"</strong> את החג <strong>אתה חוגג, ואי אתה חוגג חוצה לו</strong> בימי החול.
 <big>ג</big> לעצם ההלכה הנזכרת בברייתא זו שואלים: <strong>ומאי</strong> <small>[ומה</small> המשמעות<small>]</small> של <strong>תשלומין</strong> ששנינו? ומשיבים, <strong>ר' יוחנן אמר: תשלומין לראשון,</strong> שכל קרבנות שהיה חייב להביא ביום הראשון של הרגל ולא הביא — יכול להשלים הבאתם בימים אחרים. <strong>ור' אושעיא אמר: תשלומין זה לזה,</strong> שכל יום הוא חיוב לעצמו — אם לא הביא קודם את קרבנו.
 ושואלים: <strong>מאי בינייהו</strong> <small>[מה</small> ההבדל <small>ביניהם</small> למעשה<small>]?</small> ומשיבים, <strong>אמר ר' זירא:</strong> לענין מי שהיה <strong>חיגר ביום</strong> ה<strong>ראשון</strong> של החג <strong>ונתפשט</strong> (והבריא) <strong>ביום</strong> ה<strong>שני איכא בינייהו</strong> <small>[יש ביניהם]</small> הבדל למעשה, לדעת <strong>ר' יוחנן</strong> ש<strong>אמר:</strong> הימים האחרים הם <strong>תשלומין לראשון</strong> בלבד, ו<strong>כיון</strong> ש<strong>לא חזי</strong> <small>[</small>היה <small>ראוי]</small> לחוג <strong>בראשון</strong> שוב <strong>לא חזי</strong> <small>[אינו ראוי]</small> גם <strong>בשני,</strong> שהרי השני אינו אלא תשלומים לראשון בלבד. <strong>ו</strong>לדעת <strong>ר' אושעיא</strong> ש<strong>אמר</strong> שכל הימים הם <strong>תשלומין זה לזה,</strong> ומשום כך <strong>אף על גב דלא חזי</strong> <small>[אף על פי שאינו ראוי]</small> <strong>בראשון</strong> מכל מקום הרי <strong>חזי</strong> <small>[</small>הוא <small>ראוי]</small> <strong>בשני,</strong> שהרי הוא חיוב בפני עצמו.
 ושואלים: <strong>ומי</strong> <small>[והאם]</small> <strong>אמר ר' יוחנן הכי</strong> <small>[כך]?</small> והרי במקום אחר נחלקו אמוראים בפרטי דיני הנזיר; נזיר שנטמא במת חייב להביא קרבן על טומאתו ועליו להתחיל למנות את ימי נזירותו מתחילה. אמנם הנזיר מביא קרבן אחד על טומאות רבות, אבל אם עברו שמונה ימים מאז טומאתו הראשונה וחזר ונטמא, חייב הוא להביא שני קרבנות, משום שהטומאה השניה היתה בזמן הראוי כבר למנין נזירותו המחודשת.
 ובפרטי דין זה נחלקו: <strong>חזקיה אמר</strong> שאם <strong>נטמא ביום</strong> השמיני — <strong>מביא</strong> קרבן נוסף, אולם אם נטמא <strong>בלילה</strong> שלפניו — <strong>אינו מביא,</strong> שכיון שהלילה אינו זמן ראוי להבאת קרבנות, לכן אף שכבר עברו שבעה ימים, עדיין איננו נחשב כאילו נטמא ביום שראוי לו להבאת הקרבן, היום השמיני, ואינו חייב להביא קרבן נוסף, אלא די לו בקרבן אחד.
 <strong>ור' יוחנן אמר: אף</strong> אם נטמא <strong>בלילה נמי</strong> <small>[גם כן]</small> <strong>מביא</strong> קרבן נוסף, שאף כי הלילה אינו ראוי לקרבן, ואינו נחשב כראוי לגמרי לחובת נזירות, בכל זאת סבור ר' יוחנן שמביא קרבן נוסף, ומכאן שהוא סובר, שמי שלא יכול להביא קרבן בזמן מסויים, לא נדחה על ידי כך לחלוטין, ועדיין הוא נחשב כמחוייב בדבר הואיל ויש לו תשלומין למחר.
 <strong>אמר ר' ירמיה:</strong> יש להבדיל בין המקרים, כי <strong>שאני</strong> <small>[שונה]</small> קרבן הבא מחמת ה<strong>טומאה דיש לה תשלומין בפסח שני</strong> שאין לראות את הדיחוי כשאינו ראוי לקרבן כדיחוי מוחלט, המבטל את עצם חובת הקרבן באותו יום, וראיה לדבר מדיני קרבן פסח, שמי שלא יכל להקריב את הפסח בזמנו מחמת טומאה, אינו נדחה לגמרי, אלא משלים את הקרבתו בארבעה עשר באייר (פסח שני), ואף דין נזיר שנטמא כן.
 <strong>מתקיף לה</strong> <small>[מקשה על כך],</small> על סברה זו <strong>רב פפא: הניחא</strong> <small>[זה נוח]</small> <strong>למאן דאמר</strong> <small>[ל</small>שיטת <small>מי שאומר]</small> כי <strong>פסח</strong>
## דף ט:
 <strong>שני תשלומין</strong> של פסח <strong>ראשון הוא,</strong> שאינו אלא תשלום של קרבן פסח למי שנתחייב בראשון ונאנס בטומאה או שהיה בדרך רחוקה ובשל כך לא עשאו, ורק לדעה זו ניתן להוכיח מכאן שטומאה אינה עושה דחיה גמורה. <strong>אלא למאן דאמר</strong> <small>[ל</small>שיטת <small>מי שאומר]</small> כי פסח <strong>שני רגל בפני עצמו הוא</strong> שנקבע לאותם אנשים שלא הקריבו עוד את קרבן הפסח (גם אם לא נתחייבו בו בשעתו), אם כן אין מכאן כל הוכחה לענין תשלומים למי שנטמא, ולשיטה זו <strong>מאי איכא למימר</strong> <small>[מה יש לומר]?</small>
 <strong>אלא אמר רב פפא:</strong> יש לדחות את תירוצו של ר' ירמיה, ולומר כי <strong>קסבר</strong> <small>[סבור]</small> <strong>ר' יוחנן</strong> כי <strong>לילה אינו מחוסר זמן,</strong> שאף על פי שבלילה אי אפשר בפועל להקריב קרבן, אולם מי שהיה ראוי כבר להקריב באותו זמן, גם אם היה זה בלילה — איננו נחשב כמחוסר זמן. ואף לענייננו, כיון שבתחילת הלילה היה טהור, הרי זה כאילו כבר היה טהור ביום השמיני, אף שבפועל איננו יכול להקריב, ולכן טומאה חדשה בלילה זה מחייבתו להביא קרבן נוסף. ותוהים: <strong>ומי</strong> <small>[והאם]</small> <strong>אמר ר' יוחנן הכי</strong> <small>[כך]</small> שלילה אינו נחשב כמחוסר זמן?
 <strong>והאמר</strong> <small>[והרי אמר]</small> <strong>ר' יוחנן</strong> בדיני זב, שזב מביא קרבן אחד אף על זיבות הרבה, אולם אם חזר וראה לאחר שכבר נטהר ונתחייב קרבן — חוזר ומביא קרבן על זיבתו הנוספת. ואמר ר' יוחנן, שאם לאחר שספר הזב שבעה נקיים חזר ו<strong>ראה</strong> זיבה <strong>אחת בלילה ושתים ביום — מביא</strong> קרבן על הטומאה השניה, כי אף שהראייה הראשונה היתה בלילה, עיקר הזיבה היא בשתים האחרונות. ושתי הראיות שביום מצטרפות לראשונה, והרואה זוב שלוש פעמים חייב בקרבן.
 אבל אם ראה <strong>שתים בלילה ואחת ביום — אינו מביא,</strong> משום שהראייה השניה שבלילה איננה נחשבת, כיון שאין הזמן ראוי עדיין להבאת קרבן, ואם כן נמצא שלא ראה ראיות של זיבה גמורה המחייבתו קרבן נוסף בזמן טהרתו. <strong>ואי סלקא דעתך קסבר</strong> <small>[ואם עולה על דעתך</small> ש<small>סבור]</small> <strong>ר' יוחנן לילה אינו מחוסר זמן,</strong> אם כן <strong>אפילו</strong> ראה <strong>שתים בלילה ואחת ביום מביא</strong> עוד קרבן!
 ודוחים: <strong>כי קאמר</strong> <small>[כאשר אמר]</small> <strong>ר' יוחנן</strong> את ההלכה הזו אמר אותה <strong>לדברי האומר לילה מחוסר זמן,</strong> אבל הוא עצמו שסבור שאף אם ראה את כל שלוש הראיות בלילה מביא קרבן נוסף<strong>.</strong> ותוהים: אם הכוונה <strong>לדברי האומר</strong> כך — <strong>פשיטא</strong> <small>[פשוט,</small> מובן מאליו<small>]</small> הוא שאינו מתחייב, ומה חידש ר' יוחנן? ומשיבים: יש בכך חידוש, כי <strong>שתים ביום ואחת בלילה אצטריכא ליה</strong> <small>[הוצרכה לו]</small> לומר,
 <strong>סלקא דעתך אמינא</strong> <small>[יעלה על דעתך לומר]</small> <strong>כאתקפתא</strong> <small>[כקושייתו]</small> של <strong>רב שישא בריה</strong> <small>[בנו]</small> של <strong>רב אידי</strong> שהקשה במסכת כריתות על הלכה זו של ר' יוחנן באמרו שאין טעם לחלק בין זיבה אחת בלילה לשתי זיבות בלילה, על כן <strong>קא משמע לן</strong> <small>[השמיע לנו]</small> <strong>כ</strong>תירוצו של <strong>רב יוסף,</strong> שראייה ראשונה של זוב נחשבת כקרי בלבד, ואין דנים בה בכל דיני זיבה.
 <big>א</big> שנינו במשנה: <strong>עבר הרגל ולא חג — אינו חייב באחריותו,</strong> שאף אם הפרישו ונאבד אינו צריך להביא קרבן אחר תחתיו, אלא איבד את המצוה, <strong>ועל זה נאמר: "מעות לא יוכל לתקון וחסרון לא יוכל להמנות".</strong>
 <strong>אמר ליה</strong> <small>[לו]</small> החכם <strong>בר הי הי להלל:</strong> אין לשון הכתוב מתיישבת בדרשה זו, כי <strong>האי</strong> <small>[זה]</small> <strong>"להימנות"</strong> אינו הביטוי המתאים, אלא <strong>"להמלאות" מיבעי ליה</strong> <small>[צריך היה לו</small> לומר<small>]!</small> <strong>אלא</strong> הכתוב מדבר על מי <strong>שמנוהו חביריו</strong> להצטרף עימם <strong>לדבר מצוה והוא לא נמנה עמהם,</strong> ומאחר שעשוהו חבריו לבדם, הרי שוב אינו יכול להימנות באותו מנין.
 ומעירים: <strong>תניא נמי הכי</strong> <small>[שנויה</small> ברייתא <small>גם כן</small> <small>כך]:</small> <strong>"מעות לא יוכל לתקן" — זה שביטל קריאת שמע של שחרית או קריאת שמע של ערבית, או שביטל תפלה של שחרית, או תפלה של ערבית,</strong> שהרי אינו יכול להשלים בזמן אחר, <strong>"וחסרון לא יוכל להימנות" — זה שנמנו חביריו לדבר מצוה והוא לא נמנה עמהן.</strong>
 כיון שהוזכרו חילופי הדברים בין בר הי הי להלל מביאים עוד: <strong>אמר ליה</strong> <small>[לו]</small> <strong>בר הי הי להלל, מאי דכתיב</strong> <small>[מה</small> פירושו של <small>הכתוב]:</small> <strong>"ושבתם וראיתם בין צדיק לרשע בין עבד אלהים לאשר לא עבדו"</strong> (מלאכי ג, יח), הרי לכאורה יש כאן כפילות, שהרי <strong>היינו</strong> <small>[זהו]</small> <strong>צדיק — היינו</strong> <small>[זהו]</small> <strong>"עובד אלהים", היינו</strong> <small>[זהו]</small> <strong>"רשע" היינו</strong> <small>[זהו]</small> <strong>"אשר לא עבדו"! אמר ליה</strong> <small>[לו],</small> כך צריך להבין: זה ש<strong>"עבדו"</strong> וזה ש<strong>"לא עבדו" תרוייהו צדיקי גמורי נינהו</strong> <small>[שניהם צדיקים גמורים הם]</small> ששניהם עובדים את ה', ובכל זאת יש הבדל ביניהם כי <strong>אינו דומה שונה פרקו מאה פעמים, לשונה פרקו מאה</strong> פעמים <strong>ואחד.</strong> שהעושה מצוה אחת יותר מאשר הורגל, הרי האיש הזה נקרא עובד ה' באמת.
 <strong>אמר ליה</strong> <small>[לו]</small> בר הי הי: <strong>ומשום חד זימנא</strong> <small>[פעם אחת]</small> שלא שנה <strong>קרי ליה</strong> <small>[קורא לו]</small> הכתוב <strong>"לא עבדו"? אמר ליה</strong> <small>[לו]:</small> <strong>אין</strong> <small>[כן],</small> <strong>צא ולמד משוק של חמרין</strong> (מובילי חמורים) כיצד קובעים הם מחירים: עד מרחק <strong>עשרה פרסי</strong> <small>[פרסות] —</small> מקבלים החמרים <strong>ב</strong>שכרם <strong>זוזא</strong> <small>[זוז]</small> ואילו ממי שרוצה לשכור <strong>חד עשר פרסי</strong> <small>[אחת עשרה פרסות] —</small> <strong>בתרי זוזי</strong> <small>[בשני זוזים],</small> משמע שלתוספת מעבר לרגיל יש שינוי משמעותי בערך.
 ועוד מסופר על בר הי הי, <strong>אמר ליה</strong> <small>[לו]</small> <strong>אליהו</strong> הנביא <strong>לבר הי הי, ואמרי לה</strong> <small>[ויש אומרים]</small> שאמר זאת <strong>לר' אלעזר: מאי דכתיב</strong> <small>[מה</small> פירוש <small>הכתוב]:</small> <strong>"הנה צרפתיך ולא בכסף בחרתיך בכור עני"</strong> (ישעיהו מח, י) — <strong>מלמד שחזר</strong> (חיפש) <strong>הקדוש ברוך הוא על כל מדות טובות</strong> כדי <strong>ליתן</strong> מהן <strong>לישראל, ולא מצא</strong> ("בחרתיך") <strong>אלא עניות</strong> ("כור עוני") שהיא טובה להם מכולן, שבגללה הם נמנעים מעבירות, ומתמרקים עוונותיהם. <strong>אמר שמואל ואיתימא</strong> <small>[ויש אומרים]</small> שאמר זאת <strong>רב יוסף: היינו דאמרי אינשי</strong> <small>[זהו שאומרים אנשים</small> בפתגם עממי<small>]:</small> <strong>יאה עניותא ליהודאי כי ברזא סומקא לסוסיא חיורא</strong> <small>[נאה עניות ליהודים כמו רסן אדום לסוס לבן].</small>
 <big>ב</big> שנינו במשנה: <strong>ר' שמעון בן מנסיא אומר: אי זה הוא "מעות לא יוכל לתקון"</strong> — <strong>זה הבא על הערוה והוליד ממנה ממזר.</strong> ומלשון המשנה מדייקים: <strong>הוליד — אין</strong> <small>[כן],</small> <strong>לא הוליד — לא,</strong> אינו נקרא "מעוות לא יוכל לתקון"?
 ומקשים: <strong>והא תניא</strong> <small>[והרי שנינו</small> בברייתא אחרת<small>]:</small> <strong>ר' שמעון בן מנסיא אומר: גונב</strong> מ<strong>אדם — אפשר שיחזיר גנבו ויתקן, גוזל</strong> מ<strong>אדם — אפשר שיחזיר גזלו ויתקן, אבל הבא על אשת איש</strong> מרצונה <strong>ואסרה</strong> על ידי כך <strong>לבעלה</strong> לפי שאשת איש שנבעלה ברצון לאחר אסורה לבעלה — <strong>נטרד מן העולם והלך לו,</strong> שאין לו תיקון ותשובה גמורה.
 <strong>ר' שמעון בן יוחי אומר:</strong> מי שבא לבדוק בהמה לקרבן שמא יש בה מום <strong>אין אומר "בקרו גמל"</strong> או <strong>"בקרו חזיר",</strong> שהרי הם פסולים לקרבן ולאכילה מעיקרם, <strong>אלא</strong> אומרים <strong>"בקרו טלה".</strong> וכן הלשון "מעוות" שייכת רק במי שהיה קודם ישר. <strong>ואי זה — זה תלמיד חכם שפירש מן התורה.</strong>
 ובאותו ענין <strong>ר' יהודה בן לקיש אמר: כל תלמיד חכם שפירש מן התורה עליו הכתוב אומר: "כצפור נודדת מן קנה כן איש נודד ממקומו"</strong> (משלי כז, ח), <strong>ואומר</strong> כיוצא בו: <strong>"מה מצאו אבותיכם בי עול כי רחקו מעלי"</strong> (ירמיה ב, ה), שמי שהיה קרוב לה' ונתרחק ממנו עונשו מרובה. על כל פנים יש סתירה לשיטת ר' שמעון בן מנסיא, שהרי בברייתא הוא אומר שגם הבא על הערוה בלא להוליד ממזר הוא מעוות שלא יוכל לתקון!
 ומשיבים: <strong>לא קשיא</strong> <small>[אינו קשה];</small> <strong>כאן</strong> במשנתנו מדובר כגון שבא על <strong>אחותו פנויה,</strong> שאמנם הביאה עצמה היא חטא כבד, אלא שאם לא הוליד ממזר יש לכך תיקון על ידי תשובה, <strong>כאן</strong> כשעבר <strong>באשת איש</strong> שהוא גורם נזק שאי אפשר לתקנו, משום שהיא נאסרת לבעלה. <strong>ואי בעית אימא</strong> <small>[ואם תרצה אמור]</small> ופרש: <strong>הא והא</strong> <small>[זו וזו]</small> מדברים <strong>באשת איש, ולא קשיא</strong> <small>[ואינו קשה]:</small> <strong>כאן</strong> במשנתנו מדובר
## דף י.
 <strong>באונס</strong> שאמנם עבר האיש עבירה חמורה, אבל האשה אינה נאסרת לבעלה, <strong>כאן</strong> כשעשתה גם היא <strong>ברצון,</strong> ואז היא נאסרת על בעלה. <strong>ואיבעית אימא</strong> <small>[ואם תרצה אמור]</small> <strong>הא והא</strong> <small>[זו וזו]</small> <strong>באונס, ולא קשיא</strong> <small>[ואינו קשה]:</small> <strong>כאן</strong> שאמרנו שעצם העבירה אין לה תקנה, זה <strong>באשת כהן,</strong> שגם כשנבעלה באונס היא אסורה לבעלה, ונמצא שגרם נזק שאין לו תיקון, <strong>כאן באשת ישראל</strong> שהאנוסה אינה אסורה לבעלה.
 אגב המדובר בתלמיד חכם היוצא מדברי תורה מוסיפים מדרש על הכתוב: <strong>"וליוצא ולבא אין שלום</strong> מן הצר<strong>"</strong> (זכריה ח, י), <strong>אמר רב: כיון שיוצא אדם מדבר הלכה</strong> (משנה) אפילו <strong>לדבר מקרא — שוב אין לו שלום,</strong> שרבים מדברי המקרא סתומים ואין להורות מהם הלכה ללא פירוש המשנה לדברים הללו.
 <strong>ושמואל אמר: זה הפורש מתלמוד למשנה</strong> אין לו שלום, מפני שהתלמוד מבואר בטעמיו, ובמשנה רק פסקי הלכה שלא תמיד טעמם ברור. <strong>ור' יוחנן אמר: אפילו</strong> היוצא <strong>מתלמוד לתלמוד</strong> כגון מתלמוד ירושלמי לתלמוד בבלי, שיש לו קשיים בשיטת הלימוד החדשה ואיננו מוצא את מקומו.
 <big>א משנה</big> אגב דיני חגיגה הנזכרים כאן מביאים רשימה של נושאים שונים בהלכה. <strong>היתר נדרים,</strong> ההלכה שאפשר להתיר נדרים על ידי זה ששואלים את החכם והוא מתיר את הנדר — <strong>פורחין באויר ואין להם על מה שיסמכו,</strong> כלומר, אין הדבר מפורש במקרא ויש לכך רק רמז קלוש, ואינו אלא מן הדינים שנמסרו לחכמים בתורה שבעל פה.
 <strong>הלכות שבת,</strong> הלכות <strong>חגיגות והמעילות — הרי הם כהררים</strong> (הרים) גדולים <strong>התלוין בשערה</strong> דקה, משום <strong>שהן מקרא מועט</strong> לפי הערך <strong>והלכות מרובות.</strong> אולם <strong>הדינין</strong> (דיני ממונות) <strong>והעבודות</strong> (דיני הקרבנות) <strong>הטהרות והטמאות ו</strong>ה<strong>עריות — יש להן על מה שיסמכו,</strong> משום שיש להן בסיס נרחב הכתוב בתורה <strong>והן הן גופי תורה.</strong>
 <big>ב גמרא</big> <strong>תניא</strong> <small>[שנויה</small> ברייתא<small>],</small> <strong>ר' אליעזר אומר:</strong> היתרי נדרים <strong>יש להם על מה שיסמכו, שנאמר: "כי יפליא</strong> נדר<strong>"</strong> (ויקרא כז, ב), <strong>"כי יפלא</strong> לנדור נדר<strong>"</strong> (במדבר ו, ב) <strong>שתי פעמים,</strong> וכפל לשון מיוחדת זו של "הפלאה", שמובנה פירוש, באה ללמד: <strong>אחת הפלאה לאיסור</strong> שמפרש ומגלה דעתו לקבל הנדר, <strong>ואחת הפלאה להיתר</strong> שמפרש לחכם ומוצא טעם מדוע לא יחול הנדר, הרי רמז להיתר נדרים.
 <strong>ר' יהושע אומר: יש להם על מה שיסמכו, שנאמר: "אשר נשבעתי באפי"</strong> (תהלים צה, יא), כלומר, <strong>באפי</strong> (בכעסי) <strong>נשבעתי, וחזרתי בי.</strong> והוא הבסיס העיקרי להיתר נדרים, כאשר הנודר אומר לחכם שהוא מתחרט על מה שנדר בעת כעסו.
 <strong>ר' יצחק אומר: יש להם על מה שיסמכו, שנאמר: "כל נדיב לבו</strong> יביאה<strong>"</strong> (שמות לה, ה), שאדם מחוייב לקיים נדרו כל עוד הוא עומד ברצונו, אבל אם לבו איננו עוד עמו, שהוא מתחרט — יש לו היתר. <strong>חנניה בן אחי ר' יהושע אומר: יש להם על מה שיסמכו, שנאמר: "נשבעתי ואקימה לשמר משפטי צדקך"</strong> (תהלים קיט, קו), ומכאן משמע שיש שבועה שאפשר שלא לקיים אותה, והיא שבועה שהותרה.
 <strong>אמר רב יהודה אמר שמואל: אי הואי התם, אמרי להו</strong> <small>[אילו הייתי שם,</small> במושב חכמים אלה <small>הייתי אומר להם]:</small> <strong>דידי עדיפא מדידכו</strong> <small>[</small>הראייה <small>שלי עדיפה משלכם],</small> ומהי — <strong>שנאמר: "לא יחל דברו"</strong> (במדבר ל, ג), ונדייק מכאן: <strong>הוא</strong> עצמו <strong>אינו מוחל</strong> ומוותר על דברו, <strong>אבל אחרים,</strong> החכמים, <strong>מוחלין לו,</strong> וזהו ענין היתר נדרים. <strong>אמר רבא: לכולהו אית להו פירכא</strong> <small>[לכולם יש להם שבירה,</small> קושיה, סתירה<small>],</small> <strong>לבר</strong> <small>[חוץ]</small> <strong>מ</strong>דברי <strong>שמואל דלית ליה פירכא</strong> <small>[שאין לו,</small> לדבריו, <small>שבירה].</small>
 ומפרטים: <strong>דאי</strong> <small>[שאם]</small> <strong>מ</strong>מה שאמר <strong>ר' אליעזר — דלמא</strong> <small>[שמא]</small> צריך להבין את כפל לשון "הפלאה" שבכתוב <strong>כ</strong>דברי <strong>ר' יהודה שאמר משום</strong> (בשם) <strong>ר' טרפון. דתניא</strong> <small>[ש</small>כן <small>שנינו</small> בברייתא<small>],</small> <strong>ר' יהודה אומר משום ר' טרפון:</strong> אם אנשים התערבו על דבר שלא היה ברור להם, והתנו שאם לא יתקיימו דבריהם יהיו נזירים — <strong>לעולם אין אחד מהם נזיר,</strong> משום <strong>שלא ניתנה נזירות אלא להפלאה.</strong> שנזירות חלה רק כאשר ברור לנודר שהוא מחייב את עצמו, ולא כשעצם ההתחייבות מוטלת בספק, ו"כי יפליא" (במשמעות: יפריש, יבדיל) בא להדגיש נקודה זו.
 וכן <strong>אי</strong> <small>[אם]</small> <strong>מ</strong>דברי <strong>ר' יהושע — יש לומר דלמא הכי קאמר</strong> <small>[שמא כך אמר</small> הכתוב<small>]:</small> <strong>באפי נשבעתי — ולא הדרנא בי</strong> <small>[ואינני חוזר בי]</small> למרות שהיה זה בשעת כעס. <strong>אי</strong> <small>[</small>ו<small>אם]</small> <strong>מ</strong>דברי <strong>ר' יצחק</strong> שלמד מלשון "נדיב לבו" — <strong>דלמא</strong> <small>[שמא]</small> בא הפסוק <strong>לאפוקי</strong> <small>[להוציא]</small> <strong>מ</strong>דברי <strong>שמואל</strong> האחרים, ש<strong>אמר שמואל:</strong> מי ש<strong>גמר בלבו</strong> לאסור על עצמו דבר בנדר, אין די בכך ו<strong>צריך</strong> בכל זאת <strong>שיוציא</strong> הנדר <strong>בשפתיו</strong> בדיבור, <strong>והא קא משמע לן</strong> <small>[ו</small>דבר <small>זה השמיע לנו</small> הכתוב<small>]:</small> <strong>דאף על גב</strong> <small>[שאף על פי]</small> ש<strong>לא הוציא בשפתיו,</strong> כיון שנדב בליבו — נתחייב לקיים הנדר.
 <strong>אי</strong> <small>[אם]</small> <strong>מ</strong>דברי <strong>חנניה בן אחי ר' יהושע — דלמא</strong> <small>[שמא]</small> יש לפרשם <strong>כרב גידל אמר רב.</strong> ש<strong>אמר רב גידל אמר רב: מנין שנשבעין לקיים את המצוה</strong> ואין אומרים שהיא שבועת שוא, שהרי הוא מחוייב בה בין כה וכה — <strong>שנאמר: "נשבעתי ואקימה לשמור משפטי צדקך",</strong>
 <strong>אלא</strong> רק ל<strong>שמואל לית ליה פירכא</strong> <small>[אין לו,</small> לראייתו, <small>שבירה].</small> <strong>אמר רבא ואיתימא</strong> <small>[ויש אומרים]</small> שאמר זאת <strong>רב נחמן בר יצחק: היינו דאמרי אינשי</strong> <small>[זהו שאומרים אנשים</small> בפתגם מקובל<small>]:</small> <strong>טבא חדא פלפלתא חריפתא ממלי צנא דקרי</strong> <small>[טוב פלפל חריף אחד ממלוא הסל דלעות],</small> שיש בו טעם יותר מבכולן.
 <big>ג</big> נאמר במשנה ש<strong>הלכות שבת</strong> הן כהררים התלוים בשערה. ותוהים: הלא עיקרי הלכות שבת <strong>מיכתב כתיבן</strong> <small>[כתובות הן],</small> שאיסור מלאכה ברור ומפורש בתורה! ומשיבים: <strong>לא צריכא</strong> <small>[נצרכה]</small> המשנה אלא <strong>לכ</strong> דברי <strong>ר' אבא,</strong> ש<strong>אמר ר' אבא: החופר גומא בשבת ואין צריך אלא לעפרה</strong> ולא לגומה עצמה — <strong>פטור עליה</strong> ואינו מתחייב משום מלאכת החפירה, כיון שלא התכוון לעשיית מלאכה זו. ולחידוש זה וכיוצא בו רמזו כאן, שאף שנעשתה מלאכה גמורה בשבת — אין חייבים עליה.
 לעצם הענין שואלים: הלכה זו שאמר ר' אבא <strong>כמאן</strong> <small>[כ</small>שיטת <small>מי] —</small> <strong>כ</strong>שיטת <strong>ר' שמעון,</strong> ש<strong>אמר: מלאכה שאינה צריכה לגופה — פטור עליה,</strong> שמלאכה שעושה אדם כאשר איננו מעוניין בתוצאתה של אותה מלאכה האסורה, וכוונתו לדבר אחר הנובע ממנה — פטור עליה, לפי שלא היתה זו מלאכה הנעשית מתוך מחשבה וכוונה מליאה.
 ודוחים: אין הכרח לומר כך, אלא <strong>אפילו תימא</strong> <small>[תאמר]</small> שסבור ר' אבא כ<strong>ר' יהודה</strong> שלדעתו מלאכה שאינה צריכה לגופה חייב עליה, אבל <strong>התם</strong> <small>[שם]</small> בהלכה הכללית של ר' יהודה מדובר כאשר אדם עושה מלאכה שבה הוא <strong>מתקן,</strong> אולם <strong>הכא</strong> <small>[כאן]</small> בחפירת הגומא <strong>מקלקל הוא</strong> שהרי חפירת הגומה עצמה איננה מלאכת תיקון אלא קילקול האדמה בלבד, ובמלאכה בלתי שלימה כזו גם ר' יהודה מודה שפטור.
 ולענייננו שואלים: <strong>מאי</strong> <small>[מהו]</small> הרמז בדברי התורה להלכה זו, שכן מתוך שנוקטת המשנה בלשון <strong>"כהררין התלויין בשערה",</strong> משמע שאינם מפורשים במקרא אלא ברמז בלבד.
## דף י:
 <strong>מלאכת מחשבת</strong> בלבד <strong>אסרה תורה</strong> ומלאכה שאין אדם חושב לעשותה אינה בכלל זה, <strong>ו</strong>אולם <strong>מלאכת מחשבת לא כתיבא</strong> <small>[איננה כתובה]</small> בתורה בין דיני שבת אלא במעשה המשכן, ואף על פי שיש קשר בין הדברים מכל מקום איננו מפורש.
 <big>א</big> שנינו במשנה כי <strong>חגיגות</strong> גם הן כהררים התלויים בשערה. ושואלים: הלא <strong>מיכתב כתיבן</strong> <small>[כתובות</small> הן<small>]!</small> ומשיבים: <strong>לא צריכא</strong> <small>[נצרכה]</small> אלא <strong>לכדאמר ליה</strong> <small>[לכמו</small> מה <small>שאמר לו]</small> <strong>רב פפא לאביי: ממאי דהאי</strong> <small>[מניין שזה]</small> הכתוב <strong>"וחגתם אתו חג לה'"</strong> (ויקרא כג, מא) יש לפרשו במשמעות <strong>זביחה,</strong> ופירוש "חג" הוא קרבן החג? <strong>דלמא חוגו חגא קאמר רחמנא</strong> <small>[שמא חוגו חג אמרה התורה]</small> בלי קרבן!
 וענה לו אביי: <strong>אלא מעתה,</strong> מה <strong>דכתיב</strong> <small>[שנאמר]</small> <strong>"</strong>שלח את עמי <strong>ויחגו לי במדבר"</strong> (שמות ה, א), <strong>הכי נמי דחוגו חגא</strong> <small>[כך גם כן שחוגו חג]</small> <strong>הוא</strong> משמעות הכתוב? <strong>וכי תימא הכי נמי</strong> <small>[ואם תאמר</small> ש<small>כן</small> הוא <small>גם כן]</small> שאכן הכוונה לחוג חג ולא לזביחה; <strong>והכתיב</strong> <small>[והרי נאמר]:</small> <strong>"ויאמר משה גם אתה תתן בידנו זבחים ועלת</strong> ועשינו לה' אלהינו<strong>"</strong> (שמות י, כה), הרי שהכוונה ודאי לזביחה!
 ועדיין מקשים: <strong>דלמא הכי קאמר רחמנא</strong> <small>[שמא כך אמרה התורה]:</small> <strong>אכלו ושתו וחוגו חגא קמאי</strong> <small>[וחוגו חג לפני]?</small> ומשיבים: <strong>לא סלקא דעתך</strong> <small>[</small>יכול <small>לעלות על דעתך]</small> לומר כן, <strong>דכתיב</strong> <small>[</small>משום <small>שנאמר]:</small> <strong>"ולא ילין חלב חגי עד בקר"</strong> (שמות כג, יח), <strong>ואי סלקא דעתך דחוגא</strong> <small>[ואם עולה על דעתך</small> לומר <small>שחג]</small> ממש <strong>הוא,</strong> וכי <strong>תרבא לחגא אית ליה</strong> <small>[חלב לחג יש]?!</small>
 ומקשים: <strong>ודלמא הכי קאמר רחמנא</strong> <small>[ושמא כך אמרה התורה]</small> <strong>חלב</strong> של נדרים <strong>הבא בזמן חג לא ילין</strong> ו"חג" אינו שם הקרבן אלא זמן המאורע?
 ומשיבים: <strong>אלא מעתה,</strong> נדייק: חלב <strong>הבא בזמן חג — הוא</strong> ש<strong>לא ילין, הא</strong> <small>[הרי]</small> חלב של <strong>כל השנה כולה ילין?!</strong> הלא בעולה <strong>"</strong>על מוקדה על המזבח <strong>כל הלילה עד הבקר"</strong> (ויקרא ו, ב) <strong>כתיב</strong> <small>[נאמר]</small> ולא יותר מכן!
 ואומרים: <strong>דלמא אי</strong> <small>[שמא אם]</small> <strong>מ</strong>הפסוק <strong>ההוא, הוה אמינא</strong> <small>[הייתי אומר]</small> כי הפסוק <strong>ההוא ל</strong>מצות <strong>עשה</strong> הוא שבא, ולכן <strong>כתב רחמנא האי ללאו</strong> <small>[כתבה התורה</small> את <small>זה</small> "לא ילין" <small>ל</small>מצות <small>"לא</small> תעשה<small>"]!</small>
 ומשיבים: <strong>ל</strong>ענין <strong>לאו</strong> שיש בדבר בחג כבר <strong>כתב קרא אחרינא</strong> <small>[כתוב,</small> פסוק, <small>אחר]</small> <strong>"ולא ילין מן הבשר אשר תזבח בערב ביום הראשון לבקר"</strong> (דברים טז, ד). ושואלים: <strong>ודלמא</strong> <small>[ושמא]</small> בא הכתוב "לא ילין" כדי ללמד <strong>לעבור עליו בשני לאוין ועשה!</strong>
 <strong>אלא</strong> יש לדחות מה שאמרנו, ולומר בדרך אחרת: <strong>אתיא</strong> <small>[בא</small> נלמד<small>]</small> הדבר בגזירה שווה <strong>"מדבר" "מדבר"; כתיב הכא</strong> <small>[נאמר כאן]:</small> <strong>"ויחגו לי במדבר"</strong> (שמות ב, א), <strong>וכתיב התם:</strong> <small>[ונאמר שם]:</small> <strong>"הזבחים ומנחה הגשתם לי במדבר"</strong> (עמוס ה, כה), <strong>מה להלן</strong> הכוונה היא ל<strong>זבחים</strong> של קרבנות — <strong>אף כאן</strong> החג במדבר הוא הקרבת <strong>זבחים.</strong>
 ושואלים: כיון שהבאנו גזירה שווה, הרי לימוד שלם הוא, <strong>ומאי</strong> <small>[ומה]</small> ענין של <strong>כהררין התלויין בשערה</strong> יש כאן? ומשיבים: אין זו ראייה גמורה, כי <strong>דברי תורה מדברי קבלה</strong> (דברי נבואה) <strong>לא ילפינן</strong> <small>[אין אנחנו למדים]</small> כרגיל, ואין זו ראייה שלימה.
 <big>ב</big> שנינו במשנה ש<strong>מעילות</strong> הן כהררים התלוים בשערה! ושואלים: הלא <strong>מיכתב כתיבן</strong> <small>[כתובות</small> הן<small>]</small> בתורה (ויקרא ה, יד-טז)? <strong>אמר רמי בר חמא: לא נצרכא</strong> <small>[נצרכה]</small> אימרה זו של "הררים התלויים בשערה" <strong>אלא לכדתנן</strong> <small>[לכמו ששנינו</small> במשנה<small>]:</small> <strong>השליח שעשה שליחותו,</strong> כגון ששלחו בעל הבית לקנות חפץ במעות של הקדש ועשה השליח כהוראת המשלח — <strong>בעל הבית מעל</strong> וחייב קרבן בשל מעשה השליח, ואם <strong>לא עשה</strong> השליח <strong>שליחותו</strong> אלא שינה בה — ה<strong>שליח מעל</strong> והוא חייב להביא קרבן כפרה.
 ויש לשאול: <strong>וכי</strong> <small>[וכאשר]</small> <strong>עשה שליחותו אמאי</strong> <small>[מדוע]</small> <strong>מעל</strong> בעל הבית? <strong>וכי זה חוטא וזה מתחייב?</strong> ואם כן, <strong>היינו</strong> <small>[זה הוא]</small> הדבר בהלכות מעילה שאומרים שהן <strong>כהררין התלויין בשערה.</strong>
 <strong>אמר רבא: ומאי קושיא</strong> <small>[ומה הקושיה</small> שבכך<small>]?</small> <strong>דלמא שאני</strong> <small>[שמא שונה]</small> <strong>מעילה דילפא</strong> <small>[ש</small>היא <small>נלמדת]</small> בגזירה שווה של המילים <strong>"חטא" "חטא" מתרומה, מה התם</strong> <small>[מה שם]</small> בתרומה <strong>שלוחו של אדם כמותו</strong> והשליח יכול להפריש תרומה עבור בעל התבואה <strong>אף כאן</strong> במעילה <strong>שלוחו של אדם כמותו,</strong> וכשעשה שליחותו הריהו מחייב אותו?
 <strong>אלא אמר רבא: לא נצרכא</strong> <small>[נצרכה]</small> המשנה <strong>אלא לכדתניא:</strong> <small>[לכמו ששנויה</small> בברייתא<small>]:</small> אם לאחר ששלח בעל הבית את השליח להשתמש בדבר של קודש <strong>נזכר בעל הבית</strong> שהיה זה חפץ מוקדש <strong>ולא נזכר שליח,</strong> הרי גם כאשר עשה שליחותו — <strong>שליח מעל</strong> ולא משלחו, שאין מעילה אלא בשוגג, ובעל הבית שוב אינו שוגג, אלא השליח בלבד שוגג הוא. ובמקרה זה <strong>שליח עניא מאי קא עביד</strong> <small>[השליח העני,</small> המסכן, <small>מה עשה],</small> שהרי הוא התכוון רק לעשות שליחותו של בעל הבית, ומפני שבעל הבית נזכר מתחייב השליח בדבר? <strong>היינו</strong> <small>[זה הוא]</small> שאמרו שהלכות מעילה הן <strong>כהררין התלויין בשערה.</strong>
 <strong>אמר רב אשי: מאי קושיא</strong> <small>[מה הקושי</small> שבכך<small>].</small> <strong>דלמא מידי דהוה</strong> <small>[שמא כמו שהוא]</small> בהלכה הכללית של מעילה, שאם <strong>מוציא מעות הקדש לחולין</strong> הרי מתחייב בקרבן על המעשה גם אם לא ידע כלל שהוא הקדש,
 <strong>אלא אמר רב אשי: לא נצרכא</strong> <small>[נצרכה]</small> משנתנו <strong>אלא לכדתנן</strong> <small>[לכפי ששנינו</small> בענין זה במשנה<small>]:</small> <strong>נטל</strong> אדם <strong>אבן או קורה של הקדש — הרי זה לא מעל</strong> בעצם הנטילה, אבל אם <strong>נתנה לחבירו,</strong> הרי <strong>הוא</strong> הנותן <strong>מעל, וחבירו לא מעל.</strong> ויש לשאול: <strong>מכדי מישקל שקלה</strong> <small>[הלא לקח אותה],</small> ואם כן <strong>מה לי</strong> אם מחזיק בה <strong>הוא ומה לי</strong> אם מחזיר בה <strong>חבירו? היינו</strong> <small>[זה הוא]</small> שאמרנו שהלכות אלה הן <strong>כהררין התלויין בשערה.</strong>
 ומקשים: <strong>ומאי קושיא</strong> <small>[ומה הקושי</small> שבכך<small>]?</small> <strong>דלמא</strong> <small>[שמא]</small> יש לפרש את הדבר <strong>כ</strong>דברי <strong>שמואל,</strong> ש<strong>אמר שמואל: הכא</strong> <small>[כאן]</small> במשנה זו בענין נטילת האבן אין מדובר בסתם אדם הנוטל לעצמו אבן של הקדש,
## דף יא.
 אלא <strong>בגזבר</strong> של המקדש <strong>המסורות לו אבני בנין</strong> של הקדש לשמירה <strong>עסקינן</strong> <small>[עוסקים אנו],</small> <strong>דכל היכא דמנחה</strong> <small>[שבכל מקום שהיא,</small> האבן, <small>מונחת] —</small> <strong>ברשותא דידיה מנחה</strong> <small>[ברשותו שלו</small> היא <small>מונחת]</small> ולכן בעצם לקיחת האבן או הקורה לא נתחייב כלל, שהרי הוא רשאי לטלטלה, אבל אין לו רשות למסור את האבן לאחר, ולכן כשמסרה לחבירו עבר עבירה של מעילה. ואם כן, אף הלכה זו יש לה בסיס.
 <strong>אלא מסיפא</strong> <small>[מסופה]</small> של אותה משנה: <strong>בנאה</strong> לאותה אבן <strong>בתוך ביתו — הרי זה לא מעל, עד שידור תחתיה</strong> מגורים <strong>בשוה פרוטה.</strong> ויש לשאול: <strong>מכדי שנויי שנייה</strong> <small>[הלא שינה</small> את האבן<small>]</small> על ידי שבנה אותה בתוך ביתו, ואם כן <strong>מה לי דר ומה לי לא דר,</strong> ואולי <strong>היינו</strong> <small>[זוהי]</small> ההלכה המוגדרת <strong>"כהררין התלויין בשערה"?</strong>
 ודוחים: <strong>ומאי קושיא</strong> <small>[ומה הקושי</small> שבכך<small>]?</small> <strong>דלמא</strong> <small>[שמא]</small> זה נאמר <strong>לכ</strong> דברי <strong>רב.</strong> ש<strong>אמר רב:</strong> במשנה זו מדובר <strong>כגון שהניחה על פי ארובה</strong> ולא עשה עדיין כל שינוי בגוף האבן על ידי כך, ולכן <strong>אי</strong> <small>[אם]</small> <strong>דר ביה</strong> <small>[בו],</small> בבית — <strong>אין</strong> <small>[כן]</small> מעל, כיון שנהנה ממנה, ואם <strong>לא דר ביה</strong> <small>[בו] —</small> <strong>לא</strong> מעל.
 <strong>אלא, לעולם</strong> תפרש <strong>כ</strong>דברי <strong>רבא,</strong> שהחידוש בהלכה זו הוא במקרה שכאשר נזכר בעל הבית מעל השליח. <strong>ודקא קשיא לך</strong> <small>[ו</small>מה <small>שהיה קשה לך]:</small> <strong>מידי דהוה</strong> <small>[הלא הוא</small> בדומה<small>]</small> למקרה של <strong>מוציא מעות הקדש לחולין,</strong> אין הדברים זהים, כי <strong>התם מידע ידע דאיכא זוזי</strong> <small>[שם</small> האיש <small>יודע שיש</small> לו גם <small>זוזים,</small> כספים<small>]</small> של <strong>הקדש</strong> ואם כן <strong>איבעי ליה לעיוני</strong> <small>[היה לו לעיין]</small> ולבדוק אם הכסף הזה כסף הקדש הוא, <strong>הכא מי ידע</strong> <small>[כאן האם ידע]</small> השליח שיש פה חשש כספי הקדש! ו<strong>היינו כהררין התלויין בשערה</strong> האמורים במשנה.
 <big>א</big> עתה חוזרים אנו לנאמר במשנה ביחס לדברים שהם "כהררין התלויין בשערה", שכן הם <strong>מקרא מועט והלכות מרובות.</strong> ובענין זה <strong>תנא</strong> <small>[שנה</small> החכם בתוספתא<small>],</small> ש<strong>נגעים,</strong> דיני נגעי הצרעת, <strong>ואהלות,</strong> דיני טומאת אוהל המת, הם <strong>מקרא מועט והלכות מרובות.</strong> ותוהים: וכי <strong>נגעים מקרא מועט</strong> הוא? הלא <strong>נגעים מקרא מרובה הוא! אמר רב פפא: הכי קאמר</strong> <small>[כך אמר]</small> במשנה, כך יש לתקן את הגירסה: <strong>נגעים</strong> יש בהם <strong>מקרא מרובה והלכות מועטות</strong> יחסית, <strong>אהלות — מקרא מועט והלכות מרובות.</strong>
 ושואלים: <strong>ומאי נפקא מינה</strong> <small>[ומה יוצא מזה],</small> מה ההבדל אם כך הוא או כך? ומשיבים: <strong>אי מסתפקא לך מילתא</strong> <small>[אם מסופק לך דבר]</small> <strong>ב</strong>הלכות <strong>נגעים — עיין בקראי</strong> <small>[במקראות],</small> משום שהמקרא מרובה שם, <strong>ואי מסתפקא לך מילתא</strong> <small>[ואם מסופק לך דבר]</small> <strong>ב</strong>הלכות <strong>אהלות — עיין במתניתין</strong> <small>[במשנתנו]</small> משום שבמקרא אין ההלכה מפורשת דיה.
 <big>ב</big> שנינו במשנה ש<strong>דינין</strong> הם מהדברים שיש להם על מה שיסמכו במקרא. ושואלים: הלא <strong>מיכתב כתיבן</strong> <small>[</small>כל הדינים <small>כתובים</small> הם<small>]</small> ומה לשון "יש להם על מה שיסמוכו"? שאם הדבר מפורש אין לומר רק לשון סמיכה בלבד! ומשיבים: <strong>לא נצרכא</strong> <small>[נצרכה]</small> <strong>אלא לכ</strong> דברי
 <strong>רבי. דתניא</strong> <small>[ש</small>כן <small>שנינו</small> בברייתא<small>],</small> <strong>רבי אומר:</strong> מה שנאמר <strong>"</strong>ואם אסון יהיה ונתתה <strong>נפש תחת נפש"</strong> (שמות כא, כג), כוונתו תשלום <strong>ממון. אתה אומר ממון, או אינו אלא נפש</strong> תחת נפש <strong>ממש?</strong> אפשר ללמוד בגזירה שווה: <strong>נאמרה נתינה למטה</strong> ("ונתתה נפש תחת נפש". שמות כא, כג) <strong>ונאמרה נתינה למעלה</strong> ("ונתן בפלילים". שמות כא, כב) <strong>מה להלן</strong> "ונתן בפלילים" הכוונה היא ודאי ל<strong>ממון, אף כאן</strong> הכוונה היא ל<strong>ממון.</strong> ודבר זה אינו מפורש בכתוב, אבל נסמך עליו.
 <big>ג</big> שנינו במשנה כי <strong>עבודות</strong> אף הן יש להן על מה שיסמוכו. ושואלים: הלא <strong>מיכתב כתיבן</strong> <small>[כתובות</small> הן<small>]</small> ואם הדבר מפורש אין לומר רק לשון סמיכה בלבד! ומשיבים: <strong>לא נצרכא</strong> <small>[נצרכה]</small> <strong>אלא ל</strong>ענין העבודה של <strong>הולכת הדם. דתניא</strong> <small>[ש</small>כן <small>שנינו</small> בברייתא<small>]:</small> מה שנאמר <strong>"והקריבו</strong> בני אהרן הכהנים את הדם<strong>"</strong> (ויקרא א, ה), <strong>זו קבלת הדם</strong> שהיא קודמת להולכת הדם למזבח.
 <strong>ואפקה רחמנא</strong> <small>[והוציאה אותה התורה]</small> <strong>בלשון הולכה, דכתיב</strong> <small>[שנאמר]:</small> <strong>"והקריב הכהן את הכל והקטיר המזבחה"</strong> (ויקרא א, יג), <strong>ואמר מר</strong> <small>[החכם]:</small> לשון "הקרבה" זו אינה הקרבה על המזבח אלא <strong>זו</strong> היא <strong>הולכת אברים לכבש</strong> שליד המזבח, שמשם מעלים אותם למזבח עצמו ואף הקרבה הכתובה אצל הדם פירושה הולכה.
 ומדוע יש חילוף לשונות בין עבודת ההולכה ועבודת הקבלה — <strong>למימרא</strong> <small>[לומר]</small> ש<strong>הולכה לא תפקה</strong> <small>[תוציא אותה]</small> <strong>מכלל</strong> עבודת ה<strong>קבלה,</strong> וכל הדינים הנוהגים בקבלה (הנעשית על ידי הכהן, ובימין, ועוד) כולם נוהגים גם בהולכה.
 <big>ד</big> שנינו במשנה כי <strong>טהרות</strong> יש להן על מה שיסמוכו. ושואלים: הלא <strong>מיכתב כתיבן</strong> <small>[כתובות</small> הן<small>]</small> במפורש! ומשיבים: <strong>לא נצרכא</strong> <small>[נצרכה]</small> <strong>אלא לשיעור מקוה דלא כתיבא</strong> <small>[שאיננו כתוב]</small> בתורה במפורש, <strong>דתניא</strong> <small>[ש</small>כן <small>שנינו</small> בברייתא<small>],</small> נאמר: <strong>"ורחץ את בשרו במים"</strong> (ויקרא יד, ט), ולשון "במים" משמע במים הידועים — <strong>במי</strong> ה<strong>מקוה.</strong> ונאמר: <strong>"</strong>ורחץ במים <strong>את כל בשרו"</strong> (ויקרא טו, טז), משמע שצריכים להיות <strong>מים שכל גופו עולה</strong> (נכנס) <strong>בהן, וכמה הן</strong> מים אלה — <strong>אמה על אמה ברום שלש אמות. ושיערו חכמים</strong> לפי זה שנפח <strong>מי מקוה</strong> הוא <strong>ארבעים סאה.</strong>
 <big>ה</big> שנינו במשנה כי אף <strong>טמאות</strong> יש להן על מי שיסמוכו. ושואלים: הלא <strong>מיכתב כתיבן</strong> <small>[כתובות</small> הן<small>]</small> ואינם צריכות סמיכה! ומשיבים: <strong>לא נצרכא</strong> <small>[נצרכה]</small> <strong>אלא ל</strong>למדנו על <strong>כעדשה מן השרץ</strong> שהיא השיעור המצומצם לטומאת שרץ, <strong>דלא כתיבא</strong> <small>[שאינה כתובה].</small> <strong>דתניא</strong> <small>[ש</small>כן <small>שנינו</small> בברייתא<small>],</small> נאמר בשרצים: "כל הנוגע <strong>בהם</strong> במותם יטמא" (ויקרא יא, לא),
 <strong>יכול בכולן</strong> שרק שרץ שלם מטמא, <strong>תלמוד לומר:</strong> "וכל אשר יפול עליו <strong>מהם</strong> במותם יטמא" (ויקרא יא, לב), "מהם" משמע — אפילו חלק מהם, אולם אם מהם, <strong>יכול</strong> אפילו <strong>במקצתן</strong> בכל שהוא — <strong>תלמוד לומר: "בהם"</strong> שכוונתו בהם, בשלימותם.
 <strong>הא</strong> <small>[הרי]</small> <strong>כיצד</strong> אתה מיישב את הסתירה? <strong>עד שיגיע</strong> (שיגע) <strong>במקצתו שהוא ככולו.</strong> כלומר, בשיעור חשוב. ו<strong>שיערו חכמים</strong> שיעור זה <strong>בכעדשה, שכן חומט</strong> שהוא הקטן בין השרצים הללו <strong>תחלתו</strong> (תחילת בריאתו) הוא <strong>בכ</strong> גודל <strong>עדשה. ר' יוסי בר' יהודה אומר:</strong> השיעור לענין זה הוא <strong>כזנב הלטאה,</strong> שהוא מקצתו הנחשב ככולו. שהוא חלק מן הלטאה, ומפרכס אף לאחר שנקטע, ומתוך שיש לו חיות מסויימת בפני עצמו שייך להגדירו כ"מקצתו שהוא ככולו".
 <big>ו</big> שנינו במשנה כי <strong>עריות</strong> יש להן על מה שיסמוכו. ושואלים: הלא <strong>מיכתב כתיבן</strong> <small>[כתובות</small> הן<small>]</small> במפורש! ומשיבים: <strong>לא נצרכא</strong> <small>[נצרכה]</small>
## דף יא:
 אלא <strong>לבתו מאנוסתו</strong> שאסורה עליו, אף שאיננה בת אשתו (שהרי לא נשא את אמה) <strong>דלא כתיבא</strong> <small>[שאיננה כתובה]</small> במפורש בתורה.
 ש<strong>אמר רבא: אמר לי ר' יצחק בר אבדימי: אתיא</strong> <small>[בא,</small> נלמד<small>]</small> הדבר בגזירה שווה <strong>"הנה" "הנה",</strong> שנאמר: "ערות אשה ובתה... לא תקח... שארה הנה זימה היא" (ויקרא יח, יז), ונאמר: "ערות בת בנך או בת בתך לא תגלה ערותן כי ערותך הנה" (ויקרא יח, י), וכשם שעם האיסור לשאת אשה ובתה, נאסרו הן הבת והן בת הבת, כך לענין הפסוק השני האוסר בת בתו בכל מקרה (אף מאנוסתו) — אף בתו אסורה.
 <strong>ואתיא</strong> <small>[ובא,</small> נלמד<small>]</small> לענין העונש על עבירה זו <strong>"זימה" "זימה",</strong> שנאמר לענין אשה ובתה: "זימה היא", ונאמר: "ואיש אשר יקח את אשה ואת אמה זימה היא באש ישרפו אותו ואתהן" (ויקרא כ, יד).
 <big>א</big> שנינו במשנה: <strong>הן הן גופי תורה.</strong> ותוהים: <strong>הני</strong> <small>[אלה]</small> — <strong>אין</strong> <small>[כן]</small> בכלל גופי תורה, <strong>הנך</strong> <small>[</small>ודברי תורה <small>האחרים]</small> <strong>לא,</strong> אינם גופי תורה? <strong>אלא אימא</strong> <small>[אמור]</small> בנוסח זה: <strong>הן והן גופי תורה,</strong> בין אלה שנתפרשו בכתוב ובין אלה שלא נתפרשו — כולם גופי תורה.
 
 <big>א משנה</big> <strong>אין דורשין בעריות בשלשה</strong> שהחכם הדורש בדיני עריות החמורים לא יעשה זאת בפני קהל, אלא בפני פחות משני תלמידים, שהוא והם ביחד שלושה, <strong>ולא</strong> דורשים <strong>במעשה בראשית</strong> ובסודות הבריאה <strong>בשנים,</strong> הוא ותלמיד, <strong>ולא</strong> דורשים <strong>ב</strong>מעשה <strong>מרכבה</strong> שהם ענייני הסוד הקשורים בדרך הנהגתו של העולם <strong>ביחיד, אלא אם כן היה</strong> אותו יחיד <strong>חכם ומבין מדעתו</strong> את רובם של דברים.
 ובאותו נושא: <strong>כל המסתכל בארבעה דברים רתוי</strong> (ראוי) <strong>לו כאילו לא בא לעולם;</strong> כל המתבונן ב<strong>מה</strong> שהוא <strong>למעלה</strong> מן הרקיע מעל ראשי החיות, <strong>מה למטה</strong> מהן, <strong>מה לפנים</strong> מה היה קודם שנברא העולם, <strong>ומה לאחור</strong> מה יהיה אחר שיכלה העולם (תוספות). <strong>וכל שלא חס על כבוד קונו</strong> ושואל ועוסק בדברים שאין רשאים לעסוק בהם <strong>רתוי</strong> (ראוי) <strong>לו שלא בא לעולם.</strong>
 <big>ב גמרא</big> ושואלים: <strong>אמרת</strong> (שנית) <strong>ברישא</strong> <small>[בתחילת</small> המשנה<small>]:</small> <strong>"ולא במרכבה ביחיד"</strong> משמע שאין דורשים כלל במעשה מרכבה אפילו ביחידות, <strong>והדר</strong> <small>[וחזרת]</small> ו<strong>אמרת: אלא אם כן היה חכם ומבין מדעתו,</strong> משמע שיחיד בכל זאת לומד מעשה מרכבה!
 ומסבירים: <strong>הכי קאמר</strong> <small>[כך אמר],</small> כך יש להבין: <strong>אין דורשין בעריות לשלשה</strong> תלמידים, <strong>ולא במעשה בראשית לשנים, ולא</strong> מלמדים <strong>במרכבה ליחיד אלא אם כן היה</strong> התלמיד <strong>חכם ומבין מדעתו.</strong>
 <big>ג</big> בהסברת פרטי הדברים, שנינו: <strong>אין דורשין בעריות בשלשה.</strong> ושואלים: <strong>מאי טעמא</strong> <small>[מה טעם]</small> הדבר? <strong>אילימא</strong> <small>[אם תאמר]</small> שהוא <strong>משום דכתיב</strong> <small>[שנאמר]:</small> <strong>"איש איש אל כל שאר בשרו</strong> לא תקרבו לגלות ערוה<strong>"</strong> (ויקרא יח, ו), ונאמר כי יש כאן רמז למספר התלמידים. כיצד — <strong>"איש איש" — תרי</strong> <small>[שנים],</small> <strong>"שאר בשרו" — חד</strong> <small>[אחד],</small> <strong>ואמר רחמנא</strong> <small>[ואמרה התורה]:</small> <strong>"לא תקרבו לגלות ערוה",</strong> שאם מצויים שלושה אנשים שוב אין דורשים ("לא תקרבו לגלות") בדיני עריות.
 ושואלים: <strong>אלא מעתה</strong> לפי אותה שיטה, מה <strong>דכתיב</strong> <small>[שנאמר]:</small> <strong>"איש איש כי יקלל אלהיו"</strong> (ויקרא כד, טו), או <strong>"איש איש אשר יתן מזרעו למלך"</strong> (ויקרא כ, ב), <strong>הכי נמי</strong> <small>[כך גם כן]</small> שאסור לדרוש אותם בפני שנים?
 ומשיבים: <strong>אלא הנהו</strong> <small>[אותם]</small> לשונות כפל של "איש איש" <strong>מיבעי ליה</strong> <small>[צריך לו,</small> לתנא<small>]</small> כדי <strong>לרבות את הגוים, שמוזהרין</strong> גם <strong>על ברכת</strong> (כלומר, קללת) <strong>השם, ו</strong>גם <strong>על עבודה זרה כישראל.</strong>
 אולם <strong>האי</strong> <small>[</small>ריבוי <small>זה]</small> "איש איש" בדיני עריות <strong>נמי</strong> <small>[גם כן]</small> <strong>מיבעי ליה</strong> <small>[צריך לו]</small> <strong>לרבות את הגוים שמוזהרין על העריות כישראל.</strong>
 <strong>אלא</strong> יש לדחות מה שאמרנו קודם, ולומר שיש רמז לאיסור דרשה בפני שלושה <strong>מדכתיב</strong> <small>[מ</small>מה <small>שנאמר]</small> בעריות: <strong>"ושמרתם את משמרתי"</strong> (ויקרא יח, ל), ונפרש: <strong>"ושמרתם"</strong> הרי כאן <strong>תרי</strong> <small>[שנים],</small> שמיעוט רבים שנים, <strong>"משמרתי" — חד</strong> <small>[אחד],</small> <strong>ואמר רחמנא</strong> <small>[ואמרה התורה]</small> בסופו של פסוק זה: <strong>"לבלתי עשות מחקות התועבת"</strong> (ויקרא יח, ל), ומכאן נלמד שאין דורשים בשלושה.
 ושואלים: <strong>אלא מעתה</strong> מה <strong>דכתיב</strong> <small>[שנאמר]:</small> <strong>"ושמרתם את השבת"</strong> (שמות לא, יד), או <strong>"ושמרתם את המצות"</strong> (שמות יב, יז), או <strong>"ושמרתם את משמרת הקדש"</strong> (במדבר יח, ה), <strong>הכי נמי</strong> <small>[כך גם כן]</small> תאמר שאין לומדים אותם בשלושה?
 <strong>אלא אמר רב אשי:</strong> יש לדחות רמזים אלה, ולהסביר <strong>מאי</strong> <small>[מה</small> פירוש<small>]</small> <strong>אין דורשין בעריות בשלשה — אין דורשין בסתרי עריות בשלשה.</strong> שכל אותם דיני עריות שאינם מפורשים בתורה, ואינם נלמדים אלא מדרשות הכתובים או מהשוואתם — אין דורשים אותם בשלושה.
 <strong>מאי טעמא</strong> <small>[מה הטעם] —</small> אין זה מפני רמז במקרא, אלא <strong>סברא הוא.</strong> וזהו הטעם: <strong>בי תרי כי יתבי קמי רבייהו</strong> <small>[שנים שיושבים לפני רבם],</small> <strong>חד שקיל וטרי בהדי רביה, ואידך מצלי אודניה לגמרא</strong> <small>[אחד</small> מהם <small>נושא ונותן עם רבו</small> בהלכה, <small>והאחר,</small> השני, <small>מטה אוזנו לתלמוד]</small> שהוא שומע. אבל אם יש <strong>תלתא</strong> <small>[שלושה</small> תלמידים<small>],</small> הרי <strong>חד שקיל וטרי בהדי רביה</strong> <small>[אחד</small> מהם <small>נושא ונותן עם רבו]</small> <strong>והנך תרי שקלו וטרו בהדי הדדי ולא ידעי מאי קאמר רבייהו</strong> <small>[ואותם השניים</small> האחרים <small>נושאים ונותנים זה עם זה ואינם יודעים מה אמר רבם]</small> <strong>ואתו למישרי איסורא</strong> <small>[ויבואו להתיר איסור]</small> <strong>בעריות,</strong> שכן לא הקשיבו לדברי רבם, ומסברתם יבואו להתיר.
 ומקשים: <strong>אי הכי</strong> <small>[אם כך],</small> <strong>כל התורה נמי</strong> <small>[גם כן]</small> לא ילמדו אלא לשניים, שהרי מפני אותו טעם יכולים לבוא בכל מקרה לידי טעות!
 ומשיבים: דין <strong>עריות שאני</strong> <small>[שונה]</small> ש<strong>אמר מר</strong> <small>[החכם]:</small> <strong>גזל ועריות נפשו</strong> של אדם <strong>מחמדתן ומתאוה להם,</strong> ולכן יש לחשוש שאדם שלא למד הלכותיהם כראוי מפי רבו ימצא היתר לעצמו.
 ומקשים: <strong>אי הכי</strong> <small>[אם כך],</small> <strong>גזל נמי</strong> <small>[גם כן]</small> לא ידרוש אלא בשנים מטעם זה? ומשיבים: יש הבדל בין התאווה לגזל לזו של עריות; <strong>עריות — בין</strong> כשהן <strong>בפניו בין שלא בפניו נפיש יצריה</strong> <small>[מרובה יצרו]</small> לכך, ויש לחשוש יותר. <strong>גזל, בפניו,</strong> כשהדבר עומד בפניו כפיתוי — <strong>נפיש יצריה</strong> <small>[מרובה יצרו],</small> <strong>שלא בפניו — לא נפיש יצריה</strong> <small>[אין יצרו מרובה],</small> ולכן אין חוששים כל כך.
 <big>ד</big> שנינו במשנה: <strong>"ולא במעשה בראשית בשנים".</strong> ושואלים: <strong>מנא הני מילי</strong> <small>[מנין הדברים הללו]?</small> ומסבירים, <strong>דתנו רבנן</strong> <small>[ששנו חכמים],</small> נאמר: <strong>"כי שאל נא לימים ראשנים</strong> אשר היו לפניך<strong>"</strong> (דברים ד, לב), וכיון שנאמר הדבר בלשון יחיד, הרי זה ללמדנו כי <strong>יחיד שואל</strong> בענין מעשה בראשית ("לימים ראשונים") <strong>ואין שנים שואלין,</strong> ומכאן שהרב מלמד לתלמיד אחד בלבד.
 <strong>יכול ישאל אדם</strong> על מה שהיה <strong>קודם שנברא העולם — תלמוד לומר</strong> מה שנאמר בהמשך: <strong>"למן היום אשר ברא אלהים אדם על הארץ"</strong> (דברים ד, לב), ולא קודם לכן.
 <strong>יכול לא ישאל אדם</strong> על מה שהיה <strong>מששת ימי בראשית — תלמוד לומר: "</strong>שאל נא <strong>לימים ראשנים אשר היו לפניך"</strong> (דברים ד, לב), כלומר, גם לימים שהיו לפני היות האדם.
 <strong>יכול ישאל אדם מה למעלה ומה למטה מה לפנים ומה לאחור</strong> מן העולם — <strong>תלמוד לומר: "ולמקצה השמים ועד קצה השמים"</strong> (דברים ד, לב), כלומר, <strong>מלמקצה השמים ועד קצה השמים</strong> בתוך תחומו של העולם — <strong>אתה שואל, ואין אתה שואל מה למעלה מה למטה, מה לפנים מה לאחור.</strong>
## דף יב.
 <strong>השתא דנפקא ליה</strong> <small>[עכשיו שיצא לו,</small> שלמד<small>]</small> דבר זה <strong>מ</strong>ממה שנאמר <strong>"למקצה השמים ועד קצה השמים",</strong> אם כן הכתוב <strong>"למן היום אשר ברא אלהים אדם על הארץ" למה לי?</strong>
 ומשיבים: כתוב זה בא ללמד ענין אחר, <strong>כ</strong>פי שאמר <strong>ר' אלעזר.</strong> ש<strong>אמר ר' אלעזר: אדם הראשון</strong> היתה קומתו <strong>מן הארץ עד לרקיע, שנאמר: "למן היום אשר ברא אלהים אדם על הארץ</strong> ולמקצה השמים<strong>"</strong> (דברים ד, לב). <strong>וכיון שסרח</strong> (חטא) — <strong>הניח הקדוש ברוך הוא ידיו עליו — ומיעטו, שנאמר: "אחור וקדם צרתני ותשת עלי כפכה"</strong> (תהלים קלט, ה).
 <strong>אמר רב יהודה אמר רב: אדם הראשון,</strong> גודלו <strong>מסוף העולם ועד סופו היה, שנאמר: "למן היום אשר ברא אלהים אדם על הארץ ולמקצה השמים ועד קצה השמים",</strong> כלומר, מקצה העולם עד קצהו, <strong>כיון שסרח — הניח הקדוש ברוך הוא ידו עליו ומיעטו, שנאמר "ותשת עלי כפכה".</strong>
 ושואלים: <strong>אי הכי, קשו קראי אהדדי</strong> <small>[אם כך, קשים המקראות זה על זה],</small> באחד נאמר שקומתו עד השמים, ובשני נאמר עד קצה הארץ! ומשיבים: <strong>אידי ואידי חד שיעורא</strong> <small>[זה וזה שיעור אחד]</small> <strong>הוא.</strong>
 <big>א</big> <strong>ועוד בענייני הבריאה, אמר רב יהודה אמר רב: עשרה דברים נבראו ביום ראשון</strong> של בריאת העולם, <strong>ואלו הן: שמים וארץ, תהו ובהו, אור וחשך, רוח ומים, מדת יום ומדת לילה</strong> (שיעור אורך היום והלילה).
 וראיות לאלה מן המקרא: <strong>שמים וארץ — דכתיב</strong> <small>[שנאמר]:</small> <strong>"בראשית ברא אלהים את השמים ואת הארץ"</strong> (בראשית א, א), <strong>תהו ובהו — דכתיב</strong> <small>[שנאמר]:</small> <strong>"והארץ היתה תהו ובהו"</strong> (בראשית א, ב), <strong>אור וחשך, חשך — דכתיב</strong> <small>[שנאמר]:</small> <strong>"וחשך על פני תהום"</strong> (בראשית א, ב), <strong>אור — דכתיב</strong> <small>[שנאמר]:</small> <strong>"ויאמר אלהים יהי אור"</strong> (בראשית א, ג), <strong>רוח ומים — דכתיב</strong> <small>[שנאמר]:</small> <strong>"ורוח אלהים מרחפת על פני המים"</strong> (בראשית א, ב), <strong>מדת יום ומדת לילה — דכתיב</strong> <small>[שנאמר]:</small> <strong>"ויהי ערב ויהי בקר יום אחד"</strong> (בראשית א, ה).
 <strong>תנא</strong> <small>[שנה</small> החכם<small>]</small> בתוספתא: <strong>תהו</strong> — הוא <strong>קו ירוק שמקיף את כל העולם כולו, שממנו יצא חשך, שנאמר: "ישת חשך סתרו סביבותיו"</strong> (תהלים יח, יב), הרי שקו של חושך מקיף את העולם. <strong>בהו — אלו אבנים המפולמות</strong> (הלחות) <strong>המשוקעות בתהום, שמהן יוצאין מים, שנאמר: "ונטה עליה קו תהו ואבני בהו"</strong> (ישעיהו לד, יא), ומכאן שתוהו הוא קו, ובוהו הוא אבנים.
 ושואלים: <strong>ואור</strong> האם <strong>ביום ראשון איברי</strong> <small>[נברא]?</small> <strong>והכתיב</strong> <small>[והרי נאמר]:</small> <strong>"ויתן אתם אלהים ברקיע השמים"</strong> (בראשית א, יז), <strong>וכתיב "ויהי ערב ויהי בקר יום רביעי"</strong> (בראשית א, יט), הרי שנברא האור ביום הרביעי לבריאה!
 ומשיבים: יש לפרש <strong>כ</strong>דברי <strong>ר' אלעזר.</strong> ש<strong>אמר ר' אלעזר: אור שברא הקדוש ברוך הוא ביום ראשון</strong> לא היה אור החמה אלא אור מסוג אחר, והיה <strong>אדם צופה בו מסוף העולם ועד סופו. כיון שנסתכל הקדוש ברוך הוא בדור המבול ובדור הפלגה וראה שמעשיהם מקולקלים</strong> ועלולים להשתמש באור זה לרעה — <strong>עמד וגנזו מהן, שנאמר: "וימנע מרשעים אורם"</strong> (איוב לח, טו).
 <strong>ולמי גנזו — לצדיקים לעתיד לבא, שנאמר: "וירא אלהים את האור כי טוב"</strong> (בראשית א, ד), <strong>ואין טוב אלא צדיק, שנאמר: "אמרו צדיק כי טוב</strong> כי פרי מעלליהם יאכלו<strong>"</strong> (ישעיהו ג, י).
 ו<strong>כיון שראה</strong> הקדוש ברוך הוא את ה<strong>אור שגנזו לצדיקים — שמח, שנאמר: "אור צדיקים ישמח"</strong> (משלי יג, ט).
 ומעירים: <strong>כתנאי</strong> <small>[כ</small>דברי <small>תנאים]</small> שחלקו בנושא זה, ששנינו: <strong>אור שברא הקדוש ברוך הוא ביום ראשון אדם צופה ומביט בו מסוף העולם ועד סופו,</strong> אלו <strong>דברי ר' יעקב. וחכמים אומרים:</strong> אור זה <strong>הן הן מאורות שנבראו ביום ראשון, ולא נתלו</strong> במקומם הקבוע ברקיע <strong>עד יום רביעי.</strong>
 <big>ב</big> <strong>אמר רב זוטרא בר טוביא אמר רב: בעשרה דברים נברא העולם: בחכמה, ובתבונה, ובדעת, ובכח, ובגערה, ובגבורה, בצדק, ובמשפט, בחסד, וברחמים.</strong>
 וראיה לדבר: <strong>בחכמה ובתבונה</strong> נברא — <strong>דכתיב</strong> <small>[שנאמר]:</small> <strong>"ה' בחכמה יסד ארץ כונן שמים בתבונה"</strong> (משלי ג, יט). <strong>בדעת — דכתיב</strong> <small>[שנאמר]:</small> <strong>"בדעתו תהומות נבקעו"</strong> (משלי ג, כ). <strong>בכח וגבורה — דכתיב</strong> <small>[שנאמר]:</small> <strong>"מכין הרים בכחו נאזר בגבורה"</strong> (תהלים סה, ז). <strong>בגערה — דכתיב</strong> <small>[שנאמר]:</small> <strong>"עמודי שמים ירופפו ויתמהו מגערתו"</strong> (איוב כו, יא). <strong>בצדק ומשפט — דכתיב</strong> <small>[שנאמר]:</small> <strong>"צדק ומשפט מכון כסאך"</strong> (תהלים פט, טו). <strong>בחסד ורחמים — דכתיב</strong> <small>[שנאמר]:</small> <strong>"זכר רחמיך ה' וחסדיך כי מעולם המה"</strong> (תהלים כה, ו).
 <strong>ו</strong>עוד, <strong>אמר רב יהודה אמר רב</strong> באותם נושאים: <strong>בשעה שברא הקדוש ברוך הוא את העולם, היה מרחיב והולך כשתי פקעיות של שתי,</strong> שכאשר הן מתגלגלות החוט היוצא מהן גדל והולך, <strong>עד שגער בו הקדוש ברוך הוא והעמידו, שנאמר: "עמודי שמים ירופפו ויתמהו מגערתו"</strong> (איוב כו, יא) <strong>והיינו</strong> <small>[וזהו]</small> ש<strong>אמר ריש לקיש: מאי דכתיב</strong> <small>[מהו שנאמר]</small> <strong>"אני אל שדי"</strong> (בראשית יז, א) — <strong>אני הוא שאמרתי לעולם די,</strong> שלא ילך ויגדל. וכעין זה <strong>אמר ריש לקיש: בשעה שברא הקדוש ברוך הוא את הים היה מרחיב והולך, עד שגער בו הקדוש ברוך הוא, ויבשו, שנאמר: "גוער בים ויבשהו וכל הנהרות החריב"</strong> (נחום א, ד).
 <big>ג</big> בסוד הבריאה נחלקו בית שמאי ובית הלל, <strong>תנו רבנן</strong> <small>[שנו חכמים],</small> <strong>בית שמאי אומרים: שמים נבראו תחלה ואחר כך נבראת הארץ, שנאמר: "בראשית ברא אלהים את השמים ואת הארץ"</strong> (בראשית א, א), משמע שמים קודם לארץ. <strong>ובית הלל אומרים: ארץ נבראת תחלה ואחר כך שמים, שנאמר: "ביום עשות ה' אלהים ארץ ושמים"</strong> (בראשית ב, ד).
 <strong>אמר להם בית הלל לבית שמאי: לדבריכם, אדם בונה עלייה</strong> (קומה שניה) <strong>ואחר כך בונה בית?! ש</strong>כן <strong>נאמר: "הבונה בשמים מעלותיו ואגדתו על ארץ יסדה"</strong> (עמוס ט, ו), שקודם נבראה הארץ, ועליה השמים. <strong>אמר להם בית שמאי לבית הלל: לדבריכם אדם עושה שרפרף</strong> להניח עליו רגליו, <strong>ואחר כך עושה כסא?! שנאמר "כה אמר ה' השמים כסאי והארץ הדם רגלי"</strong> (ישעיהו סו, א). <strong>וחכמים אומרים: זה וזה כאחת נבראו, שנאמר: "אף ידי יסדה ארץ וימיני טפחה שמים קרא אני אליהם יעמדו יחדו"</strong> (ישעיהו מח, יג), משמע שנבראו יחד.
 ושואלים: <strong>ואידך</strong> <small>[והאחרים]</small> בית שמאי ובית הלל, לדעתם <strong>מאי</strong> <small>[מה</small> פירוש<small>]</small> <strong>"יחדו"?</strong> ומשיבים: <strong>דלא משתלפי מהדדי</strong> <small>[שאינם נפרדים זה מזה]</small> והביטוי "יחדיו" איננו מתאר את זמן בריאתם, אלא את האופן שבו הם עומדים. ומעירים: מכל מקום <strong>קשו קראי אהדדי</strong> <small>[קשים המקראות זה לזה],</small> שפעם מקדים שמים ופעם ארץ! <strong>אמר ריש לקיש: כשנבראו, ברא</strong> תחילה את ה<strong>שמים ואחר כך ברא</strong> את <strong>הארץ</strong> וזה סדר בריאה ראשונה, <strong>וכשנטה</strong> (פרס, קבעם במקומם) <strong>נטה הארץ ואחר כך נטה שמים.</strong>
 אגב כך מסבירים, <strong>מאי</strong> <small>[מה</small> פירוש<small>]</small> מה מקור המלה <strong>"שמים"? אמר ר' יוסי בר חנינא:</strong> זהו נוטריקון <strong>ששם מים. במתניתא תנא</strong> <small>[בברייתא שנה]:</small> "שמים" פירושו — <strong>אש ומים, מלמד שהביאן הקדוש ברוך הוא וטרפן</strong> (עירבבן) <strong>זה בזה, ועשה מהן רקיע.</strong>
 <big>ד</big> מסופר: <strong>שאל ר' ישמעאל את ר' עקיבא כשהיו מהלכין בדרך, אמר ליה</strong> <small>[לו]:</small> <strong>אתה ששימשת את נחום איש גם זו עשרים ושתים שנה, שהיה</strong> נחום איש גם זו <strong>דורש כל "אתין" שבתורה,</strong> שכל מילת "את" במקרא היה דורש שהיא באה לרבות ולהוסיף דבר מה, <strong>"את השמים ואת הארץ"</strong> (בראשית א, א) <strong>מה היה דורש בהן? אמר ליה</strong> <small>[לו]:</small> כך היה צריך לדרוש: <strong>אילו נאמר "</strong>בראשית ברא אלהים <strong>שמים וארץ", הייתי אומר: שמים — שמו של הקדוש ברוך הוא,</strong> וכן ארץ. שאף אלה שמותיו הם, <strong>עכשיו שנאמר: "את השמים ואת הארץ"</strong> משמע שאלה הם הנבראים, וברור ש<strong>"שמים"</strong> הם <strong>שמים ממש, "ארץ" — ארץ ממש</strong> ולכך יש כאן צורך במילות "את".
## דף יב:
 <strong>"את הארץ" למה לי — להקדים שמים לארץ,</strong> לומר שהשמים נבראו תחילה. נאמר: <strong>"והארץ היתה תהו ובהו"</strong> (בראשית א, ב) ושואלים: <strong>מכדי</strong> <small>[הרי]</small> <strong>בשמים אתחיל ברישא</strong> <small>[התחיל בתחילה],</small> ואם כן <strong>מאי שנא דקא חשיב</strong> <small>[מה שונה,</small> מדוע, <small>מונה</small> את<small>]</small> <strong>מעשה ארץ</strong> קודם? <strong>תנא דבי</strong> <small>[שנה</small> החכם <small>מבית</small> מדרשו<small>]</small> של <strong>ר' ישמעאל: משל למלך בשר ודם שאמר לעבדיו: השכימו לפתחי. השכים ומצא נשים ואנשים</strong> ממתינים לו. <strong>למי משבח — למי שאין דרכו להשכים והשכים,</strong> לנשים. כן בבריאת הארץ, כיון שהיא דבר גשמי ותחתון, ונבראה יחד עם השמים, ראוי לדבר בה יותר.
 <big>א</big> <strong>תניא</strong> <small>[שנויה</small> ברייתא<small>],</small> <strong>ר' יוסי אומר: אוי להם לבריות שרואות ואינן יודעות מה רואות, עומדות ואין יודעות על מה הן עומדות.</strong> והוא מפרט: <strong>הארץ על מה עומדת — על העמודים, שנאמר: "המרגיז ארץ ממקומה ועמודיה יתפלצון"</strong> (איוב ט, ו). ה<strong>עמודים</strong> האלה עומדים <strong>על המים</strong> — <strong>שנאמר: "לרקע הארץ על המים"</strong> (תהלים קלו, ו). <strong>מים</strong> אלה עומדים <strong>על ההרים</strong> — <strong>שנאמר: "על הרים יעמדו מים"</strong> (תהלים קד, ו). <strong>הרים</strong> עומדים על ה<strong>רוח</strong> — <strong>שנאמר: "כי הנה יוצר הרים וברא רוח"</strong> (עמוס ד, יג). <strong>רוח</strong> עומד <strong>בסערה</strong> — <strong>שנאמר: "רוח סערה עשה דברו"</strong> (תהלים קמח, ח). <strong>סערה תלויה בזרועו של הקדוש ברוך הוא</strong> — <strong>שנאמר: "ומתחת זרעת עולם"</strong> (דברים לג, כז), לומר שהעולם כולו נתון על זרועותיו של הקדוש ברוך הוא.
 <strong>וחכמים אומרים: על שנים עשר עמודים עומדת</strong> הארץ, <strong>שנאמר: "יצב גבלת עמים למספר בני ישראל"</strong> (דברים לב, ח). וכשם שמספר בני ישראל (יעקב) שנים עשר, כך עמודי העולם הם שנים עשר. <strong>ויש אומרים: שבעה עמודים</strong> הם, <strong>שנאמר: "חצבה עמודיה שבעה"</strong> (משלי ט, א). <strong>ר' אלעזר בן שמוע אומר:</strong> הארץ עומדת <strong>על עמוד אחד, וצדיק שמו, שנאמר: "וצדיק יסוד עולם"</strong> (משלי י, כה).
 <big>ב</big> <strong>אמר ר' יהודה: שני רקיעים הן, שנאמר: "הן לה' אלהיך השמים ושמי השמים"</strong> (דברים י, יד), משמע: שמים, ושמים מעל השמים.
 <strong>ריש לקיש אמר: שבעה</strong> רקיעים הם, <strong>ואלו הן: וילון, רקיע, שחקים, זבול, מעון, מכון, ערבות.</strong> ומפרשים מה תפקידו של כל אחד מהם: <strong>וילון</strong> הוא רקיע ש<strong>אינו משמש כלום,</strong> ואין בתוכו דבר, <strong>אלא נכנס שחרית ויוצא ערבית, ומחדש בכל יום מעשה בראשית</strong> שיהיה שינוי בעולם, <strong>שנאמר: "הנוטה כדק שמים וימתחם כאהל לשבת"</strong> (ישעיה מ, כב). <strong>רקיע</strong> הוא זה <strong>שבו חמה ולבנה כוכבים ומזלות קבועין, שנאמר: "ויתן אתם אלהים ברקיע השמים"</strong> (בראשית א, יז). <strong>שחקים — שבו רחיים עומדות וטוחנות מן לצדיקים, שנאמר: "ויצו שחקים ממעל ודלתי שמים פתח. וימטר עליהם מן לאכל</strong> ודגן שמים נתן למו<strong>"</strong> (תהלים עח, כג-כד).
 <strong>זבול — שבו ירושלים</strong> של מעלה, <strong>ובית המקדש</strong> של מעלה, <strong>ומזבח</strong> של מעלה <strong>בנוי, ו</strong>המלאך <strong>מיכאל, השר הגדול, עומד ומקריב עליו קרבן, שנאמר: "בנה בניתי בית זבל לך מכון לשבתך עולמים"</strong> (מלכים א' ח, יג). <strong>ומנלן דאיקרי</strong> <small>[ומנין לנו ש</small>זבול <small>נקרא]</small> <strong>"שמים" — דכתיב</strong> <small>[שנאמר]:</small> <strong>"הבט משמים וראה מזבל קדשך ותפארתך"</strong> (ישעיהו סג, טו).
 <strong>מעון — שבו כיתות של מלאכי השרת, שאומרות שירה בלילה וחשות</strong> (שותקות) <strong>ביום, מפני כבודן של ישראל</strong> שלא להתחרות עימם באמירת השירה שלהם, <strong>שנאמר: "יומם יצוה ה' חסדו ובלילה שירה עמי"</strong> (תהלים מב, ט) ששירת המלאכים עם ה' היא רק בלילה.
 על אותו כתוב <strong>אמר ריש לקיש: כל העוסק בתורה בלילה — הקדוש ברוך הוא מושך עליו חוט של חסד ביום, שנאמר: "יומם יצוה ה' חסדו", ומה טעם "יומם יצוה ה' חסדו"</strong> — <strong>משום "ובלילה שירה עמי",</strong> שירת התורה. <strong>ואיכא דאמרי</strong> <small>[ויש שאומרים]</small> ש<strong>אמר ריש לקיש: כל העוסק בתורה בעולם הזה, שהוא דומה ללילה, הקדוש ברוך הוא מושך עליו חוט של חסד לעולם הבא, שהוא דומה ליום, שנאמר: "יומם יצוה ה' חסדו ובלילה שירה עמי".</strong>
 ובאותו ענין <strong>אמר ר' לוי: כל הפוסק מדברי תורה ועוסק בדברי שיחה — מאכילין אותו גחלי רתמים, שנאמר: "הקטפים מלוח עלי שיח ושרש רתמים לחמם"</strong> (איוב ל, ד). שאלו המפסיקים ("קוטפים") דברי תורה שנתנו מן הלוחות ("מלוח") לשם שיחה סתם ("עלי שיח") — נענשים באכילת גחלים הנעשים מ"שורש רתמים". <strong>ומנלן דאיקרי</strong> <small>[ומנין לנו שנקרא]</small> מעון זה <strong>"שמים" — שנאמר: "השקיפה ממעון קדשך מן השמים"</strong> (דברים כו, טו).
 <strong>מכון — שבו אוצרות שלג ואוצרות ברד, ועליית טללים רעים, ועליית אגלים</strong> (טיפות), <strong>וחדרה של סופה וסערה, ומערה של קיטור. ודלתותיהן</strong> של כל אלה הן <strong>אש,</strong> ומנין שיש לו אוצרות לדברים רעים? <strong>שנאמר: "יפתח ה' לך את אוצרו הטוב</strong> את השמים<strong>"</strong> (דברים כח, יב), ומכאן שיש לו גם אוצר אחר, שאינו טוב.
 ושואלים: <strong>הני</strong> <small>[אותם]</small> דברים שמנינו, <strong>ברקיעא איתנהו</strong> <small>[</small>וכי <small>בשמים</small> הם <small>מצויים]</small> <strong>הני בארעא איתנהו</strong> <small>[</small>הלא <small>אלה בארץ</small> הם <small>מצויים]?</small> <strong>דכתיב</strong> <small>[שנאמר]:</small> <strong>"הללו את ה' מן הארץ תנינים וכל תהמות אש וברד שלג וקיטור רוח סערה עשה דברו"</strong> (תהלים קמח, ז), משמע שכל אלה מן הארץ הם! <strong>אמר רב יהודה אמר רב: דוד ביקש עליהם רחמים</strong> שלא ישארו בשמים, <strong>והורידן לארץ. אמר לפניו: רבונו של עולם, "לא אל חפץ רשע אתה לא יגרך (במגורך) רע"</strong> (תהלים ה, ה), כלומר, הלא <strong>צדיק אתה ה', לא יגור במגורך,</strong> בסמוך לך, דבר שיש בו <strong>רע,</strong> מוטב שיהיו סמוכים אלינו. <strong>ומנלן דאיקרי</strong> <small>[ומניין לנו שנקרא]</small> מקום זה <strong>"שמים"</strong> — <strong>דכתיב</strong> <small>[שנאמר]:</small> "רעב כי יהיה... דבר כי יהיה... כל נגע כל מחלה" (מלכים א' ח, לז), ובהמשך נאמר: <strong>"ואתה תשמע השמים מכון שבתך"</strong> (מלכים א' ח, לט).
 <strong>ערבות</strong> הוא רקיע <strong>שבו צדק משפט וצדקה, גנזי חיים וגנזי שלום וגנזי ברכה, ונשמתן של צדיקים, ורוחות ונשמות שעתיד להיבראות, וטל שעתיד הקדוש ברוך הוא להחיות בו מתים.</strong> וראיה לדברים: <strong>צדק ומשפט</strong> מצויים בשמים <strong>דכתיב</strong> <small>[שנאמר]:</small> <strong>"צדק ומשפט מכון כסאך"</strong> (תהלים פט, טו). <strong>צדקה — דכתיב</strong> <small>[שנאמר]:</small> <strong>"וילבש צדקה כשרין"</strong> (ישעיה נט, יז). <strong>גנזי חיים — דכתיב</strong> <small>[שנאמר]:</small> <strong>"כי עמך מקור חיים"</strong> (תהלים לו, י). <strong>וגנזי שלום דכתיב</strong> <small>[שנאמר]:</small> <strong>"ויקרא לו ה' שלום"</strong> (שופטים ו, כד), משמע ש"שלום" הוא שמו של הקדוש ברוך הוא, וסמוך אליו. <strong>וגנזי ברכה — דכתיב</strong> <small>[שנאמר]:</small> <strong>"ישא ברכה מאת ה'"</strong> (תהלים כד, ה).
 <strong>נשמתן של צדיקים — דכתיב</strong> <small>[שנאמר]:</small> <strong>"והיתה נפש אדני צרורה בצרור החיים את ה' אלהיך"</strong> (שמואל א' כה, כט). <strong>רוחות ונשמות שעתיד להיבראות — דכתיב</strong> <small>[שנאמר]:</small> <strong>"כי רוח מלפני יעטוף ונשמות אני עשיתי"</strong> (ישעיה נז, טז), משמע, הרוח שעתידה לצאת לעולם, לעטוף גוף, נמצאת לפני ה'. <strong>וטל שעתיד הקדוש ברוך הוא להחיות בו מתים — דכתיב</strong> <small>[שנאמר]:</small> <strong>"גשם נדבות תניף אלהים נחלתך ונלאה אתה כוננתה"</strong> (תהלים סח, י).
 <strong>שם</strong> ברקיעים <strong>אופנים ושרפים וחיות הקדש, ומלאכי השרת, וכסא הכבוד, מלך אל חי רם ונשא שוכן עליהם בערבות,</strong> ומביאים ראיה <strong>שנאמר: "סלו לרכב בערבות ביה שמו"</strong> (תהלים סח, ה) <strong>ומנלן דאיקרי</strong> <small>[מניין לנו ש</small>ערבות <small>נקראו]</small> <strong>"שמים"? אתיא</strong> <small>[בא</small> נלמד<small>]</small> הדבר בגזירה שווה של המילים <strong>"רכיבה" "רכיבה", כתיב הכא</strong> <small>[נאמר כאן]:</small> <strong>"סלו לרכב בערבות" וכתיב התם</strong> <small>[ונאמר שם]:</small> <strong>"רכב שמים בעזרך"</strong> (דברים לג, כו).
 <strong>וחשך וענן וערפל מקיפין אותו</strong> — <strong>שנאמר: "ישת חשך סתרו סביבותיו סכתו חשכת מים עבי שחקים"</strong> (תהלים יח, יב). ושואלים: <strong>ומי איכא חשוכא קמי שמיא</strong> <small>[והאם יש חושך לפני השמים,</small> לפני הקדוש ברוך הוא<small>]?</small> <strong>והכתיב</strong> <small>[והרי נאמר]:</small> <strong>"הוא גלא עמיקתא ומסתרתא ידע מה בחשוכא ונהורא עמיה שרי"</strong> <small>[הוא מגלה עמוקות ונסתרות יודע מה בחושך, והאור עמו מצוי]</small> (דניאל ב, כב), משמע שליד הקדוש ברוך הוא מצוי אור ולא חושך! ומשיבים: <strong>לא קשיא</strong> <small>[אין</small> זה <small>קשה]</small> <strong>הא</strong> <small>[זה]</small> שיש עמו רק אור, מדובר
## דף יג.
 <strong>בבתי גואי</strong> <small>[בבתים פנימיים],</small> שם יש רק אור, <strong>הא</strong> <small>[זה]</small> שיש חושך סביבו, מדובר <strong>בבתי בראי</strong> <small>[בבתים חיצוניים].</small> <strong>ואמר רב אחא בר יעקב: עוד רקיע אחד יש</strong> מעל לאלה, שהוא <strong>למעלה מראשי החיות, דכתיב</strong> <small>[שנאמר]:</small> <strong>"ודמות על ראשי החיה רקיע כעין הקרח הנורא"</strong> (יחזקאל א, כב).
 ומעירים: <strong>עד כאן יש לך רשות לדבר, מכאן ואילך — אין לך רשות לדבר. שכן כתוב בספר בן סירא: במופלא ממך אל תדרוש, ובמכוסה ממך אל תחקור, במה שהורשית התבונן, אין לך עסק בנסתרות. תניא</strong> <small>[שנינו</small> בברייתא<small>],</small> <strong>אמר רבן יוחנן בן זכאי: מה תשובה השיבתו בת קול לאותו רשע</strong> נבוכדנאצר <strong>בשעה שאמר "אעלה על במתי עב אדמה לעליון"</strong> (ישעיה יד, יד), שאמר בלבו לעלות לשמים — <strong>יצתה בת קול ואמרה לו: רשע בן רשע, בן בנו,</strong> כלומר, מצאצאיו והולך בדרכיו <strong>של נמרוד הרשע, שהמריד</strong> את <strong>כל העולם כולו עליו</strong> (כלומר, על הקדוש ברוך הוא) <strong>ב</strong>זמן <strong>מלכותו;</strong>
 <strong>כמה שנותיו של אדם — שבעים שנה, שנאמר: "ימי שנותינו בהם שבעים שנה ואם בגבורת שמונים שנה"</strong> (תהלים צ, י), <strong>והלא מן הארץ עד לרקיע מהלך חמש מאות שנה, ועוביו של רקיע</strong> עצמו <strong>מהלך חמש מאות שנה, וכן בין כל רקיע ורקיע.</strong>
 ו<strong>למעלה מהן</strong> מכל הרקיעים נמצאות <strong>חיות הקדש; רגלי החיות כנגד</strong> כל הרקיעים <strong>כולם, קרסולי החיות כנגד כולן, שוקי החיות כנגד כולן, רכובי</strong> (ברכי) <strong>החיות כנגד כולן, ירכי החיות כנגד כולן, גופי החיות כנגד כולן, צוארי החיות כנגד כולן, ראשי החיות כנגד כולן, קרני החיות כנגד כולן.</strong> ו<strong>למעלה מהן כסא</strong> ה<strong>כבוד; רגלי כסא הכבוד כנגד כולן, כסא הכבוד כנגד כולן,</strong> ו<strong>מלך אל חי וקים רם ונשא שוכן עליהם. ואתה אמרת "אעלה על במתי עב אדמה לעליון"</strong> — <strong>"אך אל שאול תורד אל ירכתי בור"</strong> (ישעיהו יד, יד – טו).
 <big>א</big> שנינו במשנה: <strong>ולא דורשים במרכבה ביחיד. תני</strong> <small>[שנה]</small> <strong>ר' חייא: אבל מוסרין לו</strong> ליחיד <strong>ראשי פרקים</strong> בענין זה, והוא מבין מדעתו. <strong>אמר ר' זירא: אין מוסרין ראשי פרקים</strong> של מעשה מרכבה <strong>אלא לאב בית דין</strong> שבשל חכמתו ומעשיו הוא צריך לדעת, <strong>ולכל מי שלבו דואג בקרבו,</strong> שדואג על חטאיו ומשתדל לעשות תשובה שלימה. <strong>איכא דאמרי</strong> <small>[יש שאומרים]</small> שאין מדובר בשני אישים, אלא באב בית דין <strong>והוא שלבו דואג בקרבו.</strong>
 <strong>אמר ר' אמי: אין מוסרין סתרי תורה אלא למי שיש בו חמשה דברים: "שר חמשים, ונשוא פנים, ויועץ, וחכם חרשים, ונבון לחש"</strong> (ישעיהו ג, ג). <strong>ו</strong>עוד <strong>אמר ר' אמי: אין מוסרין דברי תורה לגוי, שנאמר: "לא עשה כן לכל גוי ומשפטים בל ידעום"</strong> (תהלים קמז, כ).
 מסופר: <strong>אמר ליה</strong> <small>[לו]</small> <strong>ר' יוחנן לר' אלעזר: תא ואגמרך</strong> <small>[בוא ואלמדך]</small> <strong>במעשה המרכבה, אמר ליה</strong> <small>[לו]</small> ר' אלעזר: עדיין <strong>לא קשאי</strong> <small>[זקנתי]</small> דיי, וללימוד זה צריך שיהא אדם מיושב בדעתו מאוד. <strong>כי קש</strong> <small>[כאשר הזדקן] —</small> <strong>נח נפשיה</strong> <small>[נחה נפשו,</small> כבר נפטר<small>]</small> <strong>ר' יוחנן, אמר ליה</strong> <small>[לו]</small> <strong>ר' אסי: תא ואגמרך</strong> <small>[בוא ואלמדך]</small> <strong>במעשה מרכבה. אמר ליה</strong> <small>[לו]:</small> <strong>אי זכאי גמירתא</strong> <small>[אילו זכיתי הייתי לומד]</small> זאת <strong>מר' יוחנן רבך,</strong> ואם כן נראה שאין אני ראוי לכך.
 מסופר: <strong>רב יוסף הוה גמיר</strong> <small>[היה לומד,</small> יודע<small>]</small> ב<strong>מעשה המרכבה,</strong> ואילו <strong>סבי</strong> <small>[זקני]</small> <strong>פומבדיתא הוו תנו</strong> <small>[היו שונים]</small> <strong>במעשה בראשית. אמרו ליה</strong> <small>[לו]</small> לרב יוסף: <strong>ליגמור לן מר</strong> <small>[שילמד אותנו אדוני]</small> <strong>מעשה מרכבה. אמר להו</strong> <small>[להם]:</small> <strong>אגמרון לי</strong> <small>[למדו</small> אתם <small>אותי]</small> <strong>מעשה בראשית. בתר דאגמרון</strong> <small>[אחרי שלימדוהו]</small> <strong>אמרו ליה</strong> <small>[לו]:</small> <strong>ליגמרון מר</strong> <small>[שילמדנו אדוני]</small> <strong>במעשה מרכבה! אמר להו</strong> <small>[להם]:</small> <strong>תנינא בהו</strong> <small>[שנינו בהם]</small> על סודות התורה: <strong>"דבש וחלב תחת לשונך"</strong> (שיר השירים ד, יא), והכוונה בזה היא — <strong>דברים המתוקין מדבש וחלב יהו תחת לשונך.</strong> כלומר, דברים אלה אין לומר אותם, ומי שיודע אותם אסור לו לגלותם.
 <strong>ר' אבהו אמר</strong> ראיה אחרת לאותו רעיון <strong>מהכא</strong> <small>[מכאן],</small> ממה שנאמר: <strong>"כבשים ללבושך"</strong> (משלי כז, כו), שהוא דורש כאילו היה כתוב (ב־"ש") כבשים — <strong>דברים שהן כבשונו של עולם</strong> (כבושים ונסתרים) <strong>יהו תחת לבושך</strong> ואל תגלה אותם. כיון שראו שאינו עומד ללמד אותם <strong>אמרו ליה</strong> <small>[לו]:</small> <strong>תנינן בהו</strong> <small>[שנינו בהם]</small> במעשה מרכבה האמור בספר יחזקאל <strong>עד</strong> לפסוק <strong>"ויאמר אלי בן אדם"</strong> (יחזקאל ב, א). <strong>אמר להו</strong> <small>[להם]:</small> אם כן — <strong>הן הן מעשה המרכבה,</strong> שאלה הם עיקרי הדברים בנושא זה.
 <strong>מיתיבי</strong> <small>[מקשים]</small> על כך: <strong>עד היכן מעשה המרכבה? רבי אומר: עד "וארא" בתרא</strong> <small>[האחרון]</small> (יחזקאל א, כז) ואין פסוק זה בכלל, <strong>ר' יצחק אומר: עד</strong> המלה <strong>"החשמל"</strong> (יחזקאל א, כז), שלא כדעת רב יוסף שמעשה מרכבה נמשך עד סוף הפרק? ומתרצים: <strong>עד "וארא" מגמרינן</strong> <small>[מלמדים אנו]</small> למי שראוי לכך, <strong>מכאן ואילך — מסרינן</strong> <small>[מוסרים</small> אנו<small>]</small> רק <strong>ראשי פרקים. איכא דאמרי</strong> <small>[יש שאומרים]:</small> <strong>עד "וארא" מסרינן</strong> <small>[מוסרים]</small> <strong>ראשי פרקים, מכאן ואילך, אם הוא חכם</strong> ו<strong>מבין מדעתו — אין</strong> <small>[כן],</small> מוסרים לו, <strong>אי</strong> <small>[אם]</small> <strong>לא — לא</strong> ימסרו לו אף ראשי פרקים.
 ושואלים: <strong>ומי דרשינן</strong> <small>[והאם</small> בכלל <small>דורשים אנו]</small> ועוסקים <strong>בחשמל</strong> שבמעשה מרכבה? <strong>והא ההוא ינוקא</strong> <small>[והרי</small> אותו <small>תינוק,</small> צעיר אחד<small>],</small> ש<strong>דרש בחשמל ונפקא נורא ואכלתיה</strong> <small>[ויצאה אש ואכלתו],</small> משמע שיש סכנה גדולה בדבר! ומשיבים: <strong>שאני ינוקא, דלאו מטי זמניה</strong> <small>[שונה התינוק,</small> הילד, <small>שלא הגיע</small> עדיין <small>זמנו]</small> לעסוק בזה, ולכן קרה לו מה שקרה.
 <strong>אמר רב יהודה: ברם</strong> (אכן) <strong>זכור אותו האיש לטוב, וחנניה בן חזקיה שמו,</strong> ש<strong>אלמלא הוא נגנז ספר יחזקאל.</strong> ומדוע רצו לגונזו — מפני שמצאו <strong>שהיו דבריו סותרין דברי תורה,</strong> כי בפרקיו האחרונים ישנם דינים שאינם כדיני התורה. <strong>מה עשה? העלו לו שלוש מאות גרבי</strong> (כדי) <strong>שמן</strong> למאור ולמזון, <strong>וישב בעלייה ודרשו</strong> לישבו עם דברי תורה.
 <strong>תנו רבנן</strong> <small>[שנו חכמים]:</small> <strong>מעשה בתינוק אחד שהיה קורא בבית רבו בספר יחזקאל והיה מבין בחשמל, ויצאה אש מחשמל ושרפתו, וביקשו לגנוז</strong> את <strong>ספר יחזקאל</strong> מפני הסכנה שבו. <strong>אמר להם חנניה בן חזקיה: אם זה חכם</strong> כלומר, אם ילד זה הוא במקרה חכם — האם <strong>הכל חכמים הן</strong> שמסוגלים להבין בספר יחזקאל?
 ושואלים: <strong>מאי</strong> <small>[מהו</small> עניינו<small>]</small> של ה<strong>חשמל? אמר רב יהודה:</strong>
## דף יג:
 <strong>חיות אש ממללות</strong> (מדברות) וחשמל הוא כעין קיצור של מילים אלה (חיות אש ממללות). <strong>במתניתא תנא</strong> <small>[בברייתא שנה]</small> התנא על כך: <strong>עתים חשות, עתים ממללות. בשעה שהדיבור יוצא מפי הקדוש ברוך הוא — חשות</strong> (שותקות) <strong>ובשעה שאין הדיבור יוצא מפי הקדוש ברוך הוא — ממללות.</strong>
 <big>א</big> נאמר שם: <strong>"והחיות רצוא ושוב כמראה הבזק"</strong> (יחזקאל א, יד) ושואלים: <strong>מאי</strong> <small>[מה</small> פירוש<small>]</small> <strong>"רצוא ושוב"? אמר רב יהודה: כאור היוצא מפי הכבשן,</strong> שהלהבה פורצת החוצה וחוזרת מדי רגע. <strong>מאי</strong> <small>[מה</small> פירוש<small>]</small> <strong>"כמראה הבזק"? אמר ר' יוסי בר חנינא: כאור</strong> (אש) <strong>היוצא מבין החרסים</strong> כשצורפים את הזהב והאש יוצאת מביניהם (ומפרש "בזק" לשון חרסים, שברי חרס).
 נאמר: <strong>"וארא והנה רוח סערה באה מן הצפון ענן גדול ואש מתלקחת ונגה לו סביב ומתוכה כעין החשמל מתוך האש"</strong> (יחזקאל א, ד), ושואלים: <strong>להיכן אזל</strong> <small>[הלך]</small> אותו רוח? <strong>אמר רב יהודה אמר רב: שהלך לכבוש את כל העולם כולו</strong> שיהיה <strong>תחת</strong> ממשלתו של <strong>נבוכדנצר הרשע. וכל כך למה</strong> היה צריך לכבוש את העולם בשבילו? <strong>שלא יאמרו אומות העולם: ביד אומה שפלה מסר הקדוש ברוך הוא את בניו,</strong> שכיון שנגזר שתיפול מלכות ישראל בידו, עשאו הקדוש ברוך הוא כובש־עולם גדול, שלא תהיה בושה לישראל במפלתם על ידו. <strong>אמר הקדוש ברוך הוא</strong> על כך: <strong>מי גרם לי שאהיה שמש לעובדי פסילים</strong> ואצטרך לעשות את מלחמותיהם — <strong>עונותיהן של ישראל הן</strong> ש<strong>גרמו לי</strong> לכך.
 נאמר שם: <strong>"וארא החיות והנה אופן אחד בארץ אצל החיות"</strong> (יחזקאל א, טו), <strong>אמר ר' אלעזר:</strong> "אופן" זה הוא <strong>מלאך אחד שהוא עומד בארץ, וראשו מגיע אצל החיות. במתניתא תנא</strong> <small>[בברייתא שנה]</small> התנא: מלאך זה <strong>סנדלפון שמו, הגבוה מחברו מהלך חמש מאות שנה. ו</strong>הוא <strong>עומד אחורי המרכבה וקושר כתרים לקונו</strong> (הקדוש ברוך הוא). ושואלים: <strong>איני</strong> <small>[ו</small>כי <small>כן הוא]</small> שאפשר שיקשור כתרים לקונו? <strong>והכתיב</strong> <small>[והרי נאמר]:</small> <strong>"ברוך כבוד ה' ממקומו"</strong> (יחזקאל ג, יב), <strong>מכלל</strong> הדברים אתה למד ש<strong>מקומו ליכא דידע ליה</strong> <small>[אין מי שיודע אותו]</small> וכיצד יכול לקשור לו כתרים? אלא כך נעשה הדבר, <strong>דאמר שם אתגא ואזל ויתיב ברישיה</strong> <small>[שאומר שם על הכתר, ו</small>הכתר <small>הולך</small> מאליו <small>ויושב בראשו</small> של ה'<small>].</small>
 <big>ב</big> <strong>אמר רבא: כל</strong> הדברים <strong>שראה יחזקאל ראה</strong> גם <strong>ישעיה</strong> הנביא, אלא שהנביא ישעיה לא מצא לנחוץ לתאר כל זה. ומשל לדבר: <strong>למה יחזקאל דומה — לבן כפר שראה את המלך,</strong> שכיון שאינו רגיל בכך, הוא מתרגש ומתפעל מכל הדברים והקישוטים שנמצאים בארמונו של המלך ומדבר אודותיו, <strong>ולמה ישעיה דומה — לבן כרך שראה את המלך</strong> שהוא שם לב לעצם הפגישה עם המלך ולא לדברים שמסביבו. <strong>אמר ריש לקיש: מאי דכתיב</strong> <small>[מהו שנאמר]</small> <strong>"אשירה לה' כי גאה גאה"</strong> (שמות טו, א), למה נכפלה המלה "גאה"? — נאה <strong>שירה למי שמתגאה על הגאים,</strong> שהוא נעלה על העליונים. ש<strong>אמר מר</strong> <small>[החכם]:</small> <strong>מלך שבחיות — ארי, מלך שבבהמות — שור, מלך שבעופות — נשר, ואדם מתגאה</strong> ומשתלט <strong>עליהן, והקדוש ברוך הוא מתגאה על כולן ועל כל העולם כולו</strong> שהרי חיות המרכבה הן שור, ארי, נשר ואדם.
 <big>ג</big> בענין החיות שבמרכבה שואלים: <strong>כתוב אחד אומר: "ודמות פניהם פני אדם ופני אריה אל הימין לארבעתם ופני שור מהשמאל לארבעתן"</strong> (יחזקאל א, י), <strong>וכתיב</strong> <small>[ונאמר</small> גם<small>]:</small> <strong>"וארבעה פנים לאחד פני האחד פני הכרוב ופני השני פני אדם והשלישי פני אריה והרביעי פני נשר"</strong> (יחזקאל י, יד), <strong>ואילו</strong> פני <strong>שור לא קא חשיב</strong> <small>[אינו מונה</small> שם<small>]!</small> <strong>אמר ריש לקיש: יחזקאל ביקש עליו רחמים</strong> על פני השור, <strong>והפכו לכרוב.</strong> וכך <strong>אמר לפניו: רבונו של עולם!</strong> וכי <strong>קטיגור יעשה סניגור?</strong> שכן פני שור מזכירים את חטא העגל של ישראל ומוטב שיהיו פנים אחרות במרכבה.
 ושואלים: <strong>מאי</strong> <small>[מה</small> פירוש<small>]</small> <strong>"כרוב"? אמר ר' אבהו: כרביא</strong> <small>[כתינוק],</small> <strong>שכן בבבל קורין לינוקא</strong> <small>[לתינוק]</small> <strong>רביא. אמר ליה</strong> <small>[לו]</small> <strong>רב פפא לאביי: אלא מעתה</strong> לפי פירוש זה, מה <strong>דכתיב</strong> <small>[שנאמר]:</small> <strong>"פני האחד פני הכרוב ופני השני פני אדם והשלישי פני אריה והרביעי פני נשר"</strong> (יחזקאל י, יד), הרי לכאורה <strong>היינו</strong> <small>[זהו]</small> <strong>פני כרוב היינו</strong> <small>[זהו]</small> <strong>פני אדם,</strong> ומה ההבדל ביניהם? השיב לו: ההבדל הוא שפני אדם הם <strong>אפי רברבי</strong> <small>[פנים גדולות]</small> ופני כרוב הם <strong>ואפי זוטרי</strong> <small>[ופנים קטנות]</small> של תינוק.
 ועוד שואלים: <strong>כתוב אחד אומר: "שש כנפים שש כנפים לאחד</strong> בשתים יכסה פניו ובשתים יכסה רגליו ובשתים יעופף<strong>"</strong> (ישעיהו ו, ב), <strong>וכתוב אחד אומר: "וארבעה פנים לאחת וארבע כנפים לאחת להם"</strong> (יחזקאל א, ו)? ומשיבים: <strong>לא קשיא</strong> <small>[אינו קשה]:</small> <strong>כאן — בזמן שבית המקדש קיים</strong> היו שש כנפים, <strong>כאן — בזמן שאין בית המקדש קיים, כביכול</strong> (כאילו), <strong>שנתמעטו כנפי החיות</strong> ואינן אלא ארבע.
 ושואלים: <strong>הי מינייהו אימעוט</strong> <small>[אלו מהן,</small> איזה כנפים <small>התמעטו]?</small> <strong>אמר רב חננאל אמר רב: אותן שאומרות שירה בהן.</strong> וראיה שאומרות שירה בכנפיהן: <strong>כתיב הכא "ובשתים יעופף וקרא זה אל זה ואמר"</strong> (ישעיהו ו, ב-ג), <strong>וכתיב</strong> <small>[ונאמר]:</small> <strong>"התעיף עיניך בו ואיננו"</strong> (משלי כג, ה) שמעוף זה בטל ואיננו עוד.
 <strong>ורבנן אמרי</strong> <small>[חכמים אומרים]:</small> הכנפים שנתמעטו הן <strong>אותן</strong> כנפים <strong>שמכסות בהן רגליהם, שנאמר: "ורגליהם רגל ישרה"</strong> (יחזקאל א, ז), <strong>ואי לאו דאימעוט</strong> <small>[ואם לא שהתמעטו]</small> כנפים אלה — <strong>מנא הוה ידע</strong> <small>[מניין היה יודע]</small> איך נראות רגליהם? אלא ודאי כבר לא היו מכוסות. ודוחים: מכאן אין ראיה, <strong>דלמא דאיגלאי וחזיא ליה</strong> <small>[שמא שנתגלו</small> לפי שעה <small>וראה אותם].</small> <strong>דאי לא תימא הכי</strong> <small>[שאם לא תאמר כך]</small> שרק לפי שעה נגלו, מה שנאמר <strong>"ודמות פניהם פני אדם"</strong> (יחזקאל א, י), <strong>הכי נמי דאימעוט</strong> <small>[כך גם כן שהתמעטו]</small> כנפים המכסות את פניהם?! <strong>אלא</strong> אתה חייב לומר <strong>דאיגלאי וחזיא ליה</strong> <small>[שנתגלו וראה אותם],</small> <strong>הכא נמי</strong> <small>[כאן גם כן] —</small> <strong>דאיגלאי וחזיא ליה</strong> <small>[שנתגלו וראה אותם].</small>
 ודוחים: <strong>הכי השתא</strong> <small>[כיצד אתה משווה]?!</small> <strong>בשלמא אפיה</strong> <small>[נניח פניו] —</small> <strong>אורח ארעא לגלויי קמיה רביה</strong> <small>[דרך ארץ לגלות</small> פניו <small>לפני רבו],</small> ולכן יתכן שמגלות פניהן לפרקים. אבל <strong>כרעיה לאו אורח ארעא לגלויי קמיה רביה</strong> <small>[רגליו אין זה דרך ארץ לגלות לפני רבו],</small> אלא ודאי שלא היו להם כנפים לכסות רגליהם.
 <big>ד</big> ועוד בביאור סתירות בנושאים אלה: <strong>כתוב אחד אומר: "אלף אלפין ישמשונה ורבו רבבן קדמוהי יקומון"</strong> <small>[אלף אלפים ישרתוהו ורבוא רבבות לפניו יעמודו]</small> (דניאל ז, י), <strong>וכתוב אחד אומר: "היש מספר לגדודיו"</strong> (איוב כה, ג), משמע שאין להם מספר, אפילו לא אלף אלפים! ומשיבים: <strong>לא קשיא</strong> <small>[אין</small> זה <small>קשה]:</small> <strong>כאן — בזמן שבית המקדש קיים</strong> אין מספר, <strong>כאן בזמן שאין בית המקדש קיים, כביכול שנתמעטה פמליא של מעלה.</strong>
 <strong>תניא</strong> <small>[שנויה</small> ברייתא<small>]:</small> <strong>רבי אומר משום אבא יוסי בן דוסאי: "אלף אלפין ישמשונה"</strong> הוא <strong>מספר</strong> המלאכים ב<strong>גדוד אחד,</strong> אבל <strong>"ולגדודיו — אין מספר". ור' ירמיה בר אבא אמר:</strong> אין כאן סתירה מעיקרה, משום ש<strong>"אלף אלפין ישמשונה"</strong> אין משמעו שבהם משרתים את הקדוש ברוך הוא, אלא <strong>לנהר דינור</strong> הם משמשים, <strong>שנאמר: "נהר דינור נגד ונפק מן קדמוהי אלף אלפין ישמשונה ורבו רבבן קדמוהי יקומון"</strong> <small>[נהר של אש נובע ויוצא מלפניו, אלף אלפים ישרתוהו וריבוא רבבות לפניו יעמדו]</small> (דניאל ז, י), ואילו לגדודי משרתי ה' אכן אין כל מספר.
 ושואלים: <strong>מהיכן נפיק</strong> <small>[מהיכן יוצא]</small> נהר זה? ומשיבים: <strong>מזיעתן של חיות. ולהיכן שפיך</strong> <small>[</small>הוא <small>נשפך]?</small> <strong>אמר רב זוטרא בר טוביה אמר רב: על ראש רשעים בגיהנם, שנאמר: "הנה סערת ה' חמה יצאה וסער מתחולל על ראש רשעים יחול"</strong> (ירמיה כג, יט). <strong>ורב אחא בר יעקב אמר:</strong> הנהר זורם <strong>על אשר קומטו,</strong> על אותם דורות שלא נבראו, <strong>שנאמר: "אשר קמטו ולא עת נהר יוצק יסודם"</strong> (איוב כב, טז), וכאן הרמז שנהר דינור נשפך עליהם. <strong>תניא</strong> <small>[שנויה</small> ברייתא<small>]:</small> <strong>אמר ר' שמעון החסיד</strong> בפירוש פסוק זה: <strong>אלו</strong> "אשר קומטו" הם <strong>תשע מאות ושבעים וארבע דורות שקומטו</strong> (שהיו צריכים) <strong>להיבראות</strong>
## דף יד.
 <strong>קודם שנברא העולם,</strong> שהתורה צריכה היתה להינתן אחרי אלף דור מבריאת העולם ("דבר צוה לאלף דור" תהלים קה, ח), אלא שהקדימה הקדוש ברוך הוא ונתנה לעשרים ושישה דורות, ונמצא כי תשע מאות שבעים וארבעה דורות היו צריכים להיברא <strong>ולא נבראו, עמד הקדוש ברוך הוא ושתלן</strong> מעט מעט <strong>בכל דור ודור, והן הן עזי פנים שבדור,</strong> השייכים לדורות שלא היו צריכים להיברא כלל.
 <strong>ורב נחמן בר יצחק אמר: "אשר קמטו"</strong> (איוב כב, טז) — <strong>לברכה הוא דכתיב</strong> <small>[שנאמר],</small> שפסוק זה אינו מדבר בפחותים ובמקוללים, אלא במבורכים. ועניינו — <strong>אלו תלמידי חכמים שמקמטין</strong> (מכווצים ומקטינים) <strong>עצמן על דברי תורה בעולם הזה,</strong> ו<strong>הקדוש ברוך הוא מגלה להם סוד לעולם הבא, שנאמר: "נהר יוצק יסודם"</strong> (איוב כב, טז), שיזרום להם רוב שפע ("נהר יוצק") של דברי סוד ("יסודם").
 <strong>אמר ליה</strong> <small>[לו]</small> <strong>שמואל לחייא בר רב: בר אריא</strong> <small>[בן גדולים]!</small> <strong>תא אימא לך מילתא, מהני מילי מעליותא דהוה אמר אבוך</strong> <small>[בוא אומר לך דבר, מאותם הדברים הטובים שהיה אומר אביך].</small> וכך היה אומר: <strong>כל יומא ויומא</strong> <small>[יום ויום]</small> <strong>נבראין מלאכי השרת מנהר דינור, ואמרי</strong> <small>[ואומרים]</small> <strong>שירה</strong> לה' <strong>ובטלי</strong> <small>[ובטלים,</small> וכלים<small>]</small> מיד, <strong>שנאמר: "חדשים לבקרים רבה אמונתך"</strong> (איכה ג, כג), שמלאכים חדשים מהללים את ה' בכל בוקר. ומעירים: <strong>ופליגא</strong> <small>[וחלוקה]</small> דעה זו על דברי <strong>ר' שמואל בר נחמני.</strong> ש<strong>אמר ר' שמואל בר נחמני אמר ר' יונתן: כל דיבור ודיבור שיוצא מפי הקדוש ברוך הוא — נברא ממנו מלאך אחד, שנאמר: "בדבר ה' שמים נעשו וברוח פיו כל צבאם"</strong> (תהלים לג, ו), וצבא השמים הם המלאכים, ולדבריו אינם נבראים מנהר דינור אלא מדיבור ה'.
 <big>א</big> ועוד ביישוב סתירות, <strong>כתוב אחד אומר: "לבושה כתלג חור ושער ראשה כעמר נקא"</strong> (דניאל ז, ט) <small>[לבושו כשלג לבן ושיער ראשו כצמר</small> לבן <small>נקי].</small> <strong>וכתיב</strong> <small>[ונאמר</small> גם כן<small>]:</small> <strong>"קוצותיו תלתלים שחרת כעורב"</strong> (שיר השירים ה, יא)! ומשיבים: <strong>לא קשיא</strong> <small>[אין</small> זה <small>קשה];</small> <strong>כאן</strong> הדימוי הראשון שמדמים את ה' כבעל שיער לבן הוא כאשר הוא <strong>בישיבה</strong> של מעלה, <strong>כאן</strong> ("שחורות כעורב") — כאשר הוא <strong>במלחמה.</strong> ש<strong>אמר מר</strong> <small>[החכם]:</small> <strong>אין לך נאה בישיבה</strong> ללמד תורה <strong>אלא זקן, ואין לך נאה במלחמה אלא בחור,</strong> ולכן מתואר הקדוש ברוך הוא בכל פעם בדימוי אחר.
 ועוד, <strong>כתוב אחד אומר: "כרסיה שביבין די נור"</strong> (דניאל ז, ט) <small>[כסאו שביבי אש],</small> <strong>וכתוב אחד אומר: "עד די כרסון רמיו ועתיק יומין יתב"</strong> (דניאל ז, ט), <small>[עד אשר הובאו הכסאות ועתיק ימים ישב],</small> משמע ששני כסאות הם! ומשיבים: <strong>לא קשיא</strong> <small>[אינו קשה],</small> כסא <strong>אחד לו ואחד לדוד. כדתניא</strong> <small>[כפי ששנינו</small> בברייתא<small>]</small> בנושא זה: כסא <strong>אחד לו ואחד לדוד,</strong> אלו <strong>דברי ר' עקיבא. אמר לו ר' יוסי הגלילי: עקיבא, עד מתי אתה עושה שכינה חול,</strong> שאדם כביכול יושב על ידה?! <strong>אלא,</strong> שני כסאות אלה הם <strong>אחד לדין ואחד לצדקה.</strong>
 ושואלים: <strong>קיבלה מיניה</strong> <small>[ממנו]</small> ר' עקיבא את הדעה הזו, <strong>או לא קיבלה מיניה</strong> <small>[ממנו]?</small> ומביאים ראייה, <strong>תא שמע</strong> <small>[בוא</small> ו<small>שמע]</small> ממה ששנינו בברייתא אחרת: שני כסאות אלה <strong>אחד לדין ואחד לצדקה,</strong> אלו <strong>דברי ר' עקיבא. אמר לו ר' אלעזר בן עזריה: עקיבא, מה לך אצל הגדה!</strong> אין זה תחום שבו כוחך גדול, <strong>כלך מדברותיך</strong> (הולך את דבריך) <strong>אצל נגעים ואהלות,</strong> כלומר, מוטב שתדבר ותלמד הלכות טומאת צרעת וטומאת המת שבהם כוחך גדול. <strong>אלא</strong> שנים אלה הם <strong>אחד לכסא ואחד לשרפרף; כסא — לישב עליו, שרפרף — להדום רגליו, שנאמר: "השמים כסאי והארץ הדם רגלי"</strong> (ישעיהו סו, א).
 <big>ב</big> הוזכר שהלומד רזי תורה צריך שיהא שר בדרגת חמישים ונשוא פנים, ולא נתבארו הדברים, ומעתה דנים במקרא זה בפרטות. <strong>כי אתא</strong> <small>[כאשר בא]</small> <strong>רב דימי</strong> מארץ ישראל לבבל, <strong>אמר: שמונה עשרה קללות קילל ישעיה את ישראל, ולא נתקררה דעתו,</strong> לא נרגע, לא נתפייס, <strong>עד שאמר להם המקרא הזה</strong> שקיללתו מרובה: <strong>"ירהבו הנער בזקן והנקלה בנכבד"</strong> (ישעיהו ג, ד).
 ושואלים: <strong>שמונה עשרה קללות מאי נינהו</strong> <small>[מה הן]?</small> ומשיבים, <strong>דכתיב</strong> <small>[שנאמר]:</small> <strong>"כי הנה האדון ה' צבאות מסיר מירושלים ומיהודה משען ומשענה כל משען לחם וכל משען מים גבור ואיש מלחמה שופט ונביא וקסם וזקן. שר חמשים ונשוא פנים ויועץ וחכם חרשים ונבון לחש. ונתתי נערים שריהם ותעלולים ימשלו בם"</strong> (ישעיהו ג, א), ששמונה עשר הדברים המנויים שם יסורו מישראל.
 ומסבירים: <strong>"משען" — אלו בעלי מקרא. "משענה" — אלו בעלי משנה, כגון ר' יהודה בן תימא וחביריו.</strong> ומעירים: <strong>פליגו בה</strong> <small>[נחלקו בכך]</small> <strong>רב פפא ורבנן</strong> <small>[וחכמים],</small> <strong>חד</strong> <small>[אחד</small> מהם<small>]</small> <strong>אמר: שש מאות סדרי משנה, וחד</strong> <small>[ואחד</small> מהם<small>]</small> <strong>אמר: שבע מאות סדרי משנה</strong> שהיו בימיהם (שמהם נשארו רק שישה סדרים), והם היו בקיאים בהם.
 <strong>"כל משען לחם" — אלו בעלי תלמוד, שנאמר</strong> לגבי התורה: <strong>"לכו לחמו בלחמי ושתו ביין מסכתי"</strong> (משלי ט, ה). <strong>"וכל משען מים" — אלו בעלי אגדה, שמושכין לבו של אדם כמים באגדה. "גבור" — זה בעל שמועות,</strong> מי שיש בידו הלכות שקיבל מרבותיו. <strong>"ואיש מלחמה" — זה שיודע לישא וליתן במלחמתה של תורה</strong> ולחדש בה דברים. <strong>"שופט" — זה דיין שדן דין אמת לאמיתו. "נביא" — כמשמעו. "קוסם" — זה מלך.</strong> ומדוע מכנים אותו "קוסם" — <strong>שנאמר: "קסם על שפתי מלך"</strong> (משלי טז, י). <strong>"זקן" — זה שראוי לישיבה</strong> להיות בה ראש ומורה.
 <strong>"שר חמשים" — אל תקרי</strong> <small>[תקרא]</small> <strong>"שר חמשים" אלא "שר חומשין" — זה שיודע לישא וליתן בחמשה חומשי תורה. דבר אחר: "שר חמשים"</strong> יש להבינו <strong>כ</strong>פי שאמר <strong>ר' אבהו,</strong> ש<strong>אמר ר' אבהו: מכאן שאין מעמידין מתורגמן על הצבור</strong> (שיתרגם להם דברי תורה או דברי החכמים) מי שהוא <strong>פחות מחמשים שנה. "ונשוא פנים" — זה שנושאין פנים לדורו בעבורו.</strong> ויש בכך אופנים שונים: יש שנושאים לו פנים <strong>למעלה</strong> בעולם עליון, <strong>כגון ר' חנינא בן דוסא</strong> שהתפלל על הדור ונענה בתפילותיו, ויש <strong>למטה, כגון ר' אבהו</strong> שהיו נושאים פנים לישראל בגללו <strong>בי</strong> <small>[בבית]</small> ה<strong>קיסר.</strong>
 <strong>"יועץ"</strong> — הוא זה <strong>שיודע לעבר שנים ולקבוע חדשים,</strong> שבקי במהלך הכוכבים ובחשבון העיבור. <strong>"וחכם" — זה תלמיד המחכים את רבותיו</strong> בשאלותיו. <strong>"חרשים"</strong> — כוונתו <strong>בשעה שפותח בדברי תורה הכל נעשין כחרשין,</strong> שאינם מבינים דבריו לאשורם מפני עמקותם. <strong>"ונבון" — זה המבין דבר</strong> חדש <strong>מתוך דבר</strong> שלמד. <strong>"לחש" — זה שראוי למסור לו דברי תורה שניתנה בלחש,</strong> כלומר סתרי תורה.
 נאמר שם <strong>"ונתתי נערים שריהם"</strong> (ישעיהו ג, ד), ושואלים: <strong>מאי</strong> <small>[מה</small> עניינו<small>]</small> של <strong>"ונתתי נערים שריהם"? אמר ר' אלעזר: אלו בני אדם שמנוערין מן המצות</strong> שהם יעשו מנהיגי העם.
 <strong>"ותעלולים ימשלו בם"</strong> (ישעיהו ג, ד) — <strong>אמר רב פפא בר יעקב:</strong> "תעלולים" משמעו — <strong>תעלי</strong> <small>[שועלים]</small> <strong>בני תעלי</strong> <small>[שועלים],</small> כלומר, אנשים פחותים מצד עצמם ומצד יחוסם. <strong>ולא נתקררה דעתו</strong> של ישעיה הנביא <strong>עד שאמר להם "ירהבו הנער בזקן והנקלה בנכבד"</strong> (ישעיהו ג, ה). "הנער" — <strong>אלו בני אדם שמנוערין מן המצות, ירהבו</strong> ויתגאו <strong>ב</strong>פני <strong>מי שממולא במצות כרמון, "והנקלה בנכבד"</strong> כוונתו — ש<strong>יבא מי ש</strong>עבירות <strong>חמורות דומות עליו</strong> (נחשבות בדעתו) <strong>כקלות</strong> ("נקלה") <strong>וירהבו במי ש</strong>אפילו עבירות <strong>קלות דומות עליו כחמורות</strong> ("נכבד").
 <big>ג</big> ועוד בביאורו של פרק זה, <strong>אמר רב קטינא: אפילו בשעת כשלונה של ירושלים — לא פסקו מהם בעלי אמנה,</strong> אנשים הנאמנים בדבריהם, ואינם משקרים. <strong>שנאמר: "כי יתפש איש באחיו בית אביו</strong> (לאמר) <strong>שמלה לך קצין תהיה לנו"</strong> (ישעיהו ג, ו), ומפרש, שבאים לאדם ואומרים לו: <strong>דברים שבני אדם</strong> דואגים שיהיו <strong>מתכסין כשמלה,</strong> דברי תורה שהם דברים מכוסים ונסתרים, <strong>ישנן תחת ידך</strong> שאתה בקי בהם.
 <strong>מאי</strong> <small>[מה</small> פירוש<small>]</small> <strong>"והמכשלה הזאת"</strong> (ישעיהו ג, ו) — <strong>דברים שאין בני אדם עומדין עליהן אלא אם כן נכשל בהן</strong> שאינם נקנים אלא על ידי נסיון רב — <strong>ישנן תחת ידך.</strong> ואף שבאים לאדם ואומרים לו כל אלה, הרי הוא <strong>"ישא ביום ההוא לאמר לא אהיה חבש ובביתי אין לחם ואין שמלה לא תשימני קצין עם"</strong> (ישעיהו ג, ז), ומה שאומר <strong>"ישא"</strong> — <strong>אין "ישא" אלא לשון שבועה, שנאמר: "לא תשא את שם ה' אלהיך"</strong> (שמות כ, ז), שהאיש הזה נשבע ואומר: <strong>"לא אהיה חבש",</strong> פירושו: <strong>לא הייתי מחובשי</strong> (מיושבי) <strong>בית המדרש</strong> מעולם, <strong>"ובביתי אין לחם ואין שמלה" — שאין בידי לא מקרא ולא משנה ולא גמרא.</strong> הרי שאפילו בזמן ירידתה של ירושלים אנשיה היו מודים על האמת, ומודיעים שלא למדו כלל.
 ומקשים: <strong>ודלמא שאני התם</strong> <small>[ושמא שונה שם],</small> <strong>דאי אמר להו גמירנא</strong> <small>[שאם יאמר להם למדתי]</small> <strong>אמרי ליה</strong> <small>[יאמרו לו]:</small> <strong>אימא לן</strong> <small>[אמור לנו]</small> וכיון שהדבר ניתן להיבדק בקלות, אין אדם משקר בו. ודוחים: אם היה שקרן, הרי <strong>הוה ליה למימר</strong> <small>[היה לו לומר]</small> כי <strong>גמר</strong> <small>[למד]</small> <strong>ושכח,</strong> שלא לבייש עצמו. <strong>מאי</strong> <small>[מה</small> פירוש<small>]</small> <strong>"לא אהיה חבש"</strong> משמע שעד עכשיו למד — פירושו: <strong>לא אהיה חובש כלל,</strong> שמעולם לא למדתי. הרי שבכל זאת היו בעלי אמנה.
 ומקשים: <strong>איני</strong> <small>[האם כן הוא]?!</small> <strong>והאמר</strong> <small>[והרי אמר]</small> <strong>רבא: לא חרבה ירושלים עד שפסקו ממנה בעלי אמנה, שנאמר: "שוטטו בחוצות ירושלים וראו נא ודעו ובקשו ברחובותיה אם תמצאו איש אם יש עשה משפט מבקש אמונה ואסלח לה"</strong> (ירמיהו ה, א), משמע שבזמן ההוא לא היו בעלי אמנה כלל! ומשיבים: <strong>לא קשיא</strong> <small>[אינו קשה]:</small>
## דף יד:
 <strong>הא</strong> <small>[זה]</small> <strong>בדברי תורה, הא</strong> <small>[זה]</small> <strong>במשא ומתן,</strong> ש<strong>בדברי תורה הוו</strong> <small>[היו]</small> נאמנים, <strong>במשא ומתן — לא הוו</strong> <small>[היו]</small> נאמנים.
 <big>א</big> ומכאן שוב לענין מעשה מרכבה. <strong>תנו רבנן</strong> <small>[שנו חכמים]:</small> <strong>מעשה ברבן יוחנן בן זכאי שהיה רוכב על החמור, והיה מהלך בדרך, ור' אלעזר בן ערך</strong> תלמידו <strong>מחמר אחריו. אמר לו</strong> ר' אלעזר: <strong>רבי, שנה לי פרק אחד במעשה מרכבה. אמר לו:</strong> וכי <strong>לא כך שניתי לכם: ולא</strong> דורשים <strong>במרכבה ביחיד אלא אם כן היה חכם מבין מדעתו? אמר לו</strong> ר' אלעזר: <strong>רבי, תרשיני לומר לפניך דבר אחד שלמדתני.</strong> כלומר, בלשון ענוה, ביקש לומר לפניו מה שהוא מבין מדעתו בענין זה. <strong>אמר לו: אמור.</strong>
 <strong>מיד ירד רבן יוחנן בן זכאי מעל החמור, ונתעטף</strong> בטליתו על ראשו בדרך כבוד ויראה, <strong>וישב על האבן תחת</strong> עץ <strong>הזית. אמר לו</strong> ר' אלעזר: <strong>רבי, מפני מה ירדת מעל החמור? אמר: אפשר אתה דורש במעשה מרכבה, ושכינה עמנו, ומלאכי השרת מלוין אותנו, ואני ארכב על החמור?! מיד פתח ר' אלעזר בן ערך במעשה המרכבה ודרש. וירדה אש מן השמים, וסיבבה</strong> את <strong>כל האילנות שבשדה, פתחו</strong> כל האילנות <strong>כולן ואמרו שירה.</strong>
 ו<strong>מה שירה אמרו — "הללו את ה' מן הארץ תנינים וכל תהמות... עץ פרי וכל ארזים... הללויה"</strong> (תהלים קמח, ז. ט. יד), <strong>נענה מלאך מן האש, ואמר: הן הן מעשה המרכבה,</strong> שכמו שדרש, כך הוא באמת. <strong>עמד רבן יוחנן בן זכאי, ונשקו על ראשו, ואמר: ברוך ה' אלהי ישראל שנתן בן לאברהם אבינו</strong> כמוך, <strong>שיודע להבין ולחקור ולדרוש במעשה מרכבה. יש נאה דורש ואין נאה מקיים,</strong> יש <strong>נאה מקיים ואין נאה דורש,</strong> ואילו <strong>אתה נאה דורש ונאה מקיים. אשריך אברהם אבינו שאלעזר בן ערך יצא מחלציך.</strong>
 ומסופר: <strong>וכשנאמרו הדברים לפני ר' יהושע</strong> מעשה זה שאירע לר' אלעזר בן ערך חבירו, <strong>היה הוא ור' יוסי הכהן מהלכים בדרך. אמרו: אף אנו נדרוש במעשה מרכבה. פתח ר' יהושע ודרש. ואותו היום תקופת תמוז היה</strong> שאין עננים בשמים, <strong>נתקשרו שמים בעבים</strong> (עננים) <strong>ונראה כמין קשת בענן, והיו מלאכי השרת מתקבצין ובאין לשמוע, כבני אדם שמתקבצין ובאין לראות במזמוטי</strong> (בשמחת) <strong>חתן וכלה.</strong>
 <strong>הלך ר' יוסי הכהן וסיפר</strong> את ה<strong>דברים לפני רבן יוחנן בן זכאי</strong> מה שאירע להם. <strong>ואמר</strong> לו רבן יוחנן: <strong>אשריכם ואשרי יולדתכם, אשרי עיני שכך ראו</strong> תלמידים כאלה. <strong>ואף אני ואתם,</strong> ראיתי <strong>בחלומי,</strong> ש<strong>מסובין היינו על הר סיני, ונתנה עלינו בת קול מן השמים: עלו לכאן, עלו לכאן!</strong> כי <strong>טרקלין</strong> (אולמות) <strong>גדולים ומצעות נאות מוצעות לכם, אתם ותלמידיכם ותלמידי תלמידיכם מזומנין לכת שלישית,</strong> מאלה שזוכות לקבל פני השכינה.
 ושואלים: <strong>איני</strong> <small>[האם כן היה]?!</small> <strong>והתניא</strong> <small>[והרי שנינו</small> בברייתא<small>],</small> <strong>ר' יוסי בר' יהודה אומר: שלשה הרצאות הן,</strong> כלומר, שלושה חכמים הם שנאמרו עליהם שהרצו הרצאות בתורת הסוד, <strong>ר' יהושע הרצה דברים לפני רבן יוחנן בן זכאי, ר' עקיבא הרצה לפני ר' יהושע, חנניא בן חכינאי הרצה לפני ר' עקיבא. ואילו</strong> את <strong>ר' אלעזר בן ערך לא קא חשיב</strong> <small>[אינו מונה]</small> ביניהם, והרי מסופר שהרצה דברים לפני רבן יוחנן! ומשיבים: <strong>דארצי וארצו קמיה</strong> <small>[</small>את מי <small>שהרצה</small> דברים <small>ו</small>גם <small>הרצו לפניו]</small> <strong>— קחשיב</strong> <small>[מונה],</small> ואולם <strong>דארצי ולא ארצו קמיה</strong> <small>[</small>את מי <small>שהרצה</small> דברים <small>ולא הרצו לפניו]</small> — <strong>לא קא חשיב</strong> <small>[אינו מונה].</small> ושואלים: <strong>והא</strong> <small>[והרי]</small> <strong>חנניא בן חכינאי דלא ארצו קמיה</strong> <small>[שלא הרצו לפניו],</small> <strong>וקא חשיב</strong> <small>[והוא מונה</small> אותו<small>]!</small> ומשיבים: <strong>דארצי מיהא קמיה מאן דארצי</strong> <small>[שהרצה על כל פנים</small> דברים <small>לפני מי שהרצה</small> בפני רבו<small>]</small> ולכן הכניסוהו לרשימה זו.
 <big>ב</big> <strong>תנו רבנן</strong> <small>[שנו חכמים]:</small> <strong>ארבעה נכנסו בפרדס,</strong> כלומר, עסקו בסתרי תורה עליונים, <strong>ואלו הן: בן עזאי, ובן זומא, אחר</strong> (הוא אלישע בן אבויה), <strong>ור' עקיבא. אמר להם</strong> והדריכם <strong>ר' עקיבא</strong> שהיה הגדול שבהם: <strong>כשאתם מגיעין</strong> בעלותכם לעולמות עליונים <strong>אצל אבני שיש טהור, אל תאמרו "מים מים",</strong> אף על פי שנראים כמים, <strong>משום שנאמר: "דובר שקרים לא יכון לנגד עיני"</strong> (תהלים קא, ז).
 ומסופר מה אירע להם: <strong>בן עזאי הציץ</strong> לצד השכינה — <strong>ומת, עליו הכתוב אומר: "יקר בעיני ה' המותה לחסידיו"</strong> (תהלים קטז, טו). <strong>בן זומא הציץ</strong> לצד השכינה <strong>ונפגע,</strong> כלומר, יצא מדעתו, <strong>ועליו הכתוב אומר: "דבש מצאת אכל דיך פן תשבענו והקאתו"</strong> (משלי כה, טז). <strong>אחר קיצץ בנטיעות,</strong> כלומר, יצא לתרבות רעה. <strong>ר' עקיבא יצא בשלום.</strong>
 ומספרים על גדולתו של בן זומא, כמה גדול היה כמפרש התורה, שהיה מוצא ראיות לדברים סתומים; <strong>שאלו את בן זומא: מהו</strong> הדין, האם מותר <strong>לסרוסי כלבא</strong> <small>[לסרס כלב]?</small> שהרי לכאורה איסור סירוס כתוב בין המומים שבקרבנות, והאם מותר לסרס בעל חיים שאינו כשר לקרבן? <strong>אמר להם:</strong> כתוב <strong>"</strong>ומעוך וכתות ונתוק וכרות לא תקריבו לה' <strong>ובארצכם לא תעשו"</strong> (ויקרא כב, כד), ללמד: <strong>כל</strong> בעל חיים <strong>שבארצכם לא תעשו</strong> בו מעשה זה. ועוד <strong>שאלו את בן זומא:</strong> אשה שמוחזק לנו בה שהיא <strong>בתולה, שעיברה</strong> (שהיא בהריון), <strong>מהו</strong> הדין, האם היא מותרת להינשא <strong>לכהן גדול</strong> שמותר לו לשאת רק בתולה? והשאלה היא: <strong>מי חיישינן</strong> <small>[האם חוששים אנו]</small> <strong>ל</strong>מה שאמר <strong>שמואל,</strong> ש<strong>אמר שמואל:</strong>
## דף טו.
 <strong>יכול אני לבעול כמה בעילות בלא דם,</strong> כלומר, לבעול אשה בלא שהבתולים ייפגעו. ואם כן, יש לחשוש שמא אותה בתולה נבעלה בדרך זו, והריהי אסורה לכהן. <strong>או דלמא</strong> <small>[שמא]</small> מי שמסוגל לעשות כ<strong>שמואל לא שכיחא</strong> <small>[מצוי]?</small> <strong>אמר להו</strong> <small>[להם]:</small> מי שמסוגל לעשות כ<strong>שמואל לא שכיח</strong> <small>[מצוי],</small> <strong>וחיישינן</strong> <small>[ואנחנו חוששים]</small> לדבר אחר — <strong>שמא באמבטי עיברה,</strong> שמא היתה באמבטיה, והיתה שם שכבת זרע של גבר ועל ידה התעברה, אף על פי שהיא בתולה.
 ושואלים: איך יתכן שתתעבר באופן כזה? <strong>והאמר</strong> <small>[והרי אמר],</small> <strong>שמואל: כל שכבת זרע שאינו יורה כחץ — אינו מזרעת!</strong> ומשיבים: אין הכוונה שצריך להיות בשעת ההפריה יורה כחץ, אלא <strong>מעיקרא נמי</strong> <small>[מתחילה</small> כשיצא מהאיש <small>גם כן]</small> <strong>יורה כחץ הוה</strong> <small>[היה]</small> ולכן יכול היה להפרות אשה אף לאחר מכן.
 <big>א</big> ובענין מה שאירע לבן זומא, <strong>תנו רבנן</strong> <small>[שנו חכמים]:</small> <strong>מעשה בר' יהושע בן חנניה שהיה עומד על גב</strong> (גבי) <strong>מעלה</strong> (מדרגה) <strong>בהר הבית, וראהו בן זומא ולא עמד מלפניו.</strong> מפני שהיה שקוע במחשבה. <strong>אמר לו</strong> ר' יהושע: <strong>מאין ולאין בן זומא?</strong> כלומר, במה אתה מהרהר כעת? <strong>אמר לו: צופה הייתי</strong> במחשבתי במעשה בראשית, במרחק ש<strong>בין מים העליונים למים התחתונים, ואין בין זה לזה אלא שלש אצבעות בלבד, שנאמר: "ורוח אלהים מרחפת על פני המים"</strong> (בראשית א, ב) — <strong>כיונה שמרחפת על בניה ואינה נוגעת. אמר להן ר' יהושע לתלמידיו</strong> ששמעו שיחה זו: <strong>עדיין בן זומא מבחוץ,</strong> כלומר, עדיין לא הגיע להבנת הדברים בפנימיותם.
 ומסבירים: <strong>מכדי</strong> <small>[הרי]</small> <strong>"ורוח אלהים מרחפת על פני המים" אימת הוי</strong> <small>[מתי היה</small> זה<small>] —</small> <strong>ביום הראשון,</strong> ואילו <strong>הבדלה</strong> בין מים למים — <strong>ביום שני הוא דהואי</strong> <small>[שהיתה],</small> <strong>דכתיב</strong> <small>[שנאמר]:</small> <strong>"ויהי מבדיל בין מים למים"</strong> (בראשית א, ו), ואיך יכול בן זומא להביא משם ראיה? ושואלים: <strong>וכמה</strong> היה ההבדל ביניהם באמת? <strong>אמר רב אחא בר יעקב: כמלא נימא</strong> (חוט)? <strong>ורבנן אמרי</strong> <small>[וחכמים אומרים]:</small> <strong>כי גודא דגמלא</strong> <small>[כמו</small> הרווחים בין <small>הלוחות של גשר].</small> <strong>מר זוטרא, ואי תימא</strong> <small>[ויש אומרים]</small> ש<strong>רב אסי</strong> הוא ש<strong>אמר</strong> זאת: <strong>כתרי גלימי דפריסי אהדדי</strong> <small>[כשתי גלימות שפרוסות זו על זו].</small> ויש משהו רווח ביניהן, <strong>ואמרי לה</strong> <small>[ויש אומרים]:</small> <strong>כתרי כסי דסחיפי אהדדי</strong> <small>[כשתי כוסות המונחות זו על זו].</small>
 <big>ב</big> על <strong>אחר</strong> אמרו ש<strong>קיצץ בנטיעות,</strong> כלומר, הגיע לידי כפירה, ו<strong>עליו הכתוב אומר: "אל תתן את פיך לחטיא את בשרך"</strong> (קהלת ה, ה). ושואלים: <strong>מאי היא</strong> <small>[מה היה</small> הענין<small>]</small> הדבר שגרם לו לבוא לידי כפירה? <strong>חזא</strong> <small>[ראה]</small> את המלאך <strong>מיטטרון דאתיהבא ליה רשותא למיתב למיכתב זכוותא</strong> <small>[שניתנה לו רשות לשבת לכתוב</small> את <small>זכויותיהם]</small> של <strong>ישראל, אמר: גמירא</strong> <small>[למודים</small> אנו<small>]</small> ש<strong>למעלה,</strong> בעולם העליון, <strong>לא הוי</strong> <small>[אין]</small> <strong>לא ישיבה, ולא תחרות, ולא עורף</strong> (שהכל פונים כלפי שכינה), <strong>ולא עיפוי</strong> (עייפות), וכיון שראה שיש מי שיושב, ואיננו הקדוש ברוך הוא, אלא מלאך עליון, אמר: <strong>שמא</strong> (ואנחנו מוסיפים: <strong>חס ושלום), שתי רשויות הן,</strong> שמלבד הקדוש ברוך הוא יש גם כוח ושלטון אחר, הממונה על העולם. ומכאן הגיע לידי כפירה.
 ומספרים: <strong>אפקוהו</strong> <small>[הוציאוהו]</small> את <strong>מיטטרון</strong> ממקומו בשמים <strong>ומחיוהו שיתין פולסי דנורא</strong> <small>[והיכוהו</small> ב<small>שישים שבטים של אש]</small> שלא יבואו אחרים לטעות כמו אחר. <strong>אמרו ליה</strong> <small>[לו]</small> למלאך: <strong>מאי טעמא כי חזיתיה לא קמת מקמיה</strong> <small>[מה הטעם כאשר ראית אותו,</small> את אלישע בן אבויה, <small>לא עמדת מפניו]?</small> ועם זאת, כיון שהוא היה הנוגע בדבר <strong>איתיהיבא ליה רשותא למימחק זכוותא</strong> <small>[ניתנה לו</small> למיטטרון <small>רשות למחוק את זכויותיו]</small> של <strong>אחר</strong> ולהכשילו בכל דבר. <strong>יצתה בת קול ואמרה: "שובו בנים שובבים"</strong> (ירמיהו ג, כב) — <strong>חוץ מאחר.</strong>
 כיון ששמע זאת, <strong>אמר</strong> אלישע בן אבויה: <strong>הואיל ואיטריד ההוא גברא מההוא עלמא</strong> <small>[ונטרד,</small> גורש, <small>אותו אדם,</small> אני, <small>מהעולם ההוא],</small> <strong>ליפוק ליתהני בהאי עלמא</strong> <small>[שיצא ויהנה בעולם הזה],</small> <strong>נפק</strong> <small>[יצא]</small> <strong>אחר לתרבות רעה, נפק</strong> <small>[יצא],</small> <strong>אשכח</strong> <small>[מצא]</small> <strong>זונה</strong> ו<strong>תבעה</strong> לתשמיש, <strong>אמרה ליה</strong> <small>[לו]:</small> <strong>ולאו</strong> <small>[ו</small>האם <small>לא]</small> <strong>אלישע בן אבויה אתה?</strong> וכי אדם גדול כמוך עושה כזאת? <strong>עקר פוגלא ממישרא</strong> <small>[עקר צנון מן הערוגה]</small> <strong>בשבת ויהב</strong> <small>[ונתן]</small> <strong>לה,</strong> להראות שאיננו שומר יותר את התורה, <strong>אמרה</strong> הזונה: <strong>אחר הוא,</strong> שודאי אין זה אלישע בן אבויה, ומשום כך קראהו "אחר".
 <big>ג</big> מסופר: <strong>שאל אחר את ר' מאיר, לאחר שיצא</strong> אחר <strong>לתרבות רעה, אמר ליה</strong> <small>[לו]:</small> <strong>מאי דכתיב</strong> <small>[מהו שנאמר]:</small> <strong>"גם את זה לעמת זה עשה האלהים"</strong> (קהלת ז, יד)? <strong>אמר לו</strong> ר' מאיר: <strong>כל מה שברא הקדוש ברוך הוא, ברא כנגדו</strong> מעין זה, <strong>ברא הרים — ברא גבעות, ברא ימים — ברא נהרות.</strong>
 <strong>אמר לו</strong> אחר: <strong>ר' עקיבא רבך לא אמר כך, אלא</strong> כך פירש: לכל דבר יש דבר כנגדו, <strong>ברא צדיקים — ברא רשעים, ברא גן עדן — ברא גיהנם, כל אחד ואחד</strong> מבני אדם <strong>יש לו שני חלקים, אחד בגן עדן ואחד בגיהנם, זכה</strong> ונעשה <strong>צדיק — נטל חלקו וחלק חברו</strong> הרשע <strong>בגן עדן, נתחייב</strong> ונהיה <strong>רשע — נטל חלקו וחלק חברו בגיהנם.</strong>
 <strong>אמר רב משרשיא: מאי קראה</strong> <small>[מהו הפסוק]</small> המלמד על זה — <strong>גבי</strong> <small>[אצל]</small> <strong>צדיקים כתיב</strong> <small>[נאמר]:</small> <strong>"לכן בארצם משנה יירשו"</strong> (ישעיה סא, ז), <strong>גבי</strong> <small>[אצל]</small> <strong>רשעים כתיב</strong> <small>[נאמר]:</small> <strong>"ומשנה שברון שברם"</strong> (ירמיהו יז, יח), שאצל כל אחד נאמר לשון "משנה", כלומר, חלק כפול.
 ועוד <strong>שאל אחר את ר' מאיר לאחר שיצא לתרבות רעה: מאי דכתיב</strong> <small>[מהו שנאמר]:</small> <strong>"לא יערכנה זהב וזכוכית ותמורתה כלי פז"</strong> (איוב כח, יז), שאם בשבח התורה ובכבודה מדובר, היה לו להשוותה לזהב בלבד, אבל לא לזכוכית! <strong>אמר לו: אלו דברי תורה, שקשין לקנותם ככלי זהב וכלי פז, ונוחין לאבדן ככלי זכוכית. אמר לו</strong> אחר: <strong>ר' עקיבא רבך לא אמר כך, אלא</strong> כך אמר: <strong>מה כלי זהב וכלי זכוכית, אף על פי שנשברו — יש להם תקנה</strong> שאפשר להתיך אותם ולעשות מהם כלים חדשים, <strong>אף תלמיד חכם, אף על פי שסרח — יש לו תקנה. אמר לו</strong> ר' מאיר: אם כן, <strong>אף אתה חזור בך! אמר לו: כבר שמעתי מאחורי הפרגוד</strong> (המסך המבדיל), המסתיר את הקדוש ברוך הוא מהעולם: <strong>"שובו בנים שובבים" — חוץ מאחר.</strong>
 ועוד בענין זה, <strong>תנו רבנן</strong> <small>[שנו חכמים]:</small> <strong>מעשה באחר שהיה רוכב על הסוס בשבת, והיה ר' מאיר מהלך אחריו ללמוד תורה מפיו,</strong> לאחר זמן <strong>אמר לו</strong> אחר: <strong>מאיר, חזור לאחריך, שכבר שיערתי</strong> וחישבתי <strong>בעקבי</strong> (לפי עקבות, פסיעות) <strong>סוסי</strong> ש<strong>עד כאן תחום שבת,</strong> ומכאן והלאה אסור לך ללכת. <strong>אמר ליה</strong> <small>[לו]</small> ר' מאיר: <strong>אף אתה חזור בך,</strong> כלומר, שיחזור למוטב. <strong>אמר ליה</strong> <small>[לו]:</small> <strong>ו</strong>האם <strong>לא כבר אמרתי לך</strong> כי <strong>כבר שמעתי מאחורי הפרגוד — שובו בנים שובבים חוץ מאחר.</strong>
 בכל זאת <strong>תקפיה עייליה לבי מדרשא</strong> <small>[החזיק בו</small> ר' מאיר ו<small>הכניסו לבית המדרש],</small> <strong>אמר ליה</strong> <small>[לו]</small> אחר <strong>לינוקא</strong> <small>[לתינוק]</small> כדרך ניחוש וסימן: <strong>פסוק לי פסוקך</strong> (אמור לי את הפסוק שלמדת היום). <strong>אמר לו</strong> את הפסוק: <strong>"אין שלום אמר ה' לרשעים"</strong> (ישעיהו מח, כב). <strong>עייליה לבי כנישתא אחריתי</strong> <small>[הכניסו לבית מדרש אחר],</small> <strong>אמר ליה</strong> <small>[לו]</small> אחר <strong>לינוקא</strong> <small>[לתינוק]:</small> <strong>פסוק לי פסוקך! אמר לו: "כי אם תכבסי בנתר ותרבי לך ברית נכתם עונך לפני"</strong> (ירמיהו ב, כב). <strong>עייליה לבי כנישתא אחריתי</strong> <small>[הכניסו לבית מדרש אחר],</small> <strong>אמר ליה</strong> <small>[לו]</small>
## דף טו:
 <strong>לינוקא</strong> <small>[לתינוק]:</small> <strong>פסוק לי פסוקך. אמר ליה</strong> <small>[לו]:</small> <strong>"ואת שדוד מה תעשי כי תלבשי שני כי תעדי עדי זהב כי תקרעי בפוך עיניך לשוא תתיפי"</strong> (ירמיהו ד, ל).
 <strong>עייליה לבי כנישתא אחריתי, עד דעייליה לתליסר בי כנישתא, כולהו פסקו ליה כי האי גוונא</strong> <small>[הכניסו לבית כנסת אחר, עד שהכניסו לשלושה עשר בתי כנסת</small> וכל התינוקות <small>כולם פסקו לו, כעין זה]</small> פסוקים האומרים שאין לו לרשע תקנה. <strong>לבתרא</strong> <small>[לאחרון]</small> <strong>אמר ליה</strong> <small>[לו]:</small> <strong>פסוק לי פסוקך. אמר ליה</strong> <small>[לו]:</small> <strong>"ולרשע אמר אלהים מה לך לספר חקי"</strong> (תהלים נ, טז). ומספרים: <strong>ההוא ינוקא הוה</strong> <small>[אותו תינוק היה]</small> <strong>מגמגם בלישניה</strong> <small>[בלשונו],</small> <strong>אשתמע כמה דאמר ליה</strong> <small>[נשמע כאילו אומר לו]:</small> <strong>ולאלישע אמר אלהים,</strong> ונראה לאלישע בן אבויה כאילו תינוק זה מתכוון להעליבו, <strong>איכא דאמרי</strong> <small>[יש אומרים]:</small> <strong>סכינא הוה בהדיה וקרעיה ושדריה לתליסר בי כנישתי</strong> <small>[סכין היתה עמו,</small> עם אחר, <small>וקרע אותו,</small> את התינוק <small>ושלח אותו לשלושה עשר בתי הכנסת].</small> <strong>ואיכא דאמרי</strong> <small>[יש אומרים]</small> ש<strong>אמר: אי הואי בידי סכינא, הוה קרענא ליה</strong> <small>[אם היתה בידי סכין, הייתי קורע אותו].</small>
 <big>א</big> מסופר: <strong>כי נח נפשיה</strong> <small>[כאשר נחה נפשו,</small> מת<small>]</small> <strong>אחר, אמרי</strong> <small>[אמרו]</small> בבית דין של מעלה: ש<strong>לא מידן לידייניה</strong> <small>[ידונו אותו]</small> <strong>ולא לעלמא דאתי ליתי</strong> <small>[יבוא לעולם הבא].</small> ש<strong>לא מידן לידייניה</strong> <small>[ידונו אותו]</small> כראוי לו — <strong>משום</strong> ש<strong>עסק באורייתא</strong> <small>[בתורה],</small> וזכות התורה מגינה עליו, <strong>ו</strong>ש<strong>לא לעלמא דאתי ליתי</strong> <small>[יבוא לעולם הבא],</small> <strong>משום</strong> ש<strong>חטא. אמר ר' מאיר: מוטב דלידייניה וליתי לעלמא דאתי</strong> <small>[שידונו אותו</small> כראוי <small>ושיבוא לעולם הבא],</small> <strong>מתי אמות</strong> ואז אבקש דבר זה בשמים, <strong>ואעלה עשן מקברו</strong> שידעו שהוא נידון בגיהנם. ומספרים: <strong>כי נח נפשיה</strong> <small>[כאשר נחה נפשו,</small> נפטר<small>]</small> <strong>ר' מאיר סליק קוטרא מקבריה</strong> <small>[עלה עשן מקברו]</small> של <strong>אחר,</strong> משמע, שנתקבלה בקשתו.
 <strong>אמר ר' יוחנן:</strong> וכי <strong>גבורתא</strong> <small>[גבורה]</small> היא <strong>למיקלא רביה</strong> <small>[לשרוף</small> את <small>רבו]?!</small> ורק זו בלבד אפשר היה לעשות לתקנתו? <strong>חד הוה ביננא ולא מצינן לאצוליה</strong> <small>[אחד היה בינינו</small> בין החכמים שהתקלקל <small>ואין אנחנו יכולים להצילו]?</small> <strong>אי נקטיה</strong> <small>[אם נחזיק אותו]</small> <strong>ביד, מאן מרמי ליה מאן</strong> <small>[מי יוציא אותו</small> מידינו, <small>מי]?</small> <strong>אמר</strong> ר' יוחנן: <strong>מתי אמות ואכבה עשן מקברו</strong> להודיע שהוציאוהו מדין גיהנם והביאוהו לחיי עולם הבא. ואכן, <strong>כי נח נפשיה</strong> <small>[כאשר נחה נפשו,</small> נפטר<small>]</small> <strong>ר' יוחנן פסק קוטרא מקבריה</strong> <small>[עשן מקברו]</small> של <strong>אחר, פתח עליה</strong> <small>[עליו]</small> <strong>ההוא ספדנא</strong> <small>[ספדן אחד]</small> בהספידו את ר' יוחנן, וכך אמר: <strong>אפילו שומר הפתח לא עמד לפניך, רבינו.</strong> שהרי שומר הפתח של גיהנם לא יכול היה לעמוד בפני ר' יוחנן שהוציא את אחר משם.
 מסופר: <strong>בתו של אחר אתיא לקמיה</strong> <small>[באה לפניו],</small> לפני <strong>רבי, אמרה ליה</strong> <small>[לו]:</small> <strong>רבי, פרנסני,</strong> שהיתה זקוקה למזונות. <strong>אמר לה: בת מי את? אמרה לו: בתו של אחר אני. אמר לה</strong> בכעס: <strong>עדיין יש מזרעו בעולם?! והא כתיב</strong> <small>[והרי נאמר]</small> <strong>"לא נין לו ולא נכד בעמו ואין שריד במגוריו"</strong> (איוב יח, יט)! <strong>אמרה לו</strong> לרבי: <strong>זכור לתורתו, ואל תזכור מעשיו. מיד ירדה אש וסכסכה</strong> (לחכה) <strong>ספסלו של רבי. בכה ואמר רבי: ומה למתגנין בה</strong> לאחר, שהתורה היתה מגונה בעיניו ופרש ממנה — <strong>כך,</strong> הקדוש ברוך הוא מקפיד על כבודו, <strong>למשתבחין בה, על אחת כמה וכמה!</strong>
 <big>ב</big> ושואלים: <strong>ור' מאיר היכי גמר</strong> <small>[כיצד למד]</small> <strong>תורה מפומיה</strong> <small>[מפיו]</small> של <strong>אחר? והאמר</strong> <small>[והרי אמר]</small> <strong>רבה בר בר חנה אמר ר' יוחנן: מאי דכתיב</strong> <small>[מהו שנאמר]:</small> <strong>"כי שפתי כהן ישמרו דעת ותורה יבקשו מפיהו כי מלאך ה' צבאות הוא"</strong> (מלאכי ב, ז), ללמד: <strong>אם דומה הרב למלאך ה' צבאות</strong> שהוא שלם במעשיו — <strong>יבקשו תורה מפיהו, ואם לאו — אל יבקשו תורה מפיהו!</strong>
 <strong>אמר ריש לקיש: ר' מאיר קרא אשכח</strong> <small>[פסק מצא]</small> <strong>ודרש,</strong> ועל פיו עשה כן, שנאמר: <strong>"הט אזנך ושמע דברי חכמים ולבך תשית לדעתי"</strong> (משלי כב, יז), <strong>"לדעתם" — לא נאמר, אלא לדעתי.</strong> כלומר: צריך לשמוע דברי חכמים, גם אם חכמים אלה פגומים הם, אבל אין לקבל דעתם אלא יש לשים לב לדעת המקום.
 <strong>רב חנינא אמר</strong> סמך לזה <strong>מהכא</strong> <small>[מכאן]:</small> <strong>"שמעי בת וראי והטי אזנך ושכחי עמך ובית אביך"</strong> (תהלים מה, יא), שצריך לשמוע דברי החכם, אבל יש לשכוח צדדים פגומים שבתורתו.
 ושואלים: אם כן, <strong>קשו קראי אהדדי</strong> <small>[קשים הכתובים זה על זה]?</small> שממקור אחד למדים שמותר ללמוד רק מחכם שמעשיו מושלמים, ובמקום אחר למדים שאפשר ללמוד גם ממי שהוא פגום במעשיו! ומשיבים: <strong>לא קשיא</strong> <small>[אינו קשה];</small> <strong>הא</strong> <small>[זה]</small> שאמרנו שמותר הרי זה <strong>ב</strong>אדם <strong>גדול, הא</strong> <small>[זה]</small> שאמרנו שאסור, הרי זה <strong>ב</strong>אדם <strong>קטן</strong> שראוי לו ללמוד רק מאיש צדיק כדי שלא יתקלקל על ידי רבו.
 <strong>כי אתא</strong> <small>[כאשר בא]</small> <strong>רב דימי</strong> מארץ ישראל לבבל, <strong>אמר, אמרי במערבא</strong> <small>[אומרים</small> אנשים <small>בארץ ישראל]:</small> <strong>ר' מאיר אכל תחלא</strong> <small>[שחליים],</small> <strong>ושדא שיחלא לברא</strong> <small>[וזרק</small> את <small>הקליפה לחוץ],</small> שיודע היה כיצד להוציא את התוכן החשוב מן הקליפה הרעה. <strong>דרש רבא: מאי דכתיב</strong> <small>[מהו שנאמר]:</small> <strong>"אל גנת אגוז ירדתי לראות באבי הנחל וגו'"</strong> (שיר השירים ו, יא), <strong>למה נמשלו תלמידי חכמים לאגוז — לומר לך: מה אגוז זה, אף על פי שמלוכלך בטיט ובצואה אין מה שבתוכו נמאס,</strong> שרק הקליפה מתלכלכת ולא תוכו, <strong>אף תלמיד חכם, אף על פי שסרח</strong> (חטא) — <strong>אין תורתו נמאסת.</strong>
 מסופר: <strong>אשכחיה</strong> <small>[מצא אותו]</small> <strong>רבה בר</strong> <small>[בנו]</small> של <strong>שילא לאליהו</strong> הנביא, שהתגלה לו. <strong>אמר ליה</strong> <small>[לו]</small> לאליהו: <strong>מאי קא עביד</strong> <small>[מה עושה]</small> <strong>הקדוש ברוך הוא? אמר ליה</strong> <small>[לו]</small> אליהו: <strong>קאמר שמעתא מפומייהו דכולהו רבנן</strong> <small>[אומר הוא הלכות מפיהם,</small> משמם <small>של כל החכמים],</small> <strong>ומפומיה</strong> <small>[ומפיו,</small> משמו<small>]</small> של <strong>ר' מאיר לא קאמר</strong> <small>[אינו אומר].</small> <strong>אמר ליה</strong> <small>[לו]:</small> <strong>אמאי</strong> <small>[מדוע]?</small> אמר לו: <strong>משום דקא גמר שמעתא מפומיה</strong> <small>[שלמד הלכה מפיו]</small> של <strong>אחר. אמר ליה</strong> <small>[לו]:</small> <strong>אמאי</strong> <small>[מדוע]</small> ידונו אותו לחובה על כך? הלא <strong>ר' מאיר רמון מצא, תוכו אכל, קליפתו זרק. אמר ליה</strong> <small>[לו]:</small> אכן, נשמעו דברי הסנגוריה שלך במרום, <strong>השתא קאמר</strong> <small>[עכשיו אומר]</small> הקדוש ברוך הוא, <strong>מאיר בני אומר: בזמן שאדם מצטער</strong> וסובל, כגון שמלקים אותו, או ממיתים אותו בבית דין, <strong>שכינה, מה לשון אומרת: קלני</strong> <small>[אוי לי]</small> <strong>מראשי, קלני</strong> <small>[אוי לי]</small> <strong>מזרועי,</strong> שאני משתתף בכאבו של אותו אדם. ו<strong>אם כך הקדוש ברוך הוא מצטער על דמן של רשעים — קל וחומר על דמן של צדיקים שנשפך.</strong>
 <big>ג</big> מסופר: <strong>אשכחיה</strong> <small>[מצאו]</small> <strong>שמואל</strong> את <strong>רב יהודה דתלי בעיברא דדשא וקא בכי</strong> <small>[ש</small>הוא <small>תלוי,</small> נשען, <small>על בריח הדלת ובוכה]</small> <strong>אמר ליה</strong> <small>[לו]:</small> <strong>שיננא</strong> <small>[גדול השינים]!</small> <strong>מאי קא בכית</strong> <small>[</small>על <small>מה אתה בוכה]?</small> <strong>אמר ליה</strong> <small>[לו]:</small> <strong>מי זוטרא מאי דכתיב בהו ברבנן</strong> <small>[האם קטן</small> הוא <small>מה שנאמר בהם ב</small>אותם <small>חכמים]</small> שחטאו: <strong>"איה ספר איה שקל איה ספר את המגדלים"</strong> (ישעיהו לג, יח), ומפרשים: <strong>"איה סופר" — שהיו סופרים כל אותיות שבתורה. "איה שוקל" — שהיו שוקלים</strong> ומשווים <strong>קלין וחמורין שבתורה. "איה סופר את המגדלים" — שהיו שונין שלש מאות הלכות</strong> בפרטי דיני טומאת אוהל המת <strong>במגדל</strong> (ארון עץ) <strong>הפורח באויר.</strong> ואם בנושא כזה, שהיה רחוק מן המציאות, העמיקו כל כך, כל שכן בנושאים אחרים.
 <strong>ואמר ר' אמי: תלת מאה בעיי בעו</strong> <small>[שלוש מאות שאלות שאלו]</small> <strong>דואג ואחיתופל במגדל הפורח באויר,</strong> שהיו גדולים מאוד בתורה. <strong>ותנן</strong> <small>[ושנינו</small> במשנה<small>]:</small> <strong>שלשה מלכים וארבעה הדיוטות אין להם חלק לעולם הבא,</strong> ודואג ואחיתופל ביניהם. והרי שגם חכמים גדולים אלה חטאו והפסידו חלקם בעולם הבא, אם כן, <strong>אנן מה תהוי עלן</strong> <small>[אנחנו,</small> הקטנים בחכמה, <small>מה יהיה עלינו]?</small> <strong>אמר ליה</strong> <small>[לו]:</small> <strong>שיננא</strong> <small>[גדול השינים]!</small> <strong>טינא</strong> (פגימה) <strong>היתה בלבם</strong> מתחילה, שהיו פגומים מתוכם מתחילה ולכן לא נחשבה להם תורתם ולא הגנה עליהם.
 ומסבירים: <strong>אחר מאי</strong> <small>[מה]</small> היה בו — <strong>זמר יווני לא פסק מפומיה</strong> <small>[מפיו],</small> שהיה מזמר תמיד שירים יווניים אף בהיותו בין החכמים. משמע שעוד בתחילתו היה כרוך אחרי תרבות הגויים ואמונתם. כן <strong>אמרו עליו על אחר: בשעה שהיה עומד</strong> (מפסיק מלימודו) <strong>מבית המדרש, הרבה ספרי מינין</strong> היו <strong>נושרין מחיקו,</strong> שהיה מחזיק וקורא בהם. הרי שאפילו בהיותו בבית המדרש כבר היה בו פגם מסויים, ולכן חטא.
 <strong>שאל</strong> הפילוסוף הגוי <strong>נימוס הגרדי את ר' מאיר:</strong> האם <strong>כל עמר דנחית</strong> <small>[צמר שנכנס]</small> <strong>ליורה</strong> להיצבע <strong>סליק</strong> <small>[עולה</small> לו הצבע<small>]?</small> כלומר, האם כל הבאים ללמוד תורה כולם יוצאים אנשים הגונים וראויים? <strong>אמר ליה</strong> <small>[לו]:</small> <strong>כל מאן דהוה</strong> <small>[מי שהיה]</small> <strong>נקי אגב אימיה</strong> <small>[אימו],</small> מתחילתו — <strong>סליק</strong> <small>[עולה]</small> ו<strong>כל</strong> מי ש<strong>לא הוה</strong> <small>[היה]</small> <strong>נקי אגב אימיה</strong> <small>[אימו] —</small> <strong>לא סליק</strong> <small>[אינו עולה],</small> שמי שלא היה נקי והיה לו פגם מעיקרו אין התורה משפיעה עליו כראוי.
 <big>ד</big> וחוזרים להשלים ענין ארבעה שנכנסו לפרדס. נאמר ש<strong>ר' עקיבא עלה בשלום וירד בשלום, ועליו הכתוב אומר: "משכני אחריך נרוצה</strong> הביאני המלך חדריו<strong>"</strong> (שיר השירים א, ד). מספרים: <strong>ואף ר' עקיבא בקשו מלאכי השרת לדוחפו</strong> על שנכנס לפרדס, <strong>אמר להם הקדוש ברוך הוא: הניחו לזקן זה, שראוי להשתמש בכבודי.</strong>
## דף טז.
 <strong>מאי</strong> <small>[מה],</small> איזה פסוק <strong>דרש,</strong> שידע להבחין, ולא טעה כאחר? <strong>אמר רבה בר בר חנה אמר ר' יוחנן,</strong> נאמר: <strong>"ואתה מרבבת קדש"</strong> (דברים לג, ב), ופירושו: <strong>אות הוא</strong> (מיוחד הוא) <strong>ברבבה</strong> (במלאכים) <strong>שלו,</strong> ולפי זה הבחין שלא ראה אלא מלאך.
 <strong>ור' אבהו אמר:</strong> ר' עקיבא דרש מן הכתוב <strong>"דגול מרבבה"</strong> (שיר השירים ה, י) — <strong>דוגמא</strong> (כלומר, דבר הניכר במיוחד) <strong>הוא ברבבה שלו.</strong>
 <strong>וריש לקיש אמר: "ה' צבאות שמו"</strong> (ישעיהו מח, ב) — <strong>אדון הוא בצבא שלו.</strong>
 <strong>ור' חייא בר אבא אמר</strong> בשם <strong>ר' יוחנן: "לא ברוח ה' ואחר הרוח רעש לא ברעש ה', ואחר הרעש אש לא באש ה' ואחר האש קול דממה דקה",</strong> ונאמר שם: <strong>"והנה ה' עובר"</strong> (מלכים א' יט, יא-יב), והיה לו זה לסימן מהו מקום שכינתו.
 <big>א</big> ועוד בעניינים של מעלה, <strong>תנו רבנן</strong> <small>[שנו חכמים]:</small> <strong>ששה דברים נאמרו בשדים: שלשה</strong> דברים יש בהם <strong>כמלאכי השרת, ושלשה כבני אדם.</strong> ומפרטים: <strong>שלשה כמלאכי השרת</strong> — <strong>יש להם כנפים כמלאכי השרת, וטסין מסוף העולם ועד סופו כמלאכי השרת, ויודעין מה שעתיד להיות כמלאכי השרת.</strong>
 ותוהים: <strong>יודעין סלקא דעתך</strong> <small>[עולה על דעתך]?!</small> כיצד יכולים הם לדעת? והרי אף המלאכים אינם יודעים! <strong>אלא, שומעין מאחורי הפרגוד</strong> מה שמגלה הקדוש ברוך הוא עתידות, <strong>כמלאכי השרת.</strong>
 <strong>ושלשה כבני אדם — אוכלין ושותין כבני אדם, פרין ורבין כבני אדם, ומתים כבני אדם.</strong>
 <strong>ששה דברים נאמרו בבני אדם, שלשה</strong> מהם <strong>כמלאכי השרת, שלשה כבהמה.</strong> ומפרטים: <strong>שלשה כמלאכי השרת — יש להם דעת כמלאכי השרת, ומהלכין בקומה זקופה כמלאכי השרת, ומספרים</strong> (מדברים) <strong>בלשון הקדש כמלאכי השרת. שלשה</strong> יש בהם <strong>כבהמה — אוכלין ושותין כבהמה, ופרין ורבין כבהמה, ומוציאין רעי</strong> (זבל, צואה) <strong>כבהמה.</strong>
 <big>ב</big> שנינו במשנה: <strong>כל המסתכל בארבעה דברים רתוי</strong> (ראוי) <strong>לו שלא בא לעולם.</strong> ואלו הם: מה למעלה, מה למטה, מה לפנים מה לאחור. ושואלים: <strong>בשלמא</strong> <small>[נניח,</small> מובן<small>]</small> שלהתבונן <strong>מה למעלה מה למטה מה לאחור — לחיי</strong> (בסדר), שכן הוא מתבונן בדברים שאינם בתוך מציאות העולם אלא מעבר לו. <strong>אלא לפנים — הלא מאי דהוה הוה</strong> <small>[מה שהיה היה]</small> ומדוע אין להתבונן בכך?
 ומסבירים, <strong>ר' יוחנן ור' אלעזר דאמרי תרוייהו</strong> <small>[שאמרו שניהם]:</small> <strong>משל למלך בשר ודם שאמר לעבדיו: בנו לי פלטירין</strong> (ארמונות) <strong>גדולים על האשפה, הלכו ובנו לו,</strong> ומובן כי <strong>אין רצונו של מלך להזכיר שם אשפה.</strong> ואף כך, אין הקדוש ברוך הוא רוצה שיעסקו בני אדם בתוהו ובוהו שלפני היות העולם.
 <big>ג</big> שנינו במשנה: <strong>כל שלא חס על כבוד קונו, רתוי</strong> <small>[ראוי]</small> <strong>לו שלא בא לעולם.</strong> ושואלים: <strong>מאי היא</strong> <small>[מה הוא]</small> דבר זה שאינו חס על כבוד קונו? <strong>ר' אבא אמר: זה המסתכל בקשת. רב יוסף אמר: זה העובר עבירה בסתר.</strong> ומסבירים את דבריהם: <strong>מסתכל בקשת</strong> יש בו זלזול כבוד השכינה, <strong>דכתיב</strong> <small>[שנאמר]:</small> <strong>"כמראה הקשת אשר יהיה בענן ביום הגשם כן מראה הנגה סביב הוא מראה דמות כבוד ה'"</strong> (יחזקאל א, כח), ואין זה כבוד להסתכל בדמות ה'.
 <strong>רב יוסף אמר: זה העובר עבירה בסתר,</strong> וטעמו <strong>כ</strong>דברי <strong>ר' יצחק.</strong> ש<strong>אמר ר' יצחק: כל העובר עבירה בסתר כאילו דוחק</strong> (דוחף, מרחיק) <strong>רגלי שכינה, שנאמר: "כה אמר ה' השמים כסאי והארץ הדם רגלי"</strong> (ישעיהו סו, א), שאם סבור הוא שבסתר אין רואים אותו, הרי זה כאילו אמר שבמקום זה בארץ אין הקדוש ברוך הוא נמצא, וכאילו מוציא את הקדוש ברוך הוא מהדום רגליו.
 ושואלים: <strong>איני</strong> <small>[</small>וכי <small>כן הוא]?!</small> <strong>והאמר</strong> <small>[והרי אמר]</small> <strong>ר' אלעא הזקן: אם רואה אדם שיצרו מתגבר עליו ילך למקום שאין מכירין אותו, וילבש שחורין ויתעטף שחורין</strong> כדרך אבלים, על שהוא נזקק לכך, <strong>ויעשה</strong> שם <strong>מה שלבו חפץ, ואל יחלל שם שמים בפרהסיא,</strong> הרי משמע שפעמים העובר עבירה בסתר עדיף מאשר העובר בגלוי! ומשיבים: <strong>לא קשיא</strong> <small>[אינו קשה];</small> <strong>הא</strong> <small>[זה]</small> שאמרנו שכשעובר עבירה בסתר אינו חס על כבוד קונו — הרי זה <strong>דמצי כייף ליה ליצריה</strong> <small>[כשיכול לכפות את יצרו]</small> ואינו כופהו אלא עובר עבירה בסתר, <strong>הא</strong> <small>[זה]</small> שאמרנו שעדיף שיעבור עבירה בסתר — הרי זה באופן <strong>דלא מצי כייף ליצריה</strong> <small>[שאיננו יכול לכפות את יצרו]</small> ובלבד שלא יגרום לחילול השם ברבים.
 <strong>דרש ר' יהודה בר' נחמני</strong> שהיה <strong>מתורגמניה</strong> <small>[מתורגמנו]</small> של <strong>ריש לקיש: כל המסתכל בשלשה דברים</strong> אלה <strong>עיניו כהות:</strong> המסתכל <strong>בקשת, בנשיא, ובכהנים.</strong> ומסבירים: <strong>בקשת — דכתיב</strong> <small>[שנאמר]:</small> <strong>"כמראה הקשת אשר יהיה בענן ביום הגשם</strong> כן מראה הנגה סביב <strong>הוא מראה דמות כבוד ה'"</strong> (יחזקאל א, כח). <strong>בנשיא — דכתיב</strong> <small>[שנאמר]:</small> <strong>"ונתת מהודך עליו"</strong> (במדבר כז, ב), משמע שיש עליו הוד שכינה. והדבר השלישי, בכהנים — הוא <strong>המסתכל בכהנים בזמן שבית המקדש קיים, שהיו עומדין על דוכנן ומברכין את ישראל בשם המפורש</strong> שהיתה שכינה שורה על קשרי אצבעותיהם.
 וכיון שהוזכר מה שאמר חכם זה, מביאים עוד מדבריו, <strong>דרש ר' יהודה בר' נחמני מתורגמניה</strong> <small>[מתורגמנו]</small> של <strong>ריש לקיש: מאי דכתיב</strong> <small>[מהו שנאמר]:</small> <strong>"אל תאמינו ברע אל תבטחו באלוף"</strong> (מיכה ז, ה) — <strong>אם יאמר לך יצר הרע: חטוא והקדוש ברוך הוא מוחל — אל תאמן, שנאמר: "אל תאמן ברע", ואין "רע" אלא יצר הרע, שנאמר: "כי יצר לב האדם רע"</strong> (בראשית ח, כא),
 <strong>ואין "אלוף" אלא הקדוש ברוך הוא, שנאמר: "אלוף נערי אתה"</strong> (ירמיהו ג, ד). <strong>שמא תאמר</strong> כיון שאני עושה בסתר <strong>מי מעיד בי? אבני ביתו וקורות ביתו של אדם הם מעידין בו, שנאמר: "כי אבן מקיר תזעק וכפיס מעץ יעננה"</strong> (חבקוק ב, יא)
 <strong>וחכמים אומרים: נשמתו של אדם</strong> היא עצמה <strong>מעידה בו, שנאמר: "משכבת חיקך שמר פתחי פיך"</strong> (מיכה ז, ה) — <strong>אי זו היא דבר ששוכבת בחיקו של אדם — הוי אומר זו נשמה. ר' זריקא אמר: שני מלאכי השרת המלוין אותו</strong> את האדם <strong>הן</strong> ש<strong>מעידין בו, שנאמר: "כי מלאכיו יצוה לך לשמרך בכל דרכיך"</strong> (תהלים צא, יא). <strong>וחכמים אומרים: אבריו של אדם</strong> הם ש<strong>מעידין בו, שנאמר: "ואתם עדי נאם ה' ואני אל"</strong> (ישעיהו מג, יב), כלומר, האדם עצמו הוא נעשה עד ומעיד כנגד עצמו ביום הדין.
 <big>ד משנה</big> <strong>יוסי בן יועזר אומר שלא לסמוך</strong> ביום טוב את ידיו על הקרבנות לפני שחיטתם, משום שיש בכך כעין עבודה בבהמה ביום טוב, וחבירו בן זוגו <strong>יוסף בן יוחנן אומר לסמוך, יהושע בן פרחיה אומר שלא לסמוך. ניתאי הארבלי אומר לסמוך, יהודה בן טבאי אומר שלא לסמוך, שמעון בן שטח אומר לסמוך, שמעיה אומר לסמוך, אבטליון אומר שלא לסמוך. הלל ומנחם לא נחלקו</strong> בכך. <strong>יצא מנחם</strong> מתפקידו ו<strong>נכנס</strong> במקומו <strong>שמאי,</strong> ו<strong>שמאי אומר שלא לסמוך, הלל אומר לסמוך.</strong>
## דף טז:
 <strong>הראשונים</strong> שנימנו בכל זוג <strong>היו נשיאים, ושניים להם</strong> היו <strong>אבות בית דין.</strong>
 <big>א גמרא</big> <strong>תנו רבנן</strong> <small>[שנו חכמים]:</small> <strong>שלשה מזוגות הראשונים שאמרו שלא לסמוך, ושנים מזוגות האחרונים שאמרו לסמוך, הראשונים היו נשיאים, ושניים להם אבות בית דין,</strong> אלו <strong>דברי ר' מאיר. וחכמים אומרים</strong> בחילוף: <strong>יהודה בן טבאי — אב בית דין</strong> היה, <strong>ושמעון בן שטח נשיא.</strong>
 ושואלים: <strong>מאן תנא להא דתנו רבנן</strong> <small>[מי</small> הוא התנא ש<small>שנה את זו ששנו חכמים]</small> בברייתא: <strong>אמר ר' יהודה בן טבאי: אראה בנחמה,</strong> כלומר, אני נשבע, הלואי וכך אראה בנחמת ישראל <strong>אם לא הרגתי עד זומם,</strong> כדי <strong>להוציא מלבן</strong> (לעשות במכוון ובפומבי כנגד דעתם) <strong>של צדוקין. שהיו</strong> הצדוקים <strong>אומרים: אין עדים זוממין נהרגין עד שיהרג הנידון,</strong> ואילו לפי המסורת רק אם לא נהרג הנידון הורגים את העד הזומם.
 <strong>אמר לו שמעון בן שטח: אראה בנחמה אם לא שפכת דם נקי, שהרי אמרו חכמים: אין עדים זוממין נהרגין עד שיזומו שניהם,</strong> ולא אחד מהם בלבד. <strong>ואין לוקין</strong> אם היו חייבים מלקות — <strong>עד שיזומו שניהם, ואין משלמין ממון</strong> אם העלילו על אדם שהוא חייב כסף <strong>עד שיזומו שניהם.</strong>
 כיון ששמע זאת, <strong>מיד קבל עליו יהודה בן טבאי שאינו מורה הלכה אלא בפני שמעון בן שטח,</strong> שראה שאינו יכול לסמוך על דעת עצמו.
 ומספרים עוד: <strong>כל ימיו של יהודה בן טבאי היה משתטח על קברו של אותו הרוג</strong> לבקש מחילה, <strong>והיה קולו נשמע</strong> בבכי. <strong>כסבורין העם לומר שקולו של הרוג הוא</strong> שעולה מקברו. <strong>אמר להם</strong> יהודה בן טבאי: <strong>קולי הוא,</strong> ו<strong>תדעו</strong> שכן הוא, <strong>שלמחר,</strong> לעתיד, <strong>הוא,</strong> כלומר, אני (וכינה בלשון זו כיון שלא רצה לומר דבר רע) <strong>מת, ואין קולו נשמע</strong> עוד.
 <strong>אמר ליה</strong> <small>[לו]</small> <strong>רב אחא בריה</strong> <small>[בנו]</small> של <strong>רבא לרב אשי:</strong> מכאן בעצם אין הוכחה, שאפשר היה עוד לומר <strong>ודלמא פיוסי פייסיה</strong> <small>[ושמא פייס אותו]</small> את הנהרג בעולם הבא, <strong>או</strong> להיפך <strong>בדינא תבעיה</strong> <small>[</small>ש<small>בדין</small> שמים <small>תבע אותו</small> הנהרג<small>]</small> ולכן אין הקול נשמע עוד.
 ולענייננו, <strong>מני הא</strong> <small>[</small>כדעת <small>מי</small> ברייתא <small>זו]?</small> <strong>אי אמרת בשלמא</strong> <small>[נניח אם אתה אומר]</small> שהיא שיטת <strong>ר' מאיר,</strong> ש<strong>אמר</strong> כי <strong>שמעון בן שטח אב בית דין, ר' יהודה בן טבאי נשיא — היינו דקא מורי</strong> <small>[זה</small> הטעם <small>שהיה מורה]</small> קודם לכן <strong>הלכה בפני שמעון בן שטח,</strong> ורק לאחר מעשה זה קיבל עליו שלא יורה אלא בפניו. <strong>אלא אי אמרת</strong> <small>[אם אומר אתה]</small> שזו כדעת <strong>רבנן</strong> <small>[חכמים]</small> <strong>דאמרי</strong> <small>[שאומרים]:</small> <strong>יהודה בן טבאי אב בית דין</strong> היה, <strong>שמעון בן שטח נשיא</strong> היה, אם כן למה היה צריך לקבל עליו? הלא <strong>אב בית דין בפני נשיא מי</strong> <small>[האם]</small> <strong>מורה הלכה?</strong>
 ודוחים: <strong>לא,</strong> אפשר לומר: <strong>מאי</strong> <small>[מה</small> פירוש<small>]</small> <strong>"קבל עליו" דקאמר</strong> <small>[שאמר]</small> הוא לענין <strong>לאצטרופי</strong> <small>[להצטרף],</small> ש<strong>אפילו אצטרופי</strong> <small>[להצטרף]</small> בדין עם אחרים <strong>נמי לא מצטריפנא</strong> <small>[גם כן אינני מצטרף]</small> עד שאשמע את דעתו של שמעון בן שטח.
 <big>ב</big> שנינו במשנה: <strong>יצא מנחם ונכנס שמאי.</strong> ושואלים: <strong>להיכן יצא</strong> מנחם? <strong>אביי אמר: יצא לתרבות רעה,</strong> וכדי שלא לפרט בנושא אמרו בקיצור שיצא. <strong>רבא אמר: יצא לעבודת המלך,</strong> שקיבל תפקיד בעבודת המלך ולא נשאר יותר בסנהדרין. <strong>תניא נמי הכי</strong> <small>[שנויה</small> ברייתא <small>גם כן כך]:</small> <strong>יצא מנחם לעבודת המלך, ויצאו עמו</strong> עוד <strong>שמונים זוגות תלמידים לבושין סיריקון</strong> <small>[בגדי משי],</small> שנכנסו לעבודת השלטונות, ולא עסקו עוד בתורה.
 <big>ג</big> <strong>אמר רב שמן בר אבא אמר ר' יוחנן: לעולם אל תהא שבות</strong> (מלאכה האסורה בשבת מדברי סופרים בלבד) <strong>קלה בעיניך, שהרי סמיכה</strong> ביום טוב <strong>אינה</strong> אסורה <strong>אלא משום שבות</strong> (שהיא, כמו רכיבה, שימוש בבעלי חיים), שהרי אינה מלאכה ממש, לפי שאין בה אלא דמיון למלאכה, בכל זאת <strong>נחלקו בה גדולי הדור</strong> במשך דורות רבים.
 ותוהים: <strong>פשיטא</strong> <small>[פשוט],</small> כיון שתקנת חכמים מקובלת היא, מדוע תהיה קלה בעיני כל אדם? ומשיבים: <strong>שבות מצוה אצטריכא ליה</strong> <small>[הוצרכה לו]</small> לומר. שהרי שבות זו של סמיכה איננה לצרכי האדם, אלא לצורך מצוה, ובכל זאת חמורה היתה בעיניהם.
 ותוהים: <strong>הא נמי פשיטא</strong> <small>[גם זו פשוטה],</small> שהרי אף בזה אסרו חכמים! ומשיבים: דברי ר' יוחנן כאן <strong>לאפוקי ממאן דאמר</strong> <small>[להוציא מ</small>דעת <small>מי שאומר]</small> ש<strong>בסמיכה גופה פליגי</strong> <small>[עצמה נחלקו]</small> ועיקר המחלוקת היתה האם יש צורך לסמוך על שלמי חובה, או לא, על כן <strong>קא משמע לן</strong> <small>[השמיע לנו]</small> כי <strong>בשבות הוא</strong> הנושא <strong>דפליגי</strong> <small>[ש</small>הם <small>חלוקים</small> בו<small>]</small> ולא בעצם הסמיכה.
 <strong>אמר רמי בר חמא: שמע מינה</strong> <small>[למד מכאן]</small> ממחלוקת זו, כי מצוות <strong>סמיכה</strong> היא לא רק בזה שמניחים ידים על ראש הבהמה אלא יש להשען <strong>בכל כחו בעינן</strong> <small>[צריכים אנו].</small> <strong>דאי סלקא דעתך לא בעינן</strong> <small>[שאם עולה על דעתך</small> ש<small>אין אנו צריכים]</small> <strong>בכל כחו, מאי קא עביד</strong> <small>[מה</small> איסור <small>הוא עושה]</small> בהנחת היד? <strong>ליסמוך</strong> <small>[שיסמוך]</small> אף ביום טוב, שהרי אין זו מלאכה כלל!
 <strong>מיתיבי</strong> <small>[מקשים]</small> על כך, ממה שנאמר: <strong>"דבר אל בני ישראל"</strong> (ויקרא א, ב), וסמוך אליו <strong>"וסמך</strong> ידו על ראש העולה" (ויקרא א, ד), ומסמיכות הדברים למדים כי <strong>בני ישראל סומכין, ואין בנות ישראל סומכות. ר' יוסי ור' ישמעאל אומרים: בנות ישראל סומכות רשות,</strong> שמותר להן לסמוך, אף שאינן חייבות בכך.
 <strong>אמר ר' יוסי, סח לי</strong> החכם <strong>אבא אלעזר: פעם אחת היה לנו עגל של זבחי שלמים, והביאנוהו לעזרת נשים וסמכו עליו נשים.</strong> ו<strong>לא מפני ש</strong>יש חובת <strong>סמיכה בנשים, אלא כדי לעשות נחת רוח לנשים</strong> שהן מקריבות קרבן בכל פרטיו ודקדוקיו כאנשים. <strong>ואי סלקא דעתך</strong> <small>[ואם עולה על דעתך]</small> לומר כי <strong>סמיכה בכל כחו בעינן</strong> <small>[צריכים אנו],</small> וכי <strong>משום נחת רוח</strong> של ה<strong>נשים עבדינן</strong> <small>[עושים אנו]</small> <strong>עבודה בקדשים?</strong> שהרי הסמיכה בכח, שנשען על הבהמה, כמוה כעבודה שעושה בבהמת הקדשים ואם עושה אותה למרות שאינו מחוייב בה, נמצא עושה עבודה בקדשים! <strong>אלא לאו שמע מינה לא בעינן</strong> <small>[האם לא תלמד מכאן</small> ש<small>אין אנו צריכים]</small> שתהא הסמיכה <strong>בכל כחו!</strong>
 ודוחים: <strong>לעולם אימא</strong> <small>[אמור]</small> <strong>לך</strong> כי <strong>בעינן</strong> <small>[צריכים אנו]</small> שתהא הסמיכה <strong>בכל כחו,</strong> וכאן, שהרשו לנשים לסמוך — <strong>דאמר להו</strong> <small>[שאומר להן]:</small> <strong>אקפו ידייכו</strong> <small>[הקלו את ידיכן],</small> אל תלחצו בכוח, אלא תסמכו רק בקלות, ואין בכך כל עבודה. ואומרים: <strong>אי הכי</strong> <small>[אם כך]</small> שכך עשו, אם כן הטעם שנתנו <strong>"לא מפני שסמיכה בנשים"</strong> אינו קשור להלכה זו, כי <strong>תיפוק ליה</strong> <small>[תצא לו]</small> התרת מעשה זה בנשים, משום ש<strong>אינה</strong> נחשבת <strong>לסמיכה כלל,</strong> שהרי אם סמיכה היא בכל כוחו, והן לא עשו כך, נמצא שלא היתה זו סמיכה כלל!
 <strong>אמר ר' אמי: חדא</strong> <small>[</small>טעם <small>אחד]</small> <strong>ועוד</strong> טעם <strong>קאמר</strong> <small>[אמר],</small> <strong>חדא</strong> <small>[אחד] —</small> <strong>דליתא</strong> <small>[שאינה</small> נחשבת<small>]</small> <strong>לסמיכה כלל</strong> כיון שלא היה בכל כוחן, <strong>ועוד</strong> — שעשו זאת <strong>כדי לעשות נחת רוח לנשים.</strong>
 <strong>אמר רב פפא: שמע מינה</strong> <small>[למד מכאן]</small> שכל דבר שאסור להשען או לשבת עליו בשבת ובחג — גם <strong>צדדין אסורין, דאי סלקא דעתך</strong> <small>[שאם עולה על דעתך]</small> לומר ש<strong>צדדין מותרין,</strong> אם כן אפשר היה לומר לנשים <strong>לסמוך לצדדין,</strong> ולא על גבה של הבהמה אלא על ראשה. <strong>אלא לאו שמע מינה</strong> <small>[האם לא תלמד מכאן]</small> כי <strong>צדדין אסורין.</strong>
## דף יז.
 <strong>רב אשי אמר: אפילו תימא</strong> <small>[תאמר]</small> כי <strong>צדדין</strong> בכלל <strong>מותרין,</strong> אולם מכאן אין הוכחה, כי <strong>כל</strong> מה <strong>דבהדי</strong> <small>[שסמוך]</small> ל<strong>גבה</strong> של הבהמה <strong>כגבה דמי</strong> <small>[</small>הוא <small>נחשב]</small> ולכן יש לומר שהנשען על ראשה של הבהמה הוא כנשען על הבהמה עצמה ולא על הצדדים.
 <big>א משנה</big> <strong>בית שמאי אומרים: מביאין שלמים</strong> בלבד כקרבן ביום טוב, משום שגם הבעלים והכהנים אוכלים אותם, <strong>ואין סומכין עליהם,</strong> על השלמים, לפני הקרבתם <strong>אבל לא</strong> יביא <strong>עולות</strong> כלל, משום שהעולות אינן נאכלות, ולא הותרה מלאכה ביום טוב אלא לצורך אדם. <strong>ובית הלל אומרים: מביאין שלמים ו</strong>גם <strong>עולות, וסומכין עליהם.</strong>
 ועוד: <strong>עצרת</strong> (חג השבועות) <strong>שחל להיות בערב שבת, בית שמאי אומרים: יום טבוח,</strong> היום שבו ממשיכים ושוחטים את הקרבנות שהביאו לכבוד הרגל הוא <strong>אחר השבת</strong> (ביום ראשון), שהרי לדעתם עולת ראייה איננה קריבה ביום טוב עצמו אלא למחרתו (וכל העולות הפרטיות שנודרו נדחות למחרת), וכיון שהיום שלאחר החג שבת הוא, עושים את יום הטיבוח ביום הראשון. <strong>ובית הלל אומרים: אין יום טבוח אחר השבת,</strong> שהרי אין צורך בכך, שכן יום הטיבוח הוא בחג עצמו. <strong>ו</strong>אולם <strong>מודים</strong> הם <strong>שאם חלה</strong> עצרת <strong>להיות בשבת, שיום טבוח</strong> הוא <strong>אחר השבת.</strong>
 ומוסיפים: כאשר חל יום טיבוח ביום ראשון <strong>אין כהן גדול מתלבש בכליו</strong> (בבגדי חג), אלא לובש בגדים רגילים, <strong>ומותרין</strong> ביום זה <strong>בהספד ובתענית,</strong> וכל זה עושים כדי <strong>שלא לקיים</strong> ולחזק <strong>דברי</strong> הצדוקים, <strong>האומרין: עצרת</strong> חייבת להיות תמיד <strong>אחר השבת,</strong> וכיון שיום הטיבוח הוא ביום ראשון, צריך להראות לכול שאין מודים להם ושאין זה יום טוב.
 <big>ב גמרא</big> <strong>אמר ר' אלעזר אמר ר' אושעיא: מניין לעצרת שיש לה תשלומין,</strong> שאת הקרבנות שהם חובת החג אפשר להשלים ולהקריב <strong>כל שבעה</strong> ימים אחר החג — <strong>שנאמר "</strong>שלוש פעמים בשנה יראה כל זכורך... <strong>בחג המצות ובחג השבעות ובחג הסכות"</strong> (דברים טז, טז) <strong>מקיש</strong> הכתוב את <strong>חג השבועות לחג המצות,</strong> לומר: <strong>מה חג המצות יש לה תשלומין כל שבעה,</strong> שהרי יכול להביא את קרבנות החג לא רק ביום הראשון שאחר החג הראשון אלא בכל שבעת ימי החג, כפי ששנינו — <strong>אף חג השבועות יש לה תשלומין כל שבעה</strong> ימים שאחריו.
 ומקשים: <strong>ואימא</strong> <small>[ו</small>שמא <small>אמור]</small> באופן אחר: <strong>מקיש</strong> (משווה) הכתוב את חג השבועות <strong>לחג הסוכות, מה חג הסוכות יש לה תשלומין כל שמונה</strong> (ששמיני עצרת בכלל ימי החג), <strong>אף חג השבועות יש לה תשלומין כל שמונה!</strong> ומשיבים: <strong>שמיני</strong> עצרת <strong>רגל בפני עצמו הוא,</strong> ואיננו נחשב כחלק מחג הסוכות.
 ומקשים שוב: <strong>אימור דאמרי</strong> <small>[אמור</small> שזה <small>שאמרו]</small> כי <strong>שמיני רגל בפני עצמו הוא — הני מילי</strong> <small>[דברים אלה]</small> אמורים <strong>לענין פז"ר קש"ב,</strong> שהוא סימן לשישה דברים שבהם נבדל יום זה מחג הסוכות. שיש בו <strong>פ</strong> ייס בפני עצמו, ואין ממשיכים לחלק את הקרבנות בין משמרות הכהנים לפי הפייס שבחג הסוכות; אומרים בו <strong>ז</strong> מן ("שהחיינו") בפני עצמו, הוא נחשב ל<strong>ר</strong> גל בפני עצמו לענין דחיית ימי אבילות; מביאים בו <strong>ק</strong> רבנות שלא לפי סדר קרבנות חג הסוכות; יש בו <strong>ש</strong>יר ששרים על קרבן שאיננו כסדר חג הסוכות; ויש בו <strong>ב</strong>רכה מיוחדת בתפילה בפני עצמו, <strong>אבל לענין תשלומין</strong> של קרבנות החג הלא <strong>תשלומין</strong> של החג ה<strong>ראשון הוא. דתנן</strong> <small>[ש</small>כן <small>שנינו</small> במשנה קודמת<small>]:</small> <strong>מי שלא חג</strong> (הקריב קרבנות החג) <strong>ביום טוב הראשון של חג — חוגג</strong> ומקריב <strong>את</strong> הקרבנות <strong>כל הרגל, ויום טוב האחרון.</strong> ואם כן חוזרת השאלה: מפני מה אין משווים את חג השבועות לחג הסוכות לשמונה ימים?
 ומסבירים שעושים זאת לפי הכלל: <strong>תפשת מרובה — לא תפשת, תפשת מועט — תפשת,</strong> שהמועט בכלל המרובה הוא, ולכן הוא ודאי. וכיון ששבעה בכלל שמונה, מוטב להשוות לפסח שיש בו שבעה ימים, שהיא השוואה ודאית, ולא להשוות לסוכות שיש ספק אם לכך הכוונה.
 ושואלים: <strong>אלא,</strong> אם כן, שאין משווים את חג השבועות לסוכות, <strong>למאי הלכתא כתביה רחמנא</strong> <small>[ל</small>שם <small>מה,</small> לצורך איזו <small>הלכה כתבה אותו התורה]</small> בכלל את <strong>חג הסוכות</strong> כאן? שהרי כבר נתפרשו דיני כל החגים קודם לכן, בפרק זה, ואם חזר הכתוב והזכירם במפורט ודאי לצורך השוואתם הוזכרו! ומשיבים: "חג הסוכות" <strong>לאקושי</strong> <small>[להקיש</small> להשוות<small>]</small> את חג הסוכות עצמו <strong>לחג המצות,</strong> ולומר: <strong>מה חג המצות טעון לינה,</strong> שצריך ללון בירושלים במוצאי החג, ואין יוצאים משם בלילה עצמו, <strong>אף חג הסוכות טעון לינה</strong> בירושלים במוצאי החג.
 ושואלים: <strong>והתם מנלן</strong> <small>[ושם</small> בחג המצות עצמו, <small>מניין לנו]</small> שטעון לינה?
## דף יז:
 ומשיבים: <strong>דכתיב</strong> <small>[שנאמר]</small> לאחר דיני הקרבת קרבן פסח: <strong>"ופנית בבקר והלכת לאהליך"</strong> (דברים טז, ז), משמע: שמותר לצאת מירושלים רק בבוקר, לאחר שלנו בירושלים במוצאי החג.
 <big>א</big> <strong>תנן</strong> <small>[שנינו</small> במשנתנו<small>]:</small> <strong>עצרת שחל להיות ערב שבת, בית שמאי אומרים: יום טבוח אחר השבת, ובית הלל אומרים: אין לה יום טבוח. מאי לאו</strong> <small>[האם לא]</small> הכוונה ש<strong>אין לה יום טבוח כלל,</strong> כלומר, שאין תשלומים לחג השבועות, ואם לא הקריב בו ביום עבר זמן קרבנו. ודוחים: <strong>לא,</strong> אין לה יום טיבוח כוונתו <strong>שאינה צריכה יום טבוח.</strong>
 ושואלים: <strong>ומאי קא משמע לן</strong> <small>[ומה השמיע לנו</small> בזה<small>] —</small> <strong>דמקרבינן ביומיה</strong> <small>[שמקריבים</small> את כל הקרבנות <small>ביומם],</small> <strong>הא אפליגו בה חדא זימנא</strong> <small>[הרי</small> כבר <small>נחלקו בכך פעם אחת]!</small> <strong>דתנן</strong> <small>[ש</small>כן <small>שנינו</small> במשנתנו<small>],</small> <strong>בית שמאי אומרים: מביאין שלמים</strong> ביום טוב <strong>ואין סומכין עליהם, אבל לא</strong> מביאים <strong>עולות</strong> כלל, <strong>ובית הלל אומרים: מביאין שלמים ועולות וסומכין עליהם.</strong> ומה צורך לחזור על דבר זה בצורה אחרת?
 ומשיבים: <strong>צריכא</strong> <small>[נצרך</small> הדבר<small>],</small> <strong>דאי אשמעינן בהא</strong> <small>[שאם היה משמיע לנו</small> רק <small>בזה]</small> שבית שמאי אוסרים להביא עולות בחג, הייתי אומר: <strong>בהא</strong> <small>[בזו]</small> ביום טוב רגיל שלמחרתו יום חול <strong>קא אמרי</strong> <small>[אומרים]</small> <strong>בית שמאי, משום</strong> ש<strong>אפשר</strong> להקריב עולות אלה <strong>למחר,</strong> ביום טיבוח שלאחר החג. <strong>אבל הכא</strong> <small>[כאן]</small> בעצרת שחלה בערב שבת, שאי אפשר להקריב בשבת, <strong>אימא מודו להו</strong> <small>[אמור,</small> שמא <small>מודים הם]</small> <strong>לבית הלל</strong> שיקריבו ביום טוב, ולכן הוצרך הדבר להיאמר לבית שמאי.
 ולהיפך: <strong>ואי אשמעינן בהא</strong> <small>[ואילו היה משמיע לנו</small> רק <small>בזו]</small> שאין יום טיבוח אחר השבת, הייתי אומר: <strong>בהא קאמרי</strong> <small>[בזו אומרים]</small> <strong>בית הלל</strong> שיקריבו ביום טוב עצמו, <strong>משום</strong> ש<strong>לא אפשר</strong> להקריבם <strong>למחר</strong> שהרי שבת הוא, <strong>אבל בהא</strong> <small>[בזו]</small> ביום טוב רגיל שלמחרתו יום חול — <strong>אימא מודו</strong> <small>[אמור</small> שמא <small>מודים</small> הם<small>]</small> <strong>לבית שמאי,</strong> על כן <strong>צריכא</strong> <small>[נצרך</small> הדבר<small>]</small> להיאמר. והשאלה אם יש תשלומים לעצרת לדעת בית הלל לא נפתרה איפוא.
 ומציעים: <strong>תא שמע</strong> <small>[בוא</small> ו<small>שמע]</small> ראיה ממקום אחר, ששנינו: <strong>מי שלא חג,</strong> כלומר, לא הקריב את שלמי חגיגת החג <strong>שבעת ימי הפסח, ושמונת ימי החג, ויום טוב הראשון של עצרת, שוב אינו חוגג.</strong> ונדייק <strong>מאי לאו</strong> <small>[האם לא]</small> הכוונה <strong>יום טוב של עצרת,</strong> שאם לא הביא קרבנותיו ביום טוב עצמו שוב אין לו תקנה, ואם כן לדעתם אין תשלומים לעצרת! ודוחים: <strong>לא,</strong> "יום טוב" זה שהזכרנו, כוונתו <strong>יום טבוח,</strong> ולא יום החג עצמו. וממשיכים מיד לשאול: <strong>אי הכי, ניפשוט מינה דחד יום טבוח</strong> <small>[אם כן, נפתור מכאן</small> לפחות <small>ש</small>יש רק <small>יום טיבוח אחד]</small> ולא שבעה ימים לתשלומים! ודוחים: <strong>אימא</strong> <small>[אמור]</small> תקן בלשון: לא יום טיבוח, אלא <strong>ימי טבוח.</strong>
 ומציעים עוד: <strong>תא שמע</strong> <small>[בוא</small> ו<small>שמע]</small> ראיה ממה ששנינו במקום אחר, <strong>דתני</strong> <small>[ששנה]</small> <strong>רבה בר שמואל</strong> ברייתא זו: <strong>אמרה תורה מנה</strong> שלושים <strong>ימים וקדש</strong> בסופם את ראש <strong>חדש,</strong> כפי שנלמד מן הביטוי "חודש ימים", וכן אמרה תורה <strong>מנה ימים וקדש עצרת,</strong> שהרי סופרים חמישים יום מאחרי יום טוב ראשון של פסח וחוגגים את העצרת. ומהשוואה זו נלמד הלכה: <strong>מה חדש</strong> — <strong>למנוייו,</strong> שיום ראש חודש הוא יום אחד מימי החודש, <strong>אף עצרת</strong> — <strong>למנוייה.</strong> ונדייק מכאן: <strong>מאי לאו גמר</strong> <small>[האם לא</small> נפרש ש<small>למד]</small> <strong>מחדש,</strong> אם כן נלמד גם <strong>מה חדש,</strong> חגו, ראש חודש, הוא <strong>יום אחד — אף עצרת</strong> הוא <strong>יום אחד</strong> בלבד ואין לו תשלומים!
 <strong>אמר רבא: ותסברא</strong> <small>[וכי יכול אתה לסבור</small> כן<small>]?!</small> <strong>אטו</strong> <small>[האם]</small> ב<strong>עצרת, יומי מנינן שבועי לא מנינן</strong> <small>[ימים אנו מונים</small> ו<small>שבועות אין אנו מונים]?</small> <strong>והאמר</strong> <small>[והרי אמר]</small> <strong>אביי: מצוה למימני יומי</strong> <small>[למנות ימים</small> בספירת העומר<small>],</small> <strong>דכתיב</strong> <small>[שנאמר]:</small> <strong>"</strong>עד ממחרת השבת השביעית <strong>תספרו חמשים יום"</strong> (ויקרא כג, טז), <strong>ומצוה</strong> גם <strong>למימני שבועי</strong> <small>[למנות שבועות],</small> <strong>דכתיב</strong> <small>[שנאמר]:</small> <strong>"שבעה שבעת תספר לך</strong> מהחל חרמש בקמה<strong>"</strong> (דברים טז, ט). <strong>ועוד:</strong> הלוא <strong>"חג שבעות"</strong> (דברים טז, י) <strong>כתיב</strong> <small>[נאמר],</small> משמע שהחג נקבע על פי השבועות, וכיון שכך, יש לעשות שבוע שלם לתשלומי עצרת, לפי שמנויה לשבועות.
 <big>ב</big> <strong>דבי</strong> <small>[בבית</small> מדרשו<small>]</small> של <strong>ר' אליעזר בן יעקב תנא</strong> <small>[שנה</small> החכם<small>]</small> כך, <strong>אמר קרא</strong> <small>[הכתוב]</small> בשבועות: <strong>"וקראתם</strong> בעצם היום הזה מקרא קודש יהיה לכם כל מלאכת עבודה לא תעשו<strong>"</strong> (ויקרא כג, כא), ונאמר שם: <strong>"ובקצרכם</strong> את קציר ארצכם...<strong>"</strong> (ויקרא כג, כב), <strong>איזהו חג שאתה קורא</strong> בו מקרא קודש <strong>וקוצר בו,</strong> כלומר, שהוא בעונת הקציר — <strong>הוי אומר זה חג עצרת.</strong>
 ומעתה נבדוק: <strong>אימת</strong> <small>[אימתי]</small> בדיוק מדובר? <strong>אילימא</strong> <small>[אם תאמר]</small> <strong>ביום טוב</strong> עצמו — וכי <strong>קצירה ביום טוב מי שרי</strong> <small>[האם</small> היא <small>מותרת]?</small> והרי אסורה מלאכת עבודה ביום טוב! <strong>אלא לאו</strong> <small>[האם לא]</small> מדובר <strong>ל</strong>ענין <strong>תשלומין,</strong> כלומר, בימים שהם תשלומים לחג, ימי הטיבוח, שאפשר גם לקצור בהם, מפני שהימים הללו הם ימי חול גמורים, ובכל זאת הם השלמה לחג.
 ומעירים: <strong>ואף על גב דאיתמר</strong> <small>[שנאמר]</small> דבר זה של <strong>ר' אלעזר אמר ר' אושעיא,</strong> ללמוד דין תשלומי עצרת מהשוואת חג השבועות לחג המצות, מכל מקום <strong>אצטריך</strong> <small>[צריך]</small> גם מה שאמר <strong>ר' אליעזר בן יעקב. דאי</strong> <small>[שאם</small> היינו לומדים<small>]</small> רק <strong>מ</strong>הראיה שהביא <strong>ר' אלעזר אמר ר' אושעיא הוה אמינא</strong> <small>[הייתי אומר]</small> כך: <strong>מה תשלומין של חג המצות אסור</strong> <small>[אסורים]</small> <strong>בעשיית מלאכה</strong> שאינה בכלל דבר האבד, שהרי הם בתוך הרגל, <strong>אף תשלומי עצרת נמי</strong> <small>[גם כן]</small> <strong>אסור</strong> אדם <strong>בעשיית מלאכה,</strong> על כן <strong>קמשמע לן</strong> <small>[השמיע לנו]</small> גם את הלימוד של <strong>ר' אליעזר בן יעקב</strong> שבימים אלה קוראים וקוצרים, כי הם ימי חול, להיפך — <strong>אי</strong> <small>[אם]</small> <strong>מ</strong>דברי <strong>ר' אליעזר בן יעקב</strong> בלבד,
## דף יח.
 <strong>לא ידענא</strong> <small>[אין אני יודע]</small> <strong>כמה</strong> ימים לתשלומים, <strong>קא משמע לן</strong> <small>[השמיע לנו]</small> מדברי <strong>ר' אלעזר אמר ר' אושעיא</strong> שהם שבעה ימים.
 <strong>וריש לקיש אמר</strong> ראיה אחרת: מעצם שמו של היום <strong>"וחג הקציר"</strong> (שמות כג, טז). וכך נלמד: <strong>איזהו חג שאתה חוגג</strong> בו <strong>וקוצר בו — הוי אומר זה עצרת.</strong> ונברר: <strong>אימת</strong> <small>[מתי]</small> עושים כן? <strong>אילימא</strong> <small>[אם תאמר]</small> <strong>ביום טוב</strong> עצמו — <strong>קצירה ביום טוב מי שרי</strong> <small>[האם מותרת]?</small> <strong>אלא לאו</strong> <small>[האם לא]</small> הכוונה ביום שהוא <strong>לתשלומין.</strong>
 <strong>אמר ר' יוחנן</strong> לריש לקיש: <strong>אלא מעתה</strong> לפי אותה דרך־פירוש, <strong>"חג האסיף"</strong> (שמות כג, טז) תאמר גם כן: <strong>אי זהו חג שיש בו אסיפה — הוי אומר זה חג הסוכות, אימת</strong> <small>[אימתי]</small> נעשה הדבר? <strong>אילימא</strong> <small>[אם תאמר]</small> <strong>ביום טוב</strong> עצמו — <strong>מלאכה ביום טוב מי שרי</strong> <small>[האם מותרת]?</small> <strong>אלא בחולו של מועד.</strong> אולם אף <strong>חולו של מועד מי שרי</strong> <small>[האם מותר]?</small> שהרי אין עושים בו רק מלאכה של דבר שיאבד אם לא תיעשה בו ביום. <strong>אלא</strong> על כרחך אתה מפרש ש"חג האסיף" תפקידו לציין את העונה בשנה — <strong>חג הבא בזמן אסיפה, הכא נמי</strong> <small>[כאן גם כן]</small> יש לפרש "חג הקציר" — <strong>חג הבא בזמן קצירה.</strong>
 <big>א</big> ומעירים: <strong>מכלל</strong> דברי ריש לקיש ור' יוחנן למדים אנו <strong>דתרוייהו סבירא להו</strong> <small>[ששניהם סבורים]</small> ש<strong>חולו של מועד אסור בעשיית מלאכה</strong> מן התורה, שהרי אין ריש לקיש חולק על הערתו של ר' יוחנן.
 ויש לשאול: <strong>מנהני מילי</strong> <small>[מניין הדברים הללו],</small> מה המקור בתורה לאיסור זה? <strong>דתנו רבנן</strong> <small>[ששנו חכמים]:</small> <strong>"את חג המצות תשמר שבעת ימים"</strong> (שמות כג, טו) — <strong>לימד על חולו של מועד שאסור בעשיית מלאכה</strong> ("תשמור" — לשון איסור "לא תעשה" הוא), אלו <strong>דברי ר' יאשיה. ר' יונתן אומר: אינו צריך</strong> לראיה זו, שאינה כפשוטו של מקרא, אלא זה נלמד מ<strong>קל וחומר,</strong> ובאופן זה: <strong>ומה ראשון ושביעי</strong> של פסח <strong>שאין קדושה לפניהן ולאחריהן</strong> (לפני הראשון ואחרי השביעי) אלא ימי חול — <strong>אסור בעשיית מלאכה,</strong> ימי <strong>חולו של מועד שיש קדושה לפניהן ולאחריהן</strong> (של יום טוב ראשון ואחרון) — <strong>אינו דין שיהא אסור בעשיית מלאכה.</strong>
 ומקשים: <strong>ששת ימי בראשית,</strong> כלומר: ימות השבוע, <strong>יוכיחו, ש</strong>הרי <strong>יש קדושה לפניהן ולאחריהן</strong> ביום שבת, <strong>ומותרין בעשיית מלאכה!</strong> את הקושיה הזאת דוחים: <strong>מה לששת ימי בראשית</strong> שהם ימי חול גמורים <strong>שאין בהן קרבן מוסף, תאמר בחולו של מועד שיש בו קרבן מוסף</strong> ויש בו קדושה מסויימת. על דחייה זו מקשים: <strong>ראש חדש יוכיח, שיש בו קרבן מוסף, ומותר בעשיית מלאכה!</strong> את הקושיה הזו דוחים: <strong>מה לראש חדש שאין קרוי "מקרא קדש" תאמר בחולו של מועד שקרוי "מקרא קדש",</strong> ו<strong>הואיל וקרוי מקרא קדש — דין הוא שאסור בעשיית מלאכה.</strong>
 <strong>תניא אידך</strong> <small>[שנויה</small> ברייתא <small>אחרת]</small> באותו נושא: ביום ראשון של חג הפסח (וסוכות) נאמר: <strong>"כל מלאכת עבדה לא תעשו"</strong> (ויקרא כג, לה), וסמוך לו: "והקרבתם אשה לה' שבעת ימים" — <strong>לימד על חולו של מועד</strong> שהוא בתוך שבעה ימים <strong>שאסור בעשיית מלאכה,</strong> אלו <strong>דברי ר' יוסי הגלילי. ר' עקיבא אומר: אינו צריך, הרי הוא אומר</strong> בתחילת פרשת המועדות <strong>"אלה מועדי ה'</strong> מקראי קודש אשר תקראו אותם במועדם<strong>"</strong> (ויקרא כג, ב), <strong>במה הכתוב מדבר? אם ב</strong>יום ה<strong>ראשון</strong> של חג — <strong>הרי כבר נאמר</strong> בו לעצמו במפורש <strong>"שבתון", אם בשביעי — הרי כבר נאמר</strong> בו <strong>"שבתון", הא</strong> <small>[הרי]</small> <strong>אין הכתוב מדבר אלא בחולו של מועד, ללמדך שאסור בעשיית מלאכה.</strong>
 <strong>תניא אידך</strong> <small>[שנויה</small> ברייתא <small>אחרת],</small> נאמר: <strong>"ששת ימים תאכל מצות וביום השביעי עצרת לה'</strong> אלהיך לא תעשה מלאכה<strong>"</strong> (דברים טז, ח) <strong>מה שביעי עצור</strong> בעשיית מלאכה — <strong>אף ששת ימים</strong> של חול המועד <strong>עצורין,</strong> שהרי נאמר "וביום השביעי" ב־ו' החיבור, לחבר יום זה לימים שלפניו. <strong>אי</strong> <small>[אם]</small> כך, נאמר: <strong>מה שביעי עצור בכל מלאכה אף ששת ימים</strong> של חול המועד יהיו <strong>עצורין בכל מלאכה</strong> (אפילו שאיננה מלאכת דבר האבד) —
 <strong>תלמוד לומר: "וביום השביעי</strong> (בלבד) <strong>עצרת"</strong> ללמד: <strong>השביעי עצור בכל מלאכה, ואין ששה ימים עצורין בכל מלאכה</strong> אלא במלאכות מסויימות. ומאחר שלא מפורש בכתוב אילו מלאכות אסורות צריך לומר <strong>הא</strong> <small>[הרי]</small> <strong>לא מסרן הכתוב אלא לחכמים, לומר לך איזה יום אסור</strong> במלאכה <strong>ואיזה יום מותר, איזו מלאכה אסורה ואיזו מלאכה מותרת.</strong>
 <big>ב</big> שנינו במשנה: <strong>ומותרין</strong> ימי הטיבוח <strong>בהספד ותענית שלא לקיים את דברי</strong> הצדוקים <strong>האומרין עצרת לאחר השבת.</strong> ומקשים, <strong>והאיתמר</strong> <small>[והרי נאמר]:</small> <strong>מעשה ומת אלכסא בלוד ונכנסו כל ישראל לסופדו ולא הניחם ר' טרפון</strong> לעשות כן, <strong>מפני שיום טוב של עצרת היה.</strong>
 ומבררים: <strong>יום טוב סלקא דעתך</strong> <small>[עולה על דעתך]</small> לומר, <strong>אי</strong> <small>[אם]</small> <strong>ביום טוב מי קאתו</strong> <small>[האם הם באים]?</small> הרי ודאי שאין העם בא להספד ביום טוב עצמו, <strong>אלא אימא</strong> <small>[אמור]</small> <strong>מפני שיום טבוח היה,</strong> משמע שביום טיבוח אין מספידים! ומשיבים: <strong>לא קשיא</strong> <small>[אין</small> זה <small>קשה];</small> <strong>כאן ביום טוב שחל להיות אחר השבת</strong> ויום טיבוח שלו הוא לא ביום ראשון, שכיון שמקריבים בו קרבנות יש בו משום קדושת עצרת וראוי לנהוג בו מנהג חג. <strong>כאן ביום טוב שחל להיות בשבת,</strong> כיון שיום טיבוח שלו חל ביום ראשון, אין נוהגים בו מנהג חג גמור, כדי להוציא מדעת הצדוקים.
## דף יח:
 <big>א משנה</big> <strong>נוטלין לידים</strong> (ששופכים שיעור רביעית מים על הידים) <strong>ל</strong>פני אכילת <strong>חולין, ולמעשר ולתרומה.</strong> אבל <strong>ו</strong>אולם <strong>לקודש,</strong> אם בא לאכול קדשים — <strong>מטבילין</strong> את הידים במים מטהרים, כמי מקווה. <strong>ולחטאת,</strong> אם בא לנגוע במי חטאת (מי אפר פרה אדומה) שגזרו בהם חכמים כמה גדרי קדושה נוספים, <strong>אם נטמאו ידיו</strong> אף בטומאה שאינה אלא מדברי סופרים, ומטמאת בדרך כלל רק ידים, אבל לגבי חטאת אם נטמאו ידיו <strong>נטמא גופו</strong> וצריך לטבול כל גופו במקוה.
 ועוד הבדל בין הדרגות השונות בטהרה: אם <strong>טבל</strong> אדם <strong>ל</strong>צורך אכילת <strong>חולין,</strong> ו<strong>הוחזק,</strong> כלומר, כיוון בטבילתו <strong>ל</strong>שם טהרת <strong>חולין —</strong> עדיין <strong>אסור</strong> הוא <strong>למעשר,</strong> שכן לא נתכוון לטהרתו כדי לאכול מעשר. <strong>טבל למעשר</strong> ו<strong>הוחזק למעשר — אסור לתרומה. טבל לתרומה</strong> ו<strong>הוחזק לתרומה — אסור לקודש. טבל לקודש</strong> ו<strong>הוחזק לקודש — אסור לחטאת.</strong> והכלל הוא: <strong>טבל לחמור — מותר לקל.</strong> ועוד כלל: <strong>טבל ולא הוחזק,</strong> כלומר, ולא נתכוון להיטהר — הרי זה <strong>כאילו לא טבל</strong> כלל.
 ועוד אמרו: <strong>בגדי עם הארץ</strong> שאינו מקפיד על טומאה וטהרה, נחשבים כאילו היו טמאים בטומאת <strong>מדרס</strong> הזב, שהיא אב הטומאה <strong>לפרושין,</strong> לאלה שאוכלים חולין בטהרה. ואילו <strong>בגדי פרושין,</strong> למרות שהם נזהרים בטהרה, נחשבים כ<strong>מדרס ל</strong>כהנים <strong>אוכלי תרומה. בגדי אוכלי תרומה</strong> נחשבים <strong>מדרס ל</strong>אוכלי <strong>קודש</strong> (קרבנות), <strong>בגדי קודש — מדרס ל</strong>עוסקים במלאכת מי <strong>חטאת.</strong>
 מספרים: <strong>יוסף בן יועזר היה חסיד שבכהונה</strong> ונזהר הרבה מאוד בטהרה לאכילת תרומה <strong>ו</strong>בכל זאת <strong>היתה מטפחתו</strong> נחשבת <strong>מדרס ל</strong>אוכלי <strong>קודש. יוחנן בן גודגדא היה אוכל</strong> חולין <strong>על טהרת הקודש כל ימיו</strong> שגם באכילת חולין היה נזהר בטהרה כאילו הוא קודש, <strong>ו</strong>בכל זאת <strong>היתה מטפחתו מדרס לחטאת.</strong>
 <big>ב גמרא</big> טרם בירור פרטי הלכה, שואלים ליסודות הדברים: <strong>חולין ומעשר מי בעו</strong> <small>[האם צריכים]</small> <strong>נטילת ידים</strong> כלל?
 <strong>ורמינהי</strong> <small>[ומשליכים,</small> מראים סתירה<small>]</small> ששנינו: <strong>התרומה והביכורים חייבין עליהן מיתה</strong> אם אכל אותם זר במזיד, והזר שאכלם בשוגג חייב להחזיר מה שאכל ולהוסיף <strong>חומש, ואסור לזרים, והן נכסי כהן</strong> שיכול לרכוש בהם מה שירצה ויכול לקדש בהם את האשה. <strong>ו</strong>אם נפלו לתוך תערובת חולין ונתערבו <strong>עולין</strong> (מתבטלים) רק אם יש <strong>ב</strong>תערובת זו <strong>אחד ומאה</strong> כנגדם, <strong>וטעונין נטילת ידים</strong> לפני אכילתם, <strong>והערב שמש</strong> שאם נטמא הכהן לא די לו שטבל בזמן הראוי לטהרתו, אלא צריך להמתין עד שתעריב השמש כדי שיהיה ראוי לאכילתם, ו<strong>הרי</strong> דינים <strong>אלו בתרומה וביכורים, מה שאין כן במעשר.</strong> ומוסיפים: <strong>וכל שכן</strong> שאינם <strong>בחולין.</strong>
 ואם כן, <strong>קשיא</strong> <small>[וקשה]</small> מדין <strong>מעשר</strong> האמור כאן על דין <strong>מעשר</strong> האמור במשנתנו, שצריך ליטול ידים לפני אכילתו, וכן <strong>קשיא</strong> <small>[קשה]</small> מדין <strong>חולין</strong> על דין <strong>חולין!</strong>
 ומעירים: <strong>בשלמא</strong> <small>[נניח]</small> כי מ<strong>מעשר</strong> על <strong>מעשר — לא קשיא</strong> <small>[אינו קשה],</small> שאפשר לתרץ: <strong>הא</strong> <small>[זו]</small> המשנה בביכורים הריהי כדעת <strong>ר' מאיר, והא</strong> <small>[וזו]</small> משנתנו כדעת <strong>רבנן</strong> <small>[החכמים].</small>
 <strong>דתנן</strong> <small>[ש</small>כן <small>שנינו</small> במשנה<small>]:</small> <strong>כל הטעון ביאת מים מדברי סופרים,</strong> כלומר, כל טומאה מדברי סופרים שצריך לטבול כדי להיטהר ממנה, הרי טומאה זו <strong>מטמא את הקודש,</strong> שאם נגעה בדבר של קודש נטמא הוא עצמו (שני לטומאה), ומטמא קודש הנוגע בו (שלישי לטומאה), <strong>ופוסל את התרומה</strong> שנטמאה בעצמה אף כי אינה מטמאה תרומה אחרת, <strong>ומותר לחולין ולמעשר</strong> שהטמא בדרגה זו אף אינו פוסל את החולין, אלו <strong>דברי ר' מאיר. וחכמים אוסרים במעשר.</strong> ואם כן הרי שלדעת חכמים מעשר שונה בדינו מן החולין, ולכן צריך נטילת ידים למעשר. <strong>אלא</strong> מ<strong>חולין</strong> על <strong>חולין קשיא</strong> <small>[קשה]!</small>
 ומשיבים: <strong>לא קשיא</strong> <small>[אינו קשה];</small> <strong>כאן</strong> במשנתנו מדובר <strong>באכילה</strong> שצריך נטילת ידים לפניה, ו<strong>כאן</strong> במסכת ביכורים מדובר <strong>בנגיעה</strong> בלבד, שאין צריך לשם כך נטילת ידים קודם לכן.
 <strong>מתקיף לה</strong> <small>[מקשה על כך]</small> <strong>רב שימי בר אשי: עד כאן לא</strong> שמענו כי <strong>פליגי רבנן עליה</strong> <small>[חולקים חכמים עליו],</small> על <strong>ר' מאיר אלא באכילה</strong> של <strong>מעשר</strong> (ולכן אמרו לשון "אסור במעשר"), <strong>אבל בנגיעה</strong> ב<strong>מעשר ובאכילה</strong> של <strong>חולין לא פליגי</strong> <small>[נחלקו]</small> עליו, וכיצד אפשר להמציא שיטה חדשה? <strong>אלא</strong> יש לדחות הסבר זה ולומר: <strong>אידי ואידי</strong> <small>[זו וזו]</small> מדובר <strong>באכילה, ולא קשיא</strong> <small>[ואינו קשה]</small> <strong>כאן — באכילה דנהמא</strong> <small>[של לחם]</small> צריך נטילת ידים לפניה, <strong>כאן באכילה דפירי</strong> <small>[של פירות]</small> של חולין — אין צריך נטילת ידים. ש<strong>אמר רב נחמן: כל הנוטל ידיו לפירות — הרי זה מגסי הרוח</strong> מפני שהוא מראה בזה שהוא מדקדק בעצמו יותר ממה שהורו לו חכמים.
 <big>ג</big> <strong>תנו רבנן</strong> <small>[שנו חכמים]:</small> <strong>הנוטל ידיו,</strong> אם <strong>נתכוון</strong> לטהרה — <strong>ידיו טהורות, לא נתכוון</strong> לכך — <strong>ידיו טמאות. וכן המטביל ידיו</strong> בארבעים סאה, <strong>נתכוון</strong> לטהרה — <strong>ידיו טהורות, לא נתכוון — ידיו טמאות.</strong> ומקשים: <strong>והתניא</strong> <small>[והרי שנינו</small> בברייתא<small>]:</small> <strong>בין נתכוון בין לא נתכוון — ידיו טהורות! אמר רב נחמן: לא קשיא</strong> <small>[אינו קשה];</small> <strong>כאן לחולין —</strong> אין צורך בכוונה לטהרה,
## דף יט.
 <strong>כאן למעשר —</strong> צריך כוונה להיטהר. <strong>ומנא תימרא</strong> <small>[ומניין אתה אומר],</small> מנין יודעים כי <strong>חולין לא בעו</strong> <small>[אינם צריכים]</small> <strong>כוונה</strong> לטהרתם — <strong>דתנן</strong> <small>[ש</small>כן <small>שנינו</small> במשנה<small>]:</small> <strong>גל שנתלש</strong> מן הים ליבשה <strong>ובו ארבעים סאה, ונפל על האדם ועל הכלים — טהורין. קתני</strong> <small>[שנה]</small> <strong>אדם דומיא</strong> <small>[בדומה]</small> ל<strong>כלים, מה כלים דלא מכווני</strong> <small>[שאינם מכוונים]</small> להיטהר, שהרי בוודאי שהכלים עצמם אינם מתכוונים להיטהר — <strong>אף אדם</strong> מדובר אף באופן <strong>דלא מכוין</strong> <small>[שאיננו מכוון]</small> לטהרה, משמע שגם בלא כוונה נטהרים.
 ודוחים: <strong>וממאי</strong> <small>[וממה],</small> מניין יודע אתה שכך פירושו? <strong>דלמא</strong> <small>[שמא]</small> <strong>ביושב ומצפה אימתי יתלש הגל</strong> ויעבור על הכלים <strong>עסקינן</strong> <small>[עוסקים אנו],</small> ונאמר להיפך: <strong>וכלים דומיא</strong> <small>[בדומה]</small> ל<strong>אדם, מה אדם דבר</strong> <small>[שבן]</small> <strong>כוונה</strong> הוא, כלומר, מסוגל לכוון לטהרה — <strong>אף כלים</strong> שנזכרו שם, מדובר <strong>דמכוין להו</strong> <small>[שהוא מכוון להם,</small> עבורם<small>]</small> שיטהרו.
 <strong>וכי תימא</strong> <small>[ואם תאמר]</small> כי מדובר <strong>ביושב ומצפה,</strong> אם כן <strong>מאי למימרא</strong> <small>[מה</small> יש <small>לומר</small> בזה<small>],</small> שאם כך הוא הרי אין בכך כל חידוש, ולשם מה אמרו הלכה זו?
 ועונים: מכל מקום יש חידוש בדבר, כי <strong>סלקא דעתך אמינא</strong> <small>[</small>שמא <small>יעלה על דעתך לומר]</small> <strong>ליגזור דלמא אתי למיטבל</strong> <small>[נגזור שמא יבא לטבול]</small> <strong>בחרדלית</strong> (זרם מים) בן ארבעים סאה <strong>של</strong> מי <strong>גשמים,</strong> כלומר בשטף שיצא מן הגשם השוטף ועובר, ואנו יודעים כי מי גשמים אינם מטהרים אלא בהיותם נקווים ועומדים במקום אחד, <strong>אי נמי</strong> <small>[או גם כן]</small> <strong>נגזור</strong> שלא תועיל הטהרה ב<strong>ראשין אטו כיפין</strong> <small>[</small>ב<small>ראשי,</small> קצות הגלים הנוגעים בקרקע, <small>משום כפות,</small> עיגול הגלים העליונים<small>],</small> ולכן <strong>קא משמע לן</strong> <small>[השמיע לנו]</small> <strong>דלא גזרינן</strong> <small>[שאין אנחנו גוזרים].</small>
 <strong>ומנא תימרא</strong> <small>[ומניין אתה אומר]</small> ש<strong>לא מטבילין בכיפין — דתניא</strong> <small>[ש</small>כן <small>שנינו</small> בברייתא<small>]:</small> <strong>מטבילין בראשין</strong> (קצות הגל), <strong>ואין מטבילין בכיפין</strong> בעיגול הגל, <strong>לפי שאין מטבילין באויר,</strong> והרי מקום עיגולו של הגל אויר הוא, אף שהוא מכוסה מים מכל צדדיו.
 <strong>אלא</strong> ההוכחה שלטהרת חולין אין צורך בכוונה <strong>מהא</strong> <small>[מזו]</small> <strong>דתנן</strong> <small>[ששנינו</small> במשנה<small>]:</small> <strong>פירות שנפלו לתוך אמת</strong> (תעלת) <strong>המים, ופשט מי שידיו טמאות ונטלן</strong> להוציאם משם — <strong>ידיו טהורות,</strong> שכאשר הכניסן לאמת המים טהרו שם, <strong>ופירות</strong> הללו <strong>אינן ב"כי יותן",</strong> כי הכתוב המדבר בהכשרת פירות וזרעים לקבל טומאה ("כי יותן מים על זרע ונפל מנבלתם עליו טמא הוא לכם". ויקרא יא, לא) נתפרש שמדובר רק בפירות שנתנו עליהם מים בכוונה תחילה, ופירות אלה שלא נרטבו בכוונה אינם מוכשרים לקבל טומאה.
 <strong>ואם</strong> הכניס ידיו <strong>בשביל שיודחו</strong> (יירחצו) <strong>ידיו — ידיו טהורות, והפירות הרי הן ב"כי יותן",</strong> שכיון שהיתה לו כוונה להרטיב את ידיו במים, הרי מגע מים אלה מכשיר את הפירות הללו לטומאה. וכיון שנאמר במשנה שידיו טהורות בכל מקרה, משמע שאין צורך בכוונה מיוחדת לטהרה.
 <strong>איתיביה</strong> <small>[הקשה לו]</small> <strong>רבה לרב נחמן</strong> ממשנתנו: <strong>הטובל לחולין והוחזק לחולין — אסור למעשר.</strong> ונדקדק: <strong>הוחזק — אין</strong> <small>[כן]</small> <strong>לא הוחזק — לא,</strong> משמע שאף לחולין יש צורך בחזקה — בכוונה!
 ודחה רב נחמן: <strong>הכי קאמר</strong> <small>[כך אמר]</small> התנא במשנה, כך יש להבין: <strong>אף על פי שהוחזק לחולין — אסור למעשר.</strong> כלומר, לא באה המשנה ללמדנו שצריך כוונה לטהרת חולין, אלא לומר שאפילו התכוון לטהרה, אין זה מועיל למעשר.
 <strong>איתיביה</strong> <small>[הקשה לו]</small> ממה ששנינו במשנה: <strong>טבל ולא הוחזק — כאילו לא טבל. מאי לאו</strong> <small>[האם לא]</small> המובן — <strong>כאילו לא טבל כלל?</strong>
 ודחה רב נחמן: <strong>לא,</strong> המשמעות היא <strong>כאילו לא טבל למעשר, אבל טבל לחולין,</strong> שבהם אין צורך בכוונה. ומעירים: <strong>הוא,</strong> רבה, <strong>סבר</strong> <small>[חשב]</small> שרב נחמן <strong>דחי קא מדחי ליה</strong> <small>[דוחה אותו]</small> בלבד, שאין להוכיח הוכחה מכרעת נגדו מן הלשון, אבל כוונת הדברים אינה כן. <strong>נפק דק ואשכח</strong> <small>[יצא, דיקדק</small> ועיין במקורות <small>ומצא]</small> <strong>דתניא</strong> <small>[ששנויה</small> ברייתא<small>]</small> מפורשת כרב נחמן: <strong>טבל ולא הוחזק — אסור למעשר ומותר לחולין.</strong>
 <big>א</big> ולענין החזקה לטהרה, <strong>אמר ר' אלעזר: טבל</strong> סתם <strong>ועלה</strong> מן הטבילה — <strong>מחזיק עצמו</strong> אז <strong>לכל מה שירצה.</strong> ואין צורך שיתכוון בשעת טבילה עצמה לצורך מסויים.
 <strong>מיתיבי</strong> <small>[מקשים]</small> על כך, ממה ששנינו: מי שטבל ועולה מן המים, <strong>עודהו רגלו אחת במים, הוחזק לדבר קל — מחזיק עצמו לדבר חמור,</strong> ואם <strong>עלה לגמרי — שוב אינו מחזיק.</strong>
 ונדייק: <strong>מאי לאו</strong> <small>[האם לא]</small> הכוונה שאם עלה — <strong>אינו מחזיק כלל,</strong> משמע שיכול להחזיק רק אם עודנו (אף במקצתו) בתוך המים!
 ודוחים: <strong>לא,</strong> כך יש להבין: אם <strong>עודהו</strong> במים, <strong>אף על פי שהוחזק</strong> קודם לדבר קל — <strong>מחזיק</strong> עצמו למה שירצה, שיכול לשנות את כוונתו בטבילה לצורך אחר, אבל אם <strong>עלה</strong> כבר, <strong>אם לא הוחזק</strong> כלל, שטבל סתם — <strong>מחזיק</strong> לכל מה שירצה, <strong>ואם הוחזק</strong> לדבר הקל — <strong>אינו מחזיק</strong> לדבר חמור, שהרי בשעה שניתק מהמקווה הוחזק כבר לקל.
 אגב כך מפרשים: <strong>מאן תנא</strong> <small>[מי</small> הוא <small>התנא]</small> הסבור כי <strong>עודהו רגלו אחת במים</strong> הריהו כטובל? <strong>אמר ר' פדת:</strong> שיטת <strong>ר' יהודה היא. דתנן</strong> <small>[ש</small>כן <small>שנינו</small> במשנה<small>]:</small> <strong>מקוה שנמדד ויש בו</strong> מים בשיעור <strong>ארבעים סאה מכוונות</strong> (בדיוק, ולא יותר) <strong>וירדו שנים וטבלו זה אחר זה, הראשון טהור</strong> שטבל במקוה כדינו, <strong>והשני טמא,</strong> שכיון שמעט מים דבקו בראשון, חסר כבר המקוה משיעורו, ואינו מטהר את השני. <strong>אמר ר' יהודה: אם היו רגליו של ראשון נוגעות במים,</strong> שלא יצא מהמקוה לגמרי <strong>— אף השני טהור.</strong> ומכאן רואים שהוא סבור שמי שרגלו אחת במים נחשב עדיין כמחובר אל המקוה.
 <strong>אמר רב נחמן אמר רבה בר אבוה: מחלוקת</strong> זו של חכמים ור' יהודה היא <strong>במעלות דרבנן</strong> <small>[שמדברי סופרים],</small> כלומר, במקרים שחיוב הטבילה הוא רק משום תקנות חכמים, <strong>אבל</strong> לצאת בכך <strong>מטומאה</strong> ממש <strong>לטהרה — ל</strong><strong>דברי הכל (אף) השני טמא. והיינו</strong> <small>[וזהו]</small> שאמר <strong>ר' פדת</strong> ששיטה זו, שכל עוד רגלו אחת במקוה, עדיין הוא מחזיק עצמו לטהרה רק דעת ר' יהודה היא.
 <strong>איכא דאמרי</strong> <small>[יש שאומרים]</small> בלשון אחרת, <strong>אמר רב נחמן אמר רבה בר אבוה: מחלוקת</strong> זו היא דווקא בעלייה <strong>מטומאה לטהרה, אבל במעלות דרבנן</strong> <small>[שמדברי סופרים],</small> אם רגלי הראשון נוגעות עדיין במים — ל<strong>דברי הכל אף השני טהור. ו</strong>אם כן <strong>פליגא</strong> <small>[חלוקה]</small> שיטה זו על דברי <strong>ר' פדת,</strong> שהרי לשיטה זו לענין החזקה הכל מודים שכשרגלו אחת במקוה הריהו כטובל.
 ובהמשך לאותו ענין <strong>אמר עולא: בעי מיניה</strong> <small>[שאלתי אותו]</small> את <strong>ר' יוחנן: לר' יהודה, מהו להטביל מחטין וצינוריות</strong> (מסרגות) שהם כלים קטנים <strong>בראשו של</strong> הטובל <strong>ראשון?</strong> שאם לדעת ר' יהודה מי שטבל ורגלו עדיין במים נחשב כולו כמחובר למקוה, אם כן, האם גופו ואף שערו הרטוב יכולים לשמש כמקוה טהרה, או לא?
 וצדדי השאלה: האם רק ההנחה של <strong>גוד אחית</strong> <small>[משוך והורד]</small> <strong>אית ליה</strong> <small>[יש לו]</small> <strong>לר' יהודה</strong> שדבר הנמצא למעלה נחשב כאילו נמשך ויורד למטה, ולכן הוא סבור שהמים שעל גופו של הטובל נחשבים כאילו נמשכים ויורדים אל תוך המקוה, ויש עדיין במקוה שיעור, אבל <strong>גוד אסיק לית ליה</strong> <small>[משוך והעלה אין לו],</small> שאינו סבור שהמים שבמקוה נחשבים כעולים עד ראשו של אותו אדם, וייחשב אף הוא כחלק מן המקוה, <strong>או דלמא</strong> <small>[שמא]:</small> <strong>גוד אסיק נמי אית ליה</strong> <small>[משוך והעלה גם כן יש לו],</small> שנחשב ממש כאילו עודנו במקוה?
 <strong>אמר ליה</strong> <small>[לו]</small> ר' יוחנן: <strong>תניתוה</strong> <small>[שניתם</small> כבר <small>אותה],</small> שכך שנוי בתוספתא: היו <strong>שלש גממיות</strong> (גומות, חורים שקעים) <strong>ב</strong>תוך אפיק <strong>נחל</strong> שלא התייבש לגמרי, ונשארו בו עדיין מים, <strong>העליונה, התחתונה והאמצעית; העליונה והתחתונה</strong> הם <strong>של עשרים עשרים סאה, והאמצעית של ארבעים סאה, וחרדלית</strong> (זרימה) <strong>של גשמים עוברת ביניהן</strong> בין הגומות הללו ומחברת אותם, <strong>ר' יהודה אומר: מאיר</strong> (חבירו ר' מאיר) <strong>היה אומר: מטביל בעליונה.</strong> ומכאן — שהוא סבור שמי הגומה האמצעית (שהוא מקוה גמור שיש בו שיעור) נחשבים על ידי חיבור המים כאילו היו נמשכים ועולים למעלה, גם לגומה העליונה. וכיון שהביא ר' יהודה את דברי חבירו, ולא חלק עליהם, משמע שגם הוא סבור כי יש לקבל את ההנחה של "גוד אסיק".
 הקשה לו עולא: <strong>והתניא</strong> <small>[והרי שנינו</small> בברייתא<small>],</small> <strong>ר' יהודה אומר:</strong>
## דף יט:
 <strong>מאיר היה אומר: מטביל בעליונה, ואני אומר: בתחתונה ולא בעליונה,</strong> הרי שלדעת ר' יהודה אין אומרים "גוד אסיק"! <strong>אמר ליה</strong> <small>[לו]</small> ר' יוחנן: <strong>אי תניא</strong> <small>[אם שנויה</small> ברייתא<small>] —</small> <strong>תניא</strong> <small>[שנויה],</small> הרי מפורש שיש מחלוקת תנאים בדבר, ור' יהודה באמת איננו מקבל את ההנחה של "גוד אסיק".
 <big>א</big> שנינו במשנה: <strong>הטובל לחולין והוחזק לחולין —</strong> אסור במעשר. ומעירים: <strong>מני מתניתין</strong> <small>[</small>כשיטת <small>מי</small> היא <small>משנתנו] —</small> כשיטת <strong>רבנן</strong> <small>[חכמים]</small> <strong>היא</strong> שחלקו על ר' מאיר, <strong>דשני להו</strong> <small>[ששונה להם,</small> שיש הבדל אצלם<small>]</small> <strong>בין חולין למעשר,</strong> שלדעתם כל הטעון מים מדברי סופרים, אם נגע בחולין — החולין טהורים, ואם נגע במעשר — טימאהו,
 <strong>אימא סיפא</strong> <small>[אמור</small> את <small>סופה]</small> של משנתנו, ושם נאמר כי <strong>בגדי עם הארץ</strong> שאינו מקפיד על טומאה וטהרה, נחשבים כאילו היו טמאים בטומאת <strong>מדרס</strong> הזב, שהיא אב הטומאה <strong>לפרושין,</strong> לאלה שאוכלים חולין בטהרה. ואילו <strong>בגדי פרושין,</strong> למרות שהם נזהרים בטהרה, נחשבים כ<strong>מדרס ל</strong>כהנים <strong>אוכלי תרומה.</strong>
 <strong>אתאן</strong> <small>[באנו</small> הגענו<small>]</small> איפוא <strong>ל</strong>שיטת <strong>ר' מאיר,</strong> ש<strong>אמר: חולין ומעשר כהדדי נינהו</strong> <small>[זה כמו זה הם]</small> שהרי איננו מחלק בין אוכלי חולין למעשר, ותמוה שבמשנה <strong>רישא רבנן</strong> <small>[תחילתה</small> כדעת <small>חכמים]</small> <strong>וסיפא</strong> <small>[וסופה]</small> כדעת <strong>ר' מאיר?!</strong> ומשיבים: <strong>אין</strong> <small>[כן]</small> למרות שהדבר איננו רגיל, יש לפרש ש<strong>רישא רבנן</strong> <small>[תחילתה</small> כדעת <small>חכמים]</small> <strong>וסיפא</strong> <small>[וסופה]</small> כדעת <strong>ר' מאיר.</strong>
 אכן, <strong>רב אחא בר אדא מתני לה בסיפא</strong> <small>[היה שונה</small> גם <small>בסופה]</small> של המשנה <strong>חמש מעלות,</strong> שהיה מונה בה גם מעלה נוספת שבגדי אוכלי חולין בטהרה הם מדרס למעשר, <strong>ומוקי לה</strong> <small>[ומעמיד</small> איפוא <small>אותה]</small> את המשנה <strong>כולה כרבנן</strong> <small>[כ</small>דעת <small>חכמים].</small>
 <big>ב</big> <strong>אמר רב מרי: שמע מינה</strong> <small>[למד ממנה]</small> ממשנתנו כי <strong>חולין שנעשו על טהרת הקודש,</strong> כלומר: באותם דקדוקים והקפדות שמקפידים בהם בטהרת קדשים — <strong>כקודש דמו</strong> <small>[</small>הם <small>נחשבים].</small> ו<strong>ממאי</strong> <small>[וממה]</small> מסיקים אנו דבר זה —
## דף כ.
 <strong>מדלא קתני בהו</strong> <small>[מ</small>פני <small>שלא שנה בהם]</small> <strong>מעלה</strong> להפריד בין אוכלי חולין על טהרת הקודש לאוכלי קודש ממש, לומר שאוכלי חולין בטהרת קודש, בגדיהם מדרס לאוכלי קודש.
 ושואלים: <strong>ודלמא</strong> <small>[ושמא]</small> <strong>האי</strong> <small>[זה]</small> ש<strong>לא קתני בהו</strong> <small>[שנה בהם]</small> <strong>מעלה</strong> מיוחדת, הרי זה מפני שאין להם דרגה מיוחדת, <strong>דאי דמו</strong> <small>[שאם דומים</small> הם<small>]</small> <strong>לתרומה</strong> — <strong>הא תני</strong> <small>[הרי שנה]</small> כבר <strong>תרומה, ואי דמו</strong> <small>[ואם דומים</small> הם<small>]</small> <strong>לחולין — הא תני</strong> <small>[הרי שנה]</small> <strong>לחולין.</strong> וראיה לדבר שאין להם מעלה לעצמה — <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>חולין שנעשו על טהרת הקודש</strong> — <strong>הרי הן כחולין, ר' אלעזר בר' צדוק אומר: הרי הן כתרומה</strong> ולא כקודש. ואם כן ממה שלא נזכרה מעלה זו במפורש אין הוכחה.
 <strong>אלא מסיפא</strong> <small>[מסופה]</small> של המשנה נוכיח. ששנינו: <strong>יוסי בן יועזר היה חסיד שבכהונה והיתה מטפחתו מדרס לקודש, יוחנן בן גודגדא היה אוכל על טהרת הקודש כל ימיו והיתה מטפחתו מדרס לחטאת,</strong> 
 ונדייק: <strong>לחטאת אין</strong> <small>[כן]</small> נחשבת היא כמדרס, אבל <strong>לקודש לא</strong> תיחשב למדרס, וסומכים על טהרתו, <strong>אלמא קסבר</strong> <small>[מכאן שסבור הוא]</small> כי <strong>חולין שנעשו על טהרת הקודש כקודש דמו</strong> <small>[</small>הם <small>נחשבים],</small> ואין להבחין עוד ביניהם, שאם מקפיד על טהרת הקודש בחולין אפשר לסמוך על כך אף לקדשים.
 <big>א</big> ולענין ההקפדה היתירה בשמירת בגדים שלא יהא בהם חשש טומאה, <strong>אמר ר' יונתן בן אלעזר: נפלה מעפרתו</strong> (עטיפתו, כעין סודר) של המקפיד ומחמיר בטהרה <strong>הימנו,</strong> ו<strong>אמר לחבירו: "תנה לי" ונתנה לו — טמאה</strong> המעפורת, ואף שחבירו טהור, כיון שבאותה שעה הסיח דעתו משמירה — הרי זה כאילו נטמאה. ובדומה לכך <strong>אמר ר' יונתן בן עמרם: נתחלפו לו כלים</strong> (בגדים) <strong>של שבת בכלים של</strong> יום <strong>חול ולבשן — נטמאו,</strong> שחשב שבגדים אחרים הם, והרי זה היסח דעת ושוב אין שמירתו נחשבת.
 <strong>אמר ר' אלעזר בר צדוק: מעשה בשתי נשים חבירות</strong> (שהיו מקפידות על טהרה), <strong>שנתחלפו להן כליהן בבית המרחץ, ובא מעשה לפני ר' עקיבא וטימאן.</strong> הרי שעשיית דבר שלא בכוונה נחשבת כהיסח הדעת, ומטמא, גם אם אין טעם להחזיק טומאה בו.
 <strong>מתקיף לה</strong> <small>[מקשה על כך]</small> <strong>ר' אושעיא: אלא מעתה,</strong> לפי הנחה זו, אם <strong>הושיט ידו לסל ליטול פת חטין ועלתה בידו</strong> במקומה <strong>פת שעורים, הכי נמי</strong> <small>[כך גם כן]</small> תאמר ש<strong>נטמאת</strong> הפת?
 <strong>וכי תימא הכי נמי</strong> <small>[ואם תאמר, כך הוא גם כן]</small> — <strong>והתניא</strong> <small>[והרי שנינו</small> בברייתא<small>]:</small> <strong>המשמר את החבית</strong> מלהטמא <strong>בחזקת</strong> שהיא חבית <strong>של יין ונמצאת</strong> שהיא <strong>של שמן — טהורה מלטמא,</strong> משמע שהעובדה שלא ידע מה הוא שומר אינה גורמת כשלעצמה לטומאה! ודוחים: <strong>ולטעמיך אימא סיפא</strong> <small>[ולפי טעמך,</small> לשיטתך, <small>אמור את סופה]</small> של אותה ברייתא, ששנינו בה: <strong>ואסורה מלאכול,</strong> משמע שבאמת אין זו נחשבת שמירה גמורה. ושואלים: באמת <strong>אמאי</strong> <small>[מדוע],</small> מה הסיבה לחלק בין טומאה לאיסור אכילה? שאם אין הטעות פוגמת בשמירה לענין טהרה, היתה צריכה להיות גם מותרת באכילה!
 <strong>אמר ר' ירמיה:</strong> כאן מדובר <strong>באומר "שמרתיה מדבר המטמאה ולא מדבר הפוסלה".</strong> כלומר, דקדקתי בשמירה לשומרה רק מדבר שהוא מטמא טומאה חמורה, הגורמת שהדבר שנטמא מטמא גם אחרים, אבל לא שמרתיה מטומאה קלה שרק פוסלת אותה (שהיא עצמה נטמאת ואינה מטמאה). ולכן כיון ששמרה מטומאה — טהורה היא מלטמא אחרים, אבל אסורה באכילה שמא נפסלה בטומאה.
 ושואלים: <strong>ומי איכא נטירותא לפלגא</strong> <small>[והאם יש שמירה למחצה],</small> שאפשר להגיד שאדם נשמר רק מדרגה מסויימת של טומאה בלבד? ומשיבים: <strong>אין</strong> <small>[כן],</small> <strong>והתניא</strong> <small>[ו</small>אכן <small>כן שנינו</small> בברייתא<small>]:</small> <strong>הושיט ידו בסל</strong> המלא תאנים, <strong>והסל</strong> מונח <strong>על כתיפו, והמגריפה</strong> המיועדת לגריפת אפר מן הכירה וגם להפרדת התאנים הדבוקות זו מזו, <strong>בתוך הסל, והיה בלבו על הסל</strong> לשומרו בטהרה <strong>ולא היה בלבו על המגריפה, הסל טהור והמגריפה טמאה.</strong>
 ושואלים: ומדוע <strong>הסל טהור? תטמא המגריפה לסל</strong> אם נחשבת היא טמאה! ומשיבים: דין הוא ש<strong>אין כלי מטמא כלי</strong> ולכן הסל טהור. ושואלים: <strong>וליטמא</strong> <small>[ושיטמא]</small> <strong>מה שבסל</strong> שאיננו כלי, אלא אוכל, והוא טמא מחמת כלי! <strong>אמר רבינא: באומר: שמרתיו</strong> את המגריפה <strong>מדבר שמטמאו</strong> ולכן אין המגריפה מטמאה אחרים <strong>ולא</strong> שמרתיו <strong>מדבר הפוסלו,</strong> ולכן היא עצמה נטמאת. ואם כן אין להוכיח מזה שאין החבית מותרת באכילה.
 וחזרנו לבעיה הראשונה, <strong>מכל מקום קשיא</strong> <small>[קשה]</small> מדוע כאשר טועה אדם במה שהוא משמר שייחשב כטמא? הלא שנינו במפורש שהמשמר את החבית בחזקת שהיא של יין ונמצאת שהיא של שמן, הריהי טהורה מלטמא!
 <strong>ועוד מותיב</strong> <small>[מקשה]</small> <strong>רבה בר אבוה: מעשה באשה אחת שבאת</strong> (באה) <strong>לפני ר' ישמעאל, ואמרה לו: רבי, בגד זה ארגתיו בטהרה, ולא היה בלבי לשומרו בטהרה.</strong> כלומר, לא התכוונתי לשומרו לשם כך אבל אני יודעת שלא היתה כל טומאה בדבר. <strong>ומתוך בדיקות שהיה ר' ישמעאל בודקה</strong> אם אמנם היה הכל בטהרה, <strong>אמרה לו</strong> בתוך דבריה: <strong>רבי,</strong> אשה אחרת שהיתה באותה שעה <strong>נדה משכה עמי בחבל</strong> בשעת אריגה, ואם כן נטמא הבגד ממש על ידי היסט הנידה. <strong>אמר ר' ישמעאל: כמה גדולים דברי חכמים, שהיו אומרים: בלבו לשומרו — טהור, אין בלבו לשומרו — טמא.</strong> שהרי רואים מכאן שכיון שלא היה בליבה לשמור בטהרה, באה לידי טומאה בלי שתשים לב לזה.
 <strong>שוב מעשה באשה אחת שבאת</strong> (באה) <strong>לפני ר' ישמעאל,</strong> ו<strong>אמרה לו: רבי, מפה זו ארגתיה בטהרה, ולא היה בלבי לשומרה</strong> מטומאה. <strong>ומתוך בדיקות שהיה ר' ישמעאל בודקה, אמרה לו: רבי, נימא</strong> (חוט) <strong>נפסקה לי וקשרתיה בפה,</strong> ומן הסתם נרטב החוט ברוק, וכיון שהיה חוט רטוב יש לחשוש שמא נגע בו טמא ונטמאה המפה מחמת משקים טמאים. שכן גזרו חכמים שכל טומאה הנוגעת במשקה, הריהי מטמאה אותו שני לטומאה ואף מטמאה את הכלי שנגעה בו.
 <strong>אמר ר' ישמעאל: כמה גדולים דברי חכמים, שהיו אומרים: בלבו לשומרו — טהור, אין בלבו לשומרו — טמא.</strong> ומכל מקום למדים אנו שאם מתכוון לשמירה בטהרה, אף שטעה בפרט מסויים, אין זה היסח דעת המטמא.
 ומעתה, <strong>בשלמא</strong> <small>[נניח]</small> <strong>ל</strong>שיטת <strong>ר' אלעזר בר צדוק</strong> בשתי נשים חברות שנתחלפו בגדיהן, אפשר לומר: <strong>כל אחת ואחת אומרת</strong> בליבה: <strong>חברתי אשת עם הארץ</strong> ולא חבירה, <strong>ומסחה דעתה מינה</strong> <small>[ומסיחה</small> את <small>הדעת ממנה</small> מבגדיה<small>]</small> מפני שבטוחה שכבר נטמאו, והיסח הדעת פוסל לענין זה כטומאה.
 ואף <strong>לר' יונתן בן עמרם</strong> במי שנתחלפו לו כלי שבת בשל חול <strong>נמי</strong> <small>[גם כן]</small> יש לומר, <strong>כיון</strong> ש<strong>כלים</strong> של <strong>שבת עביד להו</strong> <small>[עושה להם]</small> <strong>שימור טפי</strong> <small>[יתר]</small> וכיון שחושב שהם של חול <strong>מסח דעתיה מינייהו</strong> <small>[מסיח</small> את <small>דעתו מהם]</small> מאותה שמירה מעולה, והיסח דעת זה פוסל. <strong>אלא לר' יונתן בן אלעזר</strong> שחבירו מרים לו את המעפורת, מדוע נחשב הדבר כהיסח דעת? <strong>נעביד להו</strong> <small>[שיעשה להם]</small> <strong>שימור בידיה דחבריה</strong> <small>[בידו של חבירו]</small> וישמור שלא יטמאו, ומדוע הם נטמאים?
 <strong>אמר ר' יוחנן: חזקה, אין אדם משמר מה שביד חברו.</strong> שכיון שהדבר ביד אחר — מסיח הוא דעתו משמירתו. ושואלים: <strong>ולא</strong> וכי אין אדם יכול לשמור דבר שביד חבירו?
## דף כ:
 <strong>והתניא</strong> <small>[והרי שנינו</small> בברייתא<small>]:</small> <strong>הרי שהיו חמריו ופועליו</strong> שהיו עמי הארץ <strong>טעונין</strong> (נושאים) <strong>טהרות,</strong> ואינם נוגעים בטהרות עצמן אלא בכלי חרס שבהם הן מונחות, <strong>אף על פי שהפליג</strong> (שהתרחק) <strong>מהן</strong> בתוך הליכתו <strong>יותר ממיל — טהרותיו טהורות,</strong> שכיון שלא ידעו שהלך, הרי הוא משמר מה שבידם, ואין לחשוש שמא נגעו בטהרות. <strong>ואם אמר להם: "לכו ואני אבוא אחריכם", כיון שנתעלמו עיניו מהן — טהרותיו טמאות.</strong>
 ושואלים: <strong>מאי שנא רישא ומאי שנא סיפא</strong> <small>[מה שונה</small> ב<small>התחלה ומה שונה</small> ב<small>סוף]?</small> <strong>אמר ר' יצחק נפחא: רישא</strong> <small>[בראש]</small> מדובר <strong>במטהר חמריו ופועליו לכך</strong> שדואג שיטבלו ויטהרו קודם לכן, ואז אין לחשוש לטומאה.
 ושואלים: <strong>אי הכי, סיפא נמי</strong> <small>[אם כך,</small> במקרה ששנינו ב<small>סופה גם כן]</small> יהיו טהורים! ומשיבים: <strong>אין עם הארץ מקפיד על מגע חבירו,</strong> ושמא פגעו בדרכם בעם הארץ אחר, והוא נגע וטימא את הדברים.
 ומקשים: <strong>אי הכי, רישא נמי</strong> <small>[אם כך, בתחילת</small> הברייתא <small>גם כן]</small> נחשוש שמא פגשו בעם הארץ שנגע בהם. ואף שהזהיר פועליו להשמר בטהרה, הרי הם אינם חוששים לטומאת עם הארץ! ומשיבים: <strong>בבא להם דרך עקלתון,</strong> כשאינו הולך ממש אחריהם, באופן שרואים אותו, אלא שיכול לבוא בדרך עקומה, וכיון שחוששים בכל רגע שיבוא — נזהרים שלא להטמא, ולכן נשמרים גם ממגע עמי הארץ אחרים אף שכשלעצמם אינם מקפידים על כך.
 ומקשים: <strong>אי הכי, סיפא נמי</strong> <small>[אם כך, בסוף גם כן]</small> כיון שבא להם בדרך עקלתון שיכול לבוא בכל רגע ולראותם וודאי חוששים הם ונזהרים! ומשיבים: <strong>כיון</strong> ש<strong>אמר להו</strong> <small>[להם]:</small> <strong>"לכו ואני אבוא אחריכם" — מיסמך סמכא דעתייהו</strong> <small>[סומכת דעתם]</small> שלא יראה, ושוב אין הם מקפידים.
 
 <big>א משנה</big> <strong>חומר</strong> (חומרה, הקפדה יתירה) יש <strong>בקדש מבתרומה,</strong> כיצד? <strong>שמטבילין כלים</strong> טמאים <strong>בתוך כלים</strong> אחרים שאף הם טמאים <strong>לתרומה, אבל לא לקדש,</strong> שלקודש צריך להטביל כל כלי לעצמו. וכן יש דין <strong>אחוריים ותוך ובית הצביטה</strong> (מקום אחיזת הכלי) <strong>ב</strong>כלים של <strong>תרומה</strong> שבכל אחד מאלה יש שימוש לעצמו, הרי כל אחד נחשב לכלי לעצמו, ואם נטמא — אינו מטמא את כל הכלי, <strong>אבל לא בקדש,</strong> שבקודש אם נטמא חלק מן הכלי — כולו טמא.
 וכן <strong>הנושא את המדרס</strong> (דבר הטמא בטומאת מדרס הזב) יכול להיות <strong>נושא את התרומה</strong> באותה שעה, אם נזהר שלא יגעו זה בזה, <strong>אבל לא את הקדש,</strong> שאם נשא באותה שעה את הקודש, הרי הקודש נטמא. <strong>בגדי אוכלי תרומה</strong> נחשבים כאילו היו <strong>מדרס ל</strong>אוכלי <strong>קדש.</strong>
 ועוד חומרות בקודש: <strong>לא כמדת הקדש מדת התרומה; שבקדש</strong> אם היתה לו ערימה של כלים או בגד קשור, הריהו <strong>מתיר</strong> את הקשר <strong>ומנגב</strong> אם היתה בו לחות, שכל אלה נחשבים כחציצה, <strong>ו</strong>אחר כך <strong>מטביל, ואחר כך</strong> אם רוצה <strong>קושר</strong> שוב. <strong>ובתרומה,</strong> אם רוצה <strong>קושר</strong> מלכתחילה <strong>ואחר כך מטביל,</strong> ואינו צריך לחשוש לחציצה.
 <strong>כלים הנגמרים בטהרה</strong> שנזהרו בהם בגמר עשייתם שלא יבואו לידי טומאה, בכל זאת <strong>צריכין טבילה לקדש</strong> כדי שייחשבו לטהורים, <strong>אבל לא לתרומה</strong> שאנחנו סומכים על טהרת הכלי בשעת עשייתו. ועוד: <strong>הכלי מצרף מה שבתוכו לקדש</strong> שכל הדברים הנמצאים בתוך הכלי, אפילו אינם נוגעים זה בזה, נחשבים כיחידה אחת, ואם נטמא אחד מהם — כולם טמאים. <strong>אבל לא לתרומה</strong> שכל אחד נטמא לעצמו והשאר טהורים.
 ועוד: <strong>הרביעי</strong> לטומאה <strong>בקדש — פסול,</strong> כלומר, טמא בטומאה קלה ואינו מטמא אחר במגעו, <strong>והשלישי</strong> בלבד פסול <strong>בתרומה,</strong> והרביעי בו טהור לחלוטין. ועוד: <strong>ובתרומה, אם נטמאת אחת מידיו</strong> בטומאה מדברי סופרים המטמאת ידים בלבד — <strong>חבירתה טהורה, ובקדש</strong> אם נטמאת אחת — <strong>מטביל שתיהן, שהיד מטמא את חבירתה בקדש אבל לא בתרומה.</strong> ועוד: <strong>אוכלין אוכלים</strong> (מאכלים) <strong>נגובין</strong> (יבשים) שלא הוכשרו לקבל טומאה <strong>בידים מסואבות</strong> (טמאות שני לטומאה) <strong>בתרומה</strong> שהרי לא הוכשרו לקבל טומאה <strong>אבל לא בקדש.</strong>
## דף כא.
 <strong>האונן</strong> מי שמת עליו מת (ועדיין לא נקבר) ולא נגע בו <strong>ומחוסר כפורים</strong> מי שהיה חייב להביא קרבן לאחר טהרתו, כגון זב שספר שבעה וטבל לטהרתו, או יולדת שטבלה והעריב שמשם — אלה, גם אחרי שהביאו את קרבנם, אסורים לאכול קדשים והם <strong>צריכים טבילה</strong> לפני כן, אבל זאת — רק כדי <strong>ל</strong>אכול <strong>קדש אבל לא לתרומה.</strong>
 <big>א גמרא</big> שנינו במשנה שבקודש אין מטבילים כלים בתוך כלים. ושואלים: <strong>בקדש מאי טעמא</strong> <small>[מה טעם]</small> <strong>לא</strong> מטבילים, איזה חשש יש בדבר? <strong>אמר ר' אילא: מפני שכבידו</strong> (כובדו) <strong>של כלי חוצץ,</strong> שהרי הכלי לוחץ מעט על הכלי החיצון וגורם לחציצה כלשהי בפני המים.
 ושואלים: <strong>והא מדסיפא</strong> <small>[והרי מ</small>כיון <small>שסופה</small> של המשנה, כלומר, בהמשכה<small>],</small> מדובר על הבדל בין קודש לתרומה שהוא <strong>משום חציצה, רישא</strong> <small>[תחילתה]</small> אם כן ודאי <strong>לאו</strong> <small>[לא]</small> <strong>משום חציצה</strong> הוא, אלא ודאי מטעם אחר! <strong>דקתני סיפא</strong> <small>[ששנה בסופה]:</small> <strong>ולא כמדת הקדש מדת התרומה, שבקדש מתיר ומנגיב ומטביל ואחר כך קושר, ובתרומה קושר ואחר כך מטביל,</strong> משמע שחוששים לחציצה כלשהי בקודש, ומן הסתם יש למעלה ראשונה טעם אחר, ולא משום חציצה!
 ומשיבים: לא, <strong>רישא וסיפא</strong> <small>[</small>גם <small>בתחילתה ו</small>גם <small>בסופה</small> של המשנה<small>]</small> החשש הוא <strong>משום חציצה, ו</strong>בכל זאת <strong>צריכא</strong> <small>[צריך]</small> שייאמרו שניהם, <strong>דאי אשמעינן רישא</strong> <small>[שאילו</small> <small>היה משמיע לנו</small> את <small>ההתחלה</small> בלבד<small>]</small> שלא יטבול כלי בתוך כלי, <strong>הוה אמינא</strong> <small>[הייתי אומר]</small> <strong>היינו טעמא</strong> <small>[זהו הטעם]</small> ש<strong>לקדש לא</strong> עושים זאת — <strong>משום כבידו של כלי דאיכא</strong> <small>[שיש</small> כאן<small>]</small> <strong>אבל סיפא</strong> <small>[</small>ב<small>סופה]</small> <strong>דליכא</strong> <small>[שאין]</small> <strong>כבידו של כלי — אימא</strong> <small>[אמור]</small> כי <strong>לקדש נמי לא הוי</strong> <small>[גם כן אינה]</small> <strong>חציצה. ואי אשמעינן סיפא</strong> <small>[ואם היה משמיע לנו</small> רק <small>בסופה],</small> בענין הקשירה, <strong>הוה אמינא</strong> <small>[הייתי אומר]:</small> <strong>היינו טעמא</strong> <small>[זהו הטעם]</small> ש<strong>לקדש לא, משום</strong> שייתכן
## דף כא:
 <strong>דקיטרא במיא אהדוקי מיהדק</strong> <small>[שהקשר במים מתהדק</small> יותר<small>]</small> ואין המים נכנסים בפנים כל צורכם, <strong>אבל רישא</strong> <small>[בראש</small> המשנה<small>],</small> <strong>דמיא אקפויי מקפו ליה למנא לא הויא</strong> <small>[שהמים</small> מקילים <small>ומציפים את הכלי</small> הפנימי, הייתי אומר כי <small>אין היא]</small> <strong>חציצה,</strong> על כן <strong>צריכא</strong> <small>[נצרכה]</small> ההלכה להיאמר בשני המקרים.
 ומעירים: <strong>ר' אילא</strong> הלך בביאורו <strong>לטעמיה</strong> <small>[לטעמו,</small> לשיטתו<small>]</small> ולכן צירף את שני הדינים הללו כאחד, ש<strong>אמר ר' אילא אמר ר' חנינא בר פפא: עשר מעלות שנו כאן</strong> בהבדל שבין קודש לתרומה, ולא כפי שנראה שהן אחת עשרה; <strong>חמש ראשונות</strong> הן <strong>בין לקדש</strong> עצמו <strong>בין לחולין שנעשו על טהרת הקדש,</strong> ואילו חמש <strong>אחרונות</strong> הן <strong>לקדש</strong> בלבד <strong>אבל לא לחולין שנעשו על טהרת הקדש.</strong>
 ומסבירים: <strong>מאי טעמא</strong> <small>[מה הטעם]</small> של חלוקה זו — <strong>חמש קמייתא</strong> <small>[ראשונות]</small> <strong>דאית להו דררא</strong> <small>[שיש בהן גרר]</small> של <strong>טומאה מדאורייתא</strong> <small>[מן התורה],</small> שנובעות מן החשש שמא לא היתה הטהרה כראוי, ותחילת הטומאה היתה טומאה מן התורה, לכך <strong>גזרו בהו רבנן</strong> <small>[בהן חכמים]</small> <strong>בין לקדש בין לחולין שנעשו על טהרת הקדש,</strong> אבל חמש <strong>בתרייתא</strong> <small>[אחרונות]</small> <strong>דלית להו דררא</strong> <small>[שאין בהן גרר]</small> של <strong>טומאה מדאורייתא</strong> <small>[מן התורה]</small> אלא מבוססות מתחילתן רק על גזירות חכמים, לכך <strong>גזרו בהו רבנן</strong> <small>[בהן חכמים]</small> <strong>לקדש,</strong> אבל <strong>לחולין שנעשו על טהרת הקדש לא גזרו בהו רבנן</strong> <small>[בהן חכמים].</small> וכדי שיימנו רק עשר מעלות הבדלים, ולא אחת עשרה כפי שמנויות במשנה, צריך לצרף שתי מעלות, שהן מחשש חציצה, לאחת.
 <strong>רבא אמר</strong> שלא כר' אילא, וסבור כי <strong>מדסיפא הוי</strong> <small>[מ</small>כיון <small>שבסופה</small> הטעם <small>הוא]</small> <strong>משום חציצה — רישא לאו</strong> <small>[</small>ב<small>ראשיתה אינה]</small> <strong>משום חציצה, ורישא</strong> <small>[וראשיתה],</small> הלכה זו שאין טובלים כלי בתוך כלי, <strong>היינו טעמא</strong> <small>[זה הטעם]:</small> <strong>גזירה שלא יטביל</strong> כלים קטנים, כמו <strong>מחטין וצינורות</strong> (מסרגות) <strong>ב</strong>תוך <strong>כלי שאין בפיו</strong> פתח שגודלו <strong>כשפופרת הנוד. כדתנן</strong> <small>[כפי ששנינו</small> במשנה<small>]:</small> <strong>עירוב</strong> שני <strong>מקוואות</strong> סמוכים, כאשר באחד ארבעים סאה כהלכתו והשני חסר, ורוצים להכשירו על ידי חיבור שניהם ועירוב מימיהם ובכך להחשיבם למקוה אחד, צריך שיהא ביניהם פתח <strong>כשפופרת</strong> המונחת בפי <strong>הנוד,</strong> הן <strong>כעוביה</strong> (ברוחבה), שיהא הנקב רחב לא פחות משיעור זה,
## דף כב.
 <strong>ו</strong>הן <strong>כחללה</strong> (כגובהה) ושיעור זה הוא <strong>בשתי אצבעות חוזרות למקומן,</strong> כלומר, שאפשר להכניס שם שתי אצבעות והן יכולות להסתובב מצד לצד. וכיון שפתח ששיעורו קטן מזה אינו נחשב כחיבור גזרו גם על טבילה בכלי, שמא יהא פתחו צר משיעור זה ולא ייחשבו המים שבו כמחוברים למקוה.
 ומעירים: <strong>סבר לה</strong> <small>[סבור הוא]</small> <strong>כהא</strong> <small>[כמו זו]</small> ש<strong>אמר רב נחמן אמר רבה בר אבוה: אחת עשרה מעלות שנו כאן; שש ראשונות — בין לקדש בין לחולין שנעשו על טהרת הקדש, אחרונות — לקדש, אבל לא לחולין שנעשו על טהרת הקדש</strong> ולא עשר כדברי ר' אילא.
 ושואלים: <strong>מאי איכא</strong> <small>[מה יש]</small> מה ההבדל הלכה למעשה <strong>בין</strong> שיטתו של <strong>רבא</strong> שהחשש הוא משום חציצה, <strong>ל</strong>שיטתו של <strong>ר' אילא</strong> שהחשש הוא שמא יטביל מחטים וצינוריות בכלי שאין בפיו כשפופרת הנוד?
 ומשיבים: <strong>איכא בינייהו</strong> <small>[יש ביניהם]</small> הבדל למעשה אם היה זה <strong>סל וגרגותני</strong> (סל רחב, המשמש בגת) <strong>שמילאן כלים והטבילן. למאן דאמר</strong> <small>[ל</small>דעת <small>מי שאומר],</small> שהחשש בכלי בתוך כלי הוא <strong>משום חציצה</strong> (שיטת ר' אילא) — אם כן <strong>איכא</strong> <small>[יש]</small> גם כאן חשש חציצה, שהרי יתכן שהכלי הפנימי ילחץ על הסל ואין הטבילה עולה יפה. אבל <strong>למאן דאמר</strong> <small>[ל</small>דעת <small>מי שאומר]</small> <strong>משום גזירה שמא יטביל מחטין וצינורות בכלי שאין בפיו כשפופרת הנוד</strong> (שיטת רבא) — <strong>סל וגרגותני שאין בפיהן כשפופרת הנוד, ליכא</strong> <small>[אין]</small> בנמצא, ולכן לא גזרו בהם.
 ומעירים: <strong>ואזדא</strong> <small>[והלך]</small> <strong>רבא לטעמיה</strong> <small>[לטעמו,</small> לשיטתו<small>],</small> ש<strong>אמר רבא: סל וגרגותני שמילאן כלים והטבילן — טהורין</strong> לכל דבר.
 <strong>ו</strong>אולם <strong>מקוה שחלקו בסל וגרגותני</strong> אם בכל חלק מן המקוה יש פחות מכשיעור ארבעים סאה — <strong>הטובל שם לא עלתה לו טבילה.</strong> ואף על פי שודאי המים מחלחלים דרך הסל או הגרגותני, אין זה נחשב כמחובר, <strong>דהא ארעא</strong> <small>[שהרי האדמה]</small> <strong>כולה חלחולי מחלחלא</strong> <small>[מחלחלת]</small> <strong>ו</strong>בכל זאת <strong>בעינן דאיכא</strong> <small>[צריכים אנו שיהיו]</small> <strong>ארבעים סאה במקום אחד</strong> ואין סומכים על החילחול.
 ומעירים: <strong>והני מילי</strong> <small>[ודברים אלה]</small> שהמטביל מחטים וצינוריות טמאים בתוך כלי שאין בפיו כשפופרת הנוד לא עלתה להם טבילה, אמורים דווקא כאשר חילק את המקוה או הטבילם <strong>בכלי טהור, אבל</strong> אם חילק את המקוה או הטבילם <strong>בכלי טמא, מיגו דסלקא</strong> <small>[מתוך שעולה]</small> <strong>טבילה לכוליה גופיה דמנא</strong> <small>[לכל גופו של הכלי]</small> שאף תוכו נטהר במים הנכנסים דרך פיו, <strong>סלקא להו נמי</strong> <small>[עולה להם</small> הטבילה <small>גם כן]</small> <strong>לכלים דאית ביה</strong> <small>[שיש בו],</small> וכיון שהכלים עצמם נחשבים כטובלים אי אפשר לומר שהם חוצצים.
 <strong>דתנן</strong> <small>[ש</small>כן <small>שנינו</small> במשנה<small>]:</small> <strong>כלים שמילאן כלים והטבילן — הרי אלו טהורין. ואם לא טבל, מים המעורבים — עד שיהיו מעורבין כשפופרת הנוד.</strong> קטע אחרון זה שבמשנה אינו ברור כלל, ושואלים: <strong>מאי קאמר</strong> <small>[מה אמר]</small> מה פירוש המילים <strong>ואם לא טבל?</strong> ומסבירים: <strong>הכי קאמר</strong> <small>[כך אמר],</small> כך יש להבין: <strong>ואם אינו צריך להטבילו,</strong> כלומר, שהכלי החיצון שמטבילים בו היה כלי טהור, <strong>ו</strong>כן <strong>מים המעורבין</strong> המחוברים למקוה על ידי נקב שיעורם לטהר <strong>עד שיהו מעורבין כשפופרת הנוד.</strong>
 <big>א</big> ומעירים: <strong>והא</strong> <small>[וזו]</small> המחלוקת של <strong>רבא ו</strong>של <strong>ר' אילא תנאי</strong> <small>[</small>מחלוקת <small>תנאים]</small> <strong>היא. דתניא</strong> <small>[ש</small>כן <small>שנינו</small> בברייתא<small>]:</small> <strong>סל וגרגותני שמילאן כלים והטבילן — בין לקדש בין לתרומה טהורין. אבא שאול אומר: לתרומה, אבל לא לקדש.</strong>
 ושואלים: <strong>אי הכי</strong> <small>[אם כך],</small> ל<strong>תרומה נמי</strong> <small>[גם כן]</small> לא יהיו טהורים, שאם אבא שאול אינו מחלק בין סל לשאר כלים, וטעמו משום חציצה — יש לחשוש לכך גם לענין תרומה! ומשיבים: בענין תרומה <strong>למאן קאמרינן</strong> <small>[ל</small>דעת <small>מי אנחנו אומרים]</small> שאין לטבול כלי בתוך כלי — ל<strong>חברים,</strong> שהם הנזהרים בטהרת תרומה, והם הבאים לשאול בענין זה — ה<strong>חברים מידע ידעי</strong> <small>[יודעים]</small> את ההלכה, והם נזהרים שלא לטבול בכלי שיש בו חשש חציצה (או פתח צר מדי).
 ושואלים: <strong>אי הכי</strong> <small>[אם כך]</small> ב<strong>קודש נמי</strong> <small>[גם כן]</small> יש לומר כי הבאים לשאול על טהרת הקודש חברים הם, והם ידעו לעשות כדין! ומשיבים: בקודש יש לחשוש שמא <strong>חזי ליה</strong> <small>[יראה אותו]</small> <strong>עם הארץ ואזיל מטביל</strong> <small>[וילך ויטביל]</small> ולא יזהר שלא תהא חציצה.
 ומקשים: אם כן, ב<strong>תרומה נמי</strong> <small>[גם כן]</small> יש לחשוש שמא <strong>חזי ליה</strong> <small>[יראה אותו]</small> <strong>עם הארץ</strong> מטביל כך <strong>ואזיל מטביל</strong> <small>[וילך ויטביל]!</small> ומשיבים: <strong>לא מקבלינן מינייהו</strong> <small>[אין אנחנו מקבלים מהם],</small> מעמי הארץ תרומה ודברים שנעשו בטהרת תרומה, ואין סומכים על טהרתם לתרומה, ולכן אין מקום לחשש.
 ושואלים: אם כן, <strong>קודש נמי</strong> <small>[גם כן]</small> <strong>לא נקביל מינייהו</strong> <small>[נקבל מהם]</small> ולא נצטרך לחשוש שמא עשו שלא כדין! ומשיבים: <strong>הויא ליה</strong> <small>[תהיה לו]</small> <strong>איבה</strong> לעם הארץ אם לא יקבלו ממנו, ותיווצר מחלוקת בתוך עם ישראל.
 ושואלים: אם כן, ב<strong>תרומה נמי הויא ליה</strong> <small>[גם כן תהיה לו]</small> <strong>איבה</strong> כשאין מקבלים ממנו! ומשיבים: <strong>לא איכפת,</strong> לא חשוב <strong>ליה</strong> <small>[לו]</small> לעם הארץ בתרומה, שאם לא יקבלנה ממנו החבר <strong>דאזיל יהיב ליה</strong> <small>[הולך</small> ו<small>נותן אותה]</small> <strong>לכהן עם הארץ חבריה</strong> <small>[חבירו]</small> שאף הוא אינו מקפיד בזה. אבל בקודש, כיון שהדבר נעשה במקום אחד עבור כל ישראל, יש לעשות באופן שלא תיווצר איבה.
 ומעירים: <strong>ומאן תנא דחייש</strong> <small>[ומי הוא התנא שחושש]</small> <strong>לאיבה</strong> זו — <strong>ר' יוסי היא. דתניא</strong> <small>[ש</small>כן <small>שנינו</small> <strong>בברייתא</strong><small>],</small> <strong>אמר ר' יוסי: מפני מה הכל נאמנין על טהרת יין ושמן כל ימות השנה</strong> לגבי קדשים, ואין בודקים אם אכן היין והשמן היו טהורים לקודש — כדי שלא לעשות פירוד בעם ישראל, <strong>כדי שלא יהא כל אחד ואחד הולך ובונה במה לעצמו, ושורף פרה אדומה לעצמו.</strong> שאם יבואו לגזור בקדשים, יבוא כל אדם לומר שמא זה של חבירו איננו טהור דיו, ויגיעו עד לעשיית מקדש נפרד.
 <strong>אמר רב פפא: כמאן מקבלינן האידנא סהדותא</strong> <small>[כ</small>דעת <small>מי אנחנו מקבלים כעת,</small> בימינו, <small>עדות]</small> <strong>מעם הארץ</strong> אף שיש חכמים החוששים שעם הארץ, כיון שאינו מדקדק בהלכה, שמא אף אינו נאמן בדיבורו — <strong>כמאן</strong> <small>[כמי]</small> <strong>כר' יוסי.</strong>
 <big>ב</big> ושואלים: מדוע הותר להטביל כלי בתוך כלי לתרומה, <strong>וניחוש</strong> <small>[ונחשוש]</small> <strong>לשאלה,</strong> שיש לחשוש שמא יראה זאת עם הארץ ויעשה כמו כן ויבוא חבר וישאל ממנו כלי של תרומה, וכיון שיתכן שהכלי לא נטבל כהלכה נמצא שהוא משתמש בדברים שאינם טהורים, והלא מצאנו שחכמים מתירים לשאול כלים מעם הארץ.
 <strong>דתנן</strong> <small>[ש</small>כן <small>שנינו במשנה]:</small> <strong>כלי חרס</strong> סגור שהיה מוקף צמיד פתיל, והיו דברים אחרים בתוכו, והיה באוהל המת, או שהיה מת בבית וטהרות בעלייה וארובה פתוחה בין הבית והעלייה והניחו כלי חרס בפתח הארובה — כלי זה <strong>מציל על הכל,</strong> שכל מה שבתוך הכלי או בעלייה איננו נטמא (ככתוב בתורה, במדבר יט, טו), אלו <strong>דברי בית הלל. בית שמאי אומרים: אינו מציל אלא על אוכלים ועל המשקים ועל כלי חרס,</strong> אבל לא על כלי מתכת ועץ שבתוכו.
 <strong>אמרו להם בית הלל לבית שמאי: מפני מה?</strong> מה הטעם לחלוקה זו? שהרי כלי חרס טהור וסגור חוצץ בפני טומאת המת! <strong>אמרו בית שמאי: מפני שהוא,</strong> כלי החרס הסגור עצמו, <strong>טמא על גבי עם הארץ,</strong> שהרי עם הארץ נגע בו, וגזרו חכמים טומאה במגע עם הארץ, שמן הסתם לא נטהר כהלכה, <strong>ו</strong>כלל הוא כי <strong>אין כלי טמא חוצץ</strong> בפני הטומאה. <strong>אמרו להם בית הלל: והלא טיהרתם אוכלין ומשקין שבתוכו,</strong> ולא חששתם לכך! <strong>אמרו להם בית שמאי: כשטיהרנו אוכלין ומשקין שבתוכו</strong>
## דף כב:
 <strong>ל</strong>עם הארץ <strong>עצמו טהרנו,</strong> שהוא יאכלם, אבל לא חברים.
 <strong>אבל</strong> האם <strong>נטהר את הכלי, שטהרתו לך ולו,</strong> שהרי אף אתה החבר שואל ממנו, ומשתמש בו.
 באותו ענין <strong>תניא</strong> <small>[שנויה</small> ברייתא<small>]</small> <strong>אמר ר' יהושע: בושני</strong> (מתבייש אני) <strong>מדבריכם, בית שמאי!</strong> על סברה מוזרה זו שלכם; וכי <strong>אפשר</strong> ש<strong>אשה</strong> תהא עומדת בעלייה ו<strong>לשה</strong> בצק <strong>בעריבה,</strong> שיהיו לדעתכם ה<strong>אשה ו</strong>ה<strong>עריבה טמאין</strong> טומאת <strong>שבעה</strong> (משום שכלי החרס חוצץ) <strong>ו</strong>ה<strong>בצק</strong> שבתוך העריבה <strong>טהור,</strong> שהרי אוכלין אף לבית שמאי טהורים? וכן <strong>לוגין</strong> (כלי משקה) ה<strong>מלא משקין,</strong> וכי יהיה ה<strong>לוגין טמא טומאת שבעה, ומשקין טהורין?!</strong>
 לאחר שאמר דברים אלה <strong>נטפל</strong> (ניגש) <strong>לו תלמיד אחד מתלמידי בית שמאי, אמר לו: אומר לך טעמן של בית שמאי. אמר לו: אמור. אמר לו: כלי טמא חוצץ, או אינו חוצץ? אמר לו</strong> ר' יהושע: יודעים אנו ש<strong>אינו חוצץ.</strong> אמר לו אותו תלמיד מבית שמאי: <strong>כלי של עם הארץ טמא או טהור? אמר לו: טמא.</strong> אמר לו אותו תלמיד <strong>ואם אתה אומר לו</strong> לעם הארץ שהכלי <strong>טמא, כלום משגיח עליך? ולא עוד אלא שאם אתה אומר לו "טמא" אומר לך "שלי טהור ושלך טמא".</strong>
 <strong>וזהו טעמן של בית שמאי,</strong> שמאכלים ומשקים בכלי חרס אינם טמאים, שאם של עם הארץ הם — הוא ישתמש בהם ולא ישברם ולא יבערם, וחברים לא ישאלום ממנו. אבל כלים שאפשר לטהר בטבילה ("כלי שטף"), גזרו עליהם, שגם אם ישאלם חבר — יטבילם.
 כיון ששמע שיש לבית שמאי טעם הגון, <strong>מיד הלך ר' יהושע ונשתטח על קברי בית שמאי, אמר: נעניתי</strong> (חטאתי) <strong>לכם עצמות בית שמאי! ומה סתומות שלכם כך,</strong> שדברים בלתי מובנים יש להם הסבר, <strong>מפורשות על אחת כמה וכמה. אמרו: כל ימיו הושחרו שיניו מפני תעניותיו,</strong> שהיה מתענה לכפר על מה שאמר דברי זלזול על בית שמאי.
 <strong>קתני מיהת</strong> <small>[שנינו על כל פנים]</small> באותה משנה שאין מטהרים כלי ש<strong>"</strong>טהרתו <strong>לך ולו", אלמא</strong> <small>[מכאן]</small> כי <strong>שאלינן מינייהו</strong> <small>[שואלים אנחנו</small> כלים <small>מהם</small> מעמי הארץ<small>]</small> ואם כן, יש לשאול מפני מה אין חוששים שישאלו כלים מעמי הארץ כשאין הם מטבילים אותם כראוי! ומשיבים: <strong>כי שיילינן מינייהו מטבלינן להו</strong> <small>[כאשר שואלים אנו מהם</small> כלים <small>מטבילים אנו אותם].</small>
 ושואלים: <strong>אי הכי, ניהדרו להו</strong> <small>[אם כך, ישיבו להם]</small> <strong>בית הלל לבית שמאי: כי שאלינן מנייהו מטבלינן להו</strong> <small>[כאשר שואלים אנו מהם מטבילים אנו אותם],</small> ולכן מטהרים הם את הכלי שטהרתו לך ולו! ועונים: באותה מחלוקת הרי מדובר בטומאת המת, <strong>וטמא מת בעי</strong> <small>[צריך]</small> <strong>הזאה</strong> ביום ה<strong>שלישי ו</strong>ביום ה<strong>שביעי</strong> לטהרתו, <strong>ומנא לשבעה יומי לא מושלי אינשי</strong> <small>[וכלי לשבעה ימים אין אנשים משאילים],</small> ולכן, תקנה זו של טבילה מועילה רק לטהר מטומאות אחרות, אבל לא מטומאת המת.
 ושואלים לגוף הדבר: <strong>ו</strong>האם על ה<strong>טבילה לא מהימני</strong> <small>[נאמנים]</small> עמי הארץ? <strong>והתניא</strong> <small>[והרי שנינו</small> בברייתא<small>]:</small> <strong>נאמנין עמי הארץ על טהרת טבילת טמא מת!</strong>
 <strong>אמר אביי: לא קשיא</strong> <small>[אינו קשה]</small> <strong>הא</strong> <small>[זו]</small> ששנינו שנאמנים על הטבילה, הרי זה בטבילה <strong>בגופו</strong> של אדם, <strong>הא</strong> <small>[זו]</small> שאמרנו שאינן נאמנים, הרי זה <strong>בכליו. רבא אמר: אידי ואידי</strong> <small>[זה וזה]</small> נאמר <strong>בכליו, ולא קשיא</strong> <small>[ואינו קשה];</small> <strong>הא</strong> <small>[זה]</small> שנאמן, הרי זה כש<strong>אמר</strong> עם הארץ: <strong>"מעולם לא הטבלתי כלי בתוך כלי",</strong> ובזה אפשר להאמין לו. <strong>והא</strong> <small>[וזה]</small> שאינו נאמן, הרי זה כש<strong>אמר: "הטבלתי, אבל לא הטבלתי בכלי שאין בפיו כשפופרת הנוד".</strong> שלענין זה, שיש פרטים דקים, אי אפשר לסמוך על עם הארץ.
 <strong>והתניא</strong> <small>[ו</small>אכן כן <small>שנינו]</small> ברייתא מעין זה: <strong>נאמן עם הארץ לומר</strong> על <strong>פירות</strong> ש<strong>לא הוכשרו</strong> לקבל טומאה, כלומר, שלא נרטבו כלל, <strong>אבל אינו נאמן לומר</strong> שה<strong>פירות הוכשרו</strong> לקבל טומאה, <strong>אבל לא נטמאו.</strong> הרי שבעובדה ברורה ופשוטה — סומכים על נאמנות עם הארץ, אבל לא בדברים שיש צורך בהם בידיעה מרובה ובהקפדה יתירה.
 ושואלים לשיטת אביי: <strong>ו</strong>על <strong>גופו</strong> של עם הארץ <strong>מי מהימן</strong> <small>[האם נאמן]</small> הוא לומר שאכן טבל? <strong>והתניא</strong> <small>[והרי שנויה</small> ברייתא<small>]:</small> <strong>חבר שבא להזות — מזין עליו מיד,</strong> שסומכים עליו שכבר ספר שלושה ימים; אבל <strong>עם הארץ שבא להזות — אין מזין עליו עד שיעשה</strong> וימנה <strong>בפנינו שלישי ושביעי,</strong> הרי שאין סומכים על עם הארץ בטומאת גופו!
 <strong>אלא אמר אביי:</strong> יש לחזור מאותו הסבר ולומר הסבר אחר ולומר כך: <strong>מתוך חומר שהחמרת עליו בתחילתו</strong> שאין מניחים לו להיטהר מטומאת המת אלא כשבדקו אותו יפה ודאגו שיהיו טבילה וטהרה כראוי, <strong>הקלת עליו בסופו</strong> שיהא נאמן על טהרת טומאת מת.
 <big>א</big> שנינו במשנה שיש <strong>אחורים ותוך</strong> לתרומה, אבל לא לקדשים. ושואלים: <strong>מאי</strong> <small>[מה</small> פירוש<small>]</small> <strong>אחורים ותוך?</strong>
 ועונים: <strong>כדתנן</strong> <small>[כפי ששנינו</small> במשנה<small>]:</small> <strong>כלי שנטמא אחוריו</strong> (צידו האחורי, ולא מבפנים) <strong>במשקין</strong> טמאים, שטומאה זו היא רק גזירה מדברי חכמים שיהיו משקים מטמאים כלי — <strong>אחוריו</strong> בלבד <strong>טמאין,</strong> אבל שאר החלקים שבו, כגון <strong>תוכו, אוגנו</strong> (מקום שפת הכלי הכפולה), <strong>אזנו</strong> שמחזיקים בו את הכלי, <strong>וידיו</strong> (וידיותיו) — <strong>טהורין.</strong> אבל אם <strong>נטמא תוכו — כולו טמא.</strong> ודין זה אמור לגבי תרומה אבל בקודש — אם נטמא חלק בו — הכול טמא.
 <big>ב</big> <strong>ו</strong>עוד שנינו במשנה כי יש <strong>בית הצביטה</strong> לכלי של תרומה ולא לשל קודש. ושואלים: <strong>מאי</strong> <small>[מה</small> פירוש<small>]</small> <strong>"בית הצביטה"? אמר רב יהודה אמר שמואל: מקום שצובטו</strong> <small>[שמחזיקים אותו</small> בו<small>],</small> כעין בית אחיזה לכלי. <strong>וכן הוא אומר: "ויצבט לה קלי"</strong> (רות ב, יד), כלומר, נתן לה מעט קלי, משמע ש"צביטה" היא לשון אחיזה. <strong>ר' אסי אמר</strong> בשם <strong>ר' יוחנן: מקום שנקיי הדעת</strong> (איסטניסים) <strong>צובעין</strong> (טובלים בו). שהיו עושים בצד הכלי בית קיבול קטן לתבלין, ובו היו מטבילים את המאכל. והוא כעין כלי הסמוך לכלי אחר.
 <strong>תני</strong> <small>[שנה]</small> <strong>רב ביבי קמיה</strong> <small>[לפני]</small> <strong>רב נחמן</strong> ברייתא זו: <strong>כל הכלים אין להם</strong> חילוק זה של <strong>אחורים ותוך, אחד קדשי המקדש ואחד קדשי הגבול,</strong> אלא משנטמא אחד מהם, כל הכלי טמא. <strong>אמר ליה</strong> <small>[לו]</small> רב נחמן: <strong>קדשי הגבול מאי נינהו</strong> <small>[מה הם] —</small> הרי זה הכינוי המקובל עבור <strong>תרומה,</strong> אם כן יש סתירה לכך מהמשנה; <strong>והתנן</strong> <small>[והרי שנינו</small> במשנתנו<small>]:</small> <strong>אחורים ותוך ובית הצביטה לתרומה!</strong>
 ומשיבים: <strong>דלמא</strong> <small>[שמא]</small> "קדשי הגבול" שאמרת אינם כמשמעם בכל מקום, אלא הכוונה <strong>לחולין שנעשו על טהרת הקדש קאמרת</strong> <small>[אמרת]</small> וקראו להם "קדשי הגבול", שהרי נוהגים מנהג טהרה זה גם מחוץ לבית המקדש.
 וכיון שדנו בזה אמר רב נחמן: <strong>אדכרתן מילתא</strong> <small>[הזכרתני דבר]</small> בנושא זה ש<strong>אמר רבה בר אבוה: אחת עשרה מעלות שנו כאן; שש ראשונות — בין לקדש, בין לחולין שנעשו על טהרת הקדש, אחרונות — לקדש, אבל לא לחולין שנעשו על טהרת הקדש.</strong> משמע שבהלכות אלה דנים בדמיון ובהבדל בין טהרת קודש עצמה לבין חולין על טהרת הקודש.
 <big>ג</big> שנינו במשנה: <strong>הנושא את המדרס</strong> בידו אחת <strong>נושא</strong> עמו בידו האחרת <strong>את התרומה</strong> ואינה נטמאת בכך, ובלבד שלא יגעו זה בזה, <strong>אבל לא את הקדש.</strong> ושואלים: <strong>קודש מאי טעמא</strong> <small>[מה טעם]</small> <strong>לא</strong> ישא, שהרי אם נזהר שלא לנגוע במדרס מדוע לא ישא את הקודש? משיבים: <strong>משום מעשה שהיה.</strong> ש<strong>אמר רב יהודה אמר שמואל: מעשה באחד שהיה מעביר חבית של יין קודש ממקום למקום,</strong>
## דף כג.
 <strong>ונפסקה רצועה של סנדלו</strong> שהיתה טמאה במדרס הזה, <strong>ונטלה והניחה</strong> (את הרצועה) <strong>על פי</strong> ה<strong>חבית, ונפלה</strong> הרצועה <strong>לאויר</strong> (לחלל) <strong>החבית, ונטמאת</strong> החבית כולה. <strong>באותה שעה אמרו</strong> וגזרו לעתיד: <strong>הנושא את המדרס — נושא את התרומה, אבל לא את הקדש.</strong>
 ושואלים: <strong>אי הכי</strong> <small>[אם כך]</small> היה המעשה, וגזרו משום מעשה זה, <strong>תרומה נמי</strong> <small>[גם כן]</small> יגזרו בה שמא תארע בה תקלה דומה ותטמא אף היא! ומשיבים: <strong>הא מני</strong> <small>[זו כ</small>שיטת <small>מי]</small> — כשיטת <strong>ר' חנניה בן עקביא היא,</strong> ש<strong>אמר</strong> בנושא דומה: <strong>לא אסרו אלא בירדן, ובספינה, וכמעשה שהיה.</strong> שלדעתו, כל מקום שגזרו חכמים על דבר מסויים כתוצאה ממעשה שהיה, לא הרחיבו את הגזירה לעניינים דומים, אלא דווקא באותו אופן עצמו.
 ושואלים: <strong>מאי היא</strong> <small>[מה הוא]</small> אותו ענין? ומשיבים: <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>לא ישא אדם מי חטאת ואפר חטאת</strong> (פרה אדומה) <strong>ויעבירם בירדן ובספינה, ו</strong>כן <strong>לא יעמוד בצד זה</strong> של נהר <strong>ויזרקם לצד אחר, ולא ישיטם</strong> את מי החטאת ואפר החטאת <strong>על פני המים</strong> כלל <strong>ולא ירכב על גבי בהמה ולא על גבי חבירו</strong> כשאפר חטאת בידו, <strong>אלא אם כן היו רגליו</strong> שלו <strong>נוגעות בקרקע. אבל מעבירן על גבי הגשר ואינו חושש</strong> מפני הטומאה. ואומרים: <strong>אחד הירדן ואחד שאר הנהרות</strong> לגזירה זו. <strong>ר' חנניה בן עקביא אומר: לא אסרו אלא בירדן ו</strong>דווקא בהעברה <strong>בספינה, ו</strong>בדיוק באופן <strong>כמעשה שהיה.</strong>
 ושואלים: <strong>מאי</strong> <small>[מהו]</small> אותו <strong>מעשה שהיה?</strong> ומשיבים, <strong>אמר רב יהודה אמר רב: מעשה באדם אחד שהיה מעביר מי חטאת ואפר חטאת בירדן ובספינה ונמצא כזית מת תחוב בקרקעיתה של ספינה</strong> והאהילו עליו מי החטאת ונטמאו. <strong>באותה שעה אמרו: לא ישא אדם מי חטאת ואפר חטאת ויעבירם בירדן בספינה.</strong> וכן כאן המעשה היה בקודש ולא בתרומה, ולכן לא גזרו בתרומה.
 <strong>איבעיא להו</strong> <small>[נשאלה להם</small> ללומדים<small>]</small> שאלה זו: אמנם ברורה לנו כבר הלכה זו כשמדובר — בדומה למעשה שהיה — בגרימת טומאה על ידי דבר טמא כגון <strong>סנדל טמא,</strong> אך הבעיה היא <strong>סנדל טהור מהו</strong> כלומר: אם נשא דבר טהור האם מותר לשאתו עם הקודש? וכן, ברור לנו כאשר מעשה זה היה ב<strong>חבית פתוחה,</strong> אבל אם היתה זו <strong>חבית סתומה מהו?</strong> ועוד: אם <strong>עבר ונשא מהו?</strong> האם גוזרים טומאה מפני שעבר על גזירת חכמים, או לא?
 <strong>ר' אילא אמר: אם עבר ונשא — טמא. ר' זירא אמר:</strong> אם <strong>עבר ונשא — טהור.</strong>
 <big>א</big> שנינו במשנה: <strong>כלים הנגמרים בטהרה</strong> צריכים טבילה לקודש, אבל לא לתרומה. ושואלים: <strong>דגמרינהו</strong> <small>[שגמר אותם]</small> את מלאכת הכלים הללו <strong>מאן</strong> <small>[מי]?</small> <strong>אילימא דגמרינהו</strong> <small>[אם תאמר שגמר אותם]</small> <strong>חבר,</strong> אם כן — <strong>למה להו</strong> <small>[להם]</small> <strong>טבילה?</strong> הלא מקפיד הוא בדיני טהרה!
 <strong>אלא דגמרינהו</strong> <small>[שגמר אותם]</small> <strong>עם הארץ</strong> — וכי אלה <strong>נגמרין בטהרה קרי להו</strong> <small>[קורא להם]?</small> והרי עצם מגעו של עם הארץ מטמא! <strong>אמר רבה בר שילא אמר רב מתנה אמר שמואל: לעולם</strong> תפרש <strong>דגמרינהו</strong> <small>[שגמר אותם]</small> <strong>חבר,</strong> אלא שגזרו טומאה לקודש <strong>משום</strong> חשש של <strong>צינורא</strong> (טיפת רוק) של <strong>עם הארץ</strong> שאולי ניתזה עליהם ושמא הוא זב וטימאה אותם הטיפה.
 ושואלים: <strong>דנפל אימת</strong> <small>[מתי נפלה,</small> ניתזה טיפה זו<small>]?</small> <strong>אילימא מקמי דליגמריה</strong> <small>[אם תאמר לפני שגמר אותו,</small> את הכלי<small>], —</small> <strong>הא לאו מנא</strong> <small>[הרי לא כלי]</small> <strong>הוא,</strong> ואינו מקבל אז טומאה כלל. <strong>אלא</strong> ודאי ניתזה עליו <strong>בתר דגמריה</strong> <small>[לאחר שגמרו]</small> — הלא <strong>מיזהר זהיר בהו</strong> <small>[נזהר</small> הוא <small>בהם]</small> ואין לחשוש שנטמאו! ומשיבים: <strong>לעולם</strong> תפרש שמשנתנו מדברת <strong>מקמיה דגמריה</strong> <small>[לפני שגמרו],</small> <strong>ודלמא בעידנא דגמריה</strong> <small>[ושמא בזמן שגמרו,</small> את הכלי<small>]</small> <strong>עדיין לחה היא</strong> אותה טיפת רוק, ולכן היא מטמאה את הכלי הגמור, ושמא האומן לא שם לב שעדיין מצוי רוק על הכלי.
 ומעירים: <strong>טבילה — אין</strong> <small>[כן]</small> צריך הכלי, אבל <strong>הערב שמש</strong> לאחר טבילה <strong>לא,</strong> ונחשב טהור מיד.
 ואם כן <strong>מתניתין</strong> <small>[משנתנו]</small> ש<strong>לא כ</strong>שיטת <strong>ר' אליעזר</strong> היא. <strong>דתנן</strong> <small>[ש</small>כן <small>שנינו</small> במשנה<small>]:</small> <strong>שפופרת</strong> שעשאה מקנה, <strong>שחתכה</strong> כדי להשתמש בה <strong>לחטאת</strong> למי אפר פרה אדומה, <strong>ר' אליעזר אומר: יטבול מיד</strong> לפני שמתחיל להשתמש בה. <strong>ר' יהושע אומר: יטמא</strong> אותה טומאה ודאית <strong>ואחר כך יטבול. והוינן בה</strong> <small>[והיינו עסוקים ב</small>שאלה זו<small>]:</small> ש<strong>חתכה</strong> <small>[שחתך אותה]</small> את השפופרת <strong>מאן</strong> <small>[מי]?</small> <strong>אילימא</strong> <small>[אם תאמר]</small> ש<strong>חתכה חבר — למה לי טבילה?</strong> הלא טהורה היא! <strong>ואלא</strong> תאמר ש<strong>חתכה עם הארץ,</strong> וכי <strong>בהא לימא</strong> <small>[בזו יאמר]</small> <strong>ר' יהושע יטמא ויטבול? הא</strong> הריהו <strong>טמא וקאי</strong> <small>[ועומד]</small> משום מגע עם הארץ!
 <strong>ואמר רבה בר שילא אמר רב מתנה אמר שמואל: לעולם</strong> תפרש ש<strong>חתכה חבר, ומשום</strong> חשש <strong>צינורא</strong> <small>[טיפת רוק]</small> של <strong>עם הארץ</strong> שאולי נתזה עליה. ושואלים: טיפת רוק זו <strong>דנפל אימת</strong> <small>[שנפלה מתי]?</small> <strong>אילימא מקמי דליחתכה</strong> <small>[אם תאמר</small> שנפלה <small>לפני שחתך אותה] —</small> <strong>הא לאו מנא</strong> <small>[הרי לא כלי]</small> <strong>הוא</strong> אלא חומר גלם בלבד שאינו מקבל טומאה, <strong>ואלא</strong> תאמר שנפלה <strong>בתר</strong> <small>[לאחר]</small> ש<strong>חתכה — הלא מיזהר זהיר</strong> <small>[זהיר]</small> הוא <strong>בה!</strong> ומשיבים: <strong>לעולם</strong> תפרש שניתזה <strong>מקמי דליחתכה</strong> <small>[לפני שחתך אותה],</small> ויש לחשוש <strong>דלמא בעידנא</strong> <small>[שמא בזמן]</small> ש<strong>חתכה עדיין</strong> טיפת הרוק <strong>לחה היא</strong> ואז נטמא הכלי.
 ומעירים: <strong>בשלמא</strong> <small>[נניח]</small> <strong>ל</strong>שיטת <strong>ר' יהושע — היינו דאיכא היכירא</strong> <small>[הוא שיש</small> בכך <small>היכר]</small> <strong>לצדוקין</strong> שהיו עושים מעשה זה כדי להראות שאין אנו חוששים לדעותיהם.
 <strong>דתנן</strong> <small>[ש</small>כן <small>שנינו</small> במשנה<small>]:</small> <strong>מטמאין היו את הכהן השורף את הפרה</strong> האדומה, <strong>להוציא מלבן של צדוקין. שהיו</strong> הצדוקים <strong>אומרים: במעורבי שמש היתה נעשית,</strong> שהעוסקים בפרה אדומה חייבים להיות טהורים לגמרי, ומי שטבל ולא שקעה עליו השמש עדיין יש בו מקצת טומאה. וחכמים טימאו בכוונה את העוסקים, כדי להפגין נגד דעת הצדוקים. וזו הסיבה למה שהורה ר' יהושע שצריך לטמא את השפופרת לפני הטבילה.
 <strong>אלא לר' אליעזר, אי אמרת בשלמא בעלמא בעינן</strong> <small>[נניח אם אתה אומר שבכלל צריך]</small> <strong>הערב שמש,</strong> אם כן <strong>היינו דאיכא היכירא</strong> <small>[הוא שיש היכר]</small> <strong>לצדוקין,</strong> שהרי כרגיל לא היתה שפופרת זו נחשבת טהורה לגמרי, ובכל זאת משתמשים בה למי חטאת. <strong>אלא אי אמרת בעלמא לא בעינן</strong> <small>[אלא אם אומר אתה שבכלל איננו צריכים]</small> <strong>הערב שמש</strong> וטבילה בלבד דיה להוציא מחשש טומאת מגע עם הארץ — <strong>מאי היכירא איכא</strong> <small>[מה היכר]</small> <strong>לצדוקין</strong> <small>[יש</small> כאן<small>]?</small> אלא ודאי סבור ר' אליעזר שצריך הערב שמש, להיטהר מטומאת עם הארץ ונמצא כי משנתנו אינה כשיטתו!
 <strong>אמר רב:</strong> אכן ככלל לשיטת ר' אליעזר אין צורך בהערב שמש לכלים הנגמרים בטהרה, ובכל אופן יש היכר כלפי הצדוקים,
## דף כג:
 לפי ש<strong>עשאוה,</strong> נהגו בה, בשפופרת זו <strong>כטמא שרץ,</strong> כאילו נטמאת ממש בשרץ שמטמאה גם אחרים, אבל אינה צריכה הערב שמש, וכבר בכך יש היכר לצדוקים.
 ומקשים: <strong>אלא מעתה</strong> אם כטומאת השרץ היא, <strong>לא תטמא אדם,</strong> שהרי דבר הנטמא בשרץ שהוא ראשון לטומאה אינו מטמא אדם, ואם כן <strong>אלמה תניא</strong> <small>[מדוע שנויה</small> ברייתא<small>]:</small> שפופרת זו מי ש<strong>חותכה ומטבילה טעון</strong> בעצמו <strong>טבילה,</strong> משמע שהיא מטמאה אדם! <strong>ואלא</strong> תאמר כי <strong>עשאוה כטמא מת</strong> המטמא גם אדם, <strong>אי הכי תיבעי</strong> <small>[אם כך תזדקק]</small> גם שפופרת זו <strong>להזאת</strong> מי חטאת בימים <strong>שלישי ושביעי</strong> לטהרתו, ככל דבר שנטמא בטומאת מת,
 <strong>אלמה תניא</strong> <small>[מדוע שנויה</small> ברייתא<small>]:</small> מי שהיה <strong>חותכה ומטבילה — טעון טבילה,</strong> ונדייק: <strong>טבילה — אין</strong> <small>[כן],</small> אולם <strong>הזאת שלישי ושביעי — לא!</strong> ו<strong>אלא</strong> תאמר כי <strong>עשאוה כטמא מת בשביעי שלו</strong> לאחר ההזייה, שעדיין מטמא, אבל אינו טעון הזאה נוספת,
 <strong>והתניא</strong> <small>[והרי שנינו</small> בברייתא<small>]:</small> <strong>מעולם לא חידשו דבר בפרה.</strong> כלומר, אף שהוסיפו בפרה אדומה הרבה מאד חומרות, בכל זאת לא חידשו בה הלכות שאינן קיימות כלל במקום אחר, וכאן אמרנו שנטמא בה כטמא מת בשביעי שלו, והרי זה סוג טומאה שאינו מצוי בשום מקום!
 <strong>אמר אביי:</strong> לא לענין זה אמרו שלא חידשו אלא <strong>שלא אמרו</strong> שיהא <strong>קורדום מטמא מושב,</strong> ובזה שמרו על עיקרי ההלכה בדיני טומאה. <strong>כדתניא</strong> <small>[כפי ששנינו</small> בברייתא<small>],</small> נאמר בזב: <strong>"והישב על הכלי</strong> אשר ישב עליו הזב יכבס בגדיו ורחץ במים וטמא עד הערב<strong>"</strong> (ויקרא טו, ו). <strong>יכול כפה</strong> (הפך) כלי של <strong>סאה וישב עליה,</strong> או של <strong>תרקב</strong> (חצי סאה) <strong>וישב עליה יהא</strong> הכלי <strong>טמא</strong> משום מושב הזב —
 <strong>תלמוד לומר: "והישב על הכלי אשר ישב עליו... יטמא"</strong> (ויקרא טו, ו), כוונתו — שזה <strong>מי</strong> <small>[מה],</small> כלומר, כלי <strong>שמיוחד לישיבה</strong> שרגילים לשבת עליו ("אשר ישב עליו"), <strong>יצא</strong> כלי <strong>זה, שאומרים לו</strong> ליושב עליו: <strong>עמוד ונעשה מלאכתנו.</strong> וכשם שאינו נטמא משום מושב הזב, אלא במגעו בלבד, כך גם בדיני פרה אדומה לא שינו, ולא גזרו שאף כלי שאינו של ישיבה (כגון קרדום), יטמא בפרה.
 <big>א</big> שנינו במשנה: <strong>הכלי מצרף מה שבתוכו לקדש אבל לא לתרומה.</strong> שואלים: <strong>מנא הני מילי</strong> <small>[מנין הדברים הללו],</small> מה מקורם במקרא? <strong>אמר ר' חנין:</strong> ש<strong>אמר קרא</strong> <small>[הכתוב]:</small> <strong>"כף אחת עשרה זהב מלאה קטרת"</strong> (במדבר ז, יד), ללמדנו ש<strong>הכתוב עשאו לכל מה שבכף — אחת,</strong> שאף שהדברים המצויים בה אינם מחוברים זה לזה, הם נחשבים כיחידה אחת.
 <strong>מתיב</strong> <small>[מקשה]</small> על כך <strong>רב כהנא,</strong> והרי שנינו: <strong>הוסיף ר' עקיבא</strong> את <strong>הסלת, והקטרת, והלבונה, והגחלים, שאם נגע טבול יום במקצתו — פסל את כולו,</strong> לפי שהכלי מצרפם. ואף שאינם כולם דברי אוכל — משום חיבת הקודש גזרו בהם טומאה.
 <strong>והא דרבנן</strong> <small>[ו</small>הלכה <small>זו מדברי סופרים]</small> <strong>היא,</strong> ואינה כלל מן התורה. <strong>ממאי</strong> <small>[ממה]</small> אנחנו יודעים שהיא מדברי סופרים, <strong>מדקתני רישא</strong> <small>[ממה ששנוי</small> ב<small>ראשה]</small> של אותה משנה: <strong>העיד ר' שמעון בן בתירא על אפר חטאת ש</strong>אם <strong>נגע הטמא במקצתו — שטימא את כולו</strong> וכיון שאפר פרה אינו דבר אוכל ואינו קדשי מזבח אין הכלי מצרפן מן התורה, <strong>וקתני</strong> <small>[ושנה</small> שם<small>]:</small> <strong>הוסיף ר' עקיבא,</strong> משמע שאף זו שאמר ר' עקיבא היא כמו בהלכה הקודמת — מעלה מדברי חכמים. ואינה מן התורה!
 <strong>אמר ריש לקיש משום</strong> (בשם) <strong>בר קפרא:</strong>
## דף כד.
 <strong>לא נצרכא</strong> <small>[נצרכה]</small> עדותו של ר' עקיבא לעצם ההלכה שכלי מצרף, שהיא מן התורה, <strong>אלא לשירי מנחה</strong> (המנחה הנשארת לאחר שהקטירו את קומצה ולבונתה, ונאכלת לכהן) שבהם הצירוף הוא רק מדברי סופרים. כי <strong>דאורייתא</strong> <small>[מ</small>דין <small>תורה]</small> כל דבר ה<strong>צריך לכלי,</strong> כלומר, דבר הצריך להיות בכלי לשם קידושו וכיוצא בזה — <strong>הכלי מצרפו</strong> לקבל טומאה, למרות שאין כל החלקים נוגעים זה בזה, אבל דבר <strong>שאין צריך לכלי — אין כלי מצרפו.</strong>
 ושיירי מנחה, כיון שאינם צריכים עוד לכלי, שכן לאחר קמיצה הם ניתנים לכהן, ואינם צריכים עוד לכלי שיקדשם, אינם מצטרפים מדין תורה, <strong>ואתו רבנן</strong> <small>[ובאו חכמים]</small> <strong>וגזרו דאף על גב</strong> <small>[שאף על פי]</small> ש<strong>אינו צריך לכלי —</strong> בכל זאת ה<strong>כלי מצרפו.</strong>
 ומקשים: <strong>תינח</strong> <small>[נניח]</small> תירצת ביחס ל<strong>סלת</strong> של שיירי מנחות, אבל <strong>קטורת ולבונה מאי איכא למימר</strong> <small>[מה יש לומר]</small> עליהן? שהרי בוודאי הן צריכות לכלי, ואם דין צירוף הוא מן התורה לשם מה הוסיף אותן ר' עקיבא? <strong>אמר רב נחמן אמר רבה בר אבוה: כגון שצברן על גבי קרטבלא</strong> <small>[טבלת עור]</small> ולא בכלי ממש, כי <strong>דאורייתא</strong> <small>[מ</small>דין <small>תורה]</small> כלי ש<strong>יש לו תוך — מצרף, אין לו תוך,</strong> אלא הוא שטוח — <strong>אינו מצרף, ואתו רבנן</strong> <small>[ובאו חכמים]</small> <strong>ותיקנו דאף על גב</strong> <small>[שאף על פי]</small> ש<strong>אין לו תוך — מצרף.</strong>
 ומעירים <strong>ופליגא</strong> <small>[וחלוקה]</small> דעה זו של <strong>ר' חנין</strong> האומרת כי צירוף לענין טומאה הוא מן התורה, על דעת <strong>ר' חייא בר אבא.</strong> ש<strong>אמר ר' חייא בר אבא אמר ר' יוחנן: מעדותו של ר' עקיבא נשנית משנה זו</strong> שלנו, שמשנתנו שהכלי מצרף מה שבתוכו היא כשיטת ר' עקיבא, ואם כן סבור הוא שאין לדבר מקור בתורה, אלא היא גזירת חכמים בלבד.
 <big>א</big> שנינו במשנה ש<strong>הרביעי בקדש פסול. תניא</strong> <small>[שנויה</small> ברייתא<small>],</small> <strong>אמר ר' יוסי: מנין לרביעי בקדש שהוא פסול — ודין</strong> (קל וחומר) <strong>הוא; ומה מחוסר כפורים,</strong> כלומר, טמא שחייב להביא קרבן כדי שיוכל לבוא למקדש ולאכול קדשים, <strong>שמותר ב</strong>אכילת <strong>תרומה,</strong> בכל זאת <strong>פסול בקדש</strong> כמפורש בתורה, <strong>שלישי</strong> לטומאה <strong>שפסול בתרומה — אינו דין שיעשה רביעי לקדש? ולמדנו שלישי לקדש מן התורה</strong> ממקור אחר <strong>ורביעי בקל וחומר.</strong>
 ומסבירים: <strong>שלישי לקדש מן התורה מנין? דכתיב</strong> <small>[שנאמר]:</small> <strong>"והבשר אשר יגע בכל טמא לא יאכל"</strong> (ויקרא ז, יט) <strong>מי לא עסקינן</strong> <small>[האם אין אנחנו עוסקים]</small> באותו כתוב במקרה ש<strong>נגע</strong> אפילו <strong>בשני</strong> לטומאה, שאף הוא קרוי טמא, <strong>וקאמר רחמנא</strong> <small>[ואמרה התורה]</small> <strong>"לא יאכל"</strong> משום שנטמא. ו<strong>רביעי</strong> לקודש נלמד <strong>מקל וחומר — הא דאמרן</strong> <small>[זה שאמרנו],</small> הקל וחומר של ר' יוסי.
 <big>ב</big> שנינו במשנה: <strong>ובתרומה, אם נטמאת</strong> ידו אחת — אין ידו האחרת טמאה בטומאת ידים, אבל בקודש נטמאות שתיהן. <strong>אמר רב שיזבי:</strong> מה שאמרנו שאם נטמא ביד אחת נטמאת גם השניה — <strong>בחיבורין שנו,</strong> כאשר ידו האחת נוגעת בדבר טמא, וידו השניה נוגעת ביד שנטמאה. <strong>אבל שלא בחיבורין — לא.</strong>
 <strong>איתיביה</strong> <small>[הקשה לו]</small> <strong>אביי</strong> ממה ששנינו: <strong>יד נגובה</strong> (יבשה, שאין עליה משקה) <strong>מטמא חבירתה לטמא לקדש, אבל לא לתרומה,</strong> אלו <strong>דברי רבי. ר' יוסי בר' יהודה אומר:</strong> היד איננה מטמאה ממש ואינה יכולה אלא <strong>לפסול, אבל לא לטמא</strong> אחרים.
 ומעתה, <strong>אי אמרת בשלמא</strong> <small>[נניח אם אומר אתה]</small> שמדובר אף <strong>שלא בחיבורין — היינו רבותיה</strong> <small>[זוהי הרבותא,</small> החידוש<small>]</small> שביד <strong>נגובה,</strong> שאף על פי שיד נגובה שאין עליה משקה אינה מטמאה, מכל מקום גזרו בה וטימאוה לקודש, <strong>אלא אי אמרת</strong> <small>[אם אומר אתה]</small> כי <strong>בחיבורין — אין</strong> <small>[כן],</small> שגזרו בה שמא נגעה הטמאה בקודש, ו<strong>שלא בחיבורין</strong> — <strong>לא,</strong> אם כן <strong>מאי</strong> <small>[מה]</small> ה<strong>רבותא</strong> <small>[החידוש]</small> ביד
 <strong>נגובה? איתמר נמי</strong> <small>[נאמר גם כן]</small> שחלקו אמוראים בענין כעין זה, <strong>אמר ריש לקיש: לא שנו</strong> שיד אחת מטמאה את השניה <strong>אלא ידו</strong> של אותו אדם.
## דף כד:
 <strong>אבל</strong> את <strong>יד חבירו לא</strong> תטמא יד טמאה. <strong>ור' יוחנן אמר: אחד ידו ואחד יד חבירו,</strong> ודווקא כשנגע <strong>באותה היד</strong> שנגעה בטומאה, ועוד: ידו הטמאה יכולה רק <strong>לפסול, אבל לא לטמא</strong> אחרים.
 ומעירים: <strong>ממאי</strong> <small>[ממה</small> מהיכן<small>]</small> למד דבר זה — <strong>מדקתני סיפא</strong> <small>[מ</small>מה <small>ששנינו</small> ב<small>סוף,</small> בהמשך<small>]</small> המשנה: <strong>שהיד מטמאה</strong> את <strong>חבירתה לקדש, אבל לא לתרומה.</strong> ויש לשאול: <strong>הא תו</strong> <small>[זו עוד]</small> <strong>למה לי</strong> לומר שנית? <strong>הא תנא ליה רישא</strong> <small>[הרי שנה אותה בתחילה]</small> שהיד מטמאה את חבירתה לקודש! <strong>אלא לאו שמע מינה</strong> <small>[האם לא תלמד מכאן]</small> שבא הדבר <strong>לאתויי</strong> <small>[להביא,</small> להוסיף<small>]</small> שגם את <strong>יד חבירו</strong> מטמאה, ולא רק ידו שלו.
 ומעירים: <strong>ואף ריש לקיש הדר ביה</strong> <small>[חזר בו]</small> ואמר כר' יוחנן. ש<strong>אמר ר' יונה אמר ר' אמי אמר ריש לקיש: אחד ידו ואחד יד חבירו,</strong> ודווקא בשנגע <strong>באותה היד</strong> שנטמאה, ואינה גורמת אלא <strong>לפסול אבל לא לטמא.</strong>
 ומעירים: <strong>ו</strong>בענין זה של <strong>לפסול אבל לא לטמא — תנאי</strong> <small>[</small>מחלוקת <small>תנאים]</small> <strong>היא. דתנן</strong> <small>[ש</small>כן <small>שנינו</small> במשנה<small>]:</small> <strong>כל הפוסל בתרומה</strong> כל דבר שהוא בדרגת שני לטומאה, שמגעו פוסל את התרומה — <strong>מטמא ידים להיות</strong> אף הן <strong>שניות</strong> לטומאה. <strong>ויד</strong> שהיא שניה לטומאה <strong>מטמא חבירתה,</strong> אלו <strong>דברי ר' יהושע. וחכמים אומרים: ידים</strong> עצמן <strong>שניות הן, ואין שני עושה שני בחולין.</strong>
 <strong>מאי לאו</strong> <small>[האם לא]</small> ראוי שנדייק מן הלשון כך: <strong>שני הוא דלא עביד</strong> <small>[שאינו עושה]</small> שיהיה שני כמותו לטמא אחרים, <strong>הא</strong> <small>[הרי]</small> <strong>שלישי עביד</strong> <small>[</small>הוא <small>עושה],</small> שהיד הנוגעת נעשית טמאה בדרגת פסול בלבד. ולפי זה לדעת ר' יהושע היד מטמאה אחרים ואינה פסולה בלבד.
 ראיה זו דוחים: <strong>דלמא</strong> <small>[שמא]</small> לדעת חכמים <strong>לא שני עביד</strong> <small>[עושה]</small> <strong>ולא שלישי</strong> עושה טומאה כלשהי בנוגע בה, שלדעתם יד שנטמאה אינה מטמאה ואינה פוסלת כלל יד אחרת, ושלא כמשנתנו. ואילו השיטה שבמשנה כדעת ר' יהושע היא, שיד מטמאה ממש.
 <strong>אלא</strong> מחלוקת זו היא <strong>כי הני תנאי</strong> <small>[כמו תנאים אלה]</small> שנחלקו בדבר, <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>יד נגובה מטמא את חבירתה לטמא בקדש, אבל לא לתרומה,</strong> אלו <strong>דברי רבי, ר' יוסי בר' יהודה אומר: אותה יד לפסול, אבל לא לטמא.</strong> הרי שנחלקו תנאים אלה באותו ענין ממש.
 <big>א</big> שנינו במשנה: <strong>אוכלין אוכלים</strong> (מאכלים) <strong>נגובין</strong> (יבשים) שלא הוכשרו לקבל טומאה <strong>בידים מסואבות</strong> (טמאות שני לטומאה) בתרומה, שהרי לא הוכשרו לקבל טומאה, אבל לא בקודש. <strong>תניא</strong> <small>[שנויה</small> ברייתא<small>],</small> <strong>אמר ר' חנינא בן אנטיגנוס: וכי יש נגובה</strong> לענין <strong>קדש?</strong> שהרי ההבדל בין יד נגובה ויד רטובה מתבסס על כך, שהרטיבות מכשירה את הדבר לקבל טומאה, אבל בקודש אין צורך בהכשר הזה, <strong>והלא חיבת הקדש</strong> עצמה <strong>מכשרתן</strong> לקבל טומאה, אף דברים שלא נרטבו כלל.
 ומשיבים: <strong>לא צריכא</strong> <small>[נצרכה]</small> ההלכה במשנה אלא <strong>כגון</strong> שהיו ידיו טמאות אבל <strong>שתחב לו חבירו לתוך פיו, או שתחב הוא לעצמו בכוש</strong> (פלך) <strong>ובכרכר</strong> (מחזיק החוט בנול) שהם פשוטי כלי עץ (שאין להם בית קיבול) שאינם מקבלים טומאה ואין האוכל נוגע כלל בידיו במאכל הקודש, <strong>וביקש</strong> (ורוצה) <strong>לאכול צנון ובצל של חולין עמהם</strong> שאינן נטמאים מחמת ידיו.
 במקרה כזה <strong>לקדש גזרו בהו רבנן</strong> <small>[בהם חכמים]</small> שמא ישכח ויגע בידו הטמאה במאכל הקודש שבפיו, אבל <strong>לתרומה לא גזרו בהו רבנן</strong> <small>[בהם חכמים].</small>
 <big>ב</big> שנינו במשנה ש<strong>האונן</strong> (לאחר גמר אנינותו) <strong>ומחוסר כפורים</strong> לאחר שהביא קרבן כפרתו צריכים טבילה לצורך אכילת קודש אבל לא לאכילת תרומה. ומסבירים: <strong>מאי טעמא</strong> <small>[מה טעם</small> הדבר<small>] —</small> <strong>כיון</strong> ש<strong>עד האידנא הוו אסירי</strong> <small>[עכשיו היו אסורים]</small> באכילת קדשים ושמא לא נזהרו כראוי מן הטומאה, לכך <strong>אצרכינהו רבנן</strong> <small>[הצריכו אותם חכמים]</small> <strong>טבילה</strong> כהכנה לאכילת קדשים.
 <big>ג משנה</big> עד כאן שנינו מעלות וחומרות שיש בקדשים על התרומה. אולם יש גם <strong>חומר בתרומה</strong> מבקודש, <strong>שביהודה נאמנין</strong> הכל (אף עמי הארץ) <strong>על טהרת יין ושמן</strong> של קדשים <strong>כל ימות השנה, ובשעת הגיתות והבדים</strong> כאשר דורכים את הענבים יינות ואת הזיתים בגת ובבית הבד לעשיית יין ושמן — נאמנים <strong>אף על</strong> טהרת <strong>התרומה,</strong> לפי שבזמן זה הכול מטהרים את כליהם.
 <strong>עברו הגיתות והבדים, והביאו לו</strong> עמי הארץ <strong>חבית של יין של תרומה — לא יקבלנה ממנו</strong> שמא נטמאו, שהרי בזמן אחר אין נאמנים על כך. <strong>אבל מניחה</strong> הנותן <strong>לגת הבאה,</strong> וכיון שבשעת הגת התירו — יכול לתת לו גם את החבית הזו, למרות שלפני כן אסור היה לו לקחת אותה. <strong>ואם אמר לו</strong> הנותן <strong>הפרשתי לתוכה</strong> של חבית זו של תרומה גם <strong>רביעית קדש — נאמן,</strong> שכן אף עמי הארצות נאמנים על טהרה לענין הקדשים ולכן נאמן אף על התרומה שהקדשים מעורבים בה.
 <strong>כדי יין וכדי שמן</strong>
## דף כה.
 <strong>המדומעות</strong> (המעורבות) — <strong>נאמנין עליהם בשעת הגיתות והבדים, ו</strong>כן <strong>קודם לגיתות שבעים יום</strong> (שאז מתחילים כבר להכין ולטהר לקראת הגיתות והבדים).
 <big>א גמרא</big> שנינו במשנה כי ביהודה נאמנים עמי הארצות על טהרת היין והשמן. ושואלים: <strong>ביהודה — אין</strong> <small>[כן]</small> נאמנים, <strong>ובגליל — לא, מאי טעמא</strong> <small>[מה טעם]</small> ההבדל בין המקומות?
 <strong>אמר ריש לקיש: מפני שרצועה</strong> (חבל ארץ) <strong>של כותים</strong> (שומרונים) <strong>מפסקת ביניהן</strong> בין יהודה לגליל, וכיון שיש הפסק של ארץ העמים באמצע, וחכמים גזרו שארץ העמים מטמאה, נמצא שאי אפשר להביא קדשים מן הגליל בטהרה ולכן לא נזהרו שם בטהרת הקודש אף החברים. וביהודה ששם רוצים שהיין והשמן ישמשו אף לקודש — נזהרים בטהרתם.
 ומקשים: <strong>וניתיב</strong> <small>[ונושיב,</small> נכניס<small>]</small> את היין והשמן מן הגליל <strong>בשידה</strong> (ארגז) <strong>תיבה ומגדל</strong> (ארון) סגורים שיש להם דין אוהל, ואין תוכם מקבל טומאה. ונעבירם מהגליל בטהרה? ומשיבים: <strong>הא מני</strong> <small>[זו</small> כשיטת <small>מי היא] —</small> שיטת <strong>רבי היא,</strong> ש<strong>אמר: אהל זרוק,</strong> כלומר, אוהל המיטלטל ממקום למקום — <strong>לאו שמיה</strong> <small>[אין שמו],</small> אינו נידון כ<strong>אהל,</strong> ולכן, אם מטלטלים אוהל — אף תוכו ועל גביו נטמא, ולכן נטמא גם באויר ארץ העמים. <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>הנכנס לארץ העמים בשידה תיבה ומגדל, רבי מטמא, ור' יוסי בר' יהודה מטהר.</strong>
 ומקשים עוד: <strong>ולייתוה</strong> <small>[ושיביאו אותם],</small> את הדברים, למקדש <strong>בכלי חרס המוקף</strong> במכסה <strong>צמיד פתיל,</strong> שאיננו מקבל טומאה גם באוהל המת, כאמור: "וכל כלי פתוח אשר אין צמיד פתיל עליו טמא הוא" (במדבר יט, טז)! <strong>אמר ר' אליעזר, שונין</strong> אנו הלכה: <strong>אין הקדש ניצול בצמיד פתיל.</strong> שדברי קודש המצויים באהל המת, אף שהם בתוך כלי צמיד פתיל — נטמאים.
 ומקשים: <strong>והתניא</strong> <small>[והרי שנינו</small> בברייתא<small>]:</small> <strong>אין חטאת,</strong> מי אפר פרה אדומה, <strong>ניצלת בצמיד פתיל. מאי לאו</strong> <small>[האם לא]</small> נוכל לדייק מכאן: <strong>הא</strong> <small>[הרי]</small> <strong>קדש ניצול</strong> על ידי כך, שגזרו רק במי חטאת! ודוחים: <strong>לא,</strong> אלא כך יש לדייק: <strong>הא</strong> <small>[הרי]</small> <strong>מים שאינן מקודשים,</strong> שעדיין לא ניתן אפר הפרה עליהם — אף שרוצים להשתמש בהם אחר כך לקידוש מי חטאת <strong>ניצולין בצמיד פתיל.</strong>
 ומקשים: <strong>והאמר</strong> <small>[והרי אמר]</small> <strong>עולא: חברייא מדכן בגלילא</strong> <small>[החברים</small> היו <small>מטהרים בגליל],</small> שהיו מטהרים יינם ושמנם בטהרת הקודש לצורך ניסוכם על גבי המזבח, משמע שיש דרך כלשהי להעבירם למקדש! ומשיבים: לא היו מעבירים אותם אלא <strong>מניחין</strong> אותם, <strong>ולכשיבא אליהו</strong> את הדרך מהגליל ליהודה <strong>ויטהרנה,</strong> אזי יביאום.
 <big>ב</big> שנינו במשנה: <strong>ובשעת הגיתות נאמנין</strong> עמי הארצות <strong>אף על התרומה. ורמינהי</strong> <small>[ומשליכים,</small> מראים סתירה<small>]</small> ממה ששנינו: עם הארץ <strong>הגומר</strong> לדרוך את <strong>זיתיו</strong> בבית הבד — <strong>ישייר קופה</strong> (סל) <strong>אחת</strong> של זיתים שלא נדרכו ולא נטמאו <strong>ויתננה לעני כהן</strong> כתרומה, ואותו כהן יעשה ממנה שמן בטהרה. משמע שאפילו בזמן הגתות, שעוסקים במיצוי השמן בבית הבד, אין עמי הארץ נאמנים!
 <strong>אמר רב נחמן: לא קשיא</strong> <small>[אין</small> זה <small>קשה];</small> <strong>הא</strong> <small>[זה]</small> שאמרנו כי עמי הארצות נאמנים, הרי זה <strong>בחרפי</strong> <small>[במוקדמים],</small> בזמן הגיתות, <strong>הא</strong> <small>[זה]</small> שאמרנו שאינם נאמנים, הרי זה <strong>באפלי</strong> <small>[במאוחרים]</small> שכבר עבר זמן הגיתות אצל רוב האנשים. <strong>אמר ליה</strong> <small>[לו]</small> <strong>רב אדא בר אהבה: כגון מאי</strong> <small>[מה]</small> הם הקרויים מאוחרים? אמר לו: <strong>כאותן של בית אביך</strong> שהיו דורכים במאוחר.
 <strong>רב יוסף אמר:</strong> אפשר לישב את הסתירה בדרך אחרת, זו ששנינו שאינם נאמנים <strong>בגלילא</strong> <small>[בגליל]</small> <strong>שנו</strong> אותה, שהרי אמרנו שנאמנים רק ביהודה ולא בגליל. <strong>איתיביה</strong> <small>[הקשה לו]</small> <strong>אביי: עבר הירדן והגליל — הרי הן כיהודה,</strong> ש<strong>נאמנין על היין בשעת היין ועל השמן בשעת השמן, אבל לא על היין בשעת השמן ולא על השמן בשעת היין.</strong> שאף על פי שאנו דנים אותם כטהורים לענין אחד — לא התירו להם לענין אחר. ומכל מקום ראינו שגם בני הגליל הם כיהודה לענין זה.
 <strong>אלא מחוורתא</strong> <small>[מחוור,</small> ברור<small>]</small> <strong>כדשנין מעיקרא</strong> <small>[כמו שתירצנו מתחילה],</small> ששם מדובר לאחר זמן הגת.
 <big>ג</big> שנינו במשנה שאם <strong>עברו הגיתות והבדים והביאו לו חבית של יין</strong> — <strong>לא יקבלנה הימנו, אבל מניחה לגת הבאה. בעו מיניה</strong> <small>[שאלו ממנו]</small> <strong>מרב ששת: עבר</strong> הכהן החבר <strong>וקיבלה, מהו שיניחנה</strong> הוא <strong>לגת הבאה,</strong> וכיון שיינות ושמנים של עמי הארץ יהיו מותרים אז, יוכל להשתמש גם בחבית זו? <strong>אמר להו</strong> <small>[להם]:</small> <strong>תניתוה</strong> <small>[</small>כבר <small>שניתם אותה],</small> כלומר, יש בידינו פתרון לשאלה זו מן המשנה:
## דף כה:
 <strong>חבר ועם הארץ שירשו את אביהם</strong> שהיה <strong>עם הארץ, יכול</strong> החבר <strong>לומר לו</strong> לאחיו עם הארץ: <strong>טול אתה חטין שבמקום פלוני</strong> שהוא יודע שהוכשרו לקבל טומאה, <strong>ואני חטין שבמקום פלוני.</strong>
 וכן: <strong>טול אתה</strong> את ה<strong>יין שבמקום פלוני ואני</strong> את ה<strong>יין שבמקום פלוני.</strong> שבורר לחלקו את הדברים הטהורים, שהרי מבחינה חיצונית אינם שונים זה מזה כלל, ויכול לברור לעצמו חלק מסויים מהם. שכל שהם ממין אחד יש לומר "כי "יש ברירה" ומשקיבל כל אחד מהם את חלקו, הוברר הדבר למפרע שהיה זה חלקו מלכתחילה.
 <strong>אבל לא יאמר לו: טול אתה לח ואני יבש, טול אתה חטין ואני שעורים.</strong> שמכיון שכל נכסי אביהם נפלו להם בירושה כאחת, יש לשניהם חלק שווה בכל הדברים, בלח כמו ביבש, וכל שהוא מכמה מינים שונים, אין אומרים ש"יש ברירה", ואין די במה שקיבל חלק מסויים כדי לומר שזה היה חלקו מלכתחילה, ומתוך שיתכן שדווקא הדבר הטמא נפל בחלקו של האח החבר, לכך מאחר שיודע בחלק זה שהוא טמא אסור לו לתיתו לאחיו, אף על פי שהאח עם הארץ, כדי שלא לעבור על "ולפני עור לא תתן מכשול" (ויקרא יט, יד).
 <strong>ותני עלה</strong> <small>[ושנה עליה],</small> הוסיף כביאור: אם ירש האח החבר ירושה כזו, <strong>אותו חבר שורף</strong> את <strong>הלח</strong> אם היתה זו תרומה, שודאי נטמאה, ותרומה טמאה שורפים. <strong>ו</strong>אם הגיע לחלקו יבש — <strong>מניח את היבש</strong> ומשתמש בו, שמן הסתם לא קיבל טומאה.
 ויש לברר: <strong>אמאי</strong> <small>[מדוע]</small> שורף? <strong>יניחנה לגת הבאה!</strong> ואז ייחשב הדבר כטהור, אלא ודאי הדבר מוכיח שאין זה מועיל כאשר החפץ הוא כבר ברשותו של החבר. ואם כן נפתרה על ידי כך הבעיה ששאלו מרב ששת. את ההוכחה הזו דוחים: מדובר פה <strong>בדבר שאין לו גת,</strong> כלומר, במשקים אחרים שאין מביאים מהם לנסכים, שאין להם דין גת לענין טהרה. ומקשים: אם אפשר לסמוך על פתרון כזה, הרי יש עוד אפשרות: <strong>ויניחנו לרגל,</strong> שהרי אמרנו שברגל נחשבת טומאת עם הארץ כטהרה! ומשיבים: שמדובר כאן <strong>בדבר שאינו משתמר לרגל,</strong> שיתקלקל ממילא עד הרגל. ואם כן לא נפתרה הבעיה.
 <big>א</big> שנינו במשנה: <strong>ואם אמר</strong> עם הארץ <strong>הפרשתי לתוכה רביעית קדש נאמן. תנן התם</strong> <small>[שנינו שם]</small> במשנה אחרת: <strong>מודין בית שמאי ובית הלל שבודקין לעושי פסח ואין בודקין לאוכלי תרומה.</strong>
 ושואלים: <strong>מאי</strong> <small>[מה</small> פירוש<small>]</small> <strong>בודקין? אמר רב יהודה אמר שמואל: מנפח אדם בית הפרס והולך.</strong> כלומר, כשצריך אדם לעבור במקום שיש בו ספק טומאת מת, כגון שדה שנחרש בו קבר וחושש לעבור בכל אותו שדה שמא פזורות שם עצמות קטנות של המת, ואם נוגע בהם — נטמא, אמרו חכמים שיכול לנשוף ("לנפח") בזהירות את העפר לפני שהוא צועד, ואם נשף ולא מצא שם עצם — יכול לעבור. והוא שאמרו "בודקים", והתירו זאת לאוכלי פסח אבל לא לאכילת תרומה.
 <strong>ור' חייא בר אבא משמיה</strong> <small>[משמו]</small> של <strong>עולא אמר:</strong> ש"בודקין" משמעו <strong>בית הפרס ש</strong>כבר <strong>נדש</strong> ברגלי העוברים ושיש בו שביל — <strong>טהור לעושי פסח.</strong> וסומכים שאין כבר שם עצמות. כי <strong>לא העמידו</strong> חכמים <strong>דבריהן</strong> שגזרו טומאה על בית הפרס <strong>במקום כרת,</strong> שהרי מי שאינו עושה פסח בזמנו עובר באיסור כרת, ולכן הקילו עליו לסמוך על בדיקה זו ולא הצריכוהו להמתין ולהזות שלישי ושביעי ולטבול, שהרי אם ימתין, יעבור זמן הפסח ויתחייב כרת.
 אבל <strong>לאוכלי תרומה העמידו דבריהן במקום מיתה</strong> שיש איסור מיתה אם אוכל תרומה טמאה, ומאחר וזמן אכילתה אינו קבוע לזמן מסויים, עליו להמתין ולהזות שלישי ושביעי ולטבול, ורק לאחר מכן יאכל מהם.
 <strong>איבעיא להו</strong> <small>[נשאלה להם</small> ללומדים<small>]</small> שאלה זו: <strong>בדק לפסחו</strong> כגון כשעבר בבית הפרס, <strong>מהו</strong> דינו לענין <strong>שיאכל בתרומתו</strong> על סמך בדיקה זו? <strong>עולא אמר: בדק לפסחו — מותר לאכול בתרומתו,</strong> שאם אנחנו חושבים אותו לטהור לענין קודש אי אפשר לחשוב אותו לטמא לענין תרומה. <strong>רבה בר עולא אמר: בדק לפסחו</strong> — <strong>אסור לאכול בתרומתו.</strong>
 <strong>אמר ליה</strong> <small>[לו]</small> <strong>ההוא סבא</strong> <small>[זקן אחד]</small> לרבה בר עולא: <strong>לא תפלוג עליה</strong> <small>[אל תחלוק עליו]</small> על <strong>עולא, דתנן כוותיה</strong> <small>[ששנינו</small> במשנה <small>כמותו].</small> ששנינו במשנתנו: <strong>ואם אמר "הפרשתי לתוכה רביעית קדש" — נאמן, אלמא, מדמהימן</strong> <small>[מכאן, מאחר שנאמן]</small> על ה<strong>קדש מהימן נמי</strong> <small>[נאמן גם כן]</small> על ה<strong>תרומה, הכא נמי</strong> <small>[כאן גם כן]</small> <strong>מדמהימן</strong> <small>[מאחר שנאמן]</small> ונחשב טהור על ה<strong>פסח, מהימן נמי</strong> <small>[נאמן גם כן]</small> על ה<strong>תרומה.</strong>
 <big>ב</big> שנינו במשנה: <strong>כדי יין וכדי שמן</strong> המדומעות נאמנים עליהם עמי הארצות בשעת הגיתות <strong>תנא</strong> <small>[שנה</small> החכם בתוספתא<small>]:</small> <strong>אין נאמנין לא על הקנקנים ולא על התרומה.</strong> ושואלים: <strong>קנקנים דמאי</strong> <small>[של מה]?</small> <strong>אי</strong> <small>[אם]</small> <strong>קנקנים</strong> של <strong>קדש — מיגו דמהימן</strong> <small>[מתוך שנאמן]</small> על ה<strong>קדש</strong> שבתוכם, בהכרח שהוא <strong>מהימן נמי</strong> <small>[נאמן גם כן]</small> על ה<strong>קנקנים! אלא</strong> תאמר שהכוונה ל<strong>קנקנים</strong> של <strong>תרומה</strong> — <strong>פשיטא</strong> <small>[פשוט,</small> מובן מאליו<small>],</small> <strong>השתא</strong> <small>[עכשיו]</small> הרי על ה<strong>תרומה</strong> עצמה הוא <strong>לא מהימן</strong> <small>[נאמן],</small> ואיך אם כן תאמר על ה<strong>קנקנים</strong> יהיה <strong>מהימן</strong> <small>[נאמן]?</small>
 <strong>אלא</strong> הכוונה היא <strong>ב</strong>קנקנים <strong>ריקנים</strong> שהיה בהם <strong>קדש, ובשאר ימות השנה,</strong> כלומר, בכל ימות השנה, ובזה אינו נאמן על שמירתם, <strong>וב</strong>קנקנים <strong>מלאין</strong> ב<strong>תרומה ובשעת הגיתות</strong> שנאמנים על התרומה עצמה ולא על הכלים.
 ושואלים: <strong>תנן</strong> <small>[שנינו</small> במשנה<small>]:</small> <strong>כדי יין וכדי שמן המדומעות,</strong> נאמנים עמי הארצות על שמירתם בשעת הגיתות וקודם לגיתות שבעים יום. ומבררים: <strong>מאי לאו</strong> <small>[האם לא</small> הכוונה<small>]</small> <strong>מדומעות,</strong> שהיתה בהם תערובת <strong>תרומה.</strong> ונאמר שהם נאמנים על הכדים, וקשה מכאן על התוספתא האומרת שאינם נאמנים על הקנקנים! ומשיבים: <strong>אמרי דבי</strong> <small>[אומרים</small> חכמי <small>בית</small> מדרשו<small>]</small> של <strong>ר' חייא:</strong> לא, הכוונה היא <strong>מדומעות</strong> ב<strong>קדש,</strong> שיש בהם משהו של קדשים בפנים.
 ושואלים: <strong>ומי איכא</strong> <small>[והאם יש]</small> בכלל דין <strong>דימוע לקדש?</strong> האם הביטוי דימוע שייך לענין קודש? <strong>אמרי דבי</strong> <small>[אומרים</small> חכמי <small>בית</small> מדרשו<small>]</small> של <strong>ר' אלעאי:</strong> הכוונה היא <strong>במטהר</strong> (שומר בטהרה) <strong>את טבלו</strong> (שעדין לא הופרשו ממנו תרומות ומעשרות) משום שכוונתו <strong>ליטול ממנו נסכים</strong> והרי שיש כאן קודש תרומה וחולין כאחת, וכיון שנאמן על טהרת הקודש נאמן גם על התרומה.
 <big>ג</big> שנינו במשנה שפרט לזמן הגיתות עצמו, נאמנים עמי הארצות גם <strong>קודם לגיתות שבעים יום. אמר אביי: שמע מינה</strong> <small>[למד מכאן]</small> אגב ענין הלכות טהרה כי <strong>דינא</strong> <small>[דין]</small> <strong>הוא דעילויה אריסא למיטרח אגולפי שבעים יומין מקמי מעצרתא</strong> <small>[שעל האריס לטרוח</small> ולהשיג <small>את הקנקנים</small> כבר <small>שבעים יום לפני</small> זמן <small>בית הבד],</small> שהרי במשנה נחשב זמן זה כזמן ההכנה לקראת עצירת השמן.
 <big>ד משנה</big> <strong>מן המודיעים ולפנים,</strong> כלומר, סביב ירושלים כמרחק מהיישוב מודיעים לירושלים (שהוא חמישה עשר מיל), <strong>נאמנין</strong> הכל <strong>על כלי חרס</strong> לומר שהם טהורים. לפי שמשם מספקים את כלי חרס לירושלים. ולא גזרו חכמים טומאה בהם. <strong>מן המודיעים ולחוץ — אין נאמנין.</strong> ומפרטים עד כמה הגבילו גזירה זו, <strong>כיצד? הקדר שהוא מוכר הקדרות, נכנס לפנים מן המודיעים,</strong> אף על פי ש<strong>הוא הקדר והן הקדרות</strong> עצמן היו קודם מחוץ למודיעין <strong>והן הלוקחין</strong> (הקונים) — הרי הוא <strong>נאמן</strong> לענין טהרה. וכן להיפך: אם <strong>יצא</strong> מחוץ לתחום מודיעים, אותו אדם עצמו שבתוך התחום החזקנוהו כנאמן — שוב <strong>אינו נאמן.</strong>
 <big>ה גמרא</big> <strong>תנא</strong> <small>[שנה</small> החכם<small>]:</small> <strong>מודיעים</strong> עצמה <strong>פעמים</strong> נחשבת <strong>כלפנים, פעמים כלחוץ. כיצד?</strong> אם <strong>קדר יוצא</strong> מתחום ירושלים <strong>וחבר נכנס</strong> אל התחום, והם נפגשים במודיעים — דינה <strong>כלפנים</strong> ומותר לחבר לקנות את כדיו. אבל אם <strong>שניהן נכנסין</strong>
## דף כו.
 <strong>או שניהן יוצאין —</strong> דינה <strong>כלחוץ</strong> ולא יקנה ממנו. שאם נכנסים — ימתינו עד שיכנסו ואז יקנו מהם, ואם יוצאים — הרי יכלו לעשות את העיסקה קודם, ומשלא עשו, שוב לא יעשו.
 <strong>אמר אביי: אף אנן נמי תנינא</strong> <small>[אנחנו גם כן שנינו]</small> דבר זה, שאפשר לדייק את הדברים מלשון המשנה. כיצד? <strong>הקדר שמכר את הקדירות ונכנס לפנים מן המודיעים,</strong> ונדייק: <strong>טעמא</strong> <small>[הטעם,</small> דווקא<small>]</small> שנכנס <strong>לפנים מן המודיעים, הא</strong> <small>[הרי]</small> ב<strong>מודיעים גופה</strong> <small>[עצמה]</small> <strong>לא מהימן</strong> <small>[אינו נאמן].</small> <strong>אימא סיפא</strong> <small>[אמור</small> את <small>סופה]</small> של משנתנו: <strong>יצא — אינו נאמן,</strong> ומכאן אפשר לדייק: <strong>הא</strong> <small>[הרי]</small> <strong>מודיעים גופה</strong> <small>[עצמה] —</small> <strong>נאמן,</strong> ואם כן סתירה פנימית מצויה בדין זה. <strong>אלא לאו שמע מינה</strong> <small>[האם לא תלמד מכאן]</small> שיש להבדיל: <strong>כאן בקדר יוצא וחבר נכנס</strong> שאז נאמן, <strong>כאן בששניהן יוצאין או שניהן נכנסין,</strong> ועל פי זה מתיישבים דיוקי המשנה יחד. ומסכמים: אכן, <strong>שמע מינה</strong> <small>[למד מכאן]</small> שכן הוא.
 <big>א</big> <strong>תנא</strong> <small>[שנה</small> החכם<small>]:</small> <strong>נאמנין</strong> הכל לומר שהם טהורים, דווקא <strong>בכלי חרס הדקין</strong> (הקטנים) <strong>לקודש</strong> שאי אפשר בלעדם. <strong>אמר ריש לקיש:</strong> שיעורם של כלים קטנים <strong>והוא שניטלין בידו אחת</strong> ולא יותר מזה. <strong>ור' יוחנן אמר:</strong> לאו דווקא, <strong>אפילו ש</strong>הם גדולים ו<strong>אין ניטלין בידו אחת.</strong>
 <strong>אמר ריש לקיש: לא שנו</strong> שנאמנים <strong>אלא</strong> כשהיו הכדים <strong>ריקנין, אבל</strong> היו הכדים <strong>מלאין — לא. ור' יוחנן אמר: אפילו</strong> היו הכדים <strong>מלאים, ואפילו אפיקרסותו</strong> (כנף בגדו) <strong>לתוכו</strong> של הכלי, אין חוששים לטומאה, שחכמים לא גזרו באלה. <strong>ואמר רבא: ומודה ר' יוחנן במשקין עצמן שהן טמאין,</strong> שאף שלא גזרו חכמים לטמא את הכדים, לא התירו גזירת טומאת המשקים. <strong>ואל תתמה</strong> שהדבר נראה כסתירה <strong>שהרי</strong> כבר אמרנו שיכול להיות מעין זה; <strong>לגין מלא משקין</strong> והוא כלי שהיה בתוך כד שהיה עליו צמיד פתיל באהל המת, והלכה היא שה<strong>לגין — טמאין טומאת שבעה, ומשקין טהורין.</strong>
 <big>ב משנה</big> <strong>הגבאין</strong> (גובי מיסים מטעם המלכות) שהיו עמי הארץ <strong>שנכנסו לתוך הבית</strong> לגבות מס, <strong>וכן הגנבים שהחזירו את הכלים</strong> שגנבו — <strong>נאמנין לומר: לא נגענו</strong> בשאר כלים שבבית, והם טהורים. <strong>ובירושלים נאמנין</strong> הכל <strong>על הקודש,</strong> כל ימות השנה <strong>ובשעת הרגל</strong> נאמנים <strong>אף על התרומה.</strong>
 <big>ג גמרא</big> <strong>ורמינהי</strong> <small>[ומשליכים,</small> מראים סתירה<small>]</small> ממה ששנינו במשנה אחרת: <strong>הגבאין שנכנסו לתוך הבית — הבית כולו טמא!</strong> ומתרצים: <strong>לא קשיא</strong> <small>[אינו קשה];</small> <strong>הא</strong> <small>[זה] —</small> <strong>דאיכא</strong> <small>[שיש]</small> <strong>גוי בהדייהו</strong> <small>[איתם]</small> שאז הם עושים חיפוש שלם בכל הבית כולו, ובודאי נגעו בכל דבר. <strong>הא</strong> <small>[זה] —</small> <strong>דליכא</strong> <small>[שאין]</small> <strong>גוי בהדייהו</strong> <small>[איתם],</small> שאז אם אמרו שלא נגעו בדבר — נאמנים. <strong>דתנן</strong> <small>[ש</small>כן <small>שנינו</small> במשנה<small>]:</small> <strong>אם יש גוי עמהן</strong> עם הגבאים — <strong>נאמנין לומר "לא נכנסנו", אבל אין נאמנים לומר "נכנסנו אבל לא נגענו".</strong>
 לעצם הענין שואלים: <strong>וכי איכא</strong> <small>[וכאשר יש]</small> <strong>גוי בהדייהו</strong> <small>[איתם]</small> <strong>מאי הוי</strong> <small>[מה יש]</small> מדוע משתנה הדין? <strong>ר' יוחנן ור' אלעזר</strong> נחלקו בכך, <strong>חד</strong> <small>[אחד</small> מהם<small>]</small> <strong>אמר: אימת גוי עליהן,</strong> שכיון שהוא גוי, ואיננו מישראל חוששים הם מפניו שמא יענישם, שמן הסתם הוא הממונה עליהם. <strong>וחד</strong> <small>[ואחד</small> מהם<small>]</small> <strong>אמר: אימת מלכות עליהן,</strong> שמא ימסור הגוי למלכות, והם מתייראים שלא לעשות חיפושם בשלימות. ושואלים: <strong>מאי בינייהו</strong> <small>[מה</small> ההבדל <small>ביניהם]</small> למעשה, אם הטעם הוא זה או זה? ומשיבים: <strong>איכא בינייהו</strong> <small>[יש ביניהם</small> הבדל<small>]</small> באופן שהיה זה <strong>גוי שאינו חשוב,</strong> שאז אין אימת הגוי עליהם, אבל עדיין יש אימת מלכות עליהם.
 <big>ד</big> שנינו במשנה: <strong>וכן הגנבים שהחזירו את הכלים</strong> — נאמנים. <strong>ורמינהי</strong> <small>[ומשליכים,</small> מראים סתירה<small>]</small> ממה ששנינו: <strong>הגנבים שנכנסו לתוך הבית — אינו טמא אלא מקום דריסת רגלי הגנבים,</strong> ואינם נאמנים לומר: שם לא נגענו. <strong>אמר רב פנחס משמיה</strong> <small>[משמו]</small> של <strong>רב:</strong> במשנתנו מדובר <strong>כשעשו</strong> הגנבים <strong>תשובה</strong> ומשום כך הם נאמנים. ומעירים: <strong>דיקא נמי</strong> <small>[מדוייק גם כן]</small> <strong>דקתני</strong> <small>[ששנינו]</small> <strong>שהחזירו את הכלים,</strong> משמע שהחזירו את הכלים בשעת תשובתם. ומסכמים: אכן <strong>שמע מינה</strong> <small>[למד מכאן]</small> שכן הוא.
 <big>ה</big> שנינו: <strong>ובירושלים נאמנין על הקדש. תנא</strong> <small>[שנה</small> החכם<small>]:</small> <strong>נאמנין</strong> אף <strong>על כלי חרס</strong> ה<strong>גסין</strong> (גדולים) <strong>לקדש,</strong> ולא רק הקטנים. <strong>וכל כך למה</strong> התירו חכמים, ולא גזרו בהם טומאה כמו בכל מקום אחר — לפי <strong>שאין עושין כבשונות בירושלים,</strong> שתיקנו חכמים בגלל קדושת העיר ויופיה שלא יעשו בה כבשונות, ולכן בהכרח צריכים להביא כלי חרס מבחוץ, ולכך לא גזרו עליהם.
 <big>ו</big> ועוד שנינו במשנה: <strong>ובשעת הרגל</strong> נאמנים <strong>אף על התרומה.</strong> ושואלים: <strong>מנהני מילי</strong> <small>[מנין הדברים הללו],</small> שיש הבדל בין שעת הרגל לזמן אחר? <strong>אמר ר' יהושע בן לוי,</strong> ש<strong>אמר קרא</strong> <small>[הכתוב]</small> בענין פלגש בגבעה: <strong>"ויאסף כל איש ישראל אל העיר כאיש אחד חברים"</strong> (שופטים כ, יא), והרי זה בא ללמדנו שכאשר באים כל ישראל יחד לעיר אחת <strong>הכתוב עשאן כולן חברים,</strong> וכאן דורש "חברים" במובן — שומרי הלכה בדקדוק.
 <big>ז משנה</big> <strong>הפותח את חביתו</strong> של יין, ומוכר ממנה לכל, <strong>וכן המתחיל בעיסתו</strong> ומוכר ממנה לכל <strong>על גב</strong> (אגב) <strong>הרגל,</strong> כלומר בתוך הרגל, שבו הכל נחשבים כטהורים, <strong>ר' יהודה אומר:</strong> כיון שבשעה שהתחיל למכור נחשב היה הדבר לטהור — <strong>יגמור</strong> אף לאחר הרגל, ומחשיבים הכל כטהור ואין חוששים למגע עם הארץ שהיה בינתים, <strong>וחכמים אומרים: לא יגמור.</strong>
 <big>ח גמרא</big> <strong>יתיב</strong> <small>[ישב]</small> <strong>ר' אמי ור' יצחק נפחא</strong> <small>[הנפח]</small> <strong>אקילעא</strong> <small>[בחצירו]</small> של <strong>ר' יצחק נפחא, פתח חד</strong> <small>[אחד</small> מהם<small>]</small> <strong>ואמר: מהו שיניחנה לרגל אחר?</strong> האם מותר להניח את החבית הזו עד רגל אחר ואז אפשר יהיה להשתמש בה כטהורה גם לדעת חכמים?
 <strong>אמר ליה אידך</strong> <small>[לו האחר]:</small> הלא בינתיים <strong>יד הכל ממשמשין בה ואת אמרת</strong> <small>[ואתה אומר]</small> <strong>יניחנה לרגל אחר?! אמר ליה</strong> <small>[לו]:</small> <strong>אטו</strong> <small>[וכי]</small> <strong>עד האידנא</strong> <small>[עכשיו],</small> כל ימות הרגל <strong>לאו</strong> <small>[האם לא]</small> <strong>יד הכל ממשמשין בה?</strong> והלא בימות הרגל התרת! <strong>אמר ליה</strong> <small>[לו]:</small> <strong>הכי השתא</strong> <small>[כיצד אתה משווה]?!</small> <strong>בשלמא</strong> <small>[נניח]</small> <strong>עד האידנא</strong> <small>[עכשיו]</small> <strong>טומאת עם הארץ ברגל רחמנא</strong> <small>[התורה]</small> <strong>טהרה</strong> אותה ולכן אין חוששים לטומאתה, <strong>אלא השתא</strong> <small>[עכשיו]</small> <strong>טמאה היא</strong> שהרי חוששים כל השנה לטומאת עם הארץ.
 ומציעים: <strong>נימא כתנאי</strong> <small>[</small>האם <small>נאמר</small> שהוא <small>כ</small>מחלוקת <small>תנאים]</small> באותו ענין; <strong>דתני חדא</strong> <small>[ששנויה</small> ברייתא <small>אחת]:</small> <strong>יניחנה לרגל אחר, ותניא אידך</strong> <small>[ושנויה</small> ברייתא <small>אחרת]:</small> <strong>לא יניחנה לרגל אחר. מאי לאו תנאי</strong> <small>[האם לא</small> מחלוקת <small>תנאים]</small> <strong>היא</strong> בשאלה זו עצמה?
 ודוחים: <strong>לא,</strong> אפשר לומר <strong>הא דקתני</strong> <small>[זה ששנה]</small> <strong>יניחנה — דעת ר' יהודה</strong> היא, <strong>והא דקתני</strong> <small>[וזה ששנה]</small> <strong>לא יניחנה —דעת רבנן</strong> <small>[חכמים]</small> היא, האומרים לא יגמור. ומקשים: <strong>ותסברא</strong> <small>[ו</small>כי יכול <small>אתה לסבור כן]?</small> <strong>הא</strong> <small>[הרי]</small> <strong>ר' יהודה יגמור קאמר</strong> <small>[אמר]</small> ואם מותר לו לגמור, למה לו להניחה לרגל אחר?! <strong>אלא</strong> כך צריך לומר: <strong>הא דקתני</strong> <small>[זה ששנה]</small> <strong>לא יניחנה</strong> — דעת <strong>ר' יהודה</strong> היא, <strong>והא דקתני</strong> <small>[וזה ששנה]</small> <strong>יניחנה</strong> — דעת <strong>רבנן</strong> <small>[חכמים]</small> היא. <strong>ומאי</strong> <small>[ומה</small> פירוש<small>]</small> <strong>לא יניחנה</strong> — הכוונה היא <strong>שאין צריך להניחה,</strong> שהרי לדעת ר' יהודה יכול לגומרה בטהרה גם עכשיו.
 <big>ט משנה</big> <strong>משעבר הרגל — מעבירין על טהרת העזרה,</strong> שהיו מטהרים את כל הכלים שבעזרה מפני טומאת עמי הארץ שנגעו בהם בתוך הרגל. <strong>עבר הרגל ליום ששי — לא היו מעבירין</strong> מיד, <strong>מפני כבוד השבת,</strong> שהרי על הכהנים לעסוק בצרכי השבת, ולכן דוחים זאת לאחר השבת. <strong>ר' יהודה אומר: אף לא ביום חמישי,</strong> לפי <strong>שאין הכהנים פנויין.</strong>
 <big>י גמרא</big> <strong>תנא</strong> <small>[שנה</small> החכם<small>]</small> בתוספתא להסביר את דברי ר' יהודה: <strong>שאין הכהנים פנויין מלהוציא בדשן,</strong> משום שבמשך החג היה מצטבר אפר ושומן (דשן) רב מאוד על גבי המזבח, ולא היו מסירים אותו כל ימות הרגל, והיו צריכים להסיר כמויות גדולות מאוד לאחר מכן, ולכן היו כולם עסוקים בכך במוצאי החג ולא היה להם פנאי לעסוק בדברים אחרים.
 <big>יא משנה</big> <strong>כיצד מעבירין על טהרת העזרה? מטבילין את הכלים שהיו במקדש, ואומרין להם</strong> לכהנים עמי הארץ ברגל: <strong>הזהרו</strong>
## דף כו:
 <strong>שלא תגעו בשלחן</strong> של לחם הפנים. שאם אתם מטמאים אותו במגע יש קושי להוציאו לטבילה, שכן על ידי זה תתבטל מצוות לחם הפנים הצריך להיות מצוי תמיד על השולחן.
 וממשיכה המשנה: <strong>כל הכלים שהיו במקדש יש להם</strong> כדוגמתם <strong>שניים ושלישים</strong> כתחליף, <strong>שאם נטמאו הראשונים — יביאו שניים תחתיהן.</strong> ועוד: <strong>כל הכלים שהיו במקדש טעונין טבילה</strong> אחר הרגל, <strong>חוץ ממזבח הזהב ומזבח הנחשת מפני שהן כקרקע,</strong> כיון שהם מחוברים לקרקע, אינם נטמאים כמו הקרקע עצמה, אלו <strong>דברי ר' אליעזר, וחכמים אומרים</strong> טעם אחר: אין אלה טעונים טבילה <strong>מפני שהן מצופין.</strong>
 <big>א גמרא</big> <strong>תנא</strong> <small>[שנה</small> החכם<small>]</small> בתוספתא, כך אומרים להם: <strong>הזהרו שמא תגעו בשולחן ובמנורה.</strong> שגם במנורה יש להיזהר שלא לטמאה, שאף היא צריכה לשמש תמיד. ושואלים: <strong>ו</strong>ה<strong>תנא דידן</strong> <small>[שלנו]</small> במשנה, <strong>מאי טעמא</strong> <small>[מה טעם]</small> <strong>לא תני</strong> <small>[שנה]</small> גם <strong>מנורה?</strong> ומשיבים: <strong>שלחן כתיב ביה</strong> <small>[נאמר בו]</small> <strong>"</strong>לחם פנים לפני <strong>תמיד"</strong> (שמות כה, ל), ולכן צריכים להשתדל שהשולחן לא יוסר ממקומו, וישאר תמיד במקומו, אולם <strong>מנורה לא כתיב</strong> <small>[נאמר]</small> <strong>בה</strong> לשון <strong>"תמיד",</strong> ולכן אפשר להוציאה ממקומה להטבילה.
 <strong>ואידך</strong> <small>[והאחר]</small> התנא בתוספתא, מדוע מונה הוא גם את המנורה — <strong>כיון דכתיב</strong> <small>[שנאמר]:</small> <strong>"ואת המנרה נכח השלחן"</strong> (שמות כו, לה), <strong>כמאן דכתיב</strong> <small>[כמי,</small> כאילו <small>שנאמר]</small> <strong>בה "תמיד" דמי</strong> <small>[נחשבת].</small> <strong>ואידך</strong> <small>[והאחר]</small> התנא במשנתנו שאיננו מפרש כן, סבור כי הפסוק <strong>ההוא לקבוע לה מקום הוא דאתא</strong> <small>[שבא],</small> לומר היכן מקום הנחת המנורה, אבל אין ללמוד מכאן שהמנורה צריכה לעמוד תמיד נוכח השולחן.
 לעצם חובת הזהירות בטהרת השולחן שואלים: <strong>ותיפוק</strong> <small>[ויצא]</small> <strong>לי</strong> שאין להזהר בטהרת השולחן משום ששולחן זה אינו מקבל טומאה, שהרי <strong>כלי עץ העשוי לנחת</strong> (להיות מונח במקום אחד, ולא להטלטל) <strong>הוא, ו</strong>הלכה היא: <strong>כל כלי עץ</strong> גדול <strong>העשוי לנחת</strong> ואיננו מיטלטל — <strong>לא מטמא. מאי טעמא</strong> <small>[מה טעם]</small> אינו מיטמא — כי <strong>דומיא</strong> <small>[בדומה]</small> ל<strong>שק בעינן</strong> <small>[צריכים אנו]</small> שיהיה כלי העץ כדי שיקבל טומאה. ומה דמיונו לשק — <strong>מה שק מיטלטל</strong> גם בהיותו <strong>מלא ו</strong>גם <strong>ריקם, אף כל</strong> כלי עץ שהוא <strong>מיטלטל מלא וריקם</strong> מקבל טומאה. וכיון ששולחן לחם הפנים איננו עשוי לטלטול — איננו מקבל טומאה!
 ומשיבים: <strong>האי נמי</strong> <small>[זה גם כן],</small> השולחן, <strong>מיטלטל מלא וריקם הוא.</strong> ו<strong>כ</strong>דעת <strong>ריש לקיש,</strong> ש<strong>אמר ריש לקיש: מאי דכתיב</strong> <small>[מהו שנאמר]:</small> <strong>"על השלחן הטהר"</strong> (ויקרא כד, ו) <strong>מכלל שהוא</strong> עשוי להיות <strong>טמא</strong> ולכן הזהירה התורה שיהא טהור.
 <strong>ו</strong>לכאורה <strong>אמאי</strong> <small>[מדוע]?</small> הלוא <strong>כלי עץ העשוי לנחת הוא, ואינו מקבל טומאה! אלא מלמד ש</strong>היו <strong>מגביהין אותו,</strong> את השולחן <strong>ומראין בו לעולי רגלים</strong> העומדים בעזרה את <strong>לחם הפנים</strong> שהיה מונח עליו, מאחר ואסור לישראלים להיכנס להיכל, מקום שם נמצא השולחן, <strong>ואומרים להם: ראו חיבתכם לפני המקום,</strong> שעושה בלחם נס תמידי כי בשעת <strong>סילוקו</strong> (הוצאתו של הלחם ביום השבת) הוא טרי <strong>כסידורו,</strong> כבזמן שסדרוהו מתחילה בשבת הקודמת. ש<strong>אמר ר' יהושע בן לוי: נס גדול נעשה בלחם הפנים: כסידורו כך סילוקו, שנאמר: "לשום לחם חם ביום הלקחו"</strong> (שמואל א כא, ז), שביום הלקחו היה חם כמו ביום שהניחוהו.
 ומקשים: <strong>ותיפוק</strong> <small>[ותצא]</small> <strong>לי</strong> הלכה זו שהשולחן מקבל טומאה לא משום שניתן לטלטול, אלא <strong>משום ציפוי. דהתנן</strong> <small>[שהרי שנינו</small> במשנה<small>]:</small> <strong>השלחן והדולפקי</strong> (מעין כסא מתקפל) <strong>שנפחתו</strong> (נשברו), <strong>או שחיפן</strong> (ציפה אותן) <strong>בשייש,</strong> וכיון שאבן אינה מקבלת טומאה הריהם טהורים, ואם <strong>שייר בהם מקום הנחת כוסות</strong> שלא נשבר, או שלא חיפהו בשיש — <strong>טמא. ר' יהודה אומר: מקום הנחת החתיכות</strong> של בשר ולחם אף הוא צריך להיות שלם וגלוי, ואז נידון הוא ככלי עץ. ומכל מקום למדים אנו מכאן שכלי עץ מצופה בטל לגבי ציפויו, ונידון כמוהו. וכמו שכלי עץ המצופה באבן הריהו טהור משום ציפוי האבן, כך כלי עץ המצופה בזהב, אף שהוא טהור מחמת עצמו — הריהו טמא משום ציפוי הזהב.
 <strong>וכי תימא</strong> <small>[ואם תאמר]</small> כי <strong>שאני</strong> <small>[שונים]</small> <strong>עצי שטים</strong> שמהם נעשה השולחן <strong>דחשיבי ולא בטלי</strong> <small>[ש</small>הם <small>חשובים ואינם בטלים]</small> אף לגבי ציפויים, <strong>הניחא</strong> <small>[זה נוח]</small> <strong>ל</strong>שיטת <strong>ריש לקיש</strong> ש<strong>אמר: לא שנו</strong> שכלי עץ בטל לגבי ציפויו <strong>אלא בכלי אכסלגים</strong> (עץ מסויים, שאינו יקר כל כך) <strong>הבאין ממדינת הים</strong> שהם בטלים לגבי ציפויים, <strong>אבל בכלי מסמים</strong> שהעץ עצמו יקר מאוד — <strong>לא בטלי</strong> <small>[אינם בטלים],</small> אם כן <strong>שפיר</strong> <small>[יפה]</small> אפשר לומר שעץ השולחן אינו בטל לגבי ציפוי הזהב שלו. <strong>אלא ל</strong>שיטת <strong>ר' יוחנן,</strong> ש<strong>אמר: אפילו בכלי מסמים נמי בטלי</strong> <small>[גם כן בטלים],</small> שכל עץ בטל לגבי ציפויו, <strong>מאי איכא למימר</strong> <small>[מה יש לומר]?</small>
 <strong>וכי תימא</strong> <small>[ואם תאמר]</small> שיש הבדל <strong>כאן בציפוי עומד,</strong> שאם הציפוי קבוע בעץ ואיננו זז ממנו, העץ הולך אחר הציפוי, ואילו <strong>כאן</strong> מדובר <strong>בציפוי שאינו עומד</strong> וכיון שציפוי הזהב על כלי המקדש הוא ציפוי שאפשר להסיר אותו, אינו מבטל את השולחן — <strong>והא בעא מיניה</strong> <small>[והרי</small> כבר <small>שאל אותו]</small> <strong>ריש לקיש מר' יוחנן:</strong> האם הלכה זו שכלי עץ בטל לציפויו, היא דווקא <strong>בציפוי עומד או</strong> גם <strong>בציפוי שאינו עומד,</strong> ועוד שאל אותו: האם מדובר <strong>ב</strong>ציפוי ה<strong>חופה</strong> (העוטף) <strong>את לבזבזיו</strong> (דפנות, של טבלת השולחן) <strong>או</strong> אף <strong>בשאינו חופה את לבזבזיו.</strong>
 <strong>ואמר ליה</strong> <small>[לו]</small> ר' יוחנן: <strong>לא שנא</strong> <small>[אינו שונה]</small> <strong>בציפוי עומד ולא שנא</strong> <small>[ואינו שונה]</small> <strong>בציפוי שאינו עומד, לא שנא</strong> <small>[אינו שונה]</small> <strong>בחופה את לבזבזיו ולא שנא</strong> <small>[ואינו שונה]</small> <strong>בשאינו חופה את לבזבזיו.</strong> ואם כן לדעת ר' יוחנן כל כלי עץ בטל לגבי ציפויו, ואם כן אף השולחן בטל לגבי ציפוי הזהב שלו, וצריך לקבל טומאה! <strong>אלא</strong> כך יש לומר: <strong>שאני</strong> <small>[שונה]</small> <strong>שלחן</strong> הפנים מטעם אחר —
## דף כז.
 <strong>דרחמנא קרייה</strong> <small>[שהתורה קראה אותו]</small> <strong>"עץ", דכתיב</strong> <small>[שנאמר]:</small> <strong>"המזבח עץ שלש אמות גבה וארכו שתים אמות ומקצעותיו לו וארכו וקירתיו עץ וידבר אלי זה השלחן אשר לפני ה'"</strong> (יחזקאל מא, כב), משמע שהשולחן קרוי בכתוב "עץ", אף על פי שאין העץ שבו נראה, ומטעם זה נדון ככלי עץ, ולא היה מקבל טומאה לולא היו מזיזים אותו.
 כיון שהוזכר פסוק זה, מבארים דבר תמוה שבו; <strong>פתח</strong> הכתוב <strong>במזבח וסיים בשלחן! ר' יוחנן וריש לקיש דאמרי תרוייהו</strong> <small>[שאמרו שניהם]</small> והסבירו מדוע פתח במזבח וסיים בשלחן, ודרשו: <strong>בזמן שבית המקדש קיים — מזבח מכפר על אדם, עכשיו</strong> משחרב בית המקדש <strong>שלחנו של אדם מכפר עליו,</strong> שאם הוא מאכיל עליו אורחים, הרי זו כפרת עוון בשבילו.
 <big>א</big> שנינו במשנה: <strong>כל הכלים שבמקדש יש להם שניים</strong> כדוגמתם, מפני שהם עשוים להיטמא, חוץ ממזבח הזהב ומזבח הנחושת שאינם מקבלים טומאה. <strong>מזבח הנחושת — דכתיב</strong> <small>[שנאמר]:</small> <strong>"מזבח אדמה תעשה לי"</strong> (שמות כ, כא), שמזבח הנחושת נקרא "אדמה", ללמדנו: כשם שאדמה אינה נטמאת — כך המזבח איננו נטמא. <strong>מזבח הזהב — דכתיב</strong> <small>[שנאמר]:</small> <strong>"המנרה והמזבחת"</strong> (במדבר ג, לא), <strong>איתקוש</strong> <small>[הוקשו,</small> הושוו<small>]</small> בפסוק זה ה<strong>מזבחות זה לזה,</strong> שכשם שמזבח הנחושת אינו מקבל טומאה גם זה של הזהב אינו מקבל טומאה.
 <big>ב</big> שנינו במשנה שר' אליעזר נתן טעם לטהרת המזבחות מפני שהם כקרקע, <strong>וחכמים אומרים:</strong> מפני שהן מצופים. ותוהים: <strong>אדרבה</strong> (להיפך) <strong>כיון</strong> ש<strong>מצופין נינהו</strong> <small>[הם]</small> <strong>מיטמאו</strong> <small>[</small>הרי הם <small>נטמאים],</small> שהרי ציפויים עשוי מתכת, ומתכת הלא מקבלת טומאה! ומתרצים: <strong>אימא</strong> <small>[אמור]</small> ותקן את הגירסה, <strong>וחכמים</strong> אומרים: אכן <strong>מטמאין</strong> הן, <strong>מפני שהן מצופין.</strong>
 <strong>ואיבעית אימא</strong> <small>[אם תרצה אמור]</small> שהגירסה כפי שאמרנו, וכך יש להבין: <strong>רבנן</strong> <small>[חכמים]</small> <strong>לר' אליעזר קאמרי</strong> <small>[אומרים]:</small> <strong>מאי דעתיך</strong> <small>[מה דעתך]</small> שאתה נותן טעם זה לטהרתם, <strong>משום</strong> ש<strong>מצופין</strong> הם במתכת, ולכן לולא הטעם שהם כקרקע היו נטמאים — זה אינו, כיון שציפוי המתכת אינו חשוב, אלא
 <strong>מיבטל בטיל צפויין גבייהו</strong> <small>[בטל הציפוי לגביהם],</small> וכיון שגוף המזבחות הללו אינו של מתכת אינם מקבלים טומאה, גם אם אינם נחשבים כמחוברים לקרקע.
 כיון שהוזכר ציפויו של המזבח מביאים מה ש<strong>אמר ר' אבהו אמר ר' אלעזר: תלמידי חכמים אין אור</strong> (אש) <strong>של גיהנם שולטת בהן, קל וחומר מסלמנדרא</strong> שהיא בריה שאמרו שנבראת מן האש ואין האש שולטת בה, <strong>ומה סלמנדרא שתולדת אש</strong> בלבד <strong>היא</strong> בכל זאת <strong>הסך מדמה</strong> על גופו <strong>אין אור</strong> (אש) <strong>שולטת בו, תלמידי חכמים שכל גופן אש, דכתיב</strong> <small>[שנאמר]:</small> <strong>"הלוא כה דברי כאש נאם ה'"</strong> (ירמיהו כג, כט), שתלמידי חכמים מתאחדים עם התורה שהם לומדים, ואם כן כולם אש — <strong>על אחת כמה וכמה</strong> שאין האש שולטת בהם.
 <strong>אמר ריש לקיש: אין אור</strong> (אש) <strong>של גיהנם שולטת</strong> גם <strong>בפושעי ישראל, קל וחומר ממזבח הזהב; מה מזבח הזהב שאין עליו</strong> ציפוי <strong>אלא כעובי דינר זהב, כמה שנים</strong> שמבערים עליו קטורת ו<strong>אין האור שולטת בו,</strong> שאין הזהב נפחת, <strong>פושעי ישראל שמלאין מצות כרמון,</strong> ומניין לנו — <strong>דכתיב</strong> <small>[שנאמר]:</small> <strong>"כפלח הרמון רקתך"</strong> (שיר השירים ד, ג), ודורשים: <strong>אל תקרי "רקתך" אלא רקנין שבך</strong> (שדורש כאילו כתוב "ריקתך"), שאף הם מלאים במצוות כרימון — <strong>על אחת כמה וכמה</strong> שאין אש הגיהנם שולטת בהם.

# ביאור שטיינזלץ על יומא
עדין שטיינזלץ
## דף ב.
 <strong>שבעת ימים קודם יום הכפורים מפרישין כהן גדול</strong> שכל עבודת יום הכיפורים אינה נעשית אלא על ידו <strong>מביתו ללשכת פרהדרין</strong> חדר מיוחד במקדש שהוכן לצורך מגורי הכהן הגדול בימים אלו. <strong>ומתקינין</strong> (מכינים) <strong>לו כהן אחר תחתיו</strong> שיוכל למלא את מקומו <strong>שמא יארע בו פסול</strong> טומאה או אונס אחר ביום הכיפורים אשר ימנע את כניסתו לבית המקדש.
 <strong>ר' יהודה אומר: אף אשה אחרת מתקינין לו, שמא תמות אשתו</strong> ומתוך <strong>שנאמר</strong> בסדר עבודת יום הכיפורים <strong>"וכפר בעדו ובעד ביתו"</strong> (ויקרא טז, ו) ופירשו <strong>"ביתו"</strong> — <strong>זו אשתו,</strong> הרי כדי שיוכל לקיים את האמור בכתוב חייב הכהן להיות נשוי וכיון שיש לחשוש למות אשתו יש להכין לו אשה אחרת. <strong>אמרו לו</strong> חכמים לר' יהודה: <strong>אם כן</strong> שאתה חושש למיתת האשה הרי <strong>אין לדבר סוף</strong> שהרי על אשה זו שהתקינו לו יהא עליך לחשוש שמא תמות. אלא וודאי שאין לחשוש לכך.
 <big>ב גמרא</big> דין הפרשת הכהן לצורך עבודת יום הכיפורים, בין במעשה ובין בטעמו, דומה במקצת לדין הכנת הכהן האמור לעסוק בשריפת הפרה האדומה, על כן מביאים <strong>תנן התם</strong> <small>[שנינו שם]</small> במסכת פרה: <strong>שבעת ימים קודם שריפת הפרה</strong> האדומה <strong>היו מפרישין</strong> את ה<strong>כהן השורף את הפרה מביתו ללשכה שעל פני הבירה</strong> (שבהר הבית), ואותה לישכה בצד <strong>צפונה מזרחה</strong> של העזרה היתה, <strong>ולשכת בית האבן היתה נקראת.</strong> ומבארים: <strong>ולמה נקרא שמה לשכת בית האבן — שכל מעשיה</strong> שעושים לצורך שריפת הפרה האדומה לא היו אלא <strong>בכלי גללים, בכלי אבנים ובכלי אדמה,</strong> שכלים אלה אינם מקבלים טומאה.
 ושואלים: <strong>מאי טעמא</strong> <small>[מה טעם]</small> מחמירים כל כך בטהרת הפרה? ומסבירים: <strong>כיון</strong> שכהן <strong>טבול יום כשר</strong> בעשיית <strong>פרה</strong> לאחר שטבל אף שעדיין לא העריב שמשו, <strong>דתנן</strong> <small>[ש</small>כן <small>שנינו</small> במשנה<small>]:</small> <strong>מטמאין היו</strong> בכוונה את <strong>הכהן השורף את הפרה ומטבילין אותו</strong> מיד, וכל זאת כדי <strong>להוציא מלבן של צדוקים</strong> להראות בפומבי שאין חוששים לדבריהם. ש<strong>היו</strong> הם <strong>אומרים: במעורבי השמש</strong> כלומר, בכהנים שטבלו לטהרתם והעריבה עליהם השמש, ונטהרו טהרה גמורה בלבד <strong>היתה נעשית</strong> הפרה.
 וכיון שהיו מטמאים את הכהן השורפה <strong>תקינו</strong> <small>[התקינו]</small> <strong>לה רבנן</strong> <small>[חכמים]</small> כנגד זה חומרות יתירות מרובות: שתיעשה ב<strong>כלי גללים, כלי אבנים וכלי אדמה דלא ליקבלו</strong> <small>[שאינם</small> מסוגלים <small>לקבל]</small> <strong>טומאה כי היכי</strong> <small>[כדי]</small> ש<strong>לא ליזלזלו</strong> <small>[יזלזלו]</small> <strong>בה</strong> לעשותה בטומאה מתוך שיראו שמקילים בה לעשותה אף בטבול יום.
 <big>ג</big> כיון שהובאה משנה זו שואלים לגופה: <strong>מאי שנא</strong> <small>[</small>ב<small>מה שונה,</small> מדוע<small>]</small> בחרו לשכן את הכהן העושה את הפרה האדומה דווקא בלישכה הפונה <strong>צפונה מזרחה?</strong> ומשיבים: <strong>כיון</strong> ש<strong>חטאת היא</strong> שהפרה האדומה מכונה במקרא "חטאת" (במדבר יט, ט) <strong>ו</strong>קרבן <strong>חטאת</strong> (שחיטתו וזריקת דמו) <strong>טעונה צפונה</strong> למזבח. <strong>וכתיב</strong> <small>[ונאמר]</small> <strong>בה</strong> בפרה אדומה גם: <strong>"</strong>והזה <strong>אל נכח פני אהל מועד"</strong> (במדבר יט, ד) ולפני אוהל מועד משמע — צד מזרח שלו. על כן <strong>תקינו</strong> <small>[תיקנו]</small> <strong>לה רבנן</strong> <small>[חכמים]</small> <strong>לשכה צפונה מזרחה, כי היכי דלהוי</strong> <small>[כדי שיהא]</small> <strong>לה</strong> לעשיית הפרה <strong>היכירא</strong> <small>[היכר]</small> ומתוך כך ישים הכהן העושה אותה אל ליבו להיות זריז במעשיה וסדר עבודותיה.
 עוד שואלים בלשונה של המשנה שהובאה: <strong>מאי</strong> <small>[מה</small> פירוש<small>]</small> <strong>"בירה"</strong> הנזכר בה? <strong>אמר רבה בר בר חנה אמר ר' יוחנן: מקום היה בהר הבית ו"בירה" שמו,</strong> ולידו היתה לישכת בית האבן. <strong>וריש לקיש אמר: כל המקדש כולו קרוי "בירה", שנאמר</strong> בדברי דוד: <strong>"</strong>ולשלמה בני תן לבב שלם לשמור מצוותיך עדותיך וחוקיך ולעשות הכל ולבנות <strong>הבירה אשר הכינותי"</strong> (דברי הימים א' כט, יט).
 <big>ד</big> לגופה של ההלכה שיש להפריש את הכהן מביתו לצורך עבודת יום הכיפורים ולצורך עשיית הפרה, שואלים: <strong>מנא הני מילי</strong> <small>[מנין דברים אלה]</small> מה מקורם במקרא? <strong>אמר ר' מניומי בר חלקיה אמר ר' מחסיא בר אידי אמר ר' יוחנן:</strong> בדין פרישת אהרן ובניו וישיבתם במשכן במשך שבעה ימים ולא עשו את עבודת הקודש אלא ביום השמיני לימי המילואים ו<strong>אמר קרא</strong> <small>[הכתוב]:</small> <strong>"כאשר עשה ביום הזה צוה ה' לעשת לכפר עליכם"</strong> (ויקרא ח, לד) משמע שהציווי על הפרשה כגון זו נאמר לא רק לשעתו אלא אף לדורות. וכך יש לדרוש את הכתוב: <strong>"לעשת" — אלו מעשי פרה</strong> אדומה שצריך הכהן העושה אותה בפרישה שבעה ימים טרם עשייתה, <strong>"לכפר" — אלו מעשי יום הכפורים,</strong> שחייב הכהן הגדול בפרישה שבעה ימים טרם יום הכיפורים.
 על מדרש זה שואלים: <strong>בשלמא, כוליה קרא בפרה לא מתוקם</strong> <small>[נניח, כל הפסוק אינו ניתן להיות מועמד,</small> מוסבר, רק לענין <small>פרה</small> אדומה<small>]</small> כי <strong>"לכפר" כתיב</strong> <small>[נאמר]</small> שם, <strong>ופרה לאו</strong> <small>[לא]</small> <strong>בת כפרה היא,</strong> שהרי אין ייעודה לכפרה אלא לטהרה היא נעשית. <strong>אלא, אימא כוליה קרא</strong> <small>[אמור</small> ש<small>כל הכתוב</small> כולו<small>]</small> <strong>ביום הכפורים כתיב</strong> <small>[נאמר]</small> שמעשה הכפרה של יום הכיפורים הוא כימי המילואים, ומהיכן אם כן תלמד לפרישת הכהן העושה את הפרה האדומה!
 <strong>אמרי</strong> <small>[אומרים]</small> כתשובה לכך: <strong>יליף</strong> <small>[לומד]</small> הוא בגזירה שווה <strong>"צוה" "צוה".</strong> שכן <strong>כתיב הכא</strong> <small>[נאמר כאן]</small> בימי המילואים <strong>"צוה ה' לעשת", וכתיב התם</strong> <small>[ונאמר שם]</small> בפרה אדומה <strong>"זאת חקת התורה אשר צוה ה' לאמר"</strong> (במדבר יט, ב), ונלמד: <strong>מה</strong> לשון "צוה" שנאמר <strong>להלן,</strong> בענין <strong>פרה</strong> נאמר <strong>— אף</strong> האמור <strong>כאן</strong> "צוה ה' לעשות" שנאמר בפרשת המילואים נאמר אף לענין <strong>פרה. ומה כאן</strong> במילואים יש דין <strong>פרישה</strong> טרם מעשה העבודה <strong>— אף להלן</strong> בדין פרה דרושה <strong>פרישה</strong> טרם עשייתה.
## דף ב:
 ומקשים: <strong>ואימא</strong> <small>[ואמור]</small> שאכן נלמד גזירה שווה, אך לא כמו זו שלמדנו כי אם <strong>"צוה", "צוה"</strong> של <strong>יום הכפורים, דכתיב</strong> <small>[שהרי נאמר</small> בו<small>]:</small> <strong>"</strong>והיתה זאת לכם לחוקת עולם לכפר על בני ישראל מכל חטאותם אחת בשנה <strong>ויעש כאשר צוה ה' את משה"</strong> (ויקרא טז, לד) ואינך למד אם כן אלא לפרישה טרם יום הכיפורים. ודוחים: אין ללמוד כן, כי אין דנים בגזירה שווה אלא דברים השוים זה לזה, ולכן <strong>דנין "צוה"</strong> שנאמר בענין ש<strong>לפני עשיה</strong> כגון בפרה של המצוה <strong>מ"צוה"</strong> ש<strong>לפני עשיה</strong> האמורה במילואים, <strong>ואין דנין "צוה"</strong> ש<strong>לאחר</strong> עשיה, כגון זה האמור בענין יום הכיפורים, שנאמר לאחר עשייתה וקיומה של המצוה, <strong>מ"צוה"</strong> ש<strong>לפני עשיה.</strong>
 ומקשים עוד על הגזירה שווה הראשונה: <strong>ואימא</strong> <small>[ואמור]</small> שהיא באה ללמד לענין <strong>"צוה"</strong> האמור ב<strong>קרבנות, דכתיב</strong> <small>[שנאמר]</small> בהם: <strong>"ביום צותו את בני ישראל</strong> להקריב את קרבניהם<strong>"</strong> (ויקרא ז, לח)! ודוחים: <strong>דנין</strong> ולמדים בגזירה שווה לשון <strong>"צוה" מ</strong>לשון <strong>"צוה"</strong> שהן מילים שוות<strong>, ואין דנין</strong> לשון <strong>"צותו" מ</strong>לשון <strong>"צוה"</strong> שאינן מילים שוות.
 על כך מקשים: <strong>ומאי נפקא מינה</strong> <small>[ומה יוצא</small> מהבדל <small>זה]</small> כלומר, האם הבדל זה יש בו כדי לעכב? <strong>והתנא דבי</strong> <small>[והרי</small> כבר <small>שנה</small> החכם <small>מבית</small> מדרשו<small>]</small> של <strong>ר' ישמעאל</strong> על הכתוב: <strong>"ושב הכהן</strong> ביום השביעי וראה והנה פשה הנגע בקירות הבית<strong>"</strong> (ויקרא יד, לט) והכתוב הדומה לו: <strong>"ובא הכהן</strong> וראה והנה פשה הנגע בבית<strong>"</strong> (ויקרא יד, מד) ודרש: <strong>זו היא "שיבה", זו היא "ביאה",</strong> כלומר אף שאין שוויון בין מילים אלו יש ללמוד בהן גזירה שווה, וכל שנאמר בענין אחד שייך גם לשני. ומתוך כך ניתן להסיק שאפילו כשקיים הבדל גדול בין המילים, כיון שהתוכן זהה — דנים גזירה שווה, כל שכן כאן ששורש המילים אחד, ואין הבדל אלא בצורה הדקדוקית!
 ודוחים: <strong>הני מילי</strong> <small>[דברים אלו]</small> שיש ללמוד גזירה שווה כזו, הרי זה דווקא <strong>היכא דליכא דדמי ליה</strong> <small>[היכן שאין</small> מילה <small>הדומה לה</small> בדיוק<small>]</small> ולכן משווים אף את המילים שאינן דומות. <strong>אבל היכא דאיכא דדמי ליה</strong> <small>[היכן שיש</small> מילה <small>הדומה לה] —</small> <strong>מדדמי ליה ילפינן</strong> <small>[מן הדומה לה למדים אנו].</small>
 <big>א</big> עוד דנים ומעיינים בגזירה השווה לענין פרישת הכהן. אמרנו כי <strong>"לכפר" — אלו מעשה יום הכפורים.</strong> ושואלים: <strong>ואימא</strong> <small>[ואמור]</small> שהכוונה היא <strong>לכפרה</strong> של <strong>קרבנות</strong> בכלל, שכל כהן העוסק בעבודת הקרבנות העשויים לכפר יצטרך לפרוש שבעה ימים טרם עבודתו!
 את השאלה הזו מנסים לדחות מבחינה מעשית: <strong>מי ידעינן הי</strong> <small>[האם יודעים אנו איזה]</small> <strong>כהן מתרמי</strong> <small>[יזדמן]</small> להקריב קרבן מסויים, <strong>דבעי ליה</strong> <small>[שיצטרך לעשות]</small> <strong>פרישה?</strong> על דחיה זו משיבים: <strong>אלמה</strong> <small>[למה]</small> <strong>לא?</strong> יש ויש דרך לעשות זאת, כגון <strong>ניבעי ליה</strong> <small>[נצריך]</small> <strong>פרישה לכוליה</strong> <small>[לכל]</small> <strong>משמרת בית</strong> ה<strong>אב,</strong> שהרי לכל משמר יש שבוע קבוע לעבוד בו, ולכל בית אב במשמרת יש יום קבוע לעבודה בשבוע זה, ונאמר כי כל הכהנים השייכים לבית אב המיועד לעבודה ביום מסויים, יצטרכו לפרוש שבוע קודם! על כן דוחים את ההצעה בדרך אחרת: <strong>דנין דבר שקבוע לו זמן</strong> ידוע בשנה, כיום הכיפורים, <strong>מדבר שקבוע לו זמן</strong> כמצוות המילואים למשכן, <strong>לאפוקי</strong> <small>[להוציא]</small> <strong>קרבנות, דכל יומא איתנהו</strong> <small>[שבכל יום ישנם]</small> וכיון שאינם מאותו סוג — אין ללמוד לגביהם.
 ומקשים עוד: <strong>ואימא</strong> <small>[ואמור]</small> שהכוונה במילה "לכפר" היא לקרבנות ה<strong>רגלים</strong> שיצטרכו מקריבי קרבנות הכפרה שברגל לפרוש שבעה ימים קודם! ודוחים: <strong>דנין דבר שנוהג פעם אחת בשנה</strong> ביום הכיפורים <strong>מדבר הנוהג פעם אחת בשנה</strong> כמילואים שלא נעשו פעמיים, <strong>לאפוקי</strong> <small>[להוציא]</small> <strong>רגלים, דלאו</strong> <small>[שלא]</small> <strong>פעם אחת בשנה נינהו</strong> <small>[הם]</small> אלא שלוש פעמים.
 ומקשים: <strong>ואימא</strong> <small>[ואמור]</small> שרק <strong>רגל אחד</strong> מן הרגלים יצטרך פרישה, ויהא זה איפוא רק אחת בשנה! <strong>וכי תימא</strong> <small>[ואם תאמר]:</small> <strong>לא ידעינן הי מיניהו</strong> <small>[אין אנו יודעים איזה מהם]</small> הוא החשוב שבהם שצריך לפרוש לפניו, והרי יש להסתפק <strong>אי</strong> <small>[אם]</small> הכוונה ל<strong>חג המצות</strong> (פסח), <strong>הואיל ופתח בו הכתוב תחלה</strong> שתמיד מקדימו לשלושה רגלים, <strong>אי</strong> <small>[אם]</small> הכוונה ל<strong>חג הסוכות, הואיל ומרובה מצותו</strong> בקרבנות, שמרובים בו יותר מבשאר רגלים!
 <strong>אלא</strong> עלינו לדחות את כל הנימוקים שאמרנו ולתת תשובה אחרת לשאלה: <strong>דנין</strong> בגזירה השווה <strong>פרישת שבעה</strong> ימים <strong>ל</strong>פני <strong>יום אחד</strong> של עבודת קודש, של יום הכיפורים, <strong>מפרישת שבעה ליום אחד</strong> של המילואים. <strong>ואין דנין פרישת שבעה</strong> ימים <strong>ל</strong>פני עבודת <strong>שבעה</strong> ימים של הרגל, <strong>מפרישת שבעה</strong> ימים <strong>ל</strong>פני <strong>יום אחד</strong> של המילואים, ולכן אין לפרש "לכפר" לענין הרגלים.
 ומקשים: אם לפי נימוק זה <strong>ואימא</strong> <small>[ואמור]</small> שנלמד מן הכתוב שהכוונה שיפרשו שבעה ימים טרם <strong>שמיני</strong> עצרת, שאף הוא חג, ואז תתקיים ההשוואה, שהרי גם זו <strong>פרישת שבעה ליום אחד הוא!</strong> ודוחים: <strong>דנין דבר שאין קדושה לפניו</strong> כיום הכיפורים שהימים שלפניו ימי חול <strong>מדבר שאין קדושה לפניו</strong> כמילואים, שאף לפניהם לא היה כל יום מקודש, <strong>ואין דנין דבר שיש קדושה לפניו</strong> כשמיני עצרת שיש לפניו את שבעת ימי חג הסוכות <strong>מדבר שאין קדושה לפניו.</strong>
 על כך מקשים: <strong>ולאו</strong> <small>[וכי לא]</small> <strong>קל וחומר הוא</strong> שאפשר ללמוד כאן? <strong>השתא</strong> <small>[עכשיו,</small> הרי<small>]</small> אם <strong>דבר שאין קדושה לפניו בעי</strong> <small>[צריך]</small> <strong>פרישה</strong> מפני קדושתו, <strong>דבר שיש קדושה לפניו לא כל שכן</strong> שיצטרך פרישה קודמת לו! <strong>אמר רב משרשיא</strong> בדחיית קושיה זו: <strong>לא,</strong> אי אפשר ללמוד קל וחומר כאן, כי <strong>"הזה" כתיב</strong> <small>[נאמר]</small> ("כאשר עשה ביום הזה") להדגיש: דווקא יום <strong>כזה</strong> בדיוק כפי שהיה במילואים, ולא בכל אופן אחר.
 <strong>רב אשי אמר:</strong> אין לפרש שיצטרכו פרישה לפני שמיני עצרת מטעם אחר, שכן <strong>מי איכא מידי</strong> <small>[האם יש דבר]</small> ש<strong>עיקר רגל</strong> כלומר, היום הראשון של חג הסוכות, <strong>לא בעי</strong> <small>[אינו צריך]</small> <strong>פרישה</strong> כפי שכבר הוכחנו, ואילו ה<strong>טפל דידיה</strong> <small>[לו]</small> <strong>בעי</strong> <small>[צריך]</small> <strong>פרישה</strong> כלומר, שמיני עצרת שהוא כתוספת, יום העצרת שלאחר החג העיקרי תהא בו קדושה וחומרה יותר מאשר בעיקר החג? <strong>ואפילו ל</strong>שיטת <strong>מאן</strong> <small>[מי]</small> ש<strong>אמר: שמיני</strong> עצרת <strong>רגל בפני עצמו הוא</strong> שאין דינו כחלק מחג הסוכות אלא כחג בפני עצמו, הרי <strong>הני מילי</strong> <small>[דברים אלה</small> אמורים<small>]</small> <strong>לענין</strong>
## דף ג.
 <strong>פז"ר קש"ב</strong> כלומר שעושים <strong>פ</strong>יס חדש בפני עצמו לקבוע מי הכהנים הזכאים להקריב את הקרבנות בו, ואין ממשיכים לפי הסדר שנקבע בחג הסוכות. וכן מברכים בו <strong>ז</strong>מן ("שהחיינו") כשם שמברכים בכל כניסת חג חדש, וכן נחשב כ<strong>ר</strong>גל לעצמו אף לענין שמו, שאין שם חג הסוכות עליו. ומביאים בו <strong>ק</strong>רבן לעצמו, שאין ממשיכים בסדר קרבנות חג הסוכות אלא באופן שונה. וכן יש לו <strong>ש</strong>יר מיוחד לעצמו ששרים בו הלויים במקדש, ואין ממשיכים בו בסדר מזמורי תהילים ששרים בסוכות. וכן יש לו <strong>ב</strong>רכה לעצמו שאומרים בו נוסח מיוחד בברכת המזון ובתפילה (תוספות) שלא כבשאר ימי חג הסוכות.
 <strong>אבל</strong> עם כל ההבדלים הללו <strong>לענין תשלומין</strong> כלומר לענין השלמת חובות קרבנות הרגל, לכל הדעות <strong>תשלומין</strong> של החג ה<strong>ראשון הוא, דהא תנן</strong> <small>[שהרי שנינו</small> במשנה<small>]:</small> <strong>מי שלא חג</strong> (לא הביא קרבן חגיגה) <strong>ביום טוב הראשון של חג</strong> (הוא חג הסוכות) <strong>חוגג</strong> ומביא קרבן <strong>והולך כל</strong> ימי <strong>הרגל כולו,</strong> וכן ב<strong>יום טוב האחרון של חג.</strong> משמע ששמיני עצרת נחשב יום טוב אחרון של החג, ונספח לו לענין חובותיו.
 ועוד מקשים: <strong>ואימא</strong> <small>[ואמור]</small> שנעשה פרישה לפני <strong>עצרת</strong> [שבועות], שאף כאן תהא זאת <strong>פרישת שבעה ליום אחד הוא,</strong> והרי אף הוא חג שאין קדושה לפניו! <strong>אמר ר' אבא:</strong> יש לחלק בין המילואים ועצרת, שכן <strong>דנין פר אחד ואיל אחד</strong> שהם חובת יום הכיפורים <strong>מפר אחד ואיל אחד</strong> שהקריבו במילואים, <strong>לאפוקי</strong> <small>[להוציא]</small> <strong>עצרת</strong> ש<strong>שני אילים הם</strong> <small>[הם]</small> שחייבים להקריב בו ביום.
 ומקשים: <strong>הניחא</strong> <small>[זה נוח]</small> <strong>ל</strong>שיטת <strong>מאן</strong> <small>[מי]</small> ש<strong>אמר יום הכפורים איל אחד</strong> בלבד <strong>הוא</strong> שמקריבים בו לחובת היום, <strong>אלא למאן</strong> <small>[מי]</small> ש<strong>אמר שני אילים נינהו</strong> <small>[הם]</small> שמקריבים ביום הכיפורים, אם כן <strong>מאי איכא למימר</strong> <small>[מה יש לומר]</small> שלפי זה אף יום הכיפורים אינו שווה למילואים! <strong>דתניא</strong> <small>[ש</small>הרי <small>שנינו</small> בברייתא<small>],</small> <strong>רבי אומר: איל אחד הוא,</strong> כי האיל <strong>האמור כאן</strong> בספר ויקרא, ככתוב: "בזאת יבוא אהרן אל הקודש בפר בן בקר לחטאת ואיל לעולה" (ויקרא טז, ג) <strong>הוא האמור בחומש הפקודים</strong> "ובעשור לחודש השביעי הזה מקרא קודש יהיה לכם ועניתם את נפשותיכם כל מלאכה לא תעשו. והקרבתם עולה לה' לריח ניחוח פר בן בקר אחד איל אחד..." (במדבר כט, ז-ח). <strong>ר' אליעזר בר' שמעון אומר: שני אילים הם</strong> שמקריבים ביום הכיפורים, <strong>אחד האמור כאן</strong> בספר ויקרא <strong>ואחד האמור בחומש הפקודים!</strong>
 את התירוץ הזה דוחים: <strong>אפילו תימא</strong> <small>[תאמר]</small> כי הדבר כשיטת <strong>ר' אליעזר בר' שמעון</strong> שמקריבים ביום הכיפורים שני אילים, מכל מקום יש לחלק בינו ובין חג השבועות: <strong>התם</strong> <small>[שם]</small> ביום הכיפורים <strong>חד</strong> <small>[אחד</small> מהם<small>]</small> שנצטוו עליו בספר ויקרא <strong>חובת היום</strong> לכפרה המיוחדת ליום כיפור הוא נועד, <strong>וחד</strong> <small>[ואחד</small> מהם<small>]</small> שבספר במדבר <strong>למוספין. לאפוקי עצרת</strong> <small>[להוציא]</small> <strong>דתרוייהו</strong> <small>[ששניהם,</small> שני האילים<small>]</small> ל<strong>חובת היום נינהו</strong> <small>[הם],</small> ואם כן אין הדבר דומה למילואים.
 ומקשים עוד: <strong>ואימא</strong> <small>[ואמור]</small> שנלמד שיש חובת פרישה לפני <strong>ראש השנה,</strong> שאף אז תהיה זו <strong>פרישת שבעה ליום אחד הוא</strong> ובשניהם קרבן היום הוא פר ואיל! <strong>אמר ר' אבהו</strong> יש לדחות ולומר: <strong>דנין פר ואיל</strong> שמביא הכהן הגדול <strong>משלו</strong> ביום הכפורים <strong>מפר ואיל</strong> שהביא אהרן מ<strong>שלו</strong> במילואים. <strong>לאפוקי</strong> <small>[להוציא]</small> <strong>עצרת וראש השנה</strong> שפר ואיל שמביאין אז, משל ה<strong>ציבור נינהו</strong> <small>[הם]</small> ולא של הכהן. על הסבר זה מקשים: <strong>הניחא</strong> <small>[זה נוח]</small> <strong>ל</strong>שיטת <strong>מאן</strong> <small>[מי]</small> ש<strong>אמר</strong> שבכל מקום שנאמר <strong>"קח לך"</strong> — כוונתו <strong>משלך</strong> מרכושך הפרטי,
## דף ג:
 וכן כאשר נאמר <strong>"ועשה לך"</strong> — כוונתו <strong>משלך, אלא ל</strong>שיטת <strong>מאן</strong> <small>[מי]</small> ש<strong>אמר</strong> שאף "קח לך" "ועשה לך" כוונתו <strong>משל צבור, מאי איכא למימר</strong> <small>[מה יש לומר]</small> כדי להבדיל בין יום הכיפורים לשאר ימים?
 <strong>דתניא</strong> <small>[ש</small>הרי <small>שנינו</small> בברייתא<small>]:</small> כשנאמר בתורה <strong>"קח לך" —</strong> הכוונה <strong>משלך, ו"עשה לך" — משלך,</strong> ואילו כשנאמר <strong>"ויקחו אליך"</strong> כוונתו <strong>משל צבור,</strong> שהם יקחו משלהם ויביאו אליו, אלו <strong>דברי ר' יאשיה. ר' יונתן אומר: בין "קח לך" בין "ויקחו אליך" —</strong> הכוונה <strong>משל צבור, ומה תלמוד לומר "קח לך"</strong> שמשמעו משלך — יש להבין שאמר ה' למשה: <strong>כביכול משלך אני רוצה יותר משלהם,</strong> ולכן נתייחסה הלקיחה למשה, אבל בפועל לוקחים משל ציבור.
 <strong>אבא חנן אמר משום</strong> <small>[בשם]</small> <strong>ר' אלעזר: כתוב אחד אומר: "ועשית לך ארון עץ"</strong> (דברים י, א) ומשמע עשה משלך <strong>וכתוב אחד אומר</strong> באותו ענין: <strong>"ועשו ארון עצי שטים"</strong> (שמות כה, י) משל ישראל, <strong>הא כיצד</strong> ניישב את הסתירה בין הכתובים? אלא <strong>כאן בזמן שישראל עושין רצונו של מקום</strong> נקרא מעשה ארון הברית על שמם, <strong>כאן בזמן שאין</strong> ישראל <strong>עושין רצונו של מקום</strong> מייחסים את הארון למשה לבדו. ולפי זה אין הבדל בין קרבנות יום הכיפורים לקרבנות אחרים!
 את הקושיה הזו דוחים: <strong>עד כאן לא</strong> שמענו ש<strong>פליגי</strong> <small>[נחלקו]</small> <strong>אלא בקיחות דעלמא</strong> <small>[סתם]</small> <strong>ועשיות דעלמא</strong> <small>[סתם],</small> <strong>קיחות דעלמא</strong> <small>[סתם] —</small> כגון <strong>"קח לך סמים"</strong> (שמות ל, לד), <strong>עשיות דעלמא</strong> <small>[סתם] —</small> כגון <strong>"עשה לך שתי חצוצרת כסף"</strong> (במדבר י, ב). <strong>אבל הנך פרושי קא מפרש</strong> <small>[באלה</small> של מילואים ויום הכיפורים <small>מפרש הוא]</small> הכתוב במיוחד <strong>שמשלך הוא</strong> ממש. <strong>במלואים</strong> כיצד — <strong>מכדי כתיב</strong> <small>[הלא נאמר]:</small> <strong>"ואל בני ישראל תדבר לאמר קחו שעיר עזים לחטאת</strong> ועגל וכבש בני שנה תמימים לעולה<strong>"</strong> (ויקרא ט, ג), ואם כן מה שנאמר <strong>"ויאמר אל אהרן קח לך עגל בן בקר לחטאת"</strong> (ויקרא ט, ב), <strong>למה לי</strong> שינוי לשון מפורש באותו ענין בין הפניה לבני ישראל ובין הפניה לאהרן? אלא <strong>שמע מינה</strong> <small>[למד מכאן]</small> כי <strong>"קח לך"</strong> בענין זה אכן <strong>משלך הוא.</strong>
 וכן <strong>ביום הכפורים; מכדי כתיב</strong> <small>[הלא נאמר]:</small> <strong>"בזאת יבא אהרן אל הקדש בפר בן בקר לחטאת</strong> ואיל לעולה<strong>"</strong> (ויקרא טז, ג) ונאמר: <strong>"ומאת עדת בני ישראל יקח שני שעירי עזים לחטאת והקריב את פר החטאת אשר לו"</strong> (ויקרא טז, ה) <strong>למה לי</strong> הדגשה זו שהשעירים באים מבני ישראל? אלא <strong>שמע מינה</strong> <small>[למד מכאן]</small> כי <strong>האי</strong> <small>[זה]</small> שנאמר <strong>"לו" —</strong> הכוונה <strong>משלו</strong> ממש <strong>הוא.</strong>
 <strong>רב אשי אמר</strong> נימוק אחר להבדיל בין יום הכיפורים ובין עצרת וראש השנה: <strong>דנין פר לחטאת ואיל לעולה</strong> של יום הכיפורים <strong>מפר לחטאת ואיל לעולה</strong> שנאמרו במילואים, <strong>לאפוקי</strong> <small>[להוציא]</small> <strong>ראש השנה ועצרת דתרוייהו</strong> <small>[ששניהם]</small> גם הפר וגם האיל <strong>עולות נינהו</strong> <small>[הם],</small> ואם כן אין להשוות.
 <strong>רבינא אמר</strong> בתירוץ לשאלה: <strong>דנין</strong> דבר שהוא <strong>עבודה בכהן גדול</strong> בלבד, כעבודת יום הכיפורים, <strong>מעבודה בכהן גדול</strong> של המילואים (שנעשה על ידי אהרן) <strong>לאפוקי כולהו קושייתין</strong> <small>[להוציא</small> מן <small>כל קושיותינו]</small> מתחילת הסוגיה עד כאן <strong>דלאו</strong> <small>[שאין]</small> <strong>עבודה בכהן גדול נינהו</strong> <small>[הם]</small> אלא נעשים בכל כהן.
 <strong>ואיכא דאמרי</strong> <small>[ויש שאומרים]</small> כך <strong>אמר רבינא: דנין</strong> דבר שהוא <strong>עבודה תחלה מעבודה תחילה, לאפוקי הני דלאו תחלה נינהו</strong> <small>[להוציא</small> את כל <small>אלה שלא עבודה תחילה הם].</small> דברי רבינא אלה לא היו מובנים, ושאלו: <strong>מאי</strong> <small>[מה</small> פירוש<small>]</small> <strong>תחלה</strong> זו שאמר רבינא? <strong>אילימא</strong> <small>[אם תאמר,</small> תפרש<small>]</small> <strong>תחלה בכהן גדול — היינו קמייתא</strong> <small>[הרי זה</small> התירוץ <small>הראשון]</small> עצמו. <strong>אלא</strong> כך יש להבין: <strong>עבודה תחלה במקום</strong> כלומר עבודת יום הכיפורים שהיא עבודה בקודש הקודשים שלפני כן לא נעשתה בו עבודה על ידי אחר <strong>מעבודה תחלה במקום</strong> שנעשתה במילואים כאשר התחילו להקריב במשכן. ואם כן אין ללמוד ממילואים אלא ליום הכיפורים בלבד.
 <big>א</big> <strong>כי אתא</strong> <small>[כאשר בא]</small> <strong>רב דימי</strong> מארץ ישראל לבבל <strong>אמר: ר' יוחנן מתני חדא</strong> <small>[היה</small> שונה <small>אחת]</small> כלומר, למד מדין המילואים רק הלכה אחת, <strong>ר' יהושע בן לוי מתני תרתי</strong> <small>[היה שונה שתיים].</small> ומפרש: <strong>ר' יוחנן מתני חדא</strong> <small>[שונה אחת]</small> וכך היה גורס: <strong>"לעשת לכפר" — אלו מעשה יום הכפורים</strong> הטעונים פרישה לפניהם כמילואים. <strong>ור' יהושע בן לוי מתני תרתי</strong> <small>[שונה שתיים]:</small> <strong>"לעשת" — אלו מעשה פרה</strong> אדומה, <strong>"לכפר" — אלו מעשה יום הכפורים</strong> ששניהם טעונים פרישה.
 ושואלים: וכיצד יתכן כי <strong>ר' יוחנן מתני חדא</strong> <small>[שונה</small> רק <small>אחת]</small> לזו של יום הכיפורים? <strong>והא אנן תנן</strong> <small>[והרי אנו שנינו</small> במפורש במשנה<small>]:</small> <strong>שבעת ימים קודם יום הכפורים,</strong> וכן <strong>שבעת ימים קודם שריפת הפרה</strong> מפרישים את הכהן, הרי ששתי פרישות הן! ומשיבים: פרישה זו של הכהן לפני שריפת הפרה <strong>מעלה בעלמא</strong> <small>[בלבד]</small> <strong>הוא</strong> כלומר, שהוא רק מתקנות חכמים שנעשו כדי להדגיש את קדושתה לאחר שהותרה עשייתה בטבול יום, אבל אינה מחוייבת מדין תורה.
 ומקשים: <strong>והא</strong> <small>[והרי]</small> <strong>אמר ר' מניומי בר חלקיה אמר ר' מחסיא בר אידי אמר ר' יוחנן:</strong> נאמר: <strong>"כאשר עשה ביום הזה צוה ה' לעשת לכפר עליכם"</strong> (ויקרא ח, לד) ולמדים מכאן <strong>"לעשת" — אלו מעשה פרה "לכפר" — אלו מעשה יום הכפורים</strong> הרי שאף ר' יוחנן עצמו שונה שתים! ומתרצים: <strong>ההוא דרביה</strong> <small>[</small>שיטה <small>זו של רבו]</small> היא, והוא עצמו אינו סבור כך. <strong>דכי אתא</strong> <small>[שכאשר בא]</small> <strong>רבין</strong> מארץ ישראל <strong>אמר ר' יוחנן משום</strong> <small>[בשם]</small> <strong>ר' ישמעאל: "לעשת" — אלו מעשה פרה, "לכפר" — אלו מעשה יום הכפורים.</strong> ואם כן, מה שמסר ר' מניומי בשם ר' יוחנן אינו אלא שיטת ר' ישמעאל רבו.
 <big>ב</big> לגופה של מצוות הפרישה מביאים מה ש<strong>אמר ליה</strong> <small>[לו]</small> <strong>ריש לקיש לר' יוחנן: מהיכא קא ילפת לה</strong> <small>[מהיכן אתה לומד אותה]</small> דין זה של פרישה — <strong>ממלואים, אי</strong> <small>[אם</small> כן<small>]</small> <strong>מה מלואים — כל הכתוב בהן מעכב בהן</strong> ואם שינה משהו פסל, <strong>אף הכא נמי</strong> <small>[כאן גם כן]</small> <strong>כל הכתוב בהן</strong> יהא <strong>מעכב בהן</strong> שצריך לקיים כל דיני פרישה כדיוקם.
 <strong>וכי תימא הכי נמי</strong> <small>[ואם תאמר כך</small> הוא באמת <small>גם כן]</small> ואף מצוות פרישת יום הכיפורים מעכבת בכל פרטיה, <strong>והתנן</strong> <small>[והרי שנינו</small> במשנה<small>]:</small> <strong>"ומתקינים לו כהן אחר", ולא קתני</strong> <small>[שנינו]</small> <strong>"מפרישין"</strong> גם את הכהן ממלא המקום שבעת ימים אף שיתכן שבסופו של דבר יעשה הוא את עבודת יום הכיפורים. משמע שפרישה זו איננה מהחובות המעכבות את עצם עבודת יום הכיפורים! <strong>וכי תימא</strong> <small>[ואם תאמר]</small> ותרצה להסביר: כי <strong>מאי</strong> <small>[מה</small> פירוש<small>]</small> <strong>מתקינין</strong> כוונתו שאכן <strong>מפרישין</strong> אותו, הרי אין הדבר נראה כלל, כי <strong>ליתני</strong> <small>[שישנה]</small> <strong>או אידי ואידי</strong> <small>[זה</small> בכהן הגדול המכהן <small>וזה</small> ממלא מקומו<small>]</small> <strong>"מתקינין" או אידי ואידי</strong> <small>[זה וזה]</small> בלשון <strong>"מפרישין".</strong>
 <strong>אמר ליה</strong> <small>[לו]</small> ר' יוחנן: <strong>אלא מר מהיכא יליף לה</strong> <small>[אדוני מהיכן לומד</small> הלכה זו<small>]</small> שיש לפרוש לפני יום הכיפורים? <strong>אמר ליה</strong> <small>[לו]:</small> <strong>מסיני, דכתיב</strong> <small>[שנאמר]:</small> <strong>"וישכן כבוד ה' על הר סיני ויכסהו הענן ששת ימים ויקרא אל משה ביום השביעי</strong> מתוך הענן<strong>"</strong> (שמות כד, טז). <strong>מכדי כתיב</strong> <small>[הרי נאמר]:</small> <strong>"ויקרא אל משה ביום השביעי"</strong> ואם כן <strong>מאי</strong> <small>[מה]</small> הלימוד מן ההזכרה המפורשת של <strong>"ששת ימים"</strong> קודם לכן? אלא זה <strong>בנה אב,</strong> כלומר הרי זה מקור ללמוד ממנו הלכה לדורות: <strong>שכל הנכנס למחנה שכינה</strong> למקום גילוי שכינה בהר סיני, או למקומה בקודש הקודשים <strong>טעון פרישת ששה</strong> לקדושה קודם לכן.
 ומקשים: לפי דבריך פרישה זו היא שישה ימים, <strong>והא אנן</strong> <small>[והרי אנו</small> במשנה<small>]</small> <strong>שבעה</strong> ימים של פרישה <strong>תנן</strong> <small>[שנינו]!</small> ותירץ ריש לקיש: <strong>מתניתין</strong> <small>[משנתנו]</small> המצריכה פרישת הכהן שבעת ימים כשיטת <strong>ר' יהודה בן בתירא היא, דחייש</strong> <small>[ש</small>הוא <small>חושש]</small>
## דף ד.
 <strong>לטומאת ביתו</strong> (כלומר: אשתו) שמא ייטמא על ידה בטומאת נדה (שהיא טומאת שבעה), לכן צריך לפרוש לשבעה ימים.
 <strong>אמר ליה</strong> <small>[לו]</small> <strong>ר' יוחנן לריש לקיש: בשלמא לדידי, דילפינא</strong> <small>[נניח לשיטתי, שאני למד]</small> <strong>ממלואים, היינו דתניא</strong> <small>[זהו ששנינו</small> בברייתא<small>]:</small> <strong>זה</strong> הכהן העוסק בשריפת הפרה האדומה <strong>וזה</strong> הכהן הגדול לפני יום הכיפורים <strong>מזין עליו כל שבעה</strong> ימים של פרישה <strong>מכל חטאות</strong> (אפר פרה האדומה) <strong>שהיו שם</strong> במקדש ונותרו למשמרת מכל הפרות האדומות שנשרפו במשך הדורות, ואני יכול להסביר זאת <strong>דהואי נמי</strong> <small>[שהיתה גם כן]</small> <strong>הזאה במלואים</strong> ולכן מזים ומטהרים את הכהן לדורות. <strong>אלא לדידך דילפת</strong> <small>[לשיטתך, שאתה למד]</small> <strong>מסיני, הזאה בסיני מי הואי</strong> <small>[האם היתה]?</small> ואם כן מפני מה יש להזות על הכהן?
 <strong>אמר ליה</strong> <small>[לו]</small> ריש לקיש: <strong>ולטעמיך מי ניחא</strong> <small>[ולשיטתך האם נוח,</small> מובן<small>]?</small> הלא <strong>במלואים</strong> היו מזים <strong>דם,</strong> ואילו <strong>הכא</strong> <small>[כאן]</small> מזים <strong>מים!</strong> ענה לו ר' יוחנן: <strong>הא לא קשיא</strong> <small>[זה אינו קשה]</small> <strong>דתני</strong> <small>[שהרי</small> כבר <small>שנה]</small> <strong>ר' חייא</strong> בענין זה: <strong>נכנסו מים תחת דם,</strong> ושניהם בכלל הזאה, <strong>אלא לדידך</strong> <small>[לשיטתך]</small> <strong>הזאה בסיני מי הואי</strong> <small>[האם היתה]</small> כלל? <strong>אמר ליה</strong> <small>[לו]:</small> <strong>הזאה זו מעלה בעלמא</strong> <small>[בלבד]</small> ואינה חובה מעיקר הדין.
 <big>א</big> ומעירים: <strong>תניא כוותיה</strong> <small>[שנויה</small> ברייתא <small>כשיטתו]</small> של <strong>ר' יוחנן</strong> שהדבר נלמד ממילואים, <strong>תניא כוותיה</strong> <small>[</small>ו<small>שנויה</small> ברייתא <small>כשיטתו</small>] של <strong>ריש לקיש</strong> שהדבר נלמד מסיני. ומפרטים: <strong>תניא</strong> <small>[שנויה</small> ברייתא<small>]</small> <strong>כוותיה</strong> <small>[כשיטתו]</small> של <strong>ר' יוחנן,</strong> נאמר במילואים: <strong>"בזאת יבא אהרן אל הקדש</strong> בפר בן בקר לחטאת ואיל לעולה<strong>"</strong> (ויקרא טז, ג) מה הוא "בזאת" — <strong>במה שאמור בענין, מאי היא</strong> <small>[מה הוא]</small> — <strong>בענין</strong> של <strong>מלואים</strong> שכדרך הכנת הכהן למילואים כך הכנתו ליום הכיפורים. <strong>ומה אמור בענין</strong> של <strong>מלואים — אהרן</strong> הכהן <strong>פירש שבעה</strong> ימים קודם עבודה <strong>ושמש</strong> לאחר מכן <strong>יום אחד, ומשה מסר לו כל שבעה</strong> דברי תורה <strong>כדי לחנכו</strong> ולהרגילו <strong>בעבודה.</strong>
 <strong>ואף לדורות; כהן גדול פורש שבעה</strong> ימים קודם יום הכיפורים <strong>ומשמש יום אחד, ושני תלמידי חכמים מתלמידיו של משה</strong> ודווקא הם — כדי <strong>לאפוקי</strong> <small>[להוציא]</small> <strong>צדוקין</strong> שאינם בכלל תלמידיו של משה, <strong>מוסרין לו כל שבעה כדי לחנכו</strong> (ללמדו) <strong>בעבודה.</strong>
 <strong>מכאן אמרו</strong> במשנה: <strong>שבעה ימים קודם יום הכיפורים מפרישין כהן גדול מביתו ללשכת פרהדרין. וכשם שמפרישין כהן גדול כך מפרישין כהן השורף את הפרה</strong> ומביאים אותו <strong>ללשכה שעל פני הבירה</strong> שהיתה פונה <strong>צפונה מזרחה. ואחד זה</strong> הכהן הפורש לעבודת יום הכיפורים <strong>ואחד זה</strong> הכהן הפורש לצורך עשיית הפרה <strong>מזין עליו כל שבעה</strong> ימי הפרישה <strong>מכל חטאות</strong> (אפר פרה אדומה) <strong>שהיו שם</strong> במקדש.
 <strong>ואם תאמר</strong> ותקשה: שהרי <strong>במלואים</strong> היו מזים <strong>דם, הכא</strong> <small>[כאן]</small> <strong>מים, אמרת</strong> לתרץ: <strong>נכנסו מים תחת דם. ו</strong>יש להוכיח עוד ממה שהוא <strong>אומר</strong> בפסוק: <strong>"כאשר עשה ביום הזה צוה ה' לעשת לכפר עליכם"</strong> (ויקרא ח, לד) ופירושו: <strong>"לעשת" — אלו מעשה פרה, "לכפר" — אלו מעשה יום הכיפורים.</strong> ומברייתא זו הוכחה לדברי ר' יוחנן.
 ומעתה מבררים את הברייתא לגופה, ומקשים: <strong>והאי</strong> <small>[והרי זה,</small> מה שנאמר<small>]</small> <strong>"בזאת" מיבעי ליה לגופיה</strong> <small>[נצרך לו לגופו]</small> של הכתוב, כאמור, שצריך להביא <strong>פר בן בקר לחטאת ואיל לעולה! אמרי</strong> <small>[אומרים,</small> מתרצים<small>]:</small> <strong>אי לקרבן</strong> <small>[אם]</small> <strong>לחודיה</strong> <small>[בלבד]</small> היתה הכוונה, אם כן <strong>לימא קרא</strong> <small>[שיאמר הכתוב]</small> כאן את הביטוי <strong>"בזה"</strong> או <strong>"באלה"</strong> שמובנו לענין הפר, או הפר והאיל, <strong>מאי</strong> <small>[מה]</small> משמעו של הביטוי <strong>"בזאת"</strong> שהוא לשון נקיבה ואינו מתייחס לא לפר ולא לאיל — <strong>שמעת מינה תרתי</strong> <small>[שומע אתה מכאן שנים,</small> שני דברים<small>]</small> גם לענין הבאת הקרבנות, וגם לענין פרישה.
 ושואלים עוד על לשון הברייתא: <strong>מאי</strong> <small>[מה</small> משמעו<small>]</small> של <strong>"ואומר"</strong> כלומר, לשם מה הובאה בברייתא ראיה נוספת מפסוק אחר, ומדוע אין די בראיה הראשונה? <strong>וכי תימא</strong> <small>[ואם תאמר]:</small> שמא <strong>יום הכיפורים קמא</strong> <small>[ראשון]</small> שעשה אהרן <strong>הוא דבעי</strong> <small>[שצריך]</small> <strong>פרישה, כדאשכחן</strong> <small>[כמו שמצינו]</small> <strong>במלואים</strong> שהיו צריכים הכהנים פרישה כדי להתקדש בכהונתם תחילה <strong>אבל ביום הכיפורים דעלמא</strong> <small>[סתם]</small> <strong>לא</strong> יפרשו, שהרי כבר פרשו בפעם ראשונה. <strong>אי נמי</strong> <small>[או גם כן]</small> אפשר לומר באופן אחר: <strong>כהן גדול קמא</strong> <small>[הראשון]</small> <strong>הוא דבעי</strong> <small>[שצריך]</small> <strong>פרישה</strong> כשם שהוצרכו כל הכהנים במילואים <strong>אבל כהן גדול בעלמא</strong> <small>[סתם]</small> שבא אחריו לא יצטרך פרישה לפני יום הכיפורים, על כן <strong>תא שמע</strong> <small>[בוא ושמע]</small> ממה נאמר: <strong>"כאשר עשה כן תעשו"</strong> — שתהא זו מצווה לדורות.
 <big>ב</big> וכאמור, <strong>תניא כוותיה</strong> <small>[שנויה</small> ברייתא <small>כשיטתו]</small> של <strong>ריש לקיש: משה עלה בענן, ונתכסה בענן, ונתקדש בענן, כדי לקבל תורה לישראל בקדושה, שנאמר: "וישכן כבוד ה' על הר סיני</strong> ויכסהו הענן ששת ימים ויקרא אל משה ביום השביעי מתוך הענן<strong>"</strong> (שמות כד, טז). <strong>זה היה מעשה אחר עשרת הדברות</strong> שניתנו לישראל, ושישה ימים אלה <strong>היו תחלה לארבעים יום</strong> שהיה משה על ההר (שמות כד, יח), אלו <strong>דברי ר' יוסי הגלילי.</strong> ושיטת ר' יוסי הגלילי היא כדברי ריש לקיש, שהיה על משה לפרוש שישה ימים לפני שרשאי היה להכנס לתוך מקום גילוי השכינה.
 ואילו <strong>ר' עקיבא אומר:</strong> מעשה זה ודאי היה לפני עשרת הדברות ומה שנאמר <strong>"וישכן כבוד ה'</strong> על הר סיני <strong>"</strong>כוונתו לגילוי כבוד שכינה שהיה על הר סיני <strong>מראש חודש</strong> סיון והלאה, שישה ימים לפני מתן תורה.
## דף ד:
 ומה שנאמר <strong>"ויכסהו הענן",</strong> כוונתו שכסה את ה<strong>הר</strong> ולא שכיסה את משה. <strong>"ויקרא אל משה"</strong> ש<strong>משה וכל ישראל עומדין</strong> לרגלי ההר ושומעים, ואם לא נתכוון שיעלה משה להר מפני מה קראו — <strong>לא בא הכתוב אלא לחלק כבוד למשה</strong> שכל העם ישמעו שה' קורא ומדבר אליו. <strong>ר' נתן אומר</strong> שאכן נקרא משה להיות בענן, אלא שאותה כניסה לא נועדה לשם פרישות וטהרה, <strong>לא בא הכתוב אלא למרק אכילה ושתיה שבמעיו לשומו</strong> (לעשותו) <strong>כמלאכי השרת</strong> שאינם נזקקים לאכילה ושתיה.
 <strong>ר' מתיא בן חרש אומר: לא בא הכתוב</strong> שקראו להיות בענן <strong>אלא לאיים עליו,</strong> כלומר להביא אותו להרגשה של אימת הבורא, <strong>כדי שתהא תורה ניתנת באימה, ברתת</strong> (ברעדה) <strong>ובזיע</strong> (זעזוע), <strong>שנאמר: "עבדו את ה' ביראה וגילו ברעדה"</strong> (תהלים ב, יא). כיון שהוזכר פסוק זה שואלים: <strong>מאי</strong> <small>[מה</small> פירוש<small>]</small> <strong>"וגילו ברעדה"?</strong> שהרי לכאורה הגילה (השמחה) והרעדה הם מושגים סותרים! <strong>אמר רב אדא בר מתנה אמר רב: במקום גילה</strong> כלומר במקום שבו יש שמחה של מצוה <strong>שם</strong> גם <strong>תהא רעדה</strong> של יראת שמים.
 <big>א</big> כיון שעסקנו בפירוש המקראות בענין מתן תורה שואלים: <strong>במאי קא מיפלגי</strong> <small>[במה,</small> באיזה עקרון <small>חלוקים]</small> <strong>ר' יוסי הגלילי ור' עקיבא?</strong> ומסבירים כי חלוקים הם <strong>בפלוגתא דהני תנאי</strong> <small>[במחלוקת של תנאים אלה],</small> <strong>דתניא</strong> <small>[ששנינו</small> בברייתא<small>]:</small> <strong>בששה בחודש</strong> סיון <strong>ניתנה תורה לישראל, ר' יוסי אומר: בשבעה בו.</strong> לדעת <strong>מאן</strong> <small>[מי]</small> ש<strong>אמר בששה, בששה ניתנה</strong> תורה, שנאמרו בו עשרת הדברות <strong>ובשבעה</strong> לחודש <strong>עלה דכתיב</strong> <small>[שנאמר]:</small> <strong>"ויקרא אל משה ביום השביעי"</strong> (שמות כד, טז). <strong>מאן</strong> <small>[מי]</small> ש<strong>אמר</strong> ש<strong>בשבעה</strong> בחודש ניתנה תורה, <strong>בשבעה ניתנה, ובשבעה עלה, דכתיב</strong> <small>[שנאמר]:</small> <strong>"ויקרא אל משה ביום השביעי".</strong>
 ומבארים את הקשר בין השיטות, <strong>ר' יוסי הגלילי סבר לה כתנא קמא</strong> <small>[סבור</small> הוא <small>כתנא הראשון]</small> בברייתא ש<strong>אמר בששה בחודש ניתנה תורה, הלכך</strong> (על כן) צריכים לפרש כי <strong>זה</strong> כל האמור שם <strong>היה מעשה אחר עשרת הדברות,</strong> ולפיכך מפרש הוא כך: <strong>"וישכן כבוד ה' על הר סיני ויכסהו הענן ששת ימים"</strong> ולמי כיסה הענן <strong>— למשה, "ויקרא אל משה ביום השביעי" —</strong> כדי <strong>לקבולי</strong> <small>[לקבל]</small> את <strong>שאר</strong> ה<strong>תורה</strong> נוסף לעשרת הדברות. <strong>דאי סלקא דעתך</strong> <small>[שאם עולה על דעתך]</small> לפרש <strong>"וישכן כבוד ה'"</strong> משמעו <strong>מראש חדש</strong> סיון, <strong>"ויכסהו הענן"</strong> משמעו את ה<strong>הר, "ויקרא אל משה ביום השביעי"</strong> רק כדי <strong>לקבל את עשרת הדברות,</strong> אולם <strong>הא קבילו להו</strong> <small>[הרי קיבלו הם</small> כבר<small>]</small> את עשרת הדברות <strong>מששה</strong> בחודש לפי שיטה זו, <strong>והא אסתלק</strong> <small>[והרי הסתלק]</small> ה<strong>ענן</strong> שהיה על ההר כבר <strong>מששה</strong> לחודש!
 ואילו <strong>ר' עקיבא סבר לה</strong> בענין זה כשיטת <strong>ר' יוסי,</strong> ש<strong>אמר: בשבעה בחדש ניתנה תורה לישראל.</strong> ולכן הוא מפרש שקריאה זו שנקרא משה ביום השביעי היתה בשביעי בסיון, מיד לאחר נתינת עשרת הדברות. ושואלים: <strong>בשלמא</strong> <small>[נניח]</small> לשיטת <strong>ר' עקיבא</strong> והסבורים כשיטתו שבשבעה בסיון ניתנה התורה, ומיד לאחר מכן היה משה בהר ארבעים יום, <strong>היינו דמשכחת לה</strong> <small>[זהו שאתה מוצא]</small> לפי חשבון זה כי <strong>בשבעה עשר בתמוז נשתברו הלוחות</strong> כפי המסורת המקובלת בענין זה. כיצד? מנה <strong>עשרין וארבעה</strong> ימים של חודש <strong>סיון, ושיתסר</strong> <small>[ושישה עשר</small> ימים<small>]</small> של חודש <strong>תמוז, מלו להו ארבעין יומין דהוה</strong> <small>[מלאו להם ארבעים ימים שהיה]</small> <strong>בהר, ובשבסר</strong> <small>[ובשבעה עשר]</small> <strong>בתמוז נחית</strong> <small>[ירד]</small> מן ההר <strong>ואתא ותברינהו</strong> <small>[ובא ושברם]</small> את ה<strong>לוחות</strong><small>.</small>
 <strong>אלא לר' יוסי הגלילי</strong> ש<strong>אמר: ששה</strong> ימים של <strong>פרישה</strong> אחרי מתן תורה ועוד <strong>ארבעין</strong> יום של שהיה ב<strong>הר,</strong> ומתוך שיש להוסיף שישה ימים נוספים, אם כן <strong>עד עשרין ותלת</strong> <small>[עשרים ושלושה]</small> <strong>בתמוז לא אתבור</strong> <small>[נשברו]</small> ה<strong>לוחות,</strong> וזאת בניגוד למסורת המקובלת! ומשיבים: <strong>אמר לך</strong> <small>[יכול היה לומר לך]</small> <strong>ר' יוסי הגלילי: ארבעין</strong> יום של ה<strong>הר</strong> הם מספר כולל <strong>בהדי</strong> <small>[עם]</small> <strong>ששה</strong> ימים אלו של ה<strong>פרישה.</strong>
 ב<strong>אמר מר</strong> <small>[החכם]</small> באותה ברייתא: מה שנאמר <strong>"ויקרא אל משה"</strong> כוונתו ש<strong>משה וכל ישראל עומדין</strong> ושומעים. ומעירים: <strong>מסייע ליה</strong> <small>[לו]</small> הדבר <strong>לר' אלעזר,</strong> ש<strong>אמר ר' אלעזר:</strong> מה שנאמר <strong>"ויקרא אל משה" — משה וכל ישראל עומדין,</strong> ומה שהיתה הקריאה דווקא למשה <strong>לא בא הכתוב אלא לחלק לו כבוד למשה.</strong>
 <strong>מיתיבי</strong> <small>[מקשים]:</small> מתוך דבריו מובן שקול ה' נשמע לכל ישראל, והלא שנינו שהכתוב אומר: "ובבוא משה אל אוהל מועד לדבר איתו וישמע את הקול מדבר אליו מעל הכפורת אשר על ארון העדות מבין שני הכרובים וידבר אליו" (במדבר ז, פט), שהיה יכול לומר: "וישמע את ה<strong>קול</strong> מדבר <strong>לו",</strong> והדגיש ואמר: <strong>"</strong>וישמע את ה<strong>קול</strong> מדבר <strong>אליו"</strong> לומר: אליו בלבד דיבר, כלומר: <strong>משה שמע</strong> את קול ה' ואילו <strong>כל ישראל לא שמעו!</strong> ומתרצים: <strong>לא קשיא</strong> <small>[אינו קשה],</small> <strong>הא</strong> <small>[זה]</small> ששמעו כולם היה בהר <strong>סיני, והא</strong> <small>[זה]</small> ששמע רק משה לבדו — <strong>באהל מועד. ואי בעית אימא</strong> <small>[ואם תרצה אמור]</small> תירוץ אחר: <strong>לא קשיא</strong> <small>[אינו קשה]</small> ואפשר לומר: <strong>הא</strong> <small>[זה]</small> ששמעו כולם את הקול הוא <strong>בקריאה</strong> שקרא ה' למשה לדבר אליו, <strong>הא</strong> <small>[זה]</small> ששמע משה לבדו — הוא <strong>בדבור,</strong> שמה שאמר ה' למשה אחר כך, שמע רק משה לבדו.
 <big>ג</big> מסופר: <strong>ר' זריקא רמי קראי קמיה</strong> <small>[השליך,</small> הראה סתירה, <small>בכתובים לפני]</small> <strong>ר' אלעזר, ואמרי לה</strong> <small>[ויש אומרים]</small> שכך היה הדבר <strong>אמר ר' זריקא: ר' אלעזר</strong> עצמו <strong>רמי</strong> <small>[השליך</small> הראה סתירה<small>],</small> <strong>כתיב</strong> <small>[נאמר]</small> במקום אחד: <strong>"ולא יכל משה לבא אל אהל מועד כי שכן עליו הענן"</strong> (שמות מ, לה) משמע שאין משה יכול לבוא בענן, <strong>וכתיב</strong> <small>[</small>ובמקום אחר <small>נאמר]:</small> <strong>"ויבא משה בתוך הענן"</strong> (שמות כד, יח)! אלא, <strong>מלמד שתפסו הקדוש ברוך הוא למשה והביאו בענן</strong> כי בעצמו לא היה יכול לעשות זאת.
 <strong>דבי</strong> <small>[בבית מדרשו]</small> של <strong>ר' ישמעאל תנא</strong> <small>[שנו]:</small> <strong>נאמר כאן "בתוך",</strong> ככתוב: "ויבוא משה בתוך הענן", <strong>ונאמר להלן "בתוך" — "ויבאו בני ישראל בתוך הים</strong> ביבשה<strong>"</strong> (שמות יד, כב) <strong>מה להלן</strong> בביאת ישראל לתוך הים היה <strong>שביל</strong> של יבשה בתוך הים <strong>דכתיב</strong> <small>[ש</small>כן <small>נאמר]:</small> <strong>"והמים להם חומה"</strong> (שמות יד,כב), <strong>אף כאן — שביל</strong> נעשה לו למשה בתוך הענן שיוכל להיכנס בו, אבל לא נכנס בתוך הענן עצמו.
 נאמר <strong>"ויקרא אל משה וידבר</strong> ה' אליו מאוהל מועד לאמור<strong>"</strong> (ויקרא א, א) ויש לשאול <strong>למה הקדים קריאה לדיבור</strong> ולא דיבר אליו מיד? אלא <strong>לימדה תורה דרך ארץ: שלא יאמר אדם דבר לחבירו</strong> סתם <strong>אלא אם כן קורהו</strong> ופונה אליו קודם. ומעירים, דבר זה <strong>מסייע ליה</strong> <small>[לו]</small> <strong>לר' חנינא,</strong> ש<strong>אמר רבי חנינא: לא יאמר אדם דבר לחבירו אלא אם כן קורהו</strong> תחילה. על אותו כתוב דרשו: <strong>"לאמר" — אמר ר' מוסיא בר בריה</strong> <small>[בן בנו]</small> של <strong>ר' מסיא, משמיה</strong> <small>[משמו]</small> של <strong>ר' מוסיא רבה</strong> <small>[הגדול]</small> <strong>מניין לאומר דבר לחבירו שהוא</strong> דבר זה <strong>בבל יאמר</strong> שאסור להיאמר לאחרים <strong>עד שיאמר לו</strong> החבר במפורש: <strong>לך אמור</strong> לאחרים — <strong>שנאמר: "וידבר ה' אליו מאהל מועד לאמר"</strong> שהוא נוטריקון של "לא אמור", שאין לו לומר לאחרים עד שיקבל רשות מפורשת לכך.
 <big>ד</big> לאחר הסטיה לביאור המקראות של הר סיני שבים אנו לדבריהם של ר' יוחנן וריש לקיש. <strong>מכלל</strong> הדברים, ממה שהקשה ריש לקיש לר' יוחנן מן המילואים שהכל מעכב בהם, ומזה שהסכים לכך כנראה ר' יוחנן, למדים אנו <strong>דתרווייהו סבירא להו</strong> <small>[שניהם סבורים הם]</small> כי <strong>מלואים — כל הכתוב בהן מעכב בהן</strong> ואם שינו אף בפרט אחד — היה צורך לעשות מחדש. כי, <strong>איתמר</strong> <small>[נאמר]</small> שנחלקו בדבר <strong>ר' יוחנן ור' חנינא, חד</strong> <small>[אחד מהם]</small> <strong>אמר כל הכתוב בהן</strong> במילואים <strong>מעכב בהן, וחד</strong> <small>[ואחד מהם]</small> <strong>אמר: דבר המעכב</strong> באותם קרבנות <strong>לדורות מעכב</strong> אף <strong>בהן,</strong> ואילו דבר <strong>שאין מעכב לדורות — אין מעכב בהן.</strong>
 ומעירים: <strong>תסתיים</strong> <small>[תוגדר]</small> כי <strong>ר' יוחנן הוא</strong> ש<strong>אמר כל הכתוב בהן מעכב בהן.</strong> כי <strong>מדקאמר ליה</strong> <small>[ממה שאמר לו]</small> <strong>ר' שמעון בן לקיש לר' יוחנן: אי</strong> <small>[אם]</small> <strong>מה מלואים כל הכתוב בהן מעכב בהן ולא קא מהדר ליה</strong> <small>[משיב לו]</small> ר' יוחנן <strong>ולא מידי</strong> <small>[דבר]</small> לחלוק עליו, אם כן הרי זו הוכחה שאף ר' יוחנן עצמו סבור כן. ומסכמים: אכן, <strong>תסתיים</strong> <small>[תוגדר]</small> שכן דעתו של ר' יוחנן.
 ושואלים: <strong>מאי בינייהו</strong> <small>[מהו</small> ההבדל ההלכתי <small>ביניהם]</small> בין ר' יוחנן ור' חנינא, הלכה למעשה?
## דף ה.
 <strong>אמר רב יוסף:</strong> לענין חובת <strong>סמיכה</strong> על הקרבנות <strong>איכא בינייהו</strong> <small>[יש ביניהם]</small> הבדל למעשה. <strong>למאן דאמר</strong> <small>[ל</small>שיטת <small>מי שאמר]</small> כי <strong>כל הכתוב בהן</strong> במילואים <strong>מעכב בהן</strong> אף דבר שאין מעכב לדורות —אם כן <strong>סמיכה מעכבא</strong> <small>[מעכבת],</small> <strong>למאן דאמר</strong> <small>[ל</small>שיטת <small>מי שאמר]</small> <strong>דבר שאין מעכב לדורות אין מעכב בהן</strong> — אם כן <strong>סמיכה לא מעכבא</strong> <small>[אינה מעכבת]</small> גם במילואים.
 ושואלים: ובהלכות קרבנות הקבועים <strong>לדורות מנא לן דלא מעכבא</strong> <small>[מנין לנו</small> שאין הסמיכה <small>מעכבת]?</small> ומשיבים: <strong>דתניא</strong> <small>[ש</small>כן <small>שנינו</small> בברייתא<small>]</small> נאמר: <strong>"וסמך</strong> ידו על ראש העולה <strong>ונרצה</strong> לו לכפר עליו<strong>"</strong> (ויקרא א, ד), <strong>וכי סמיכה מכפרת</strong> ובה תלויה הכפרה? <strong>והלא אין כפרה אלא בדם, שנאמר: "כי הדם הוא בנפש יכפר"</strong> (ויקרא יז, יא)!
 ואם כן <strong>מה תלמוד לומר "וסמך" "ונרצה"?</strong> — מלמד <strong>שאם עשאה</strong> והחשיבה <strong>לסמיכה</strong> רק כ<strong>שירי</strong> וכטפילה ל<strong>מצוה</strong> ולכך לא סמך —<strong> מעלה עליו הכתוב כאילו לא כיפר</strong> כפרה מובחרת, ועם כל זאת, להלכה <strong>"וכפר"!</strong> הרי שמצוות הסמיכה אינה מעכבת לדורות, שאף אם לא עשאה נתכפר, ואילו במילואים היתה הסמיכה מעכבת.
 <strong>רב נחמן בר יצחק אמר:</strong> חובת <strong>תנופה איכא בינייהו</strong> <small>[יש ביניהם]</small> בין ר' יוחנן לר' חנינא, הבדל למעשה. <strong>למאן דאמר</strong> <small>[ל</small>שיטת <small>מי שאמר]</small> <strong>כל הכתוב בהן</strong> במילואים <strong>מעכב בהן —</strong> אם כן <strong>מעכבא</strong> <small>[מעכבת]</small> התנופה. <strong>ולמאן דאמר</strong> <small>[</small>ולשיטת <small>מי שאמר]</small> <strong>דבר שאין מעכב לדורות אין מעכב</strong> אף <strong>בהן —</strong> אם כן <strong>לא מעכבא</strong> <small>[אין</small> התנופה <small>מעכבת].</small>
 ושואלים: <strong>ולדורות מנא לן דלא מעכבא</strong> <small>[מנין לנו שאין</small> התנופה <small>מעכבת]?</small> ומשיבים: <strong>דתניא</strong> <small>[ש</small>כן <small>שנינו</small> בברייתא<small>]:</small> נאמר: <strong>"</strong>ולקח כבש אחד אשם <strong>לתנופה לכפר"</strong> (ויקרא יד, כא), ויש לשאול: <strong>וכי תנופה מכפרת? והלא אין כפרה אלא בדם,</strong> שנאמר: <strong>"כי הדם הוא בנפש יכפר"</strong> (ויקרא יז, יא)! אם כן <strong>מה תלמוד לומר "לתנופה לכפר"</strong> — ללמדנו <strong>שאם עשאה לתנופה</strong> רק כ<strong>שירי מצוה</strong> ולא קיימה — <strong>מעלה עליו הכתוב כאילו לא כפר,</strong> אולם למעשה <strong>"וכפר".</strong>
 <strong>רב פפא אמר:</strong> ענין <strong>פרישת שבעה איכא בינייהו</strong> <small>[יש ביניהם]</small> הבדל למעשה. כיצד? <strong>למאן דאמר</strong> <small>[ל</small>שיטת <small>מי שאומר]</small> <strong>כל הכתוב בהן מעכב בהן</strong> — אם כן <strong>מעכבא</strong> <small>[מעכבת]</small> פרישה לשבעת הימים, שאם לא פרשו היו קרבנותיהם נפסלים. ואילו <strong>למאן דאמר</strong> <small>[ל</small>שיטת <small>מי שאומר]</small> ש<strong>דבר שאינו מעכב לדורות אינו מעכב בהן — לא מעכבא</strong> <small>[אין</small> הפרישה <small>מעכבת].</small>
 ושואלים: <strong>ולדורות מנא לן דלא מעכבא</strong> <small>[מנין לנו שאינה מעכבת]?</small> ומשיבים: <strong>מדקא תני</strong> <small>[ממה ששנינו]</small> במשנתנו שהיו <strong>"מתקינין"</strong> ממלא מקום הכהן הגדול, <strong>ולא קתני</strong> <small>[שנה]</small> שהיו <strong>"מפרישין"</strong> אותו אף שיתכן שבסופו של דבר יצטרך לשמש ביום הכיפורים ככהן גדול בפועל, הרי שאין חסרון הפרישה מעכב.
 <strong>רבינא אמר: ריבוי</strong> בגדים, שיהא הכהן הגדול לובש את כל שמונת בגדי הכהונה הגדולה כל אותם <strong>שבעה</strong> ימי פרישה וכן <strong>משיחה</strong> שלו בשמן המשחה כל <strong>שבעה</strong> ימים אלו, היא הנקודה ש<strong>איכא בינייהו</strong> <small>[שיש ביניהם]</small> הבדל למעשה בין ר' יוחנן ור' חנינא אם יש בהן כדי לעכב. <strong>למאן דאמר</strong> <small>[ל</small>שיטת <small>מי שאומר]</small> <strong>כל הכתוב בהן מעכב בהן</strong> — אם כן <strong>מעכבא</strong> <small>[מעכבת]</small> הן לבישת שמונת הבגדים וכן המשיחה. <strong>ולמאן דאמר</strong> <small>[ול</small>שיטת <small>מי שאומר]</small> <strong>דבר שאין מעכב לדורות אין מעכב</strong> אף <strong>בהן</strong> — אם כן אף זו <strong>לא מעכבא</strong> <small>[אינה מעכבת].</small>
 ושואלים: <strong>ולדורות מנא לן דלא מעכבא</strong> <small>[מנין לנו שאין</small> המשיחה <small>מעכבת]?</small> ומשיבים: <strong>דתניא</strong> <small>[ש</small>כן <small>שנינו</small> בברייתא<small>]</small> על הכתוב: <strong>"וכפר הכהן אשר ימשח אתו ואשר ימלא את ידו לכהן תחת אביו"</strong> (ויקרא טז, לב) ושאלו: <strong>מה תלמוד לומר</strong> בכפילות לשון זו?
 — <strong>לפי שנאמר: "שבעת ימים ילבשם הכהן תחתיו מבניו</strong> אשר יבוא אל אוהל מועד לשרת בקודש<strong>"</strong> (שמות כט, ל), <strong>אין לי</strong> ללמוד מפסוק זה <strong>אלא</strong> שהכהן הגדול הוא זה ש<strong>נתרבה</strong> כלומר שלבש את כל שמונת הבגדים במשך <strong>שבעה</strong> ימים, <strong>ונמשח</strong> במשך <strong>שבעה</strong> ימים. ואם כן, כהן ש<strong>נתרבה</strong> בבגדים <strong>שבעה</strong> ימים <strong>ונמשח</strong> בשמן המשחה <strong>יום אחד</strong> בלבד, או ש<strong>נתרבה יום אחד</strong> בלבד <strong>ונמשח שבעה מניין</strong> שאף בכך נעשה כהן גדול? <strong>תלמוד לומר: "אשר ימשח אתו ואשר ימלא את ידו" — מכל מקום,</strong> בלא הגבלת מספר הימים.
 ושואלים: אכן, <strong>אשכחן</strong> <small>[מצאנו]</small> חובת <strong>ריבוי שבעה לכתחלה</strong> אולם חובת <strong>משיחה שבעה לכתחלה מנלן</strong> <small>[מנין לנו]?</small> שהרי לדעת רבינא לכתחילה אף המשיחה שבעה ימים, אלא שאינה מעכבת לדורות, אולם מנין למדנו שקיימת מצוה כזו לכתחילה?
 ומשיבים: <strong>אי בעית אימא</strong> <small>[אם תרצה אמור]</small> להוכיח <strong>מדאיצטריך קרא למעוטה</strong> <small>[ממה שהוצרך הכתוב למעטה]</small> שהרי הכתוב "וכיפר הכהן אשר ימשח אותו ואשר ימלא את ידו" בא למעט ולצמצם חובה הנלמדת ממקומות אחרים, לומר שבכל אופן שנמשח ומתמנה נעשה בכך כהן גדול, ואם כן מובן מכאן שלכתחלה צריך להמשח שבעה ימים. <strong>ואיבעית אימא</strong> <small>[ואם תרצה אמור]</small> הוכחה אחרת ממה ש<strong>אמר קרא</strong> <small>[הכתוב]:</small> <strong>"ובגדי הקדש אשר לאהרן יהיו לבניו אחריו למשחה בהם ולמלא בם את ידם"</strong> (שמות כט, כט), <strong>איתקש</strong> <small>[הושווה]</small> בפסוק זה <strong>משיחה לריבוי,</strong> ללמדנו: <strong>מה ריבוי</strong> בגדים מלכתחילה הריהו <strong>שבעה</strong> ימים, <strong>אף משיחה</strong> מלכתחילה יש לקיימה <strong>שבעה</strong> ימים.
 <big>א</big> אחרי שנתבררו ההבדלים ההלכתיים שבין דברי ר' יוחנן ור' חנינא ביחס למילואים, באים לדון בטעמיהם. ושואלים: <strong>מאי טעמא דמאן דאמר</strong> <small>[מה טעמו של מי שאומר]</small> <strong>כל הכתוב בהן</strong> במילואים <strong>מעכב? אמר ר' יצחק בר ביסנא אמר קרא</strong> <small>[הכתוב]:</small> <strong>"ועשית לאהרן ולבניו ככה</strong> ככל אשר צויתי אותכה שבעת ימים תמלא ידם<strong>"</strong> (שמות כט, לה) — הביטוי <strong>"ככה"</strong> בא להדגיש כי <strong>עיכובא</strong> <small>[לעכב]</small> <strong>הוא,</strong> שרק כך יש לעשות ולא בכל אופן אחר. על ראיה זו מקשים: <strong>תינח</strong> <small>[</small>דבר זה <small>נוח]</small> ומלמד ל<strong>כל</strong>
## דף ה:
 <strong>מילתא דכתיבא בהאי ענינא</strong> <small>[דבר שכתוב בענין זה]</small> בספר שמות בפרשת מצוות המילואים אליו מתייחסים הדברים. אולם, <strong>מילתא דלא כתיבא בהאי ענינא מנא לן</strong> <small>[דבר שאינו כתוב</small> במפורש <small>בענין זה מנין לנו]</small> שאף הוא מעכב? שהרי יש פרטי דינים שלא נאמרו שם אלא נאמרו בספר ויקרא, כשמסופר כיצד נעשו המילואים!
 <strong>אמר רב נחמן בר יצחק: יליף</strong> <small>[למד]</small> דבר זה בגזירה שווה מן המילים <strong>"פתח" "פתח",</strong> שנאמר בשעת הציווי: "פתח אוהל מועד" (שמות כט, לב) וכן נאמר בעשייה: "פתח אוהל מועד" (ויקרא ח, לא), ללמד מפרשה אחת על חברתה. <strong>רב משרשיא אמר:</strong> אין צורך בגזירה שווה, אלא מעניינו הוא נלמד, שאף בשעת העשייה נאמר: <strong>"ושמרתם את משמרת ה'</strong> ולא תמותו כי כן צוויתי<strong>"</strong> (ויקרא ח, לה) הרי הקפדה זו של "משמרת ה'" באה ללמד <strong>עכובא</strong> <small>[לעכב]</small> שאף פרטי הדינים שנאמרו בעשייה מעכבים. <strong>רב אשי אמר:</strong> נאמר בכתוב: <strong>"כי כן צויתי"</strong> והדגשה זו באה ללמד ל<strong>עכובא</strong> <small>[לעכב].</small>
 כיון שהוזכר כתוב זה מביאים מדרש הלכה הקשור בו, <strong>תנו רבנן</strong> <small>[שנו חכמים]:</small> נאמר בפרשת המילואים כמה לשונות של ציווי: <strong>"כי כן צויתי"</strong> (ויקרא ח, לה), <strong>"כאשר צויתי"</strong> (ויקרא י, יח), וכן <strong>"כאשר צוה ה'"</strong> (ויקרא י, טו) ומה למדים אנו מחזרות אלה? כך יש ללמוד: <strong>"כי כן צויתי"</strong> כוונתו להדגיש: אפילו <strong>באנינות</strong> (ביום ראשון לאבילות, שהאבל קשה) <strong>יאכלום</strong> לקרבנות הללו. <strong>"כאשר צויתי" — בשעת מעשה אמר להם,</strong> שבאותה שעה שמתו נדב ואביהוא והיו אהרן ובניו אבלים, אמר להם לעשות כן. וכשאומר <strong>"כאשר צוה ה'"</strong> הריהו בא לומר: <strong>ולא מאלי</strong> (מעצמי) לפי סברתי והבנתי <strong>אני אומר</strong> כן, אלא כך נאמר לי במפורש מפי הקדוש ברוך הוא.
 כיון שהזכרנו דברים שאינם מפורשים בפרשה מביאים מה ש<strong>אמר ר' יוסי בר' חנינא: מכנסים</strong> כחלק מפרטי לבוש הכהן בעבודת המילואים <strong>אין כתובין</strong> ומוזכרים <strong>בפרשה,</strong> ו<strong>כשהוא אומר "וזה הדבר אשר תעשה להם לקדש אתם לכהן</strong> לי<strong>"</strong> (שמות כט, א) הרי זה בא <strong>להביא</strong> (לרבות) את <strong>המכנסים</strong> שכן "ו" של המילה "וזה" בא להוסיף על מה שנאמר קודם לכן ובין השאר אף את דין המכנסים, וכן לרבות לימי המילואים אף את קרבן <strong>עשירית האיפה</strong> שמביא כל כהן ביום חינוכו לעבודה.
 ושואלים: <strong>בשלמא</strong> <small>[נניח]</small> לענין <strong>מכנסים</strong> מובן כיצד למדים אנו אותם, שהרי <strong>כתיבי בענינא</strong> <small>[כתובים</small> הם <small>בענין]</small> ה<strong>בגדים</strong> שנתפרש עניינם סמוך לענין המילואים, <strong>אלא</strong> קרבן <strong>עשירית האיפה מנא לן</strong> <small>[מנין לנו]</small> שחייבים בו במילואים? ומשיבים: <strong>אתיא</strong> <small>[באה,</small> נלמדת<small>]</small> הלכה זו בגזירה שווה של המילים <strong>"זה", "זה",</strong> שנאמר: <strong>"זה קרבן אהרן ובניו אשר יקריבו לה'</strong> ביום המשח אותו <strong>עשירית האפה"</strong> (ויקרא ו, יג) ובענין מילואים נאמר: "וזה הדבר", ללמד שגם במילואים יש להביא עשירית האיפה.
 <strong>אמר ר' יוחנן משום ר' שמעון בן יוחאי: מנין שאף מקרא פרשה</strong> זו של מילואים לפני הציבור <strong>מעכב</strong> את המילואים, <strong>תלמוד לומר: "ויאמר משה אל העדה זה הדבר אשר צוה ה'</strong> לעשות<strong>"</strong> (ויקרא ח, ה) ללמד: <strong>אפילו דיבור</strong> ("הדבר") מעכב שגם אמירת הדברים לעדת ישראל מעכבת במצוה זו.
 <big>א</big> כיון שאנו עוסקים בפרשת המילואים, שואלים: <strong>כיצד</strong> באיזה סדר <strong>הלבישן</strong> משה לאהרן ובניו את בגדי הכהונה? ותוהים: <strong>כיצד הלבישן?!</strong> מה מקום לשאלה זו, הרי <strong>מאי דהוה הוה</strong> <small>[מה שהיה היה]</small> ומה לנו לשאול על מה שכבר היה, ואין ללמוד ממנו להלכה? <strong>אלא</strong> אם שואלים בענין זה כך יש לשאול: <strong>כיצד מלבישן לעתיד לבוא</strong> לכשיחיו המתים ויתחדש סדר העבודה, כיצד ילביש את הכהנים? אף נוסח זה נדחה: <strong>לעתיד לבוא נמי</strong> <small>[גם כן]</small> <strong>לכשיבואו אהרן ובניו ומשה עמהם,</strong> והרי הוא יודע כיצד סדר הלבישה, ומה לנו לחקור בדבר?
 <strong>אלא</strong> כך יש לשאול: <strong>כיצד הלבישן</strong> כדי <strong>למיסבר קראי</strong> <small>[להבין את הכתובים].</small> שכן הכתובים הדנים בדבר, סותרים זה את זה במקצת. ומשיבים: אכן בשאלה זו <strong>פליגי</strong> <small>[נחלקו]</small> <strong>בה בני ר' חייא ור' יוחנן. חד</strong> <small>[אחד</small> מהם<small>]</small> <strong>אמר: אהרן</strong> הולבש בגדים תחילה <strong>ואחר כך בניו, וחד</strong> <small>[ואחד</small> מהם<small>]</small> <strong>אמר: אהרן ובניו</strong> הולבשו <strong>בבת אחת</strong> בזה אחר זה שלא להפסיק ולשנות את הסדר.
 <strong>אמר אביי: בכתונת ומצנפת — כולי עלמא לא פליגי</strong> <small>[לדעת הכל אינם חלוקים]</small> ש<strong>אהרן</strong> הולבש קודם <strong>ואחר כך בניו.</strong> ומדוע אומרים כן כי <strong>בין בצואה</strong> (בכתובים המצווים על המילואים) <strong>ובין</strong> בכתובים המדברים <strong>בעשייה — אהרן קדים</strong> <small>[קודם]</small> בתיאור לבישת בגדים אלה, ואם כן פשוט לנו לומר שבזה הוקדם אהרן. <strong>כי פליגי</strong> <small>[כאשר נחלקו]</small> הרי זה בלבישת ה<strong>אבנט,</strong> מי מהם קדם ללובשו. ובירור צדדי הספק: <strong>מאן דאמר</strong> <small>[מי שאמר]</small> <strong>אהרן ואחר כך בניו,</strong> הדבר נלמד ממה <strong>דכתיב</strong> <small>[שנאמר]:</small> <strong>"ויחגור אתו באבנט"</strong> (ויקרא ח, ז) <strong>והדר כתיב</strong> <small>[ואחר כך נאמר]:</small> <strong>"ויחגר אתם אבנט"</strong> (ויקרא ח, יג) משמע שתחילה הלביש את אהרן את כל בגדיו ואבנט בכללם, ואחר כך הלביש את הבנים. <strong>ומאן דאמר</strong> <small>[ומי שאמר]</small> כי <strong>אהרן ובניו בבת אחת — דכתיב</strong> <small>[שנאמר]</small> בציווי לאחר שמצוה על הלבשת בגדים לאהרן: <strong>"וחגרת אתם</strong> אבנט אהרן ובניו<strong>"</strong> (שמות כט, ט) משמע חגירת אבנט היתה לכולם כאחת. ושואלים: <strong>ולמאן דאמר</strong> <small>[</small>ולדעת <small>מי שאמר]</small> כי <strong>אהרן ובניו בבת אחת, הכתיב</strong> <small>[הרי נאמר]:</small> <strong>"ויחגר אתו באבנט" והדר כתיב</strong> <small>[ואחר כך נאמר]</small> בהפסק ניכר: <strong>"ויחגר אתם אבנט",</strong> משמע שלמעשה סיים להלביש את אהרן ורק אחר כך הלביש את בניו!
## דף ו.
 <strong>אמר</strong> <small>[</small>יכול היה <small>לומר]</small> <strong>לך:</strong> הכתוב <strong>ההוא</strong> בא ללמדנו כי <strong>אבנטו של כהן גדול לא זה הוא אבנטו של כהן הדיוט,</strong> כי אבנטו של כהן גדול מפורש שהיה עשוי משש תכלת וארגמן, ואילו אבנט של כהן הדיוט שלא נתפרשה עשייתו היה עשוי פשתן כשאר בגדיו. אכן לבישתו על ידי אהרן ובניו היתה כאחת.
 ושואלים: <strong>ולמאן דאמר</strong> <small>[</small>ולשיטת <small>מי שאומר]</small> כי את <strong>אהרן</strong> הלביש תחילה <strong>ואחר כך</strong> את <strong>בניו, והכתיב</strong> <small>[והרי נאמר]:</small> <strong>"וחגרת אתם אבנט",</strong> משמע שחגירתו היתה לכולם כאחד! ומשיבים: <strong>אמר</strong> <small>[</small>יכול היה <small>לומר]</small> <strong>לך: ההוא</strong> אותו כתוב <strong>קא משמע לן</strong> <small>[השמיע לנו]</small> כדעה השניה לענין זה, כי <strong>אבנטו של כהן גדול זהו אבנטו של כהן הדיוט,</strong> שגם אבנטו של ההדיוט היה עשוי שש ותכלת וארגמן, ולכן אף על פי שחילק ביניהם בעשייה לא חילק ביניהם בציווי, ללמד שכל האבנטים שווים בעשייתם.
 ושואלים: ואם כן <strong>"ויחגר אתו אבנט" "ויחגר אתם" למה לי?</strong> ומסבירים כי <strong>שמע מינה</strong> <small>[למד מכאן]</small> את <strong>אהרן</strong> הלביש תחילה <strong>ואחר כך בניו.</strong> לעצם הדבר שואלים: <strong>ובבת אחת מי משכחת לה</strong> <small>[כיצד מוצא אתה אותה]</small> אפשרות שיוכל משה לחגור לאהרן וארבעת בניו אבנטים בבת אחת? ומסבירים: <strong>לא צריכא</strong> <small>[נצרכה]</small> רק לומר <strong>דאקדים</strong> <small>[ש</small>אכן <small>הקדים]</small> את אהרן, וחגרם בזה אחר זה לפי מעלתם, אלא בא לומר שלא הפסיק בין חגירת אהרן לבניו בהלבשת בגד אחר לאהרן.
 <big>א</big> לאחר שעסקנו בבעיות צדדיות רבות, שבים אנו לפירוש המשנה. שנינו: <strong>"מפרישין כהן גדול</strong> מביתו ללשכת פרהדרין <strong>"</strong>. ושואלים: <strong>למה מפרישין?</strong> על שאלה זו תוהים: כיצד אפשר לשאול <strong>למה מפרישין?!</strong> והרי הטעם הוא <strong>כדקאמרינן</strong> <small>[כפי</small> שכבר <small>אמרנו];</small> <strong>אי</strong> <small>[אם]</small> לשיטת <strong>ר' יוחנן — כדאית ליה</strong> <small>[כמו</small> הטעם <small>שיש לו]</small> שהוא נלמד מסדר המילואים, <strong>אי</strong> <small>[אם]</small> לשיטת <strong>ריש לקיש כדאית ליה</strong> <small>[כמו</small> הטעם <small>שיש לו]</small> שהוא כפרישה בהר סיני. ואם כן מה מקום לשאלה זו עוד?
 ומסבירים: <strong>הכי קאמר</strong> <small>[כך אמר],</small> כך היתה השאלה: <strong>מביתו</strong> כלומר מאשתו <strong>למה פירש?</strong> שהסברנו מדוע צריך הוא להיות מובדל במקום מיוחד, אולם מדוע לא תבוא אשתו עמו לשם? <strong>תניא</strong> <small>[שנינו</small> בברייתא<small>]:</small> <strong>ר' יהודה בן בתירה אומר: שמא תמצא אשתו ספק נדה ויבא עליה</strong> ויטמא.
 ותוהים: <strong>אטו ברשיעי עסקינן</strong> <small>[וכי ברשעים אנו עוסקים]</small> שכהן זה יודע שאשתו ספק נדה והוא בא עליה במזיד? <strong>אלא,</strong> כך יש לתקן את הלשון: <strong>שמא יבא על אשתו ותמצא ספק נדה,</strong> כי עשוי לקרות שאחר שיבוא עליה ימצא דם נדה על הסדין, וכיון שלא ברור אם פירסה נדה קודם הביאה או אחריה, הרי זו ספק נדה והבועלה טמא מספק.
 מסופר: <strong>אמרוה רבנן קמיה</strong> <small>[חכמים לפני]</small> <strong>רב חסדא</strong> את ההשערה הבאה: <strong>כמאן</strong> <small>[</small>כשיטת <small>מי]</small> נאמרה הלכה זו — כשיטת <strong>ר' עקיבא,</strong> ש<strong>אמר:</strong> ספק <strong>נדה,</strong> כלומר: אשה שנמצא דם על סדינה בתוך זמן מסויים (מעת לעת) לאחר הביאה — <strong>מטמאה את בועלה</strong> למפרע מספק, שחוששים שמא כבר בשעת הביאה פירסה נדה. <strong>דאי רבנן</strong> <small>[שאם</small> כשיטת <small>חכמים]</small> בענין זה <strong>הא</strong> <small>[הרי]</small> <strong>אמרי</strong> [<small>אמרו]</small> חכמים: <strong>אין</strong> ספק <strong>נדה מטמאה את בועלה</strong> למפרע, ולשיטה זו אם כן אין הכהן צריך לפרוש מאשתו כל אותם ימים!
 <strong>אמר להו</strong> <small>[להם]</small> <strong>רב חסדא: אפילו תימרו רבנן</strong> <small>[תאמרו</small> שמשנתנו כשיטת <small>חכמים</small> היא<small>],</small> <strong>עד כאן לא</strong> שמענו <strong>פליגי רבנן עליה</strong> <small>[</small>ש<small>נחלקו חכמים עליו]</small> על <strong>ר' עקיבא</strong> שאין הנדה מטמאה למפרע <strong>אלא באחר אחר,</strong> כלומר: שלא נמצא הדם מיד אחר הביאה, אלא שהתה זמן כדי שתרד ממטתה ותרחץ עצמה ואחר כך בדקה ומצאה, שמשום משך הזמן שעבר אמרו חכמים שאין הוכחה לקשר בין זמן הבעילה ובין זמן פריסת נדה, <strong>אבל בחד אחר</strong> כלומר, אם מצאה מיד אחר הביאה — <strong>מודו ליה</strong> <small>[מודים לו]</small> חכמים לר' עקיבא, שמטמאה את בועלה למפרע.
 <strong>אמר ר' זירא: שמע מינה</strong> <small>[למד מכאן]</small> מהלכה זו כי <strong>בועל נדה אינו כנדה</strong> לענין זמן הטבילה, <strong>וטובל</strong> אפילו <strong>ביום</strong> השביעי לטומאתו, ואינו צריך להמתין עד הלילה לטבול אחר היום השביעי כמו הנדה עצמה. והכהן הגדול שיום השביעי לטומאתו בבעילת אשתו שהיתה ספק נדה חל בערב יום הכיפורים, טובל בו ביום ובהערב שמש הריהו טהור גמור ונכנס למקדש לעבודת יום הכיפורים.
 וראיה לדבר: <strong>דאי אמרת</strong> <small>[שאם אומר אתה]</small> ש<strong>בועל נדה כנדה</strong> הוא, אם כן <strong>אימת טביל</strong> <small>[מתי הוא טובל]</small> לפי זה — <strong>בליליא</strong> <small>[בלילה]</small> שלאחר שבעת הימים, ולילה זה הריהו ליל יום הכיפורים! אם כן, <strong>למחר</strong> ביום הכיפורים עצמו <strong>היכי עביד</strong> <small>[איך הוא</small> יכול <small>לעשות]</small> <strong>עבודה</strong> במקדש <strong>והא בעי</strong> <small>[הרי צריך]</small> הוא עדיין <strong>הערב שמש,</strong> שלאחר יום טבילתו יספור יום נוסף, ורק לכשתעריב שמשו של יום זה יוצא הוא מגדר טבול יום ונטהר טהרה גמורה המתירתו לעבוד במקדש. <strong>אלא לאו שמע מינה</strong> <small>[האם לא תלמד מכאן]</small> ש<strong>בועל נדה אינו כנדה,</strong> וטבילתו בניגוד לנדה עצמה היא ביום השביעי עצמו, ומיד בהערב שמש ראוי הוא לעבודת המקדש.
 <strong>רב שימי מנהרדעא אמר; אפילו תימא</strong> <small>[תאמר]</small> כי <strong>בועל נדה</strong> דינו <strong>כנדה</strong> לענין זמן הטבילה, אלא שאין מפרישים אותו מביתו בלילה כי אם <strong>דמפרשינן ליה</strong> <small>[שמפרישים אותו]</small> שמונה ימים לפני יום הכיפורים <strong>שעה אחת סמוך לשקיעת החמה,</strong> קודם שמתחילים שבעת הימים ולכן יש מעתה אפשרות למנות שבעה ימים שלמים עד ערב יום הכיפורים. אכן אף שפרישתו ארוכה בשעה אחת על שבעה ימים, אין בשעה קצרה זו כדי להחשיבם כשמונה.
 על שיטה זו שבועל נדה חייב לטבול בלילה <strong>מיתיבי</strong> <small>[מקשים],</small> שנינו: <strong>כל חייבי טבילות — טבילתן ביום,</strong> חוץ מ<strong>נדה ויולדת</strong> ש<strong>טבילתן בלילה.</strong> ונדייק מכאן: <strong>נדה — אין</strong> <small>[כן]</small> טבילתה אכן בלילה, אולם <strong>בועל נדה לא!</strong>
 ודוחים: מכאן אין ראיה, אפשר לומר: <strong>נדה וכל דאתי מרבוייא</strong> <small>[שבא מן הריבוי]</small> שהוא כיוצא בה, וכיון שנאמר שבועל נדה חלה עליו טומאתה, ממילא אף דינו לענין טבילה כמותה, ואין להוכיח מכאן.
 <strong>מיתיבי</strong> <small>[מקשים]</small> עוד ממה ששנינו: <strong>בעל קרי</strong> דינו <strong>כמגע</strong> (כמי שנוגע) ב<strong>שרץ, בועל נדה</strong> דינו <strong>כטמא מת.</strong> ונברר: <strong>מאי לאו</strong> <small>[האם לא]</small> באה ברייתא זו ללמדנו לענין <strong>טבילה,</strong> שבועל נדה דינו כטמא מת שטובל ביום! ודוחים: לא, הברייתא באה ללמדנו למשך זמן <strong>טומאתן,</strong> שבעל קרי טמא יום אחד כנוגע בשרץ, ובועל נדה טמא שבעה ימים כטמא מת.
 על כך תוהים: מה טעם ללמדנו <strong>טומאתן?!</strong> הלא <strong>בהדיא כתיב בהו</strong> <small>[במישרין,</small> במפורש, <small>כתוב בהן]</small> משך זמן טומאתם, <strong>האי</strong> <small>[זה]</small> טמא מת <strong>טומאת שבעה כתיב ביה, והאי</strong> <small>[וזה]</small> בועל נדה <strong>טומאת שבעה כתיב ביה</strong> <small>[כתובה בו]</small> במפורש ובודאי לא נצרכה הברייתא ללמדנו דבר המפורש בתורה,
## דף ו:
 <strong>אלא לאו</strong> <small>[האם לא]</small> ההשוואה היא לזמן <strong>טבילתן,</strong> ולמדנו שבועל נדה טובל ביום כטמא מת!
 ודוחים: <strong>לא, לעולם</strong> מדברת ברייתא זו <strong>לטומאתן,</strong> ואכן בדברים שאמרנו אין כל חידוש, אלא <strong>סיפא אצטריכא ליה</strong> <small>[סופה</small> של הברייתא <small>הוצרכה לו]</small> לומר ולחדש בה, ואגב סופה הקדים דברים אלה בתחילה, שנאמר בהמשך הברייתא: <strong>אלא שחמור ממנו בועל נדה</strong> יותר מטמא מת, שבועל הנדה <strong>מטמא משכב ומושב</strong> שישב או שכב עליהם (ואפילו היתה חציצה בינו ובינם) <strong>בטומאה קלה,</strong> שהיא <strong>לטמא אוכלין ומשקין,</strong> מה שאין כן טמא מת שאינו מטמא משכב ומושב.
 ועוד מקשים: <strong>תא שמע</strong> <small>[בוא ושמע]</small> הוכחה אחרת, <strong>דתני</strong> <small>[ששנה]</small> <strong>ר' חייא: הזב והזבה והמצורע והמצורעת ובועל נדה וטמא מת — טבילתן ביום, נדה ויולדת — טבילתן בלילה!</strong> ומסכמים: אכן <strong>תיובתא</strong> <small>[קושיה</small> חמורה היא<small>]</small> לדעת רב שימי שבועל נדה טובל בלילה, שהרי בברייתא נאמר במפורש להיפך, והושבו ונסתרו דבריו.
 <big>א</big> על פרישתו של הכהן הגדול שואלים: <strong>ועד שאתה מפרישו מטומאת ביתו</strong> מפני החשש שמא תיטמא אשתו, <strong>הפרישהו מטומאת המת</strong> שראוי לתקן שלא יבוא אדם לבקרו בלשכתו, שמא ימות אחד הנכנסים פתאום ויטמאנו! <strong>אמר רב תחליפא אבוה</strong> <small>[אביו]</small> של <strong>רב הונא בר תחליפא משמיה</strong> <small>[משמו]</small> של <strong>רבא: זאת אומרת: טומאת המת — הותרה היא בציבור.</strong> כלומר, מיוחדת היא טומאת המת, שאם כל הציבור כולו טמא — אין חוששים לטומאה זו, ומותר לעבוד במקדש כרגיל. וכיון שעבודת הכהן הגדול ביום הכיפורים עבודת קרבנות הציבור היא — אין אנו חוששים לטומאת המת, שהרי איננה פוסלת בציבור.
 <strong>רבינא אמר: אפילו תימא</strong> <small>[אפילו תאמר]</small> כי <strong>טומאת המת דחויה היא בצבור</strong> שלא הותרה היתר גמור, אלא התורה דחתה את איסור העבודה בטומאת מת מפני מצות הקרבת הקרבנות, אבל לכתחילה צריך להזהר הרבה בטהרה זו אף עבור כל הציבור. ואף על פי כן יש לומר כי לא הפרישוה את הכהן הגדול מחברת בני אדם בשבעה ימים הללו מפני ש<strong>טומאת המת לא שכיחא</strong> <small>[אינה מצוייה]</small> שהרי אין זה מצוי שאדם הבא לבקר ימות פתאום, אבל <strong>טומאת ביתו</strong> (אשתו) <strong>שכיחא</strong> <small>[מצוייה]</small> שהרי בכל שעה יש לחשוש שמא תמצא אשתו ספק נדה.
 כיון שהוזכרו חילוקי הדעות לענין טומאת המת בציבור מביאים כאן את המחלוקת היסודית בנושא זה. <strong>איתמר</strong> <small>[נאמר]</small> שנחלקו אמוראים ביחס לעבודת המקדש כשרוב הציבור טמא ב<strong>טומאת המת, רב נחמן אמר: הותרה היא בציבור</strong> וכאשר רוב הציבור טמא — אין יתרון לעבודה בטהרה על פני עבודה בטומאה, לפי שלענין זה כאילו לא היתה כאן טומאה. <strong>ורב ששת אמר:</strong> טומאת המת רק <strong>דחויה היא בציבור</strong> ומשתדלים בכל האפשר שתהא העבודה בטהרה,
 ומגבילים את המחלוקת: <strong>היכא דאיכא</strong> <small>[מקום שיש]</small> <strong>טמאין וטהורין בההוא</strong> <small>[באותו]</small> <strong>בית אב</strong> של כהנים שהגיע תורו לעבוד בו ביום במקדש — <strong>כולי עלמא לא פליגי</strong> <small>[הכל,</small> גם רב נחמן, <small>אינם חלוקים]</small> שה<strong>טהורין — עבדי</strong> <small>[עושים</small> עבודה<small>],</small> ואילו ה<strong>טמאין — לא עבדי</strong> <small>[אינם עושים</small> עבודה<small>],</small> שודאי עדיפה עבודה בטהרה. <strong>כי פליגי</strong> <small>[כאשר נחלקו]</small> הרי זה כאשר כל בית האב כולו טמא, והשאלה למעשה היא: האם <strong>לאהדורי ולאתויי</strong> <small>[לחזור ולהביא]</small> כהנים <strong>טהורין מבית אב אחרינא</strong> <small>[אחר]</small> מאותו משמר כהנים, שתורו לעבוד במקדש ביום אחר באותו שבוע, או לא;
 ש<strong>רב נחמן אמר:</strong> טומאת המת <strong>היתר היא בציבור, ולא מהדרינן</strong> <small>[ואין אנו מחזרים]</small> למצוא כהנים אחרים, שכיון שהתירה התורה לעבוד עבודת קרבנות הציבור בטומאת מת — הרי זה כהיתר גמור וכאילו נעשה הכל בטהרה. <strong>ורב ששת אמר: דחויה היא בציבור,</strong> שרק מדוחק דוחים אנו את הטומאה, אולם כאשר אפשר לחזר <strong>מהדרינן</strong> <small>[מחזרים]</small> אנו ומוצאים כהנים כשרים.
 <strong>איכא דאמרי</strong> <small>[יש אומרים]</small> שהמחלוקת היתה באופן אחר קצת: <strong>אפילו היכא דאיכא</strong> <small>[במקום שיש]</small> <strong>טהורין וטמאין בההוא</strong> <small>[באותו]</small> <strong>בית אב פליג</strong> <small>[חולק]</small> <strong>רב נחמן, ואמר: עבדי נמי</strong> <small>[עושים</small> עבודה <small>גם כן]</small> ה<strong>טמאין</strong>
## דף ז.
 <strong>כל טומאת מת בציבור רחמנא שרייה</strong> <small>[התורה התירה]</small> אותה.
 לאחר הגדרת השיטות, מגיעים לנימוקי הצדדים, <strong>אמר רב ששת: מנא אמינא לה</strong> <small>[מנין אומר אני אותה]</small> את דעתי זו שטומאה דחויה היא בציבור — <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>היה</strong> הכהן <strong>עומד ומקריב מנחת העומר ונטמאת בידו, אומר</strong> הכהן שנטמאה <strong>ומביאין</strong> מנחה <strong>אחרת תחתיה. ואם אין שם אלא היא</strong> שלא הכינו רק כדי מנחה אחת בצמצום, <strong>אומרין לו</strong> הכהנים: <strong>הוי פקח ושתוק,</strong> ואל תספר שנטמאה.
 <strong>קתני מיהת</strong> <small>[שנינו מכל מקום]</small> <strong>אומר ומביאין אחרת תחתיה,</strong> משמע שכאשר אפשר לעשות בטהרה — עושים, ואין אומרים שהותרה טומאה בציבור! על הוכחה זו <strong>אמר רב נחמן: מודינא היכא דאיכא</strong> <small>[מודה אני במקום שיש]</small> <strong>שיריים</strong> של הקרבן שנותרו בטהרתם ועומדים <strong>לאכילה,</strong> שהרי אף כשהותרה הקרבת הקרבן בטומאה, מכל מקום לכשנטמא הרי אסור לאוכלו בטומאתו, ומשנותר חלקו טהור וראוי לאכילה מודה אני שמן הראוי אף לעשותו בטהרה, כדי לקיים גם את מצות אכילת הקרבנות.
 <strong>מיתיבי</strong> <small>[מקשים]</small> על רב נחמן ממה ששנינו: <strong>היה מקריב מנחת פרים ואילים וכבשים, ונטמאת</strong> המנחה <strong>בידו, אומר</strong> הוא לכהנים <strong>ומביאין</strong> לו מנחה <strong>אחרת תחתיה. ואם אין שם אלא היא,</strong> שלא הכינו מנחות אחרות, <strong>אומרין לו: הוי פקח ושתוק.</strong>
 <strong>מאי לאו</strong> <small>[האם לא]</small> מדובר כאן ב<strong>פרים, אילים וכבשים</strong> של ה<strong>חג</strong> שהן קרבנות ציבור, ומנחות כאלו אינן נאכלות. הרי שאף בקרבן הציבור מהדרים שיהיה מלכתחילה בטהרה, ומכאן שלא הותרה טומאה בציבור אלא דחויה!
 <strong>אמר</strong> <small>[</small>יכול היה <small>לומר]</small> <strong>לך רב נחמן: לא</strong> אין המדובר שם בקרבנות ציבור ממש, אלא: <strong>פרים</strong> שנזכרו כוונתם ל<strong>פר עבודה זרה</strong> שהוא קרבן שמביא הציבור אם עבדו עבודה זרה בשגגה. כי, <strong>אף על גב</strong> <small>[אף על פי]</small> שקרבן ה<strong>ציבור הוא,</strong> מכל מקום מ<strong>כיון</strong> ש<strong>לא קביע ליה</strong> <small>[קבוע לו]</small> <strong>זמן</strong> ותאריך קבוע להקרבתו — <strong>מהדרינן</strong> <small>[מחזרים]</small> אנו שייעשה בטהרה, שהרי קרבן זה מותר להקריבו גם לאחר זמן. וכשדובר ב<strong>אילים</strong> מדובר לא בקרבנות מוספי הציבור אלא <strong>באילו של אהרן</strong> שמקריב ביום הכיפורים, ש<strong>אף על גב</strong> <small>[אף על פי]</small> <strong>דקביע ליה</strong> <small>[שקבוע לו]</small> <strong>זמן, כיון</strong> שקרבנו של <strong>יחיד הוא,</strong> של הכהן הגדול כפרט — <strong>מהדרינן</strong> <small>[מחזרים אנו]</small> שייעשה בטהרה, שלא הותרה טומאה מכל וכל אלא לגבי קרבן ציבור שקבוע לו זמן. ולענין ה<strong>כבשים</strong> אין מדובר בכבשים של קרבנות התמיד והמוסף, אלא <strong>בכבש הבא עם העומר דאיכא</strong> <small>[שיש]</small> <strong>שיריים לאכילה</strong> והיא מנחת העומר ששיירה נאכלים בטהרה, והרי כבר אמר רב נחמן שבמקרה כזה מחזרים שאף ההקרבה תהיה בטהרה.
 <strong>מיתיבי</strong> <small>[מקשים]</small> עוד על רב נחמן, שנינו: <strong>דם</strong> קרבנות <strong>שנטמא וזרקו</strong> על המזבח, אם זרקו <strong>בשוגג — הורצה</strong> (נתקבל הקרבן) אם זרקו <strong>במזיד — לא הורצה.</strong> הרי שלא הותרה טומאת ציבור במקדש לגמרי! ודוחים: <strong>כי תנא ההיא</strong> <small>[כאשר שנויה</small> הברייתא <small>ההיא]</small> הרי היא בקרבן של <strong>יחיד,</strong> שודאי בקרבן יחיד לא הותרה טומאה.
 ומקשים עוד: <strong>תא שמע</strong> <small>[בוא ושמע]</small> ראיה אחרת, ממה ששנינו: <strong>על מה הציץ</strong> של הכהן הגדול <strong>מרצה — על הדם ועל הבשר, ועל החלב, שנטמא</strong> במקדש, <strong>בין</strong> שנטמא <strong>בשוגג בין במזיד, בין באונס בין ברצון, בין ביחיד בין בציבור. ואי סלקא דעתך</strong> <small>[ואם עולה בדעתך]</small> לומר כי <strong>טומאה היתר היא בציבור — למה לי</strong> אם כן <strong>לרצויי</strong> <small>[שיהיה</small> הציץ <small>מרצה],</small> שהרי אם הותרה הטומאה לגמרי, מה צורך יש בריצוי הציץ?
 ומשיבים: <strong>אמר לך</strong> <small>[</small>יכול היה <small>לומר לך]</small> <strong>רב נחמן: כי קתני</strong> <small>[כאשר שנינו]</small> כי <strong>"הציץ מרצה"</strong> אין הדבר שייך לכל הפרטים שנזכרו אלא כוונתו <strong>אדיחיד</strong> <small>[על</small> קרבן <small>היחיד]</small> שהציץ מרצה אם הובא בטומאה, ולא לענין טומאת הציבור נאמרה. <strong>ואיבעית אימא</strong> <small>[ואם תרצה אמור]</small> ותרץ כך: <strong>אפילו תימא</strong> <small>[תאמר]</small> שהציץ מרצה על קרבן<small>]</small> ה<strong>ציבור,</strong> אלא שמדובר שם <strong>בהנך</strong> <small>[באלה</small> מן הקרבנות<small>]</small> ש<strong>לא קביע</strong> <small>[קבוע]</small> <strong>להן זמן,</strong> והרי אף רב נחמן מודה שקרבן ציבור שאין זמנו קבוע, לא הותרה טומאתו בציבור ועדיין צריך ריצוי ציץ.
 <strong>מיתיבי</strong> <small>[מקשים]:</small> נאמר: <strong>"ונשא אהרן את עון הקדשים</strong> אשר יקדישו בני ישראל לכל מתנות קדשיהם והיה על מצחו תמיד לרצון להם לפני ה'<strong>"</strong> (שמות כח, לח) ואמרו חכמים בברייתא: <strong>וכי איזה עו‍ן הוא</strong> הציץ <strong>נושא? אם</strong> תאמר <strong>עון פיגול</strong> שהוא קרבן שחשב הכהן להקריבו שלא בזמנו — <strong>הרי כבר נאמר</strong> בו: <strong>"לא ירצה</strong> המקריב אותו לא יחשב לו פיגול יהיה<strong>"</strong> (ויקרא ז, יח) משמע שאין עליו ריצוי. <strong>ואם עון נותר</strong> שהותירו מן הקרבן לאחר זמן הראוי לו — <strong>הרי כבר נאמר</strong> בו <strong>"לא יחשב</strong> לו<strong>"</strong> (ויקרא ז, יח)
## דף ז:
 <strong>הא</strong> <small>[הרי]</small> <strong>אינו נושא</strong> ומכפר <strong>אלא עון טומאה שהותרה מכללה בציבור. וקשיא</strong> <small>[וקשה]</small> הלשון <strong>לרב ששת,</strong> שהרי בברייתא זו נאמר במפורש שהטומאה הותרה בציבור! ומשיבים: לדעת רב ששת <strong>תנאי היא</strong> <small>[</small>מחלוקת <small>תנאים היא]</small> אם הותרה הטומאה בציבור או נדחתה. <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>ציץ של כהן גדול, בין שישנו על מצחו</strong> של הכהן הגדול בשעה שנטמא הקרבן, <strong>בין שאינו על מצחו</strong> הרי הוא <strong>מרצה,</strong> אלו <strong>דברי ר' שמעון.</strong>
 <strong>ר' יהודה אומר:</strong> אם <strong>עודהו על מצחו — מרצה, אין עודהו על מצחו — אינו מרצה. אמר לו ר' שמעון</strong> לר' יהודה: <strong>כהן גדול ביום הכפורים יוכיח, שאין עודהו על מצחו,</strong> שבעבודות המיוחדות ליום הכיפורים לובש הכהן הגדול רק ארבעה בגדי לבן ככהן הדיוט, ומסיר מעליו את הציץ ושאר בגדי הזהב, ובכל זאת <strong>מרצה</strong> על הטומאה!
 <strong>אמר לו ר' יהודה: הנח</strong> לו <strong>לכהן גדול ביום הכפורים</strong> שאין צורך בריצוי הציץ, לפי <strong>שטומאה הותרה לו בציבור.</strong> ומדיוק הדברים נוכיח, שכיון שר' יהודה אומר שטומאה הותרה בציבור (ולכן אין צורך בציץ המרצה) <strong>מכלל</strong> ש<strong>ר' שמעון סבר</strong> ש<strong>טומאה דחויה היא בציבור</strong> ולשיטתו נחוץ הציץ לכפרה. נמצא שמחלוקת זו בין רב ששת ורב נחמן מחלוקת תנאים היא, וברייתא זו כשיטת ר' יהודה נשנתה.
 כיון שהוזכרה מחלוקת זו מסבירים ומבארים אותה: <strong>אמר אביי:</strong> כאשר <strong>נשבר הציץ דכולי עלמא לא פליגי</strong> <small>[הכל,</small> גם ר' שמעון, <small>אינם חלוקים]</small> <strong>דלא</strong> <small>[שאינו]</small> <strong>מרצה</strong> עוד. <strong>כי פליגי</strong> <small>[כאשר נחלקו]</small> <strong>—</strong> כשאינו על מצחו אלא <strong>דתלי בסיכתא</strong> <small>[תלוי על יתד,</small> קולב<small>],</small> ש<strong>ר' יהודה סבר:</strong> כיון שנאמר <strong>"</strong>והיה <strong>על מצח</strong> אהרן <strong>ונשא</strong> אהרן את עון הקדשים<strong>"</strong> (שמות כח, לח) כוונתו: כל עוד שהציץ על מצחו נושא הוא עון.
 <strong>ור' שמעון סבר</strong> שיש להדגיש את חלקו האחרון של הכתוב <strong>"</strong>והיה על מצחו <strong>תמיד לרצון</strong> להם <strong>לפני ה'"</strong> (שמות כח, לח), ללמד שתמיד הציץ מרצה, אף בשעה שאינו על מצחו. כי <strong>מאי</strong> <small>[מהו,</small> מאי משמעות<small>]</small> המילה <strong>"תמיד"</strong> שנאמרה? <strong>אילימא</strong> <small>[אם תאמר]</small> שפירושה: <strong>תמיד על מצחו,</strong> שהציץ חייב להימצא לעולם על מצחו של הכהן הגדול, <strong>מי משכחת לה</strong> <small>[האם מוצא אתה אותה]</small> במציאות שיוכל להיות הדבר כן?! שכן <strong>מי לא בעי מיעל</strong> <small>[האם אינו צריך ליכנס]</small> <strong>לבית הכסא</strong> ואז חייב להסיר מעליו את הציץ משום שבציץ חקוק שם ה'. וכן <strong>מי לא בעי מינם</strong> <small>[האם איננו צריך לישון]</small> וכשהוא ישן פושט הרי את בגדיו. <strong>אלא</strong> ודאי יש להבין: <strong>תמיד מרצה הוא,</strong> בין שהוא על מצחו ובין שאינו על מצחו.
 ושואלים: <strong>ולר' יהודה נמי, הכתיב</strong> <small>[גם כן, הרי נאמר]</small> <strong>"תמיד",</strong> וברור שאי אפשר לפרשו שיהא תמיד על מצחו! ומתרצים: <strong>ההוא "תמיד"</strong> <small>["תמיד" זה</small> שנאמר<small>]</small> כוונתו שכל עוד הציץ על מצחו <strong>לא יסיח דעתו ממנו.</strong> וכדברי <strong>רבה בר רב הונא.</strong> ש<strong>אמר רבה בר רב הונא: חייב אדם למשמש בתפיליו בכל שעה ושעה</strong> שהם נתונים בראשו וזרועו, כדי להזכר בהם, <strong>קל וחומר מציץ:</strong>
## דף ח.
 <strong>ומה ציץ שאין בו אלא אזכרה אחת</strong> של שם ה' <strong>אמרה תורה "על מצחו תמיד"</strong> ללמד <strong>שלא יסיח דעתו ממנו, תפילין שיש בהן אזכרות הרבה</strong> בארבע פרשיות שבהם <strong>על אחת כמה וכמה</strong> שחייב לזכור אותן, ולא להסיח דעתו מהן.
 ושואלים: ולשיטת <strong>ר' שמעון</strong> ש<strong>אמר</strong> שהכתוב בא ללמד ש<strong>תמיד מרצה</strong> הציץ אף כשאינו על מצח הכהן, <strong>והכתיב</strong> <small>[והרי נאמר]</small> גם כן <strong>"על מצחו ונשא"!</strong> ומשיבים: <strong>ההוא</strong> <small>[אותו</small> כתוב<small>]</small> <strong>לקבוע לו מקום הוא דאתא</strong> <small>[שבא],</small> שממילים אלה למדים היכן מניח הכהן הגדול את הציץ, אבל לא שהציץ חייב להיות שם תמיד.
 ושואלים: <strong>ור' יהודה,</strong> דין זה של <strong>לקבוע לו מקום מנא ליה</strong> <small>[מנין לו]?</small> ומשיבים: <strong>נפקא ליה</strong> <small>[יוצא,</small> לומד הוא<small>]</small> דבר זה ממה שכתוב <strong>"על מצחו" —</strong> ללמד שהציץ יהיה מצוי על מצחו. ושואלים: אם כן, <strong>לר' שמעון נמי</strong> <small>[גם כן]</small> <strong>תיפוק ליה</strong> <small>[תצא לו,</small> ילמד<small>]</small> הלכה זו ממה שנאמר <strong>"על מצחו"!</strong> ומשיבים: <strong>אין הכי נמי</strong> <small>[כן</small> הוא <small>גם כן]</small> ומכאן הוא למד.
 ושואלים: <strong>אלא</strong> אם כן, <strong>"על מצחו ונשא" מאי עביד ליה</strong> <small>[מה עושה</small> הוא <small>בו],</small> מה הוא למד מחזרה זו? ומשיבים: <strong>אמר</strong> <small>[</small>יכול היה ר' שמעון <small>לומר]</small> <strong>לך</strong> בביאור הכתוב: אם הציץ שלם ו<strong>ראוי למצח — מרצה, שאינו ראוי למצח — אינו מרצה, לאפוקי</strong> <small>[להוציא]</small> <strong>נשבר הציץ דלא</strong> <small>[שאינו]</small> <strong>מרצה.</strong>
 ושואלים: <strong>ולר' יהודה, נשבר הציץ מנא ליה</strong> <small>[מנין לך]</small> שאינו מרצה? ומשיבים: <strong>נפקא ליה</strong> <small>[יוצא לו,</small> נלמד<small>]</small> הדבר מפני שלא נאמר <strong>"מצח"</strong> אלא <strong>"מצחו"</strong> וזו לדעתו הדגשה הבאה ללמד: דבר הראוי להיות על מצחו שלו. <strong>ור' שמעון:</strong> לימוד זה מן הדיוק <strong>"מצח" "מצחו" — לא משמע ליה</strong> <small>[אינו נשמע לו,</small> אינו נראה לו<small>],</small> שלדעתו אין כל הבדל משמעות לענין זה בין "מצח" ו"מצחו".
 <big>א</big> ומציעים: <strong>נימא</strong> <small>[</small>האם <small>נאמר]</small> <strong>הני תנאי</strong> <small>[תנאים אלה]</small> ר' יהודה ור' שמעון שנחלקו לענין טומאה בציבור <strong>כהני תנאי</strong> <small>[כתנאים אלה]</small> אחרים, שאף הם נחלקו באותה בעיה. <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>אחד זה</strong> הכהן הגדול לפני יום הכיפורים <strong>ואחד זה</strong> הכהן העוסק בשריפת הפרה האדומה <strong>מזין עליו כל שבעה</strong> ימים של פרישה <strong>מכל</strong> מי <strong>חטאות</strong> של אפר הפרות האדומות <strong>שהיו שם</strong> במקדש למשמרת, שמא נטמא בטומאת מת באחד הימים לפני פרישתו, וכיון שאין יודעים מתי הוא יום שלישי ושביעי שלו — מזים בכל יום. אלו <strong>דברי ר' מאיר, ר' יוסי אומר: אין מזין עליו,</strong> שבעה ימים, <strong>אלא</strong> ביום ה<strong>שלישי</strong> וביום ה<strong>שביעי בלבד</strong> שהרי אם יש לחשוש לטומאתו — די בהזאה זו בלבד כדי לטהרו. ואילו <strong>ר' חנינא סגן הכהנים</strong> מחלק ו<strong>אומר: כהן השורף את הפרה מזין עליו כל שבעה</strong> ימים, ואלו <strong>כהן גדול ביום הכפורים אין מזין עליו אלא שלישי ושביעי.</strong>
 ומדייקים: <strong>מאי לאו בהא קא מיפלגי</strong> <small>[האם לא</small> בנושא <small>זה הם חלוקים],</small> כי <strong>ר' מאיר סבר: טומאה</strong> של מת רק <strong>דחויה</strong> היא <strong>בציבור,</strong> ולכן מזים אנו עליו כל שבעה ימים, כדי לטהרו טהרה גמורה, ולצאת מידי כל ספק טומאה. ואילו <strong>ר' יוסי סבר: טומאה היתר</strong> גמור <strong>היא בציבור,</strong> ולכן אין צורך להקפיד כל כך בהזאה.
 על הצעת הסבר זו תוהים: <strong>ותסברא</strong> <small>[וכי סבור אתה]</small> שאפשר להבין כך? שכן <strong>אי</strong> <small>[אם]</small> <strong>סבר ר' יוסי</strong> כי טומאת מת <strong>היתר</strong> גמור <strong>היא בציבור</strong> — אם כן <strong>הזאה כלל למה לי?</strong> שהרי כיון שהותרה, הרי זה כאילו הוקרב בטהרה. <strong>אלא</strong> עלינו לחזור בנו מהסבר זה ולומר <strong>דכולי עלמא הני תנאי סברי</strong> <small>[לדעת הכל, תנאים אלה סבורים]</small> כי <strong>טומאת</strong> המת רק <strong>דחויה היא בציבור,</strong> ועל כן צריך להזות עליו.
 ואלא <strong>הכא בהא קמיפלגי</strong> <small>[כאן</small> בנושא <small>זה נחלקו],</small> <strong>ר' מאיר סבר: אמרינן טבילה בזמנה מצוה</strong> שאף כי הטמא, משעה שהותר לטבול, הריהו נטהר מטומאתו בכל זמן שיטבול אף אם איחר טבילתו, מכל מקום מצוה היא שיטבול מיד כשיגיע זמן טהרתו. וכשם שטבילה בזמנה מצוה כך הזאה בזמנה מצוה, וכיון שיש חשש שמא נטמא הכהן הגדול בשלושת הימים שלפני פרישתו, יש להזות עליו בכל יום, למן היום הראשון, שמא הוא שלישי לטומאתו. ואילו <strong>ר' יוסי סבר: לא אמרינן</strong> <small>[אין אנו אומרים]</small> כי <strong>טבילה בזמנה מצוה</strong> היא וכן אין הזאה בזמנה מצוה, ולכן אין להזות עליו אלא ביום השלישי וביום השביעי, והרי הוא נטהר בכך אף שאולי אינו יום שלישי ושביעי לטומאתו.
 על הסבר זה מקשים: וכי <strong>סבר ר' יוסי</strong> כי <strong>לא אמרינן</strong> <small>[אין אנו אומרים]</small> <strong>טבילה בזמנה מצוה? והתניא</strong> <small>[והרי שנינו</small> בברייתא<small>]:</small> <strong>הרי שהיה שם</strong> משמות ה' האסורים במחיקה <strong>כתוב</strong> בדיו <strong>על בשרו</strong> של אדם — <strong>הרי זה לא ירחץ</strong> את גופו במים <strong>ולא יסוך</strong> את גופו בשמן, שמא ימחק, <strong>ולא יעמוד במקום הטנופת,</strong> שאסור לבזות את השם. <strong>נזדמנה לו טבילה של מצוה</strong> וחייב לטבול <strong>כורך עליו</strong> על מקום השם <strong>גמי</strong> (מין עשב) שיכסה את השם אבל יניח למי הטבילה לחדור בלי חציצה <strong>וטובל. ר' יוסי אומר: יורד וטובל כדרכו</strong> ואינו צריך להקפיד על כריכת הגמי <strong>ובלבד שלא ישפשף</strong> את המקום וימחקנו בידים.
 <strong>וקיימא לן</strong> <small>[ומוחזק בידינו]</small> כי בשאלה אם <strong>טבילה בזמנה מצוה קא מיפלגי</strong> <small>[חולקים הם],</small> שה<strong>תנא קמא סבר</strong> <small>[הראשון סבור]</small> כי <strong>לא אמרינן</strong> <small>[אין אנו אומרים]</small> ש<strong>טבילה בזמנה מצוה,</strong> ולכן צריך להמתין עד שיהא לו גמי לכרוך. אף אם ימנע על ידי כך מטבילה בזמנה. <strong>ור' יוסי סבר: אמרינן</strong> <small>[אומרים אנו]</small> <strong>טבילה בזמנה מצוה,</strong> ולכך אינו צריך להמתין עד שיהא לו גמי אלא יורד וטובל מיד. ואם כן אין לומר שמחלוקת ר' מאיר ור' יוסי היתה לענין טבילה בזמנה. <strong>אלא</strong> יש להסביר כך: <strong>דכולי עלמא להני תנאי אמרינן</strong> <small>[לדעת הכל</small> לשיטת <small>תנאים אלה אומרים]</small> אנו <strong>טבילה בזמנה מצוה.</strong> ואם כן במה נחלקו?
 <strong>והכא בהא קמיפלגי</strong> <small>[וכאן ב</small>ענין <small>זה הם חלוקים]</small> ש<strong>ר' מאיר סבר: מקשינן</strong> <small>[מקישים,</small> משווים, <small>אנו]</small> דין <strong>הזאה</strong> לדין <strong>טבילה,</strong> לומר שכשם שטבילה בזמנה מצוה — אף הזאה בזמנה מצוה. <strong>ור' יוסי סבר: לא מקשינן</strong> <small>[אין אנו משווים]</small> <strong>הזאה לטבילה,</strong> שאף שטבילה בזמנה מצוה — אין הזאה בזמנה מצוה.
 ושואלים: <strong>ור' חנינא סגן הכהנים</strong> המחלק בין יום הכיפורים ופרה אדומה מה דעתו בענין זה? <strong>אי מקיש</strong> <small>[אם</small> הוא <small>משווה]</small> <strong>הזאה לטבילה,</strong> אם כן <strong>אפילו כהן גדול ביום הכפורים נמי</strong> <small>[גם כן]</small> יצטרך להזות בכל יום משבעת הימים, ו<strong>אי לא מקיש</strong> <small>[אם אינו משווה]</small> <strong>הזאה לטבילה</strong> — אם כן <strong>אפילו כהן השורף את הפרה נמי</strong> <small>[גם כן]</small> <strong>לא!</strong> ומדוע איפוא הוא מבדיל ביניהם?
 ומשיבים: <strong>לעולם</strong> תפרש כי <strong>לא מקיש</strong> <small>[אינו משווה]</small> ובעצם אף על כהן השורף את הפרה לא היה צריך להזות כל שבעה, אלא ש<strong>כהן השורף את הפרה מעלה בעלמא</strong> <small>[בלבד]</small> היא שעשו בו, כשם שהוסיפו חכמים הרבה מאד מעלות ודקדוקים נוספים בדין הכהן השורף את הפרה, ולא מעיקר ההלכה, אלא כדי להדגיש את צד הטהרה שבדבר.
 ושואלים: <strong>כמאן אזלא</strong> <small>[</small>כשיטת <small>מי הולכת]</small> <strong>הא</strong> <small>[</small>ברייתא <small>זו]</small> <strong>דתנו רבנן</strong> <small>[ששנו חכמים]:</small> <strong>אין</strong> הבדל <strong>בין כהן השורף את הפרה לכהן גדול ביום הכפורים אלא</strong>
## דף ח:
 <strong>שזה</strong> הכהן הגדול הפורש לפני יום הכיפורים <strong>פרישתו לקדושה</strong> כדי שלא יקל ראשו וליבו ותבוא עליו אימה ויכין עצמו לפני כניסתו אל הקודש ולכן <strong>אחיו הכהנים נוגעין בו</strong> שהרי לא מחשש טומאה מפרישים אותו, <strong>וזה</strong> השורף את הפרה <strong>פרישתו לטהרה, ואין אחיו הכהנים נוגעין בו. כמאן</strong> <small>[</small>כשיטת <small>מי]</small> היא הברייתא הזאת — <strong>או</strong> כשיטת <strong>ר' מאיר או</strong> כשיטת <strong>ר' יוסי. דאי</strong> <small>[שאם]</small> תאמר שהיא כדעת <strong>ר' חנינא סגן הכהנים — הא איכא נמי הא</strong> <small>[הרי יש גם כן זה]</small> שהכהן השורף את הפרה מזים עליו כל שבעה, וכהן ביום הכיפורים רק בשלישי ושביעי.
 <big>א</big> על השיטה שמזים על הכהן כל שבעת הימים, שמא יום זה יום שלישי או יום שביעי לטומאה <strong>מתקיף לה</strong> <small>[מקשה עליה]</small> <strong>ר' יוסי ברבי חנינא: בשלמא</strong> <small>[נניח]</small> שמזים עליו ביום <strong>ראשון — שמא שלישי</strong> הוא לטומאתו, ביום <strong>שני</strong> מזים עליו <strong>— שמא שלישי</strong> הוא לטומאתו שנטמא יום לפני פרישתו. וכן ביום ה<strong>שלישי — שמא שלישי</strong> הוא לטומאה. יום <strong>חמישי — שמא שביעי</strong> הוא, שנטמא יומיים לפני פרישתו. יום <strong>ששי — שמא שביעי</strong> לטומאה הוא, אם נטמא יום לפני פרישתו, וכן ביום ה<strong>שביעי</strong> מזים עליו — <strong>שמא שביעי</strong> לטומאה הוא,
 <strong>אלא</strong> ביום <strong>הרביעי</strong> לפרישתו <strong>למה לי הזאה כלל? לא</strong> בחשש שהוא היום ה<strong>שלישי איכא לספוקי</strong> <small>[יש להסתפק],</small> שהרי לפני שלושה ימים כבר פרש לטהרה <strong>ולא</strong> שמא זהו היום ה<strong>שביעי איכא לספוקי</strong> <small>[יש להסתפק],</small> שגם אם יום זה הוא השביעי לטומאתו אין בדבר תועלת שהרי לא היזו עליו ביום השלישי לטומאה זו, ואם כן אין טעם להזות בשביעי, שאין הזאת שביעי בלא הזאת שלישי, ואם כן מה טעם ההזאה ביום הרביעי?
 ותוהים: <strong>ולטעמיך</strong> <small>[ולטעמך,</small> לשיטתך<small>]</small> שאתה סבור שממש בכל יום מזים עליו, <strong>הזאה כל שבעה מי איכא</strong> <small>[האם ישנה],</small> האפשר שיזו עליו כל שבעה ימים? <strong>והא קיימא לן</strong> <small>[והרי מוחזק בידינו]</small> ש<strong>הזאה שבות</strong> היא, שתיקנו חכמים שמירה יתירה לשבת, ואסרו כמה דברים, והזאה בכלל זה <strong>ואינה דוחה את השבת,</strong> ואם כן, בשבת על כרחך הרי אין מזים! <strong>אלא מאי אית לך למימר</strong> <small>[מה יש לך לומר]</small> שכאשר אמרו שמזים <strong>שבעה</strong> ימים אינו מדוייק, ולמעשה הריהו <strong>לבר</strong> <small>[חוץ</small> מיום<small>]</small> ה<strong>שבת,</strong> ואם כן <strong>הכא נמי</strong> <small>[כאן גם כן]</small> יש לפרש שמזים עליו שבעה ימים — <strong>לבר</strong> <small>[חוץ]</small> מן היום ה<strong>רביעי</strong> לפרישה, שאז אין צורך להזות עליו.
 <strong>אמר רבא: הלכך</strong> <small>[משום כך]</small> <strong>כהן גדול ביום הכפורים, דלא בדידן תליא מילתא אלא בקביעא דירחא תליא מילתא</strong> <small>[שלא בנו תלוי הדבר אלא בקביעות החודש תלוי הדבר]</small> באיזה יום מימי השבוע יחל בפרישתו שהרי <strong>בתלתא</strong> <small>[בשלושה]</small> <strong>בתשרי בעי לאפרושי</strong> <small>[צריך להפריש אותו]</small> <strong>וכל אימת</strong> בימי השבוע <strong>דמתרמי תלתא</strong> <small>[שמזדמן שלושה]</small> <strong>בתשרי מפרשינן ליה</strong> <small>[מפרישים אנו אותו],</small> אף שיתכן שתתבטל בשל כך הזאתו פעמיים, ביום השבת וכן ביום הרביעי להפרשתו כאמור. <strong>אבל כהן השורף את הפרה, דבדידן תליא מילתא</strong> <small>[שבנו תלוי הדבר]</small> באיזה יום נפריש אותו <strong>מפרשינן ליה</strong> <small>[מפרישים אנו אותו]</small> ביום <strong>רביעי בשבת כי היכי דניתרמי</strong> <small>[כדי שיזדמן]</small> <strong>רביעי שלו בשבת,</strong> כי ביום הרביעי לפרישה אין צורך להזות, ובשבת אסור להזות, ונמצא שבשאר הימים שבהם יש טעם להזות יוכלו להזות בכולם.
 <big>ב</big> אחרי הדיון בגמרא בענין מצות הפרישה, שבים לביאור המשנה. שנינו שם שמביאין את הכהן הגדול <strong>ללשכת פרהדרין. תניא</strong> <small>[שנינו</small> בברייתא<small>]:</small> אמר <strong>ר' יהודה וכי לשכת פרהדרין</strong> (לשכת פקידי המלך הממונים לשנה) <strong>היתה? והלא לשכת בלווטי</strong> לשכת השרים וראשי המועצה <strong>היתה</strong> קרויה!
 <strong>אלא, בתחלה</strong> בזמן כהונת שמעון הצדיק וחביריו שבשל צידקותם האריכו ימים בכהונתם <strong>היו קורין אותה לשכת בלווטי</strong> (הגדולים), לפי שהיתה מקומו הקבוע של הכהן הגדול. <strong>ומתוך</strong> שבמשך הדורות היו זמנים שהיו אנשים שאינם ראויים <strong>נותנין</strong> למחזיק בשלטון <strong>עליו</strong> על הרצון לזכות בכהונה הגדולה אף שלא לפי מעלתם <strong>ממון</strong> רב כדי לקבל מינוי זה של <strong>כהונה</strong> גדולה וכך היו אכן מתמנים, ומתוך שהיו רשעים ולא הוציאו שנתם לכך היו <strong>מחליפין אותה</strong> את הכהונה הגדולה <strong>כל שנים עשר חודש</strong> וממנים לתפקיד זה בכל שנה איש אחר <strong>כפרהדרין הללו</strong> (כמו פקידים אלה) <strong>שמחליפין אותם כל שנים עשר חודש, לפיכך היו קורין אותה</strong> בזלזול <strong>לשכת פרהדרין</strong> שאף היא בשל חילופי הכהנים היתה מתחלפת בכל שנה לפי שכל אחד היה הורס את לישכת קודמו ובונה לו מפוארת ממנה.
 כיון שהוזכר ענין הפרהדרין, מביאים הלכה אחרת שבה נזכרו פקידים אלה. <strong>תנן התם</strong> <small>[שנינו שם]</small> במשנה במסכת דמאי: <strong>הנחתומין</strong> אופי הלחם לרבים — <strong>לא חייבו אותן חכמים להפריש</strong> מן הדמאי (תבואה שנקנתה מעם הארץ וספק אם הופרשו ממנה כל מתנות הלוים והכהנים) <strong>אלא תרומת מעשר</strong> אחד ממאה מן התבואה, שהיה ניתן לכהנים וכן <strong>חלה</strong> שמפרישים תמיד מן העיסה.
 ושאלו: <strong>בשלמא</strong> <small>[נניח]</small> <strong>תרומה גדולה</strong> הניתנת לכהן, (ששיעורה אחד מחמישים בערך) <strong>לא</strong> חייבו אותם להפריש, <strong>דתניא</strong> <small>[ש</small>כן <small>שנינו</small> בברייתא<small>]:</small>
## דף ט.
 <strong>לפי ששלח</strong> יוחנן כהן גדול שגזר על הדמאי <strong>בכל גבולי ישראל</strong> לבדוק מה מצב הדברים, <strong>וראה שאין</strong> העם <strong>מפרישין אלא תרומה גדולה בלבד</strong> ולא היו מפרישים מעשרות, ולכן גזר שהקונה מעם הארץ יחשוש שמא אכן לא הופרשו המעשרות ויפריש במקומו. ומתוך שהיו העם מפרישים תרומה גדולה, משום כך אין הנחתום צריד לחשוש ולחזור ולהפרישה.
 <strong>מעשר ראשון ומעשר עני נמי</strong> <small>[גם כן]</small> <strong>לא</strong> יתנו הנחתומים, וטעם הדבר כי <strong>המוציא מחבירו עליו הראיה,</strong> ומעשר ראשון הניתן ללוים ומעשר עני הניתן לעניים אין בהם קדושה, אלא מתנה היא להם, והיא חולין, וכיון שהדמאי היא רק ספק, הרי אם רוצה הלוי (או העני) לקבל את המעשר מן הדמאי — חייב הוא להוכיח שאכן לא הופרשו ממנו מעשרות קודם לכן. <strong>אלא מעשר שני</strong> שחובה להעלותו לירושלים והוא רכוש הבעלים, <strong>נפרשו ונסקו</strong> <small>[שיפרישו ויעלוהו]</small> <strong>וניכלוהו</strong> <small>[ויאכלוהו]</small> <strong>בירושלים</strong> כדרך שעושים אף בדמאי, ומדוע לא חייבו גם את הנחתומים לעשות כן?
 <strong>אמר עולא: מתוך שפרהדרין</strong> (שפקידי המלכות) <strong>הללו חובטין אותן</strong> את הנחתומין <strong>כל שנים עשר חודש</strong> של תקופת מינויים, <strong>ואומרים להם: מכרו בזול! מכרו בזול!</strong> שהם מקפידים עליהם שלא יעלו את המחירים, <strong>לא אטרחונהו רבנן</strong> <small>[הטריחום חכמים]</small> מפני הספק בלבד להפריש כמות כה גדולה ולהעלותה לירושלים, שהרי הדבר כרוך בהוצאה ובטירחה גדולה שאין הם יכולים לעמוד בה, לפי שאינם יכולים להעלות את המחירים בהתאם להוצאותיהם וטרחתם, מפני אותם פקידים, ולכך סמכו על כך שמן הסתם כבר הופרש מהם מעשר שני. ושם הסברנו: <strong>מאי</strong> <small>[מה</small> הם<small>]</small> <strong>פרהדרין?</strong> — אלה הם <strong>פורסי</strong> <small>[פקידי המלכות הממונים לצרכים שונים].</small>
 <big>א</big> אגב הדברים שאמרנו שבימי הבית השני היו הכהנים הגדולים מתחלפים בתדירות רבה, מביאים מה ש<strong>אמר רבה בר בר חנה אמר ר' יוחנן: מאי דכתיב</strong> <small>[מהו שנאמר]:</small> <strong>"יראת ה' תוסיף ימים ושנות רשעים תקצרנה"</strong> (משלי י, כז), <strong>"יראת ה' תוסיף ימים" — זה</strong> מה שאמרנו ב<strong>מקדש ראשון שעמד ארבע מאות ועשר שנים. ולא שמשו בו אלא שמונה עשר כהנים גדולים</strong> כפי שאפשר ללמוד מרשימת היוחסין במקרא,
 <strong>"ושנות רשעים תקצרנה" — זה מקדש שני, שעמד ארבע מאות ועשרים שנה ושמשו בו יותר משלש מאות כהנים.</strong> ועוד, אם נבדוק במספרים אלה <strong>צא מהם</strong> <small>[הוצא מהם]</small> משנים אלה <strong>ארבעים שנה ששמש שמעון הצדיק, ושמונים ששמש יוחנן כהן גדול, עשר</strong> שנים <strong>ששמש ישמעאל בן פאבי, ואמרי לה</strong> <small>[ויש אומרים]</small> <strong>אחת עשרה</strong> שנה <strong>ששמש ר' אלעזר בן חרסום</strong> שהיו צדיקים והאריכו ימים בכהונתם, <strong>מכאן ואילך צא וחשוב,</strong> ותמצא לפי חישוב זה: <strong>כל אחד ואחד</strong> משאר הכהנים <strong>לא הוציא שנתו</strong> שהרי מספר הכהנים הגדולים גדול ממנין השנים ששימשו בהן.
 <big>ב</big> מתוך שהוזכרו חטאות הכהנים בבית שני, מביאים מה ש<strong>אמר ר' יוחנן בן תורתא: מפני מה חרבה שילה — מפני שהיו בה שני דברים: גלוי עריות, ובזיון</strong> ה<strong>קדשים. גלוי עריות — דכתיב</strong> <small>[שנאמר]:</small> <strong>"ועלי זקן מאד ושמע את כל אשר יעשון בניו לכל ישראל ואת אשר ישכבן את הנשים הצבאות פתח אהל מועד"</strong> (שמואל א', ב, כב). <strong>ואף על גב</strong> <small>[ואף על פי]</small> ש<strong>אמר ר' שמואל בר נחמני אמר ר' יוחנן: כל האומר בני עלי חטאו</strong> בגילוי עריות ממש <strong>אינו אלא טועה,</strong> אולם מכל מקום אף להסבר האחר שניתן לכתוב כי <strong>מתוך</strong>
## דף ט:
 <strong>ששהו את קיניהן</strong> שהיו בעלי גאווה ולכך התרשלו ושהו מלהקריב את קיני בני היונה או התורים שמביאות היולדות למשכן כדי להיטהר מטומאתן, וכל אותו הזמן לא היו יכולות אותן נשים לחזור לבתיהן והיו חייבות להשאר ליד המשכן ובשל כך נמנעו מפריה ורביה, <strong>מיהא</strong> <small>[בכל אופן]</small> <strong>מעלה עליהן הכתוב כאילו שכבום,</strong> שגם אם לא עברו בגילוי עריות ממש, מכל מקום הכתוב מחשיב כך את חטאם.
 ב<strong>בזיון קדשים</strong> חטאו, <strong>דכתיב</strong> <small>[ש</small>כן <small>נאמר]:</small> <strong>"גם בטרם יקטרון את החלב ובא נער הכהן ואמר לאיש הזבח תנה בשר לצלות לכהן ולא יקח ממך בשר מבשל כי אם חי. ויאמר אליו האיש קטר יקטרון כיום החלב וקח לך כאשר תאוה נפשך ואמר לו כי עתה תתן ואם לא לקחתי בחזקה. ותהי חטאת הנערים גדולה מאד את פני ה' כי נאצו האנשים את מנחת ה'"</strong> (שמואל א' ב, טו-יז).
 <big>א</big> כהמשך לאמור מוסיפה התוספתא בענין חטאי ישראל לדורותיהם. <strong>מקדש ראשון מפני מה חרב — מפני שלשה דברים שהיו בו: עבודה זרה, וגלוי עריות, ושפיכות דמים. עבודה זרה — דכתיב</strong> <small>[ש</small>כן <small>נאמר]:</small> <strong>"כי קצר המצע מהשתרע</strong> והמסכה צרה כהתכנס<strong>"</strong> (ישעיה כח, כ). 
 <strong>מאי</strong> <small>[מה</small> פירוש<small>]</small> <strong>"קצר המצע מהשתרע"? אמר ר' יונתן: קצר</strong> (צר) <strong>מצע זה מהשתרר עליו שני רעים כאחד</strong> (פירוש: השתרע — השתרר רע) שאי אפשר שיהיו במקדש גם עבודת ה' וגם פסל עבודה זרה שהעמיד מנשה בהיכל.
 מהו <strong>"והמסכה צרה כהתכנס"</strong> (ישעיה כח, כ) <strong>אמר ר' שמואל בר נחמני: כי מטי</strong> <small>[כאשר</small> היה <small>מגיע]</small> <strong>ר' יונתן להאי קרא בכי</strong> <small>[למקרא זה היה בוכה],</small> <strong>אמר: מאן דכתיב ביה</strong> <small>[מי שנאמר בו]</small> <strong>"כנס כנד מי הים"</strong> (תהלים לג, ז) <strong>נעשית לו מסכה</strong> צרה? שהוא דורש את הכתוב "והמסכה" (הוא הפסל) נעשה צרה (יריב, כמו אשה צרה), "כהתכנס" כמו ה' שיכול לכנוס את מי הים.
 <strong>גלוי עריות</strong> היה שם, שנאמר: <strong>"ויאמר ה' יען כי גבהו בנות ציון ותלכנה נטויות גרון ומשקרות עינים הלוך וטפוף תלכנה וברגליהן תעכסנה"</strong> (ישעיה ג, טז), ומפרש: <strong>"יען כי גבהו בנות ציון"</strong> שהיו מבליטות ומדגישות את גובהן, בכך <strong>שהיו מהלכות</strong> אשה <strong>ארוכה</strong> (גבוהה) <strong>בצד קצרה</strong> כדי שהארוכה תראה גבוהה יותר. <strong>"ותלכנה נטויות גרון" — שהיו מהלכות בקומה זקופה. "ומשקרות עינים" — דהוו מליין כוחלא עיניהן</strong> <small>[שהיו ממלאות עיניהן בכוחל]</small> כדי להדגישן. <strong>"הלוך וטפוף תלכנה" — שהיו מהלכות עקב בצד גודל</strong> (אגודל), פסיעות קטנות כדרך הטף. <strong>"וברגליהן תעכסנה" אמר ר' יצחק: שהיו מביאות מור ואפרסמון ומניחות במנעליהן, וכשמגיעות אצל בחורי ישראל בועטות ומתיזות עליהן</strong> את בשמיהן, <strong>ומכניסין בהן יצר הרע, כארס בכעוס.</strong> שמפרש "תעכסנה" מלשון "עכס" = נחש.
 <strong>שפיכות דמים</strong> היתה שם, <strong>דכתיב</strong> <small>[שנאמר]:</small> <strong>"וגם דם נקי שפך מנשה הרבה מאד עד אשר מלא את ירושלים פה לפה"</strong> (מלכים ב' כא, טז).
 <strong>אבל מקדש שני שהיו עוסקין בתורה ובמצות וגמילות חסדים</strong> ולא היו מצויים בו חטאים חמורים אלו, <strong>מפני מה חרב? מפני שהיתה בו שנאת חנם. ללמדך ששקולה שנאת חנם כנגד שלש עבירות</strong> חמורות אלו: <strong>עבודה זרה, גלוי עריות, ושפיכות דמים.</strong>
 ומעירים: <strong>רשעים היו, אלא שתלו בטחונם בהקדוש ברוך הוא.</strong> ומסבירים: במשפט זה <strong>אתאן</strong> <small>[הגענו,</small> חזרנו<small>]</small> לדבר בענין אנשי <strong>מקדש ראשון, דכתיב</strong> <small>[ש</small>עליהם <small>נאמר]:</small> <strong>"ראשיה בשחד ישפטו וכהניה במחיר יורו ונביאיה בכסף יקסמו ועל ה' ישענו לאמר הלא ה' בקרבנו לא תבוא עלינו רעה"</strong> (מיכה ג, יא), שזה מכל מקום היה צד זכות להם. <strong>לפיכך,</strong> בשל עבירות חמורות שחטאו בהן <strong>הביא עליהן הקדוש ברוך הוא שלש גזירות כנגד שלש עבירות שבידם, שנאמר: "לכן בגללכם ציון שדה תחרש וירושלים עיין תהיה והר הבית לבמות יער"</strong> (מיכה ג, יב).
 ושואלים: וכי <strong>במקדש ראשון לא הוה ביה</strong> <small>[לא היתה בו]</small> <strong>שנאת חנם? והכתיב</strong> <small>[והרי נאמר]:</small> <strong>"</strong>זעק והילל בן אדם כי היא היתה בעמי היא בכל נשיאי ישראל <strong>מגורי אל חרב היו את עמי לכן ספק אל ירך"</strong> (יחזקאל כא, יז) <strong>ואמר ר' אלעזר</strong> בביאור דברי הפסוק: <strong>אלו בני אדם שאוכלין ושותין זה עם זה</strong> ("מגורי") <strong>ודוקרין זה את זה בחרבות שבלשונם.</strong> הרי שאף אלה שהיו קרובים זה לזה היו מלאים שנאה זה לזה!
 ומשיבים: <strong>ההיא</strong> <small>[אותה</small> מידה<small>]</small> <strong>בנשיאי ישראל</strong> בלבד <strong>הואי</strong> <small>[היתה]</small> <strong>דכתיב</strong> <small>[ש</small>כן <small>נאמר]:</small> <strong>"זעק והילל בן אדם כי היא היתה בעמי"</strong> (יחזקאל כא, יז), <strong>ותניא</strong> <small>[ושנינו</small> בברייתא<small>]:</small> <strong>"זעק והילל בן אדם</strong> כי היא היתה בעמי <strong>"יכול לכל</strong> היתה מידה רעה זו? — <strong>תלמוד לומר: "היא בכל נשיאי ישראל"</strong> (יחזקאל כא, יז), הרי ששנאת חינם היתה מצויה רק בין גדולי העם, אבל רוב ישראל לא היו שונאים זה את זה.
 <big>ב</big> <strong>ר' יוחנן ור' אלעזר דאמרי תרווייהו</strong> <small>[שאמרו שניהם]:</small> <strong>ראשונים</strong> (בני בית המקדש הראשון) <strong>שנתגלה עונם</strong> שלא הסתירו חטאיהם, אף <strong>נתגלה קצם</strong> שפירש להם הנביא שבעוד שבעים שנה יחזרו לארצם. <strong>אחרונים</strong> (בני בית המקדש השני) <strong>שלא נתגלה עונם</strong> לפי שחטאו בסתר <strong>— לא נתגלה קצם</strong> מתי יגאלו.
 <strong>אמר ר' יוחנן: טובה צפורנן של ראשונים</strong> כלומר, אפילו ציפורן, שהיא קטנה וחסרת ערך, <strong>מכריסן של אחרונים. אמר ליה</strong> <small>[לו]</small> <strong>ריש לקיש: אדרבה</strong> (להיפך) <strong>אחרונים עדיפי, אף על גב דאיכא</strong> <small>[אף על פי שיש]</small> <strong>שעבוד מלכיות</strong> עליהם מכל מקום <strong>קא עסקי</strong> <small>[עוסקים הם]</small> <strong>בתורה. אמר ליה</strong> <small>[לו]:</small> <strong>בירה תוכיח</strong> (המקדש יוכיח) <strong>שחזרה לראשונים</strong> שהרי נבנה בית המקדש השני לאחר מיצוי עונשם <strong>ולא חזרה לאחרונים,</strong> הרי שהראשונים חשובים יותר.
 בדומה לכך <strong>שאלו את ר' אלעזר: ראשונים גדולים</strong> מן האחרונים, <strong>או</strong> שמא <strong>אחרונים גדולים</strong> מהם? <strong>אמר להם: תנו עיניכם בבירה.</strong> כלומר: הביטו במקדש, האם הושב לנו כלאבותינו? הרי שהראשונים גדולים מהאחרונים! <strong>איכא דאמרי</strong> <small>[יש אומרים]</small> בלשון אחרת <strong>אמר להם: עידיכם בירה,</strong> כלומר בנין בית המקדש השני שחזר לראשונים, הריהו משמש עדות לכך שהם גדולים מן האחרונים<strong>.</strong>
 מסופר: <strong>ריש לקיש הוי סחי בירדנא</strong> <small>[היה שוחה בירדן]</small> <strong>אתא</strong> <small>[בא]</small> <strong>רבה בר בר חנה יהב ליה ידא</strong> <small>[נתן לו יד</small> לסייע לו לצאת<small>].</small> <strong>אמר ליה</strong> <small>[לו]</small> ריש לקיש: <strong>אלהא</strong> <small>[אלוקים]!</small> כלומר, נשבע בשמו, <strong>סנינא לכו</strong> <small>[שונא אני אתכם]</small> את הבבליים, ומה טעם — <strong>דכתיב</strong> <small>[ש</small>כן <small>נאמר]:</small> <strong>"אם חומה היא נבנה עליה טירת כסף ואם דלת היא נצור עליה לוח ארז"</strong> (שיר השירים ח, ט), וכך משמעות הכתוב כפניה לכנסת ישראל: <strong>אם עשיתם עצמכם כחומה</strong> כגוש חזק אחד <strong>ועליתם כולכם בימי עזרא — נמשלתם ככסף, שאין רקב שולט בו</strong> והריכם ראויים להשראת השכינה באופן מלא, <strong>עכשיו שעליתם כדלתות,</strong> כלומר: מעט ולא כולכם — <strong>נמשלתם כארז שהרקב שולט בו</strong> ואינכם ראויים אלא להשראה חלקית.
 ושואלים: <strong>מאי</strong> <small>[מהו]</small> רקב זה השולט ב<strong>ארז? אמר עולא: ססמגור,</strong> שהיא מין תולעת הפוגעת בעצי הארז. ושואלים: <strong>מאי</strong> <small>[מהו]</small> עניינו של <strong>ססמגור</strong> לענין השראת השכינה בימי הבית השני? <strong>אמר ר' אבא:</strong> כשם שלא נותר מעץ הארז לאחר פגיעת תולעת זו אלא מקצתו כך, לא נותרה בימי בית שני מהשראת השכינה אלא <strong>בת קול</strong> בלבד. <strong>כדתניא</strong> <small>[כפי ששנינו</small> בברייתא<small>]:</small> <strong>משמתו נביאים האחרונים חגי זכריה ומלאכי נסתלקה רוח הקודש</strong> של גילוי הנבואה <strong>מישראל ועדיין היו משתמשין בבת קול,</strong> שהיו שומעים כהדה של נבואה.
 אגב סיפור זה שואלים: <strong>וריש לקיש, מי משתעי בהדיה</strong> <small>[האם היה משוחח</small> במקום פומבי <small>עם]</small> <strong>רבה בר בר חנה? ומה ר' אלעזר, דמרא דארעא דישראל הוה</strong> <small>[שאדון,</small> גדול, <small>ארץ ישראל היה]</small> בחכמה ובמידות, ובכל זאת <strong>לא הוה משתעי</strong> <small>[היה משוחח]</small> <strong>ריש לקיש בהדיה</strong> <small>[אתו]</small> בפומבי, שריש לקיש היה מקפיד מאד בשיחה ובהודעת ידידותו רק ליחידי סגולה, <strong>דמאן דמשתעי</strong> <small>[שמי ששוחח]</small> <strong>ריש לקיש בהדיה</strong> <small>[אתו]</small> <strong>בשוק, יהבו ליה עיסקא בלא סהדי</strong> <small>[היו נותנים לו עסק,</small> כלומר הלוואה ושותפות עסקית, <small>בלא עדים],</small> כי היה ידוע שריש לקיש לא היה משוחח אלא עם אדם גדול וצדיק בלבד. ואם ר' אלעזר לא היה נחשב בעיניו כדי לעמוד בשוק ולשוחח עימו, אם כן <strong>בהדי</strong> <small>[עם]</small> <strong>רבה בר בר חנה משתעי</strong> <small>[</small>היה <small>משוחח]?!</small>
 <strong>אמר רב פפא: שדי גברא בינייהו</strong> <small>[זרוק,</small> הטל, <small>בן אדם ביניהם]</small> כלומר, חייב אתה לומר שלא אלה היו, אלא <strong>או ריש לקיש הוה</strong> <small>[היה]</small> זה שרחץ <strong>וזעירי</strong> הבבלי שהיה מגדולי הדור הוא שהושיט לו יד, <strong>או</strong> שתאמר כי <strong>רבה בר בר חנה</strong> היה זה שרחץ, <strong>ור' אלעזר</strong> הוא שהושיט לו ידו. על כל פנים, החכם ששמע את הדבר, <strong>כי אתא לקמיה</strong> <small>[כאשר בא לפני]</small> <strong>ר' יוחנן</strong> וסיפר לו מעשה זה, <strong>אמר ליה</strong> <small>[לו]</small> ר' יוחנן: <strong>לאו היינו טעמא</strong> <small>[לא זהו הטעם],</small> כי <strong>אי נמי סליקו כולהו</strong> <small>[גם אם היו עולים כולם]</small> <strong>בימי עזרא לא הוה שריא</strong> <small>[היתה שורה]</small> ה<strong>שכינה במקדש שני, דכתיב</strong> <small>[ש</small>כן <small>נאמר]:</small> <strong>"יפת אלהים ליפת וישכן באהלי שם"</strong> (בראשית ט, כז),
## דף י.
 <strong>אף על גב</strong> <small>[אף על פי]</small> ש<strong>"יפת אלהים ליפת"</strong> שהפרסים שמבני יפת הם שסייעו לבנות את בית המקדש השני — מכל מקום <strong>אין השכינה שורה אלא באהלי שם,</strong> כלומר: בבית המקדש הראשון שנבנה על ידי שלמה המלך בלא סיוע מלכות זרה.
 <big>א</big> ושואלים: <strong>ופרסאי מנא לן</strong> <small>[והפרסיים מנין לנו]</small> ש<strong>מיפת קאתו</strong> <small>[הם באים]?</small> ומשיבים: <strong>דכתיב</strong> <small>[ש</small>כן <small>נאמר]:</small> <strong>"בני יפת גמר ומגוג ומדי ויון ותבל ומשך ותירס"</strong> (בראשית י, ב), ומפרשים: <strong>"גומר" — זה גרממיא, מגוג — זו קנדיא, מדי — זו מקדוניא, יון — כמשמעו</strong> אלו היוונים, <strong>תובל</strong> — זאת האומה הקרויה <strong>בית אונייקי, משך — זו מוסיא, תירס, פליגי</strong> <small>[נחלקו]</small> <strong>בה ר' סימאי ורבנן</strong> <small>[וחכמים],</small> <strong>ואמרי לה</strong> <small>[ויש אומרים]</small> <strong>ר' סימון ורבנן</strong> <small>[וחכמים]</small> נחלקו; <strong>חד</strong> <small>[אחד</small> מהם<small>]</small> <strong>אמר: תירס זו בית תרייקי, וחד</strong> <small>[ואחד</small> מהם<small>]</small> <strong>אמר: זו‍ פרס.</strong> ואם כן לדעה מסויימת, פרס (תירס) נמנה על בני יפת. <strong>תני</strong> <small>[שנה]</small> <strong>רב יוסף</strong> בברייתא: <strong>תירס — זו פרס.</strong>
 נאמר עוד ברשימת העמים: <strong>"</strong>ו<strong>סבתה ורעמה וסבתכא"</strong> (בראשית י, ז), <strong>תני</strong> <small>[שנה]</small> <strong>רב יוסף:</strong> אלו <strong>סקיסתן גוייתא</strong> <small>[הפנימית]</small> <strong>וסקיסתן ברייתא</strong> <small>[החיצונית],</small> <strong>בין חדא לחדא</strong> <small>[אחת לאחת]</small> מרחק <strong>מאה פרסי</strong> <small>[פרסאות],</small> <strong>והיקפא אלפא פרסי</strong> <small>[והיקפה</small> של ארץ זו <small>אלף פרסאות].</small>
 ועוד בפירוש מקראות אלה, נאמר: <strong>"ותהי ראשית ממלכתו בבל וארך ואכד וכלנה</strong> בארץ שנער<strong>"</strong> (בראשית י, י) <strong>"בבל" — כמשמעה, ארך זו</strong> העיר שהיתה קרויה בימיהם <strong>אוריכות, ואכד</strong> — זהו המקום שנקרא אז <strong>בשכר. "כלנה" — זה נופר נינפי.</strong>
 נאמר עוד: <strong>"מן הארץ ההיא יצא אשור"</strong> (בראשית י, יא), <strong>תני רב יוסף: "אשור" — זה סילק</strong> כלומר זה האיזור שבו נבנתה אחר כך העיר סילקיא. <strong>"ויבן את נינוה ואת רחבת עיר ואת כלח"</strong> (בראשית י, יא), <strong>נינוה — כמשמעו, "רחובות עיר" — זו</strong> הקרויה לאחר זמן <strong>פרת דמישן, "כלח" — זו פרת</strong> של <strong>בורסיף. "ואת רסן בין נינוה ובין כלח היא העיר הגדלה"</strong> (בראשית י, יב). <strong>"רסן" — זה</strong> המקום הקרוי לאחר זמן <strong>אקטיספון. "היא העיר הגדלה" איני יודע אם</strong> הכוונה היא ש<strong>נינוה</strong> היא <strong>העיר הגדולה, אם רסן</strong> היא <strong>העיר הגדולה, כשהוא אומר "ונינוה היתה עיר גדולה לאלהים מהלך שלשת ימים"</strong> (יונה ג, ג) <strong>הוי אומר: נינוה היא העיר הגדולה.</strong> וכיון שפירשנו ודרשנו שמות מקומות מן המקרא, מפרשים כיוצא בהם.
 מה שנאמר <strong>"ושם אחימן ששי ותלמי ילידי הענק"</strong> (במדבר יג, כב) <strong>תנא</strong> <small>[שנה</small> החכם<small>]:</small> <strong>"אחימן"</strong> נקרא כך — משום שהוא <strong>מיומן</strong> וגדול <strong>שבאחים</strong> (אחימן = אח ימין). <strong>"ששי"</strong> נקרא כך — לפי <strong>שמשים את הארץ כשחיתות</strong> (בורות), "<strong>תלמי"</strong> נקרא כך — לפי <strong>שמשים את הארץ תלמים</strong> (שורות המחרישה<strong>) תלמים</strong> בפסיעותיו. <strong>דבר אחר: "אחימן"</strong> הוא זה ש<strong>בנה</strong> את המקום <strong>ענת, "ששי" בנה</strong> את העיר <strong>אלוש, "תלמי" בנה</strong> את המקום <strong>תלבוש. "ילידי הענק" — שמעניקין החמה בקומתן</strong> כלומר שהם גבוהים כל כך עד שהחמה נראית כענק על צואריהם.
 <big>ב</big> כיון שהזכרנו כאן את הדעות כי תירס היא פרס, מביאים דבר הקשור לכך. <strong>אמר ר' יהושע בן לוי אמר רבי: עתידה רומי שתפול ביד פרס, שנאמר: "לכן שמעו עצת ה' אשר יעץ אל אדום ומחשבותיו אשר חשב אל ישבי תימן אם לוא יסחבום צעירי הצאן אם לא ישים עליהם נוהם"</strong> (ירמיה מט, כ).
 <strong>מתקיף לה</strong> <small>[מקשה עליה]</small> <strong>רבה בר עולא: מאי</strong> <small>[מה]</small> <strong>משמע</strong> (משמעות), מהו המקור לכך <strong>דהאי</strong> <small>[שזה</small> הכתוב<small>]</small> <strong>"צעירי הצאן" פרס הוא</strong> — בוודאי משום <strong>דכתיב</strong> <small>[שנאמר]:</small> <strong>"האיל אשר ראית בעל הקרנים הוא מלכי מדי ופרס"</strong> (דניאל ח, כ) והאיל הוא מבני הצאן. ואולם מה הראיה מכאן? <strong>ואימא</strong> <small>[ואמור]</small> ש"צעירי הצאן" כוונתו ל<strong>יון</strong> והם אשר יפילו את רומי <strong>דכתיב</strong> <small>[ש</small>הרי <small>נאמר]</small> גם בהם דימוי זה: <strong>"והצפיר השעיר מלך יון"</strong> (ירמיה מט, כא), הרי שגם הם מדומים לצאן!
 מסופר: <strong>כי סליק</strong> <small>[כאשר עלה]</small> מבבל לארץ ישראל <strong>רב חביבא בר סורמקי אמרה</strong> לקושיה זו <strong>קמיה דההוא מרבנן</strong> <small>[לפני אחד החכמים]</small> <strong>אמר ליה</strong> <small>[לו]</small> אותו חכם: <strong>מאן דלא ידע פרושי קראי</strong> <small>[מי שאינו יודע לפרש את הכתובים]</small> <strong>מותיב תיובתא</strong> <small>[מקשה קושיה]</small> <strong>לרבי?!</strong> כלומר עזות מצח ישנה במי שאינו יודע פירוש המקראות ומקשה על אדם גדול כרבי. כי באמת לא הבין רבה בר עולא את יסוד הדרשה. <strong>מאי</strong> <small>[מה</small> פירוש<small>]</small> <strong>"צעירי הצאן" — זוטרא דאחוהי</strong> <small>[קטן שבאחיו]</small> ולכן הוא כינוי לפרס. <strong>דתני</strong> <small>[ש</small>כן <small>שנה]</small> <strong>רב יוסף: תירס זה פרס,</strong> והרי תירס נמנה האחרון, והוא הקטן שבבני יפת. וזו היא איפוא מקור דרשתו של רבי, והכוונה של המדרש לגבי צעירי הצאן.
 כיוצא בזה <strong>אמר רבה בר בר חנה אמר ר' יוחנן משום</strong> (בשם) <strong>ר' יהודה בר' אלעאי: עתידה רומי שתפול ביד פרס; קל וחומר: ומה מקדש ראשון שבנאוהו בני שם והחריבוהו כשדיים,</strong> בסופו של דבר <strong>נפלו כשדיים</strong> (בלשאצר) <strong>ביד פרסיים</strong> (דריוש המדי וחתנו כורש הפרסי), <strong>מקדש שני שבנאוהו פרסיים והחריבוהו רומיים — אינו דין שיפלו רומיים ביד פרסיים?</strong>
 ואילו בניגוד לדעות אלה <strong>אמר רב: עתידה פרס שתפול ביד רומי. אמרו ליה</strong> <small>[לו]</small> תלמידיו <strong>רב כהנא ורב אסי לרב: בנויי ביד סתורי</strong> <small>[הבונים ביד הסותרים]?!</small> וכי כן הדין?! <strong>אמר להו</strong> <small>[להם]:</small> <strong>אין</strong> <small>[כן],</small> <strong>גזירת מלך היא</strong> שכך יהיה למרות שאין זה נראה מן היושר. <strong>איכא דאמרי</strong> <small>[יש שאומרים]</small> שכך <strong>אמר להו</strong> <small>[להם]:</small> <strong>אינהו נמי קא סתרי בי כנישתא</strong> <small>[הם גם כן,</small> הפרסיים, <small>סותרים בתי כנסת]</small> אם כן אינם טובים יותר מן הרומאים.
 <strong>תניא נמי הכי</strong> <small>[שנויה ברייתא גם כן כך]:</small> <strong>עתידה פרס שתפול ביד רומי, חדא</strong> <small>[</small>טעם <small>אחד] —</small> משום <strong>דסתרי בי כנישתא</strong> <small>[שהם סותרים</small> הורסים <small>את בתי הכנסת],</small> <strong>ועוד: גזירת מלך הוא שיפלו בונין ביד סותרין.</strong> ש<strong>אמר רב יהודה אמר רב: אין בן דוד בא עד שתפשוט מלכות רומי הרשעה בכל העולם כולו תשעה חדשים, שנאמר: "לכן יתנם עד עת יולדה ילדה ויתר אחיו ישובון על בני ישראל"</strong> (מיכה ה, ב), שכזמן ההריון ("עת יולדה") שהוא תשעה חדשים, כך יהיה שלטון של רומי על כל העולם.
 <big>ג</big> עתה שבים לעסוק בדיני פרישת הכהן הגדול ללשכת פרהדרין. <strong>תנו רבנן</strong> <small>[שנו חכמים]:</small> <strong>כל הלשכו‍ת שהיו במקדש לא היה להן מזוזה,</strong> כי אין קובעים מזוזה אלא בבית דירה שישנים בו, ובלשכות המקדש לא היו ישנים, <strong>חוץ מלשכת פרהדרין, שהיה בה בית דירה לכהן גדול,</strong> ולכך היתה חייבת במזוזה.
 <strong>אמר ר' יהודה:</strong> לא זה הטעם, <strong>והלא כמה לשכות היו במקדש שהיה להן בית דירה,</strong> שהיו משמשות מקום קבוע בשביל הכהנים לישיבה ולשינה שם <strong>ו</strong>בכל זאת <strong>לא היה להן מזוזה? אלא לשכת פרהדרין גזירה</strong> מיוחדת <strong>היתה</strong> שם שיקבעו בה מזוזה.
 ושואלים: <strong>מאי טעמא</strong> <small>[מה הטעם]</small> של <strong>ר' יהודה</strong> שסבור שמן הדין לא היה צריך שתהא מזוזה בלשכת פרהדרין לולא הגזירה? <strong>אמר רבא: קסבר</strong> <small>[סבור]</small> <strong>ר' יהודה: כל בית שאינו עשוי</strong> לגור בו <strong>לימות החמה ולימות הגשמים — אינו</strong> נחשב <strong>בית,</strong> ולכן אינו חייב במזוזה. <strong>איתיביה</strong> <small>[הקשה לו]</small> <strong>אביי:</strong> כיצד אפשר לומר שאינו נחשב כבית, <strong>והכתיב</strong> <small>[והרי נאמר]:</small> <strong>"והכיתי בית החרף על בית הקיץ"</strong> (עמוס ג, טו) הרי שבית שנמצאים בו רק מחצית שנה, אף הוא קרוי בית! <strong>אמר ליה</strong> <small>[לו]</small> רבא: <strong>"בית חורף" ו"בית קיץ" איקרי</strong> <small>[נקרא]</small> בנין כגון זה, אולם <strong>"בית" סתמא לא איקרי</strong> <small>[סתם אינו נקרא],</small> שבית סתם הוא דווקא זה שגרים בו כל ימות השנה.
 <strong>איתיביה</strong> <small>[הקשה לו]</small> <strong>אביי</strong> קושיה אחרת: שנינו, אם הכניס פירות מן השדה בחג הסוכות לתוך <strong>סוכת החג</strong> בתוך ימי ה<strong>חג, ר' יהודה מחייב וחכמים פוטרין. ותני עלה</strong> <small>[ושנויה עליה]</small> כדברי ביאור: <strong>ר' יהודה מחייב</strong> את הסוכה <strong>בעירוב</strong> כדין בית הנמצא בחצר שצריך להשתתף בעירוב החצר כשאר בתים שבחצר, ומחייב את הסוכה <strong>במזוזה,</strong> ומחייב אותה <strong>במעשר,</strong> שיהא דינה למעשר כדין בית, שכל פרי הארץ אף שעדיין לא הוחלט לסיים את הטיפול בו (שמשום כך הוא פטור ממעשר עד גמר מלאכתו), כיון שמוכנס לבית — הריהו מתחייב במעשר, ולשיטת ר' יהודה דין הסוכה כדין הבית לענין זה. הרי שר' יהודה מחמיר בדין סוכת החג לחייבה במזוזה, אף שאינה עשוייה למדור אלא לשבעה ימים בלבד!
 <strong>וכי תימא מדרבנן</strong> <small>[ואם תאמר</small> שהדבר הוא רק <small>מדברי סופרים]</small> ואין בכך חיוב מן התורה, <strong>בשלמא</strong> <small>[נניח]</small> לגבי <strong>עירוב ומזוזה איכא למימר מדרבנן</strong> <small>[יש לומר</small> שהם <small>מדברי סופרים]</small> שמצאו מקום להחמיר בהלכות אלה, אף שאין לכך עיקר בדין תורה, <strong>אלא מעשר, מי איכא למימר מדרבנן</strong> <small>[האם יש לומר</small> שחייב בו רק <small>מדברי סופרים]?</small>
## דף י:
 <strong>דילמא אתי לאפרושי</strong> <small>[שמא יבוא להפריש]</small> <strong>מן החיוב על הפטור ומן הפטור על החיוב.</strong> שכיון שלא ברור שחובת הפרשה זו היא רק מדברי סופרים, יש לחשוש שמא יבואו אנשים להפריש מתבואה החייבת במעשר מן התורה על תבואה זו שאין בה חיוב מן התורה, ולהיפך, ובשל כך לא תחול קדושת המעשר על הפירות המופרשים, ואף הפירות עליהם הפרישו לא יצאו מגדר טבל ולא נתקנו. ולכן אין לומר שקבע ר' יהודה חובת הפרשה זו רק כגזירת חכמים.
 <strong>אלא אמר אביי:</strong> יש לפרש את המחלוקת בענין מזוזה בדרך שונה; <strong>בשבעה</strong> הימים של פרישה כשהכהן הגדול דר בלשכת פרהדרין — <strong>דכולי עלמא לא פליגי דמיחייבא</strong> <small>[הכל אינם חלוקים שהיא חייבת]</small> במזוזה. <strong>כי פליגי</strong> <small>[כאשר נחלקו]</small> הרי זה <strong>בשאר ימות השנה,</strong> שאין אדם דר שם. <strong>רבנן סברי</strong> <small>[חכמים סבורים]:</small> <strong>גזרינן</strong> <small>[גוזרים אנו]</small> ב<strong>שאר ימות השנה אטו</strong> <small>[משום]</small> אותם <strong>שבעה</strong> ימים שהכהן דר שם, <strong>ור' יהודה סבר: לא גזרינן</strong> <small>[אין אנו גוזרים]</small> ולכן בשאר ימות השנה פטורה היא ממזוזה.
 <strong>אמר ליה</strong> <small>[לו]</small> <strong>רבא: והא</strong> <small>[והרי]</small> <strong>סוכת החג בחג קתני</strong> <small>[שנינו]!</small> ומשמע שנחלקו בחיוב מזוזה אפילו בתוך החג עצמו, ואם לדעתך הכל מודים שבזמן המגורים במקום אף אם הוא לתקופה קצרה חייבים לקבוע בו מזוזה, מהיכן אם כן נובעת שיטת החכמים החולקים בסוכה, ואומרים שאין חייבים לקבוע בה מזוזה אפילו בחג עצמו?
 <strong>אלא אמר רבא</strong> לפרש באופן אחר <strong>: בשאר ימות השנה — כולי עלמא לא פליגי</strong> <small>[הכל אינם חלוקים]</small> שלשכת פרהדרין <strong>פטורה</strong> מן המזוזה, <strong>כי פליגי</strong> <small>[כאשר נחלקו]</small> הרי זה <strong>בשבעה</strong> הימים בהם הכהן דר בה וכן בסוכה כל שבעת ימי החג. וכדי לתרץ את הסתירה בין הדעות האמורות בלשכה ובסוכה, יש לומר כי ב<strong>סוכה</strong> קיים <strong>טעמא</strong> <small>[טעם]</small> <strong>לחוד</strong> וב<strong>לשכה</strong> קיים <strong>טעמא</strong> <small>[טעם]</small> <strong>לחוד.</strong>
 ומסביר: <strong>סוכה טעמא לחוד</strong> <small>[סוכה</small> יש בה <small>טעם בפני עצמו]</small> כי <strong>ר' יהודה לטעמיה</strong> <small>[לטעמו,</small> לשיטתו<small>],</small> ש<strong>אמר: סוכה דירת קבע בעינן</strong> <small>[צריכים אנו],</small> כלומר: דרוש שתהיה הסוכה בנויה היטב ועשויה כדירת קבע, ולכן, כשאכן בנויה היא באופן כזה הריהי <strong>מיחייבא</strong> <small>[מחויבת]</small> <strong>במזוזה. ורבנן לטעמייהו</strong> <small>[וחכמים לטעמם,</small> לשיטתם<small>]</small> <strong>דאמרי</strong> <small>[ש</small>הם <small>אומרים]:</small> <strong>סוכה דירת ארעי בעינן</strong> <small>[צריכים אנו]</small> וכיון שהיא בנויה דרך ארעי, לכך היא <strong>לא מיחייבא</strong> <small>[מחויבת]</small> <strong>במזוזה,</strong> שהרי אינה נחשבת כבית ממש.
 וכן ב<strong>לשכה טעמא</strong> <small>[טעם]</small> <strong>לחוד,</strong> שכן <strong>רבנן סברי</strong> <small>[חכמים סבורים]:</small> <strong>דירה בעל כרחה</strong> כשאדם דר במקום שלא מתוך בחירתו ורצונו <strong>שמה דירה,</strong> ולכן אף שהכהן הגדול דר בלשכת פרהדרין רק משום המצוה ולא מפני רצונו — מכל מקום נחשבת היא לו כדירה וחייבת במזוזה. <strong>ור' יהודה סבר: דירה בעל כרחה לא שמה דירה</strong> ולכן היה צריך לפוטרה ממזוזה, כמו שאר לשכות המקדש שדרים בהן, אלא <strong>מדרבנן</strong> <small>[</small>מדברי <small>סופרים]</small> <strong>הוא דתקינו לה</strong> <small>[שתיקנו אותה]</small> שתהא מזוזה בפתח לשכה זו, כדי <strong>שלא יאמרו</strong> הבריות: <strong>כהן גדול חבוש בבית האסורין,</strong> שחדר ללא מזוזה קיים רק בדירות פחותות ומגונות ונראה שאינן ראויות לדירה, והרי הוא כיושב בבית האסורים.
 ושואלים: <strong>מאן תנא להא</strong> <small>[מי שנה</small> דבר <small>זה]</small> <strong>דתנו רבנן</strong> <small>[ששנו חכמים]:</small>
## דף יא.
 <strong>כל השערים שהיו שם</strong> במזרח העזרה <strong>לא היה להם מזוזה, חוץ משער ניקנור,</strong> משום <strong>שלפנים ממנו</strong> בתוך העזרה היתה <strong>לשכת פרהדרין</strong> שהיתה חייבת במזוזה, ולכן קבעו מזוזה אף בו.
 <strong>לימא רבנן</strong> <small>[האם נאמר</small> שברייתא זו היא כשיטת <small>חכמים]</small> <strong>היא ולא</strong> כשיטת <strong>ר' יהודה? דאי</strong> <small>[שאם]</small> תאמר שכדברי <strong>ר' יהודה,</strong> הרי <strong>היא</strong> קביעת המזוזה בלשכת פרהדרין <strong>גופה</strong> <small>[עצמה]</small> היא רק משום <strong>גזירה, ואנן ניקום</strong> <small>[ואנחנו נעמוד]</small> <strong>ונגזור גזירה לגזירה</strong> לקבוע מזוזה גם לשערים שלפני לשכה זו? והרי כלל בידינו שאין גוזרים גזירה נוספת על הקיימת! ודוחים: <strong>אפילו תימא</strong> <small>[תאמר]</small> שברייתא זו כשיטת <strong>ר' יהודה</strong> היא, מכל מקום <strong>כולה חדא גזירה</strong> <small>[גזירה אחת]</small> <strong>היא.</strong> כלומר: כיון שגזרו שתהא לשכת פרהדרין חייבת במזוזה, ממילא יש לנהוג בה כאילו היה חיובה מן התורה, וכל הפתחים המוליכים אליה חייבים אף הם במזוזה.
 <big>א</big> מתוך שדנו בענין מזוזה בלשכת הכהן הגדול דנים בהלכות מזוזה בכללן. <strong>תנו רבנן</strong> <small>[שנו חכמים]:</small> נאמר: <strong>"</strong>וכתבתם על מזוזות ביתך ו<strong>בשעריך"</strong> (דברים ו, ט) — <strong>אחד שערי בתים ואחד שערי חצרות ואחד שערי מדינות</strong> <small>[ערים]</small> <strong>ואחד שערי עיירות —</strong> בכולם <strong>יש בהן חובת מצוה למקום</strong> לקבוע בהם מזוזה, <strong>משום שנאמר: "וכתבתם על מזזות ביתך ובשעריך"</strong> (דברים ו, ט).
 <strong>אמר ליה</strong> <small>[לו]</small> <strong>אביי לרב ספרא:</strong> אם כן, כיון שקיימת חובת מזוזה גם על שערי הערים, אם כן <strong>הני אבולי</strong> <small>[אותם שערים]</small> של העיר <strong>מחוזא,</strong> שרוב תושביה יהודים, <strong>מאי טעמא לא עבדו להו רבנן</strong> <small>[מה טעם לא עשו להם חכמים]</small> <strong>מזוזה? אמר ליה</strong> <small>[לו]:</small> <strong>הנהו חזוק לאקרא דכובי הוא דעבידי</strong> <small>[אלה חיזוק למבצר שעל השער הם עשויים]</small> ולכן אין לראותן כפתח שער ממש ולכך אינם חייבים במזוזה. <strong>אמר ליה</strong> <small>[לו]:</small> <strong>ואקרא דכובי גופה תבעי</strong> <small>[ומבצר השער עצמו שיצטרך]</small> <strong>מזוזה, דהא אית</strong> <small>[שהרי יש]</small> <strong>בה דירה לשומר בית האסורין, דהא תניא</strong> <small>[שהרי שנינו</small> בברייתא<small>]</small> במקרה דומה: <strong>בית הכנסת שיש בו בית דירה לחזן</strong> (לשמש) בית <strong>הכנסת — חייבת במזוזה</strong> שאף שאין דרים בבית הכנסת עצמו, כיון שהשמש דר בחדר הסמוך אליו — חייב גם בית הכנסת עצמו במזוזה!
 <strong>אלא אמר אביי:</strong> הטעם שאין קובעים מזוזה שם הוא <strong>משום סכנה,</strong> שעיר שכולה של יהודים ודאי היתה חייבת במזוזה במקום כזה, אלא כיון שדרים בה גם גוים יכול הדבר לבוא לידי סכנה, בכך שיאשימו את היהודים בכשפים או בריגול. וראיה לדבר <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>מזוזת יחיד נבדקת</strong> אם נפסלה או נגנבה <strong>פעמים בשבוע</strong> (בשבע שנים), <strong>ו</strong>מזוזה <strong>של רבים —</strong> נבדקת <strong>פעמים ביובל,</strong> שכל דבר שהוא של רבים ואינו שייך לאדם מסויים, אין להטריח את הרבים בו, ולכך מזוזת הרבים די שתיבדק פעמיים ביובל.
 <strong>ואמר ר' יהודה: מעשה בארטבין</strong> (בודק) <strong>אחד שהיה בודק מזוזות בשוק העליון של צפורי</strong> בשעת גזירת המלכות שגזרה שמד על ישראל <strong>ומצאו קסדור</strong> <small>[פקיד רומי]</small> <strong>אחד ונטל ממנו</strong> כקנס <strong>אלף זוז.</strong> על אותו מעשה שואלים: <strong>והאמר</strong> <small>[והרי אמר]</small> <strong>ר' אלעזר: שלוחי מצוה אין ניזוקין,</strong> ומדוע אם כן ניזוק זה? ומשיבים: <strong>היכא דקביע היזקא, שאני</strong> <small>[במקום שקבוע</small> וברור <small>ההיזק, שונה</small> הדבר<small>],</small> שאף שאמרנו ששלוחי מצוה אין ניזוקין, מכל מקום אין זה מדובר במקום שהסכנה בו מוחשית, שבו לא תמיד מתרחש נס. וראיה לדבר ממה <strong>דכתיב</strong> <small>[שנאמר]:</small> <strong>"ויאמר שמואל איך אלך ושמע שאול והרגני ויאמר ה' עגלת בקר תקח בידך ואמרת לזבח לה' באתי"</strong> (שמואל א' טז, ב), הרי שאף שנשלח שמואל בדבר ה' למשוח את דוד, מכל מקום לא סמך על הנס במקום שהיתה בו סכנה ברורה.
 <big>ב</big> <strong>תני</strong> <small>[שנה]</small> <strong>רב כהנא</strong> ברייתא <strong>קמיה</strong> <small>[לפני]</small> <strong>רב יהודה: בית</strong> (מחסן) <strong>התבן ובית הבקר</strong> (רפת) <strong>ובית העצים ובית האוצרות — פטורים מן המזוזה, מפני שהנשים נאותות בהן. ומאי</strong> <small>[ומה</small> פירוש<small>]</small> <strong>"נאותות"</strong> — כוונתו <strong>רוחצות.</strong> שכיון שהנשים רוחצות שם ללא בגדיהן, אין זה מכבוד שמים שיקבעו שם מזוזה. <strong>אמר ליה</strong> <small>[לו]</small> <strong>רב יהודה: טעמא</strong> <small>[הטעם]</small> שנתת הוא משום ש<strong>רוחצות</strong> שם, <strong>הא סתמא</strong> <small>[הרי סתם]</small> בית הבקר ובית התבן שאין הנשים רוחצות בהם — <strong>חייבים</strong> במזוזה? <strong>והתניא</strong> <small>[והרי שנינו</small> בברייתא<small>]</small> אחרת: <strong>רפת בקר — פטורה מן המזוזה,</strong> משמע שהיא פטורה תמיד מצד עצמה!
 <strong>אלא</strong> כך צריך לפרש: <strong>מאי</strong> <small>[מה</small> פירוש<small>]</small> <strong>"נאותות" — מתקשטות. והכי קתני</strong> <small>[וכך שנויה],</small> כלומר כך יש להבין את הברייתא הראשונה: <strong>אף על פי</strong> שבתים אלה סגורים היטב ונקיים עד <strong>שהנשים מתקשטות בהן,</strong> מכל מקום <strong>פטורין,</strong> כיון שאינם בתי דירה. <strong>אמר ליה</strong> <small>[לו]</small> <strong>רב כהנא:</strong> ולשיטתך בתים <strong>שהנשים מתקשטות בהן פטורין</strong> מן המזוזה, <strong>והתניא</strong> <small>[והרי שנינו</small> בברייתא<small>]</small> אחרת: <strong>רפת בקר — פטורה מן המזוזה,</strong> אבל אלו <strong>שהנשים מתקשטות בהן — חייבת במזוזה,</strong> והרי זו שיטה סותרת!
 <strong>אלא מאי אית לך למימר</strong> <small>[מה יש לך לומר]</small> שלענין בתים שהנשים <strong>מתקשטות</strong> בהם <strong>תנאי</strong> <small>[</small>מחלוקת <small>תנאים]</small> <strong>היא,</strong> שיש מי שמחייב בכגון זה במזוזה ויש מי שפוטר, וכיון שאתה חייב לומר שקיימות כאן דעות שונות, אם כן <strong>לדידי נמי סתמא תנאי היא</strong> <small>[לשיטתי גם כן סתם</small> בית בקר מחלוקת <small>תנאים היא]</small> שיש חכמים המחייבים ויש הפוטרים, ואין להוכיח מברייתא אחת על השניה. <strong>דתניא</strong> <small>[ש</small>כן <small>שנינו</small> בברייתא<small>]:</small> נאמר: <strong>"</strong>על מזוזות <strong>ביתך"</strong> — כוונתו: <strong>ביתך המיוחד לך</strong> למגורים, <strong>פרט לבית התבן ולבית הבקר ולבית העצים ולבית האוצרות, שפטורין</strong> הם <strong>מן המזוזה, ויש מחייבין.</strong> הרי זו הוכחה גמורה שנחלקו חכמים בסתם בית התבן.
 ומוסיפה הברייתא: <strong>באמת אמרו,</strong> מסורת הלכה היתה כי <strong>בית הכסא ובית הבורסקי ובית המרחץ ובית הטבילה,</strong> וכל מקום <strong>שהנשים נאותות בהן — פטורים מן המזוזה.</strong> ברייתא זו כשמעיינים בה מוצאים שאינה מכוונת לא כשיטת רב כהנא ולא כשיטת רב יהודה, ועל כן <strong>רב כהנא מתרץ</strong> (מיישב) אותה <strong>לטעמיה</strong> <small>[לטעמו,</small> לשיטתו<small>]</small> <strong>ורב יהודה מתרץ לטעמיה</strong> <small>[לטעמו,</small> לשיטתו<small>].</small>
 <strong>רב כהנא מתרץ לטעמיה</strong> <small>[לטעמו,</small> לשיטתו<small>]</small> כך: <strong>"ביתך" — ביתך המיוחד לך</strong> למגורים, <strong>פרט לבית התבן ולבית הבקר ולבית העצים ולבית האוצרות, שפטורים מן המזוזה בסתם.</strong> כלומר: אם אין אנו יודעים שמתרחצים בהם או משתמשים בהם שימוש אחר של גנאי, <strong>ויש</strong> מי <strong>שמחייבים בסתם. באמת אמרו: בית הכסא ובית הבורסקי ובית המרחץ ובית הטבילה</strong> וכל המקומות <strong>שהנשים נאותות בהן, ומאי</strong> <small>[ומה]</small> פירוש <strong>"נאותות": רוחצות</strong> בהן בעירום — <strong>פטורין מן המזוזה.</strong>
 על הסבר זה מקשים: <strong>אי הכי</strong> <small>[אם כך],</small> אם פירוש "נאותות" הוא רוחצות אם כן <strong>היינו</strong> <small>[זהו]</small> בדיוק בית ה<strong>מרחץ</strong> ומדוע הוא מחלק בדבריו בין בית המרחץ ומקום שהנשים נאותות בו! ומשיבים: <strong>אשמעינן</strong> <small>[השמיע לנו</small> הלכה זו<small>]</small> בענין <strong>מרחץ</strong> של <strong>רבים, ואשמעינן</strong> <small>[והשמיע לנו]</small> גם כן <strong>מרחץ</strong> של <strong>יחיד. דסלקא דעתך אמינא</strong> <small>[שיעלה על דעתך לומר]:</small> <strong>מרחץ</strong> של <strong>רבים דנפיש זוהמיה</strong> <small>[שמרובה זוהמתו]</small> מפני שרבים מתרחצים בו — הוא הפטור מן המזוזה, <strong>אבל מרחץ</strong> של ה<strong>יחיד,</strong> כגון זה שנשות הבית בלבד רוחצות בו, ש<strong>לא נפיש זוהמיה</strong> <small>[מרובה זוהמתו] —</small> <strong>אימא ליחייב</strong> <small>[אמור שיתחייב]</small> במזוזה, על כן <strong>קא משמע לן</strong> <small>[השמיע לנו]</small> שאין אנו מחייבין אותו במזוזה.
 <strong>ו</strong>אילו <strong>רב יהודה מתרץ</strong> את הברייתא שהבאנו <strong>לטעמיה</strong> <small>[לטעמו,</small> לשיטתו<small>],</small> <strong>הכי קתני</strong> <small>[כך</small> היא <small>שנויה],</small> כך יש להבינה: <strong>"ביתך" —</strong> הכוונה ל<strong>ביתך המיוחד לך</strong> למגורים, <strong>פרט לבית התבן ובית הבקר ובית העצים ובית האוצרות שפטורין מן המזוזה, אפילו</strong> היו הנשים <strong>מתקשטות</strong> (שכך הוא מפרש "נאותות") בהם, <strong>ויש</strong> ה<strong>מחייבין במתקשטות, אבל</strong> ב<strong>סתם — דברי הכל פטור</strong> ממזוזה. <strong>באמת אמרו: בית הכסא ובית הבורסקי ובית המרחץ ובית הטבילה, אף על פי שהנשים מתקשטות בהן — פטורין מן המזוזה, משום דנפיש זוהמיה</strong> <small>[שמרובה זוהמתם].</small>
 ושואלים: <strong>ולרב יהודה</strong> הרי <strong>סתמא</strong> סתם מחסן ואוצר <strong>דברי הכל פטור</strong> ממזוזה, <strong>והתניא</strong> <small>[והרי שנינו</small> בברייתא אחרת<small>]:</small> נאמר: <strong>"</strong>ו<strong>בשעריך" —</strong> לומר: <strong>אחד שערי בתים ואחד שערי חצירות ואחד שערי מדינות ואחד שערי עיירות,</strong> וכן <strong>ורפת ולולין</strong> לתרנגולות <strong>ומתבן</strong> (מחסן התבן) <strong>ואוצרות יין ואוצרות שמן — חייבין</strong> כולם <strong>במזוזה. יכול שאני מרבה</strong> בכלל החיוב במזוזה <strong>אף</strong>
## דף יא:
 <strong>בית שער</strong> כלומר בית קטן שליד השער העשוי לשם שמירת הפתח. <strong>אכסדרה</strong> (כעין מרפסת פתוחה) <strong>ומרפסת</strong> המשמשת כפרוזדור לדירות רבות שאף הם יהיו חייבים במזוזה <strong>— תלמוד לומר: "בית",</strong> ללמד: <strong>מה בית</strong> משמעו דווקא זה <strong>המיוחד לדירה, יצאו אלו שאין</strong> הם <strong>מיוחדין לדירה,</strong> ונועדו למעבר בלבד או לצרכים אחרים, שהם פטורים מן המזוזה.
 <strong>יכול שאני מרבה</strong> בחיוב המזוזה <strong>אף בית הכסא ובית הבורסקי ובית המרחץ ובית הטבילה — תלמוד לומר: "בית", מה בית</strong> הוא מקום <strong>העשוי לכבוד</strong> ולכבד אנשים הבאים בתוכו — <strong>אף כל</strong> מקום <strong>העשוי לכבוד, יצאו אלו</strong> שאינם <strong>עשויין לכבוד.</strong>
 <strong>יכול שאני מרבה</strong> בחיוב מזוזה <strong>אף</strong> את <strong>הר הבית והלשכות</strong> שבו <strong>והעזרות</strong> שבו <strong>— תלמוד לומר: "בית",</strong> לומר: <strong>מה בית שהוא חול — אף כל</strong> מקום <strong>שהוא חול, יצאו אלו שהן קודש.</strong> על כל פנים למדנו מברייתא זו שיש חכמים הסבורים שבית התבן ובית הבקר סתם חייבים במזוזה, בניגוד לשיטת רב יהודה שהכל מודים שהם פטורים, והרי זו <strong>תיובתא</strong> לשיטתו. ובהכרח יש לקבל את דברי רב כהנא שקיימת מחלוקת תנאים בענין זה.
 <big>א</big> <strong>תני</strong> <small>[שנה]</small> <strong>רב שמואל בר יהודה</strong> ברייתא <strong>קמיה</strong> <small>[לפני]</small> <strong>רבא: ששה שערים פטורין מן המזוזה:</strong> שער <strong>בית התבן,</strong> ושל <strong>בית הבקר, ובית העצים, ובית האוצרות, ושער המדי,</strong> שאיננו עשוי שתי מזוזות ומשקוף, אלא עשוי כולו כתבנית כיפה, <strong>ושער שאינו מקורה</strong> כלל בגג, <strong>ושער שאינו גבוה עשרה</strong> טפחים. <strong>אמר ליה</strong> <small>[לו]</small> רבא: <strong>פתחת בששה,</strong> שבראשית דבריך נקבת במספר ואמרת שישה שערים הם, <strong>וסלקת</strong> <small>[וגמרת]</small> <strong>בשבעה,</strong> שהרי בפרטיהם אתה מוצא שבעה!
 <strong>אמר ליה</strong> <small>[לו]:</small> <strong>שער המדי תנאי</strong> <small>[</small>מחלוקת <small>תנאים]</small> <strong>היא</strong> בו אם דינו כשער לענין מזוזה. <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>כיפה, ר' מאיר מחייב במזוזה, וחכמים פוטרים. ושוין</strong> (ומסכימים) שניהם <strong>שאם יש ברגלה,</strong> כלומר בחלק הזקוף שבצדיה לפני שמתקמרת בראשה, <strong>עשרה</strong> טפחים <strong>שחייבת במזוזה,</strong> שחלק זה דינו כמזוזת פתח. <strong>אמר אביי</strong> לפרש את הדעות בענין זה: <strong>דכולי עלמא</strong> <small>[ל</small>דעת <small>הכל]</small> גם לר' מאיר וגם לחכמים, אם <strong>גבוהה</strong> כל אותה כיפה <strong>עשרה</strong> טפחים בלבד <strong>ואין ברגלה</strong> לפני מקום הקימור גובה <strong>שלשה</strong> טפחים — <strong>ולאו</strong> <small>[ולא]</small> <strong>כלום היא,</strong> שודאי אין זה נחשב כפתח ופטורה ממזוזה. <strong>אי נמי</strong> <small>[או גם כן]</small> <strong>יש ברגלה שלשה</strong> טפחים <strong>ואינה גבוהה עשרה — ולאו</strong> <small>[ולא]</small> <strong>כלום היא,</strong> משום שאין זה פתח ראוי.
 <strong>לא נחלקו אלא בגבוהה</strong> כולה <strong>עשרה</strong> טפחים <strong>ויש ברגלה שלשה טפחים</strong> אבל <strong>אין ברחבה</strong> של הכיפה לכל גובהה מרחב הפתוח <strong>ארבעה</strong> טפחים, שהרי קמורה היא בראשה והולכת ונעשית צרה, אבל <strong>יש בה</strong> במקום הקימור רוחב מספיק כדי שאפשר יהא <strong>לחוק</strong> (לחתוך ולחקוק) ו<strong>להשלימה לארבעה</strong> טפחים. ובבעיה זו נחלקו; ש<strong>ר' מאיר סבר: חוקקין להשלים,</strong> כלומר: כיון שיש מקום במזוזה לחקוק שיעור פתח הרי אנו דנים אותה כאילו נעשתה כבר חקיקה זו, ולכן נחשבת כיפה זו כבת שיעור פתח הראוי למזוזה, <strong>ורבנן סברי</strong> <small>[וחכמים סבורים]:</small> <strong>אין חוקקין להשלים,</strong> שכיון שבפועל רוחב הפתח פחות מארבעה טפחים, לכך אינו נחשב כאילו נחקק והושלם לארבעה.
 ב<strong>תנו רבנן</strong> <small>[שנו חכמים</small> בברייתא<small>]:</small> <strong>בית הכנסת, ובית האשה, ובית השותפין — חייבת במזוזה.</strong> ותוהים: <strong>פשיטא</strong> <small>[פשוט,</small> מובן מאליו<small>]!</small> מדוע ייפטרו אלה ממזוזה? ומשיבים: <strong>מהו דתימא</strong> <small>[שתאמר]:</small> <strong>"ביתך"</strong> נאמר, והוא להדגיש <strong>ולא ביתה</strong> של אשה, וכן <strong>"ביתך" — ולא בתיהם</strong> של שותפים, על כן <strong>קא משמע לן</strong> <small>[השמיע לנו]</small> שאין לדייק כך, ודינם לענין מזוזה כשאר בתים.
 ומקשים: <strong>ואימא הכי נמי</strong> <small>[ו</small>שמא <small>אמור</small> כי <small>כך הוא גם כן]</small> ודייק אכן כך מלשון הכתוב? ודוחים: <strong>אמר קרא</strong> <small>[הכתוב]</small> מיד לאחר מצוות מזוזה: <strong>"למען ירבו ימיכם וימי בניכם"</strong> (דברים יא, כא), כשכר על קיום מצוה זו, ואם ייפטרו אלה ממזוזה יש לתמוה: וכי <strong>הני בעו חיי</strong> <small>[אלה,</small> הגברים והיחידים, <small>צריכים חיים]</small> <strong>והני לא בעו חיי</strong> <small>[ואלה,</small> הנשים והשותפים, <small>אינם צריכים חיים]?!</small> אלא ודאי חובת מזוזה היא לכל ישראל.
 ושואלים: <strong>אלא,</strong> אם כן, הדגשת הפסוק <strong>"ביתך" למה לי?</strong> שהרי החובה בכל בית! ומשיבים: יש לפרש <strong>כ</strong>דברי <strong>רבא,</strong> ש<strong>אמר רבא:</strong> "ביתך" יש לדרשו — <strong>דרך ביאתך,</strong> בצד שבו אתה מתחיל לבוא להיכנס לבית <strong>וכי עקר איניש</strong> <small>[וכאשר עוקר אדם]</small> את רגליו ופוסע <small>—</small> <strong>כרעיה דימינא עקר ברישא</strong> <small>[</small>את <small>רגלו הימנית</small> הוא <small>עוקר בראשונה]</small> וכיון שדרך הכניסה לבית היא ברגלו הימנית הרי שזהו הצד בו קובעים את המזוזה.
 <big>ג</big> כיון שהבאנו ברייתא זו בדיני מזוזה, מביאים ברייתא בנושא אחר, הדומה לזו בדרך מדרש ההלכה. <strong>תניא אידך</strong> <small>[שנויה</small> ברייתא <small>אחרת]:</small> <strong>בית הכנסת ובית השותפין ובית האשה מטמאין בנגעים</strong> שאם נראה בהם נגע צרעת — הרי הם מקבלים טומאה כשאר בתים. ומקשים: <strong>פשיטא</strong> <small>[פשוט,</small> מובן מאליו<small>]!</small> ומדוע לא יהא כן? ומסבירים: <strong>מהו דתימא</strong> <small>[שתאמר]</small> הרי נאמר בדיני נגעים: <strong>"ובא אשר לו הבית"</strong> (ויקרא יד, לה) ונוכל לומר שיש כאן הדגשה למעט: <strong>"לו" — ולא לה, "לו" — ולא להן,</strong> ותוציא מכלל טומאה זו בית אשה ובית השותפים, על כן <strong>קא משמע לן</strong> <small>[השמיע לנו]</small> שאף אלו בכלל דין זה.
 ומקשים: <strong>ואימא הכי נמי</strong> <small>[ואמור</small> כי <small>כך הוא גם כן]</small> ונלמד מדיוק הלשון שאין בתים אלה מקבלים טומאת נגעים! ומשיבים: <strong>אמר קרא</strong> <small>[הכתוב]:</small> <strong>"בבית ארץ אחזתכם"</strong> (ויקרא יד, לד) שמדבר בלשון רבים, ללמדנו שכל בית בישראל שייך בדין זה. ושואלים: אם כן, ההדגשה <strong>"לו"</strong> שנאמרה בכתוב "ובא אשר לו הבית", <strong>למה לי?</strong> ומשיבים: דבר זה בא ללמדנו לא לענין הלכה, אלא להסביר את הטעם לבוא הנגע, שדבר זה קורה ל<strong>מי שמייחד ביתו לו</strong> בלבד, שהוא קמצן <strong>שאינו רוצה להשאיל כליו</strong> לאחרים <strong>ואומר שאין לו</strong> כלים אלה בביתו. וכעונש <strong>הקדוש ברוך הוא מפרסמו כשמפנה את ביתו</strong> כדין בית שיש בו נגע, והכל רואים שהיו כלים אלה ברשותו. <strong>פרט למשאיל כליו לאחרים,</strong> שכיון שאינו מייחד את ביתו רק לעצמו — אין נגע הצרעת פוגע בו.
 על ברייתא זו שואלים מצד אחר: <strong>ובית הכנסת מי</strong> <small>[האם]</small> <strong>מטמא בנגעים? והתניא</strong> <small>[והרי שנינו</small> בברייתא<small>]:</small> <strong>יכול יהיו בתי כנסיות ובתי מדרשות מטמאין בנגעים, תלמוד לומר: "ובא אשר לו הבית" — מי שמיוחד לו</strong> הבית באופן פרטי, <strong>יצאו</strong> בתים <strong>אלו שאין מיוחדין לו</strong> לאדם אחד אלא הם רכוש הציבור!
 ומשיבים: <strong>לא קשיא</strong> <small>[אין</small> זה <small>קשה]</small> משום שיש מחלוקת תנאים בדבר. <strong>הא</strong> <small>[</small>ברייתא <small>זאת]</small> — כשיטת <strong>ר' מאיר, הא</strong> <small>[</small>ברייתא <small>זו]</small> — <strong>רבנן</strong> <small>[</small>כשיטת <small>חכמים].</small> <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>בית הכנסת שיש בה בית דירה לחזן</strong> (לשמש) בית <strong>הכנסת — חייב במזוזה,</strong> שהרי נחשב כבית דירה. <strong>ושאין בה בית דירה — ר' מאיר מחייב, וחכמים פוטרין.</strong> למדנו מכאן שר' מאיר סבור כי דין בית הכנסת כדין בית פרטי, וכשם שדין זה נוגע לענין מזוזה, כן הדין גם לגבי טומאת נגעים.
 <strong>ואי בעית אימא</strong> <small>[ואם תרצה אמור]</small> הסבר אחר לסתירה בין הברייתות בענין בית הכנסת, שאפשר לומר שגם <strong>הא</strong> <small>[זו]</small> הברייתא האומרת שבית הכנסת מטמא <strong>ו</strong>גם <strong>הא</strong> <small>[וזו]</small> הברייתא האומרת שאינו מטמא <strong>רבנן</strong> <small>[</small>כשיטת <small>חכמים]</small> היא, <strong>ולא קשיא</strong> <small>[ואינו קשה]</small> <strong>הא</strong> <small>[</small>ברייתא <small>זו]</small> שאמרנו שהוא מטמא — <strong>דאית</strong> <small>[שיש]</small> <strong>בה בית דירה</strong> כגון למגורי השמש, <strong>הא</strong> <small>[</small>ברייתא <small>זו]</small> שאינו מטמא — <strong>דלית</strong> <small>[שאין]</small> <strong>בה בית דירה.</strong>
 <strong>ואי בעית אימא</strong> <small>[ואם תרצה אמור]</small> ליישב את הסתירה בדרך נוספת: <strong>הא והא דלית</strong> <small>[זו וזו</small> מדובר <small>שאין]</small> <strong>בה בית דירה</strong>
## דף יב.
 <strong>והא</strong> <small>[ו</small>ברייתא <small>זו]</small> שאינו מטמא — בבית כנסת של <strong>כרכים</strong> (ערים גדולות), שכיון שמתקבצים אנשים ממקומות שונים להתפלל שם איננו רכושם של בני העיר בלבד, אלא של הציבור כולו. <strong>והא</strong> <small>[ו</small>ברייתא <small>זו]</small> שמטמא — בבית כנסת של <strong>כפרים</strong> שהוא שייך רק לבני הכפר עצמו, והריהו כבית שותפים.
 ומקשים: ובית כנסת של <strong>כרכים אין מטמא בנגעים? והתניא</strong> <small>[והרי שנינו</small> בברייתא<small>]:</small> נאמר: <strong>"</strong>בבית ארץ <strong>אחזתכם"</strong> (ויקרא יד, לד) <strong>—</strong> ללמד <strong>אחזתכם</strong> שלכם <strong>מטמאה בנגעים, ואין</strong> העיר <strong>ירושלים מטמאה בנגעים</strong> לפי שאינה נחלה השייכת לשבט מסויים, אלא שייכת לכל ישראל. <strong>אמר ר' יהודה: אני לא שמעתי</strong> על מקום בארץ ישראל שאינו מיטמא בנגעים <strong>אלא מקום מקדש בלבד.</strong> ומדבריו נדייק ללמוד <strong>הא</strong> <small>[הרי]</small> שלשיטתו אפילו <strong>בתי כנסיות ובתי מדרשות</strong> שבירושלים <strong>מטמאין בנגעים, ואף על גב</strong> <small>[ואף על פי]</small> ששל <strong>כרכים נינהו</strong> <small>[הם]!</small> ודוחים: <strong>אימא</strong> <small>[אמור]</small> ותקן כך: <strong>אמר ר' יהודה: אני לא שמעתי אלא מקום מקודש בלבד,</strong> ובכלל זה אף בתי כנסיות ובתי מדרשות.
 <big>א</big> כיון שהובאה ברייתא זו מסבירים אותה: <strong>במאי קא מיפלגי</strong> <small>[במה,</small> באיזה עקרון, <small>נחלקו]</small> ר' יהודה וחכמים? <strong>תנא קמא</strong> <small>[התנא הראשון]</small> <strong>סבר</strong> כי <strong>ירושלים לא נתחלקה לשבטים,</strong> אלא שייכת לכלל ישראל ולכן אינה מיטמאה בנגעים. ואילו <strong>ר' יהודה סבר</strong> כי <strong>ירושלים נתחלקה לשבטים,</strong> לשבט יהודה ובנימין, ודינה כשאר ארץ ישראל, ולכך הריהי מיטמאה בנגעים כשאר ערי ארץ ישראל.
 ומעירים: כי <strong>בפלוגתא דהני תנאי</strong> <small>[במחלוקת של תנאים אלה]</small> שנחלקו במפורש בנושא זה, נחלקו אף הם. <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>מה היה בחלקו של יהודה</strong> בתחום בית המקדש — <strong>הר הבית</strong> עצמו, <strong>הלשכות והעזרות. ומה היה בחלקו של בנימין — אולם והיכל ובית קדשי הקדשים, ורצועה</strong> של קרקע <strong>היתה יוצאה מחלקו של יהודה ונכנסת לחלקו של בנימין, ובה היה</strong> ה<strong>מזבח בנוי. ובנימין הצדיק היה מצטער עליה לבלעה בכל יום</strong> כלומר, היה מצטער על שרצועה זו של שבט יהודה, והיה רוצה שימסרנה שבט יהודה לרשותו, שיהיה מזבח כולו שלו.
 ורמז לדבר, <strong>שנאמר</strong> בברכת משה לבנימין: <strong>"חפף עליו כל היום</strong> ובין כתפיו שכן<strong>"</strong> (דברים לג, יב), כאדם שאינו יכול לסבול דבר הנמצא בין כתפיו ומתחכך ("חופף") תמיד להסירו. <strong>לפיכך</strong> מפני דבר זה <strong>זכה בנימין הצדיק ונעשה אושפיזכן</strong> <small>[מארח]</small> <strong>לגבורה</strong> (לשכינה), <strong>שנאמר: "ובין כתפיו שכן"</strong> שקודש הקדשים היה בנחלת בנימין. הרי שלברייתא זו ברור הדבר שירושלים נתחלקה לשבטים.
 <strong>ו</strong>אילו <strong>האי תנא</strong> <small>[ותנא זה</small> שיובאו דבריו<small>]</small> <strong>סבר</strong> כי <strong>ירושלים לא נתחלקה</strong> כלל <strong>לשבטים. דתניא</strong> <small>[ש</small>כן <small>שנינו</small> בתוספתא<small>]:</small> <strong>אין</strong> בעלי הבתים שבירושלים <strong>משכירין בתים בירושלים לפי שאינה שלהן,</strong> שאינם נחשבים כבעלי הבית אלא כדיירים בלבד, שאין להם זכות לאחוזת קבע בירושלים, ואינה אלא רכוש העם כולו. <strong>ר' אלעזר בר צדוק אומר: אף לא</strong> משכירים בה <strong>מטות. לפיכך, עורות קדשים</strong> (של שלמי חגיגה ושמחה) שהיו הבאים לרגל לירושלים נוהגים לתת במתנה לבעלי הבתים על שאירחום בביתם — אינם זכאים להם על פי דין, אלא <strong>בעלי אושפזיכנין</strong> (המארחים) היו <strong>נוטלין אותן ב</strong>כוח ה<strong>זרוע. אמר אביי</strong> אגב כך: <strong>שמע מינה</strong> <small>[למד מכאן],</small> כי <strong>אורח ארעא למישבק איניש גולפא ומשכא לאושפיזיה</strong> <small>[דרך ארץ</small> הוא <small>שיעזוב</small> שיניח אחריו <small>אדם את כד</small> היין ששתה בו, <small>ואת עור</small> הבהמה ששחט ואכל <small>למארח שלו],</small> כתמורה על שאירחו בביתו.
 <big>ב</big> לאחר שנתברר ענין חלוקת ירושלים, שבים לבירור דין בתי כנסת של רבים. ושואלים: <strong>ו</strong>בית הכנסת של <strong>כפרים מי</strong> <small>[האם]</small> <strong>מטמא בנגעים? והתניא</strong> <small>[והרי שנינו</small> בברייתא<small>]:</small> נאמר: "כי תבואו אל ארץ כנען אשר אני נותן לכם <strong>לאחזה</strong> ונתתי נגע צרעת..." (ויקרא יד, לד), ונדייק: "לאחוזה" — כוונתו <strong>עד שיכבשו אותה</strong> ותהיה לגמרי שלהם. <strong>כבשו אותה ולא חלקוה לשבטים,</strong> ואפילו <strong>חלקו לשבטים ולא חלקו לבית אבות, חלקו לבית אבות ו</strong>עדיין <strong>אין כל אחד מכיר את</strong> חלקו <strong>שלו</strong> המיוחד לו, <strong>מניין</strong> שאינו מיטמא?
 <strong>תלמוד לומר: "ובא אשר לו הבית"</strong> (ויקרא יד, לה): <strong>מי שמיוחד</strong> הבית <strong>לו</strong> ויודע את בעלותו עליו, <strong>יצא</strong> בתים <strong>אלו שאין מיוחדין לו.</strong> ומכאן נלמד שאפילו בית הכנסת שבכפרים, כיון שאין היכר בחלקו של כל אחד מהמתפללים, לכך הריהו נחשב כרכוש הכלל, ואינו מטמא. <strong>אלא</strong> יש לדחות את החילוק בין דין הכפרים ודין הכרכים. ולקושייתנו הראשונה <strong>מחורתא כדשנין מעיקרא</strong> <small>[מחוור,</small> ברור, <small>כמו שהסברנו מתחילה]</small> שיש טעמים אחרים לישוב הסתירה בין הברייתות.
 <big>ג</big> במשנה שנינו כי <strong>מתקינין</strong> (מכינים) <strong>לו</strong> לכהן הגדול עוד <strong>כהן אחר</strong> שיוכל למלא מקומו אם נטמא הכהן הגדול ביום הכיפורים. ויש לברר שאלה המתעוררת בענין זה, ויש להקדים לה כי <strong>פשיטא</strong> <small>[פשוט,</small> ברור הדבר<small>]</small> כי <strong>אם אירע בו פסול</strong> בכהן הגדול המכהן <strong>קודם</strong> הקרבת <strong>תמיד של שחר</strong> ביום הכיפורים <strong>— מחנכין אותו</strong> את הכהן הגדול החדש <strong>בתמיד של שחר,</strong> שמלבישים אותו בשמונת בגדי הכהן הגדול והוא מקריב את קרבן התמיד של שחר, ועל ידי זה הריהו נעשה כהן גדול בפועל. <strong>אלא</strong> אם <strong>אירע בו פסול</strong> בכהן המכהן ל<strong>אחר תמיד של שחר,</strong> שאז על הכהן הגדול להתחיל בעבודה המיוחדת ליום הכיפורים, ועבודה זו נעשית רק בארבעה בגדי לבן (כתונת, מכנסיים, מצנפת ואבנט) שהם בגדיו של כהן הדיוט, אם כן <strong>במה מחנכין אותו?</strong> במה, ניכר כי נעשה כהן גדול בפועל?
 <strong>אמר רב אדא בר אהבה: באבנט,</strong> כי האבנט שלובש הכהן הגדול ביום הכיפורים הוא אבנט עשוי בד (פשתן) ואינו כמו אבנטו של כהן הדיוט העשוי כלאים של צמר ופשתים. ומקשים: <strong>הניחא</strong> <small>[זה נוח]</small> <strong>למאן</strong> <small>[ל</small>שיטת <small>מי]</small> ש<strong>אמר</strong> כי <strong>אבנטו של כהן גדול</strong> בכל ימות השנה, שמפורש בכתוב שהוא כלאים, <strong>זה הוא אבנטו של כהן הדיוט</strong> שאין הבדל ביניהם. וביום הכיפורים לובש הכהן הגדול אבנט מיוחד של בוץ (פשתן), ולכן כשלובשו הרי בכך מתחנך לכהונה גדולה. <strong>אלא למאן</strong> <small>[ל</small>שיטת <small>מי]</small> ש<strong>אמר</strong> ש<strong>אבנטו של כהן גדול</strong> בכל ימות השנה <strong>לא זהו אבנטו של כהן הדיוט,</strong> ורק הכהן הגדול לובש אבנט של תכלת ארגמן ופשתים, ואילו אבנטו של כהן הדיוט הינו של פשתן בכל ימות השנה, כשאר בגדיו, אם כן, ביום הכיפורים כאשר הכהן הגדול לבוש אבנט בד כמפורש בתורה, הרי אין הבדל בין כהן הדיוט וכהן גדול, ולשיטה זו <strong>מאי איכא למימר</strong> <small>[מה יש</small> לנו <small>לומר],</small> במה מתחנך הוא לכהונה גדולה?
 <strong>אמר אביי:</strong> כך היא דרך חינוכו ועלייתו לכהונה גדולה: לפני שיתחיל בעבודת יום הכיפורים שנעשית בארבעה בגדי לבן הריהו <strong>לובש שמונה</strong> בגדים המיוחדים לכהן גדול, <strong>ומהפך בצינורא</strong> <small>[במזלג]</small> שעל המזבח להחיש את הבערת אברי קרבן התמיד ועל ידי עבודת קודש בבגדי כהונה גדולה — נעשה כהן גדול. <strong>וכ</strong>שיטת <strong>רב הונא,</strong> ש<strong>אמר רב הונא: זר שהפך</strong> חלק מהקרבנות <strong>בצינורא</strong> <small>[במזלג] —</small> <strong>חייב מיתה</strong> משום שעבד עבודת קודש מיוחדת לכהונה. <strong>ורב פפא אמר:</strong> אין צורך בפעולה זו, אלא
## דף יב:
 <strong>עבודתו מחנכתו</strong> כלומר, אין ממלא המקום צריך חינוך מיוחד, אלא בעצם העובדה שהוא עובד עבודת יום הכיפורים שאינה כשרה אלא בכהן גדול — בכך נעשה כהן גדול. וראיה לדבר <strong>מי לא תניא</strong> <small>[האם לא שנינו</small> בברייתא<small>]</small> כי <strong>כל הכלים</strong> של מקדש <strong>שעשה משה — משיחתן מקדשתן,</strong> שהרי נצטווה בתורה למשחם בשמן המשחה כדי לקדשם <strong>ומכאן ואילך</strong> לאחר ימי משה — שוב אין צורך למשוח כלי קודש חדש בשמן המשחה כדי לקדשו, אלא <strong>עבודתן</strong> עצמה היא ש<strong>מחנכתן.</strong> שכאשר נוטלים כלי מתאים ומשתמשים בו לעבודת הקודש, הרי באותה עבודה עצמה הוא מתקדש למלאכתו, <strong>הכא נמי</strong> <small>[כאן גם כן]</small> בכהן גדול — <strong>עבודתו</strong> ככהן גדול היא <strong>מחנכתו.</strong>
 <big>א</big> כיון שהוזכרה המחלוקת ביחס לאבנטו של כהן גדול, מביאים אותה בשלמותה. <strong>כי אתא</strong> <small>[כאשר בא]</small> <strong>רב דימי</strong> מארץ ישראל לבבל <strong>אמר:</strong> ביחס <strong>לאבנטו של כהן הדיוט</strong> נחלקו <strong>רבי ור' אלעזר בר' שמעון; חד</strong> <small>[אחד</small> מהם] <strong>אמר: של כלאים</strong> היה, כאבנטו של הכהן הגדול המתואר בתורה במפורש, <strong>וחד</strong> <small>[ואחד</small> מהם<small>]</small> <strong>אמר: של בוץ</strong> (פשתן) היה, ככל שאר בגדי כהן הדיוט שהיו בגדי בוץ.
 ומעירים: <strong>תסתיים</strong> <small>[תוגדר,</small> תתברר<small>]</small> כי <strong>רבי הוא</strong> ש<strong>אמר</strong> ששל <strong>כלאים</strong> הוא. <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>אין בין כהן גדול לכהן הדיוט אלא אבנט,</strong> אלו <strong>דברי רבי. ר' אלעזר בר' שמעון אומר: אף לא אבנט.</strong> ונברר את הדברים; <strong>אימת</strong> <small>[אימתי]</small> לגבי איזה זמן נאמרה מחלוקת זו? <strong>אי נימא</strong> <small>[אם נאמר]</small> <strong>בשאר ימות השנה</strong> שאבנטו של הכהן הגדול של כלאים הוא ובשל הדיוט נחלקו — הרי בלא זה <strong>טובא איכא</strong> <small>[</small>הבדל <small>מרובה יש]</small> כי <strong>כהן גדול משמש בשמונה</strong> בגדים ואילו כהן <strong>הדיוט</strong> משמש <strong>בארבעה</strong> בגדים בלבד!
 <strong>אלא לאו</strong> <small>[האם לא]</small> מדובר כאן <strong>ביום הכפורים</strong> שהכהן הגדול משמש באבנט בוץ ובשל הדיוט נחלקו, שלשיטת רבי שאינו כשל כהן גדול, משמע ששל ההדיוט של כלאים הוא. ואילו לשיטת ר' אלעזר בר' שמעון שהאבנטים שוים, משמע שאף אבנטו של כהן הדיוט של בוץ הוא, כאבנטו של כהן גדול.
 את ההוכחה הזו דוחים; <strong>אמרי</strong> <small>[אומרים]:</small> <strong>לא,</strong> אין כאן הוכחה, כי <strong>לעולם</strong> יכול אתה לפרש כי מדובר כאן <strong>בשאר ימות השנה</strong> ואין מדובר כאן בהבדל המפורש ביניהם בארבעה בגדים יתרים של הכהן הגדול, אלא, <strong>בהנך</strong> <small>[באותם]</small> ארבעת הבגדים ש<strong>שוין</strong> הם — כתונת, מכנסים, מצנפת ואבנט — שבהם שוים כהן גדול וכהן הדיוט. ולפי זה תהא המסקנה הפוכה, שלדעת רבי אבנטו של כהן גדול הריהו של כלאים ושל כהן הדיוט של בוץ, ואילו לדעת ר' אלעזר בר' שמעון אף אבנטו של כהן הדיוט של כלאים הוא. ואם כן אין להביא הוכחה גמורה מברייתא זו. 
 <strong>כי אתא</strong> <small>[כאשר בא]</small> <strong>רבין</strong> מארץ ישראל לבבל <strong>אמר</strong> מסורת זו באופן מפורש יותר: <strong>אבנטו של כהן גדול ביום הכפורים — דברי הכל של בוץ</strong> הוא, כמפורש בתורה. ו<strong>בשאר ימות השנה — דברי הכל</strong> הריהו <strong>של כלאים. לא נחלקו אלא באבנטו של כהן הדיוט בין בשאר ימות השנה, ובין ביום הכפורים. שרבי אומר</strong> שהוא <strong>של כלאים, ו</strong>אילו <strong>ר' אלעזר בר' שמעון אומר: של בוץ</strong> הוא.
 <strong>אמר רב נחמן בר יצחק: אף אנן נמי תנינא</strong> <small>[אף אנו גם כן שנינו]</small> בברייתא כעין שיטה זו. שכך שנו: נאמר בתרומת הדשן מן המזבח: <strong>"</strong>ולבש הכהן מידו בד ומכנסי בד ילבש <strong>על בשרו"</strong> (ויקרא ו, ג), ולשון הפסוק תמוה, שהרי אחר שנאמר כבר "ולבש" <strong>מה תלמוד לומר "ילבש"?</strong> אלא בא הכתוב <strong>להביא</strong> (להוסיף) חובת חבישת <strong>מצנפת</strong> וחגירת <strong>אבנט להרמת הדשן</strong> אף שלא נתפרש הדבר בכתוב, אלו <strong>דברי ר' יהודה.</strong>
 <strong>ר' דוסא אומר:</strong> ייתור לשון זה בא <strong>להביא</strong> (לרבות) <strong>בגדי כהן גדול ביום הכפורים שהם כשרין לכהן הדיוט,</strong> שהרי כהן גדול ביום הכיפורים לובש רק ארבעה בגדי בוץ, ואף שאין הכהן הגדול עצמו יכול לשמש באותם בגדים ביום הכיפורים לשנה אחרת, מכל מקום רשאי כהן הדיוט ללבוש בגדים אלו בשאר ימות השנה. <strong>רבי אומר: שתי תשובות בדבר</strong> לדחות את דברי ר' דוסא; <strong>חדא</strong> <small>[אחת</small> מהן<small>]</small> היא: ש<strong>אבנטו של כהן גדול ביום הכפורים לא זה הוא אבנטו של כהן הדיוט</strong> בשאר ימות השנה. הרי ברור מכאן כי לדעת רבי אבנטו של כהן גדול ביום כיפור הוא של בוץ, ושל הדיוט בכל השנה של כלאים.
 <strong>ועוד</strong> תשובה (דחיה) לדברי ר' דוסא: כיצד יתכן ש<strong>בגדים שנשתמשתה בהן קדושה חמורה</strong> של כהן גדול, <strong>תשמש בהן קדושה קלה</strong> של כהן הדיוט? <strong>אלא</strong> לשיטת רבי <strong>מה תלמוד לומר</strong> בריבוי הלשון <strong>"ילבש"?</strong> — הרי זה בא <strong>לרבות את</strong> הבגדים <strong>השחקין</strong> (השחוקים), שכל עוד אינם בלויים לגמרי מותר להשתמש בהן לעבודה זו.
 ומעירים: <strong>ואזדא</strong> <small>[והולך]</small> <strong>ר' דוסא לטעמיה</strong> <small>[לטעמו,</small> לשיטתו<small>],</small> <strong>דתניא</strong> <small>[ש</small>כן <small>שנינו</small> בברייתא<small>]:</small> נאמר: <strong>"</strong>ובא אהרן אל אהל מועד ופשט את בגדי הבד אשר לבש בבואו אל הקודש <strong>והניחם שם"</strong> (ויקרא טז, כג) <strong>מלמד</strong> שבגדים ששימש בהם הכהן הגדול ביום הכיפורים <strong>טעונין גניזה</strong> ואסורים בשימוש נוסף. <strong>ר' דוסא אומר:</strong> אין כוונת הכתוב אלא <strong>שלא ישתמש בהן</strong> הכהן הגדול ב<strong>יום הכפורים אחר.</strong> משמע כי לדבריו אף שאין הכהן גדול רשאי להשתמש בהם יותר, מכל מקום מותרים הם לשימוש כהן הדיוט בכל ימות השנה, שהרי אינם טעונים גניזה.
 <big>ב</big> שוב חוזרים אנו לגוף ההלכה בענין התקנת כהן אחר תחתיו. <strong>תנו רבנן</strong> <small>[שנו חכמים]</small> בתוספתא: <strong>אירע בו פסול</strong> בכהן הגדול המכהן <strong>ומינו אחר תחתיו,</strong> ואחר כך נתקן פסולו של ראשון, כגון שנטהר מטומאתו, הכהן ה<strong>ראשון חוזר לעבודתו</strong> להיות ככהן גדול, וה<strong>שני</strong> שנתמנה לפי שעה <strong>כל מצות כהונה גדולה עליו</strong> שמשמש בשמונה בגדים ואסור בפריעה ופרימה ולהיטמא לקרוביו ואינו נושא את האלמנה, אלו <strong>דברי ר' מאיר.</strong>
 <strong>ר' יוסי אומר:</strong> לא כן, אלא הכהן ה<strong>ראשון — חוזר לעבודתו,</strong> ואילו ה<strong>שני — אינו ראוי</strong> לשמש <strong>לא לכהן גדול</strong> בשמונה בגדים, שהרי יש כהן גדול אחר, <strong>ולא לכהן הדיוט</strong> בארבעה בגדים, מאחר וכבר היה קדוש בקדושה חמורה, שוב אינו יורד לקדושה קלה ממנה,
 <strong>אמר ר' יוסי</strong> ראיה לדבריו: <strong>מעשה ב</strong>כהן <strong>יוסף בן אלם</strong> שהיה דר <strong>בציפורי ש</strong>בזמנו <strong>אירע בו</strong> פעם <strong>פסול בכהן גדול ומינוהו</strong> ליוסף בן אלם <strong>תחתיו</strong> לכהונה גדולה, <strong>ו</strong>לאחר שנתקן הכהן הגדול הראשון <strong>אמרו חכמים: ראשון — חוזר לעבודתו,</strong> ואילו ה<strong>שני — אינו ראוי לא</strong> להיות <strong>כהן גדול</strong> ולעבוד בשמונה בגדים, ולא להיות כ<strong>כהן הדיוט</strong> ולעבוד בארבעה. ומסבירים: <strong>כהן גדול</strong> אינו יכול להיות — <strong>משום איבה,</strong> כי אם יהיו שני כהנים גדולים במקדש, הרי זה פתח לשנאה קנאה ומרירות, ועלינו להמנע מכך. וכן <strong>כהן הדיוט אינו יכול להיות, משום שמעלין בקודש ולא מורידין,</strong> ומאחר שהיה כבר כהן גדול, שוב אינו יכול לחזור ולשמש ככהן הדיוט.
 <strong>אמר רבה בר בר חנה אמר ר' יוחנן:</strong>
## דף יג.
 <strong>הלכה כר' יוסי</strong> שהראשון חוזר לעבודתו ככהן גדול ואילו השני אינו ראוי לשמש לא ככהן גדול ולא כהדיוט<strong>. ומודה ר' יוסי, שאם עבר</strong> הכהן השני <strong>ועבד</strong> ככהן גדול בשמונה בגדים ש<strong>עבודתו כשרה. אמר רב יהודה אמר רב: הלכה כר' יוסי, ומודה ר' יוסי שאם מת</strong> הכהן ה<strong>ראשון, שחוזר</strong> השני <strong>לעבודתו</strong> ככהן גדול.
 ושואלים: <strong>פשיטא</strong> <small>[פשוט,</small> מובן מאליו<small>]</small> שיכול השני לשמש ככהן גדול, שהרי מאחר ומת הראשון שוב אין לחשוש לאיבה! ומשיבים: <strong>מהו דתימא</strong> <small>[שתאמר]</small> אם ידע הכהן הגדול שיש כבר כהן אחר העומד מוכן להתמנות תחתיו, הרי מצב הזה <strong>הויא ליה</strong> <small>[יהיה</small> <small>לו]</small> כשל אשה שיש לה <strong>צרה מחיים,</strong> שבעלה מכין לעצמו אשה אחרת במקומה. ומצב זה עצמו עשוי להביא לידי איבה, על כן <strong>קא משמע לן</strong> <small>[השמיע לנו ]</small> שאין לחשוש לכך.
 <big>א</big> שנינו במשנה, <strong>ר' יהודה אומר: אף אשה אחרת</strong> היו <strong>מתקינין לו.</strong> וחכמים אומרים שאין חוששים שמא תמות אשתו, ולכך לא היו מתקינים לו אשה אחרת. ושואלים: <strong>לרבנן נמי</strong> <small>[לחכמים גם כן]</small> <strong>הא חיישי</strong> <small>[הרי חוששים הם]</small> <strong>לשמא</strong> יטמא, ובשל כך מתקינים לו כהן אחר תחתיו, ומדוע לא יחששו גם שמא תמות אשתו? ומשיבים: <strong>אמרי לך רבנן</strong> <small>[</small>יכולים היו <small>חכמים לומר לך]:</small> <strong>טומאה — שכיחא</strong> <small>[מצויה]</small> שעשוי הכהן להיטמא בכל שעה בין בטומאה היוצאת מגופו, בין מזו הבאה מבחוץ, אבל <strong>מיתה לא שכיחא</strong> <small>[מצויה]</small> כל כך, ואין צורך לחשוש לכך.
 <big>ב</big> נאמר במשנה ש<strong>אמרו לו</strong> חכמים: <strong>אם כן, אין לדבר סוף,</strong> שאם אתה חושש שמא תמות אשתו, אם כן יש לחשוש כן אף למות אשתו השניה, וצריך להכין מראש אשה שלישית ורביעית. ומעירים: <strong>שפיר קא אמרי ליה</strong> <small>[יפה אמרו לו]</small> חכמים <strong>לר' יהודה!</strong> ומה יענה הוא על כך? ומסבירים: <strong>ור' יהודה</strong> מה הוא אומר — <strong>אמר</strong> <small>[י</small> כול היה <small>לומר]</small> <strong>לך: למיתה דחדא</strong> <small>[של</small> אשה <small>אחת] —</small> <strong>חיישינן</strong> <small>[חוששים אנו]</small> אבל <strong>למיתה דתרתי לא חיישינן</strong> <small>[של שתים אין אנו חוששים],</small> שזהו חשש רחוק מאד, ואין צורך להביאו בחשבון. ושואלים: <strong>ורבנן,</strong> מה משיבים הם על טענה זו? ומשיבים: שלדעתם <strong>אי איכא למיחש</strong> <small>[אם יש</small> בכלל סיבה <small>לחשוש] —</small> אם כן <strong>אפילו למיתה דתרין חיישינן</strong> <small>[של שתים אנו חוששים].</small>
 ומקשים: אם אמנם לדעת חכמים אין לחלק בין חשש לאחד וביו חשש לשנים, אם כן, <strong>נימרו אינהו לנפשייהו</strong> <small>[שיאמרו,</small> יקשו <small>הם לעצמם]</small> שמאחר וחוששים שמא יטמא הכהן גדול ולכן ממנים לו ממלא מקום, מדוע אם כן אין חוששים שמא יטמא אף זה, ולכך יש איפוא לתקן ממלא מקום נוסף! ומשיבים: <strong>אמרי לך רבנן</strong> <small>[</small>יכולים היו <small>חכמים לומר לך]:</small> <strong>כהן גדול זריז הוא</strong> ונזהר מטומאה, אבל ממיתה אין באפשרותו להיזהר, לכן יש לחשוש ולמנות לו ממלא מקום נוסף. ומקשים: <strong>אי</strong> <small>[אם]</small> <strong>זריז הוא</strong> ואין לחשוש לטומאה, אם כן <strong>למה</strong> בכלל <strong>מתקינין</strong> לו <strong>כהן אחר?</strong> ומשיבים: תקנה זו למטרה זו נתקנה, כי <strong>כיון דעבדינן ליה</strong> <small>[שעושים לו]</small> ממלא מקום, שהוא לו כעין <strong>צרה</strong> והריהו לו כיריב, <strong>כל שכן דמזדרז טפי</strong> <small>[ש</small>הוא <small>מזדרז יותר]</small> ונזהר שלא יטמא כלל, כדי שלא יבואו להחליפו בממלא מקומו.
 <big>ג</big> על גוף שיטת ר' יהודה מקשים: <strong>ומי סגי ליה בתקנתא</strong> <small>[והאם די לו בתקנה</small> זו<small>]</small> שמתקינים לו אשה אחרת? הלא <strong>"</strong>וכפר בעדו ובעד <strong>ביתו"</strong> (ויקרא טז, יא) <strong>אמר רחמנא</strong> <small>[הכתוב],</small> ו"ביתו" זו אשתו. <strong>והך</strong> <small>[ו</small>אשה <small>זו]</small> שהתקינו לו הרי <strong>לאו ביתו היא</strong> שהרי עדיין אינה מקודשת לו, ומה תועיל אם אמנם תמות אשתו ביום הכיפורים? ומשיבים: שאכן <strong>מקדש</strong> הוא <strong>לה</strong> <small>[אותה]</small> קודם יום הכיפורים. ומקשים: <strong>והא כמה דלא כניס לה</strong> <small>[והרי כל עוד שאינו כונס אותה]</small> לביתו בנישואין — עדיין <strong>לאו</strong> <small>[לא]</small> נחשבת כ<strong>ביתו היא!</strong> ומשיבים: אכן מדובר <strong>דכניס לה</strong> <small>[ש</small>הוא <small>כונס אותה]</small> בנישואין ממש. ומקשים: <strong>אם כן</strong> קשה הדבר מטעם אחר: שהרי <strong>הוה ליה</strong> <small>[הריהו זה]</small> הכהן הגדול שיש לו <strong>שני בתים</strong> (נשים) <strong>ורחמנא</strong> <small>[והכתוב]</small> <strong>אמר: "וכפר בעדו ובעד ביתו",</strong> ונדייק: עבור "ביתו" האחד הוא מכפר, <strong>ולא בעד שני בתים!</strong>
 ומשיבים: <strong>דהדר</strong> <small>[שחוזר]</small> הוא ו<strong>מגרש לה</strong> [<small>אותה]</small> את האשה הנוספת. ומקשים: אם כן, <strong>אי</strong> <small>[אם]</small> <strong>מגרש</strong> הוא <strong>לה</strong> <small>[אותה],</small> אם כן <strong>הדרא קושיין לדוכתא</strong> <small>[חוזרת קושייתנו למקומה]</small> שאין תועלת בתקנה, שהרי יש לחשוש שמא תמות אשתו, וזו המתוקנת לו הרי שוב אינה "ביתו"! ומשיבים: <strong>לא צריכא</strong> <small>[נצרכה]</small> אלא באופן שהוא נושא אותה ולאחר מכן הוא שב ו<strong>מגרש לה</strong> <small>[אותה]</small> <strong>על תנאי.</strong> כיצד? — <strong>דאמר</strong> <small>[שאומר</small> הוא<small>]</small> <strong>לה: "הרי זה גיטיך על מנת שתמותי</strong> ביום הכיפורים<strong>".</strong> ומעתה, אם תמות היא ביום הכיפורים — נמצא הגט חל למפרע ויש לו רק אשה אחת. ואם לא תמות היא אלא חברתה — הרי שלא חל גיטה ועדיין נשואה היא לו, ואף עתה נמצא שאין לו אלא אשה אחת. ומקשים: <strong>ודילמא</strong> <small>[ושמא]</small> <strong>לא מייתא</strong> <small>[תמות]</small> לא היא ולא חברתה, <strong>והוה ליה</strong> <small>[והרי לו]</small> <strong>שני בתים</strong> ביום הכיפורים!
 <strong>אלא</strong> כך הוא נוסח התנאי; <strong>דאמר</strong> <small>[שאומר</small> הוא<small>]</small> <strong>לה</strong> לאשה שהתקינו לו: <strong>"הרי זה גיטיך על מנת שלא תמותי</strong> ביום הכיפורים<strong>".</strong> ומעתה <strong>אי</strong> <small>[אם]</small> אכן <strong>לא מיתה</strong> <small>[תמות] —</small> הרי <strong>מיגרשא לה</strong> <small>[היא מגורשת]</small> כמו שהתנה עמה, ונשארת עמו אשתו הראשונה בלבד. <strong>ואי מיתה הא</strong> <small>[ואם מתה זו] —</small> הרי <strong>קיימא הך</strong> <small>[עומדת</small> וקיימת <small>זו</small> השניה<small>]</small> ושוב אינו נשוי אלא לאחת. ומקשים: <strong>ודילמא</strong> <small>[ושמא]</small> <strong>היא</strong> השניה <strong>לא מיתה</strong> <small>[תמות]</small> <strong>והוה לה גיטא דהאי גיטא</strong> <small>[ונמצא גיטה של זו גט</small> הוא<small>]</small> ואיננה אשתו, <strong>ו</strong>גם <strong>מייתא</strong> <small>[ומתה]</small> <strong>חברתה</strong> האשה הראשונה, <strong>וקם ליה</strong> <small>[ועומד הוא</small> שוב<small>]</small> <strong>בלא בית</strong> (אשה) ביום הכיפורים!
 <strong>אלא</strong> כך יש לנסח, שבשעה שהוא נותן לה את הגט <strong>אמר</strong> <small>[אומר</small> הוא<small>]</small> <strong>לה</strong> תנאי זה: שהוא נותן לה גט <strong>"על מנת שתמות אחת מכם".</strong> ולכן אם <strong>מיתה הא</strong> <small>[מתה זו] —</small> <strong>קיימא הך</strong> <small>[עומדת זו]</small> האחרת, ואם <strong>מיתה הך</strong> <small>[מתה זו</small> האחרת<small>]</small> — <strong>הא קיימא הא</strong> <small>[הרי עומדת זו].</small> ועדיין מקשים: <strong>ודילמא</strong> <small>[ושמא]</small> <strong>לא מייתא</strong> <small>[תמות]</small> <strong>ולא חדא מינייהו</strong> <small>[אחת מהן],</small> <strong>והוה ליה</strong> <small>[והרי לו]</small> אם כן <strong>שני בתים,</strong> שנמצא נשוי לשתי נשים.
 <strong>ועוד,</strong> יש להקשות: <strong>כי האי גוונא מי הוי גיטא</strong> <small>[כעין זה האם הוא</small> נחשב כ<small>גט],</small> האם יש בכלל תוקף לתנאי כעין זה? <strong>והאמר</strong> <small>[והרי אמר]</small> <strong>רבא:</strong> האומר לאשה: <strong>"הרי זה גיטיך על מנת שלא תשתי יין כל ימי חיי וחייכי</strong> (חייך) <strong>"</strong>— <strong>אין זה כריתות,</strong> שהרי בתורה נקרא הגט "ספר כריתות" ללמד כי הגט צריך לנתק לחלוטין את הקשר שבין האיש והאשה. ואם יש תנאי בגט הממשיך לקשור את האשה לבעלה, כתנאי זה לגבי שתיית יין, אין זה גט.
 ואולם אם אמר לאשתו: אל תשתי יין <strong>כל ימי חיי פלוני — הרי זה כריתות,</strong> שכיון שאין התנאי קשור בו ובה, אלא בחייו של אחר, הרי הוא כשאר תנאים שבגט. ואם כן, מאחר ולפי תנאו של הכהן הגדול, אין גיטה חל אלא באופן שלא מתה אף אחת מהן, נמצא שתנאי זה אינו מנתק את הקשר בין הבעל ואשתו כל ימי חייה, ותנאי כעין זה אינו בר תוקף!
 <strong>אלא</strong> כך יש לומר: <strong>דאמר</strong> <small>[שאומר]</small> <strong>לה</strong> הכהן הגדול לאשה השניה: <strong>"הרי זה גיטיך על מנת שלא תמות חברתיך".</strong> ואז יהיה המצב כך; <strong>אי לא מיתה</strong> <small>[אם לא מתה]</small> <strong>חברתה</strong> <small>—</small> <strong>מיגרשא</strong> <small>[</small>הרי <small>היא מגורשת],</small> <strong>ואי מיתה הא</strong> <small>[ואם תמות זו] —</small> <strong>הא קיימא הא</strong> <small>[הרי עומדת</small> וקיימת <small>זו,]</small> האחרת. ומקשים: <strong>ודילמא מייתא</strong> <small>[ושמא תמות]</small> <strong>חברתה בפלגא</strong> <small>[באמצע]</small> ה<strong>עבודה</strong> של יום הכיפורים, <strong>ואיגלי מלתא</strong> <small>[ויתגלה הדבר]</small>
## דף יג:
 <strong>למפרע דגיטא דהא לאו גיטא</strong> <small>[שהגט</small> של <small>זו לא גט]</small> <strong>הוא</strong> שהרי השניה עדיין חיה, <strong>ועביד ליה</strong> <small>[ונמצא שעשה]</small> <strong>עבודה</strong> כשיש לו <strong>שני בתים</strong> (נשים)! <strong>אלא</strong> עלינו להציע פתרון אחר: <strong>דאמר</strong> <small>[שאומר</small> הוא<small>]</small> <strong>לה</strong> לאשה השניה: <strong>"הרי זה גיטיך על מנת שתמות חברתיך".</strong> ומקשים: הלא גם במקרה כזה עדיין <strong>ודילמא מייתא</strong> <small>[ושמא</small> אכן <small>תמות]</small> <strong>חברתה והוה ליה גיטא דהא גיטא</strong> <small>[ויהיה הגט של זו גט]</small> <strong>וקם ליה</strong> <small>[ו</small>נמצא <small>עומד]</small> <strong>בלא בית</strong> כלל!
 <strong>אלא</strong> כך יש לומר: ש<strong>מגרש להו לתרוייהו</strong> <small>[אותן את שתיהן]</small> בגט, אלא קובע לשתיהן תנאים שונים, <strong>לחדא</strong> <small>[לאחת</small> מהן<small>]</small> <strong>אמר</strong> <small>[אומר</small> הוא<small>]</small> <strong>לה: "הרי זה גיטיך על מנת שלא תמות חברתיך", ולחדא</strong> <small>[ולאחת</small> מהן, לאחרת<small>]</small> <strong>אמר</strong> <small>[אומר</small> הוא<small>]</small> <strong>לה: "הרי זה גיטיך על מנת שלא תכנסי</strong> ביום הכיפורים <strong>לבית הכנסת",</strong> שיש אפשרות קלה לגרום שיהא זה גט במניעת כניסתה לבית הכנסת. ומקשים: <strong>ודילמא</strong> <small>[ושמא]</small> <strong>לא מייתא</strong> <small>[תמות]</small> <strong>חברתה ולא עיילא</strong> <small>[תכנס]</small> <strong>היא לבית הכנסת</strong> ואם כן <strong>והוה ליה גיטא דתרוייהו גיטא</strong> <small>[ונמצא הגט של שניהן גט]</small> <strong>וקם ליה</strong> <small>[ו</small>נמצא <small>הוא עומד]</small> שוב <strong>בלא בית!</strong>
 <strong>אלא,</strong> כך צריך לומר: <strong>לחדא אמר</strong> <small>[לאחת אומר</small> הוא<small>]</small> <strong>לה: "הרי זה גיטיך על מנת שלא תמות חברתיך", ולחדא אמר</strong> <small>[ולאחת אומר</small> הוא<small>]</small> <strong>לה: "הרי זה גיטיך על מנת שאכנס אני לבית הכנסת". דאי מייתא הא</strong> <small>[שאם מתה זו] —</small> הרי <strong>קיימא הא</strong> <small>[נשארת זו]</small> <strong>ואי מייתא הא</strong> <small>[ואם מתה זו] —</small> הרי <strong>קיימא הא</strong> <small>[עומדת זו].</small> <strong>מאי איכא למימר</strong> <small>[מה יש</small> לך <small>לומר]</small> ולחשוש עוד <strong>דילמא מייתא</strong> <small>[שמא תמות]</small> <strong>חברתה בפלגא</strong> <small>[באמצע]</small> ה<strong>עבודה</strong> ונמצא כי <strong>עבד ליה</strong> <small>[עושה הוא]</small> <strong>עבודה למפרע</strong> כשהוא נשוי ל<strong>שני בתים</strong> (נשים), <strong>אי חזי לה דקא בעיא למימת</strong> <small>[אם רואה הוא שרצונה,</small> שהיא עומדת <small>למות]</small> — <strong>קדים איהו ועייל</strong> <small>[מקדים הוא ונכנס]</small> <strong>לבית הכנסת ומשוי לגיטא דהא גיטא</strong> <small>[ועושה את הגט של זו גט]</small> <strong>למפרע</strong> ונמצא שאינו נשוי אלא לאשה אחת. והצלחנו איפוא למצא אפשרות לשיטת ר' יהודה, שיהיה הכהן הגדול מכין לעצמו אשה נוספת, בלא שיהיה נשוי לשתי נשים בבת אחת ביום הכיפורים.
 <big>א</big> על אחד מעיקריה של סוגיה זו <strong>מתקיף לה</strong> <small>[מקשה עליה]</small> <strong>רב אסי, ואיתימא</strong> <small>[ויש אומרים]</small> שהיה זה <strong>רב עוירא: אלא מעתה</strong> שאנו מדייקים בלשון הכתוב "ביתו" ולא שני בתים, אם כן <strong>שתי יבמות הבאות מבית אחד</strong> כלומר, שהיו שתיהן נשואות לאדם אחד <strong>לא יתייבמו</strong> אף לא אחת מהן, שהרי גם שם אמרה התורה "את בית אחיו" (דברים כה, ט) ונדייק: ולא שני בתים! ומשיבים: <strong>"יבמתו" "יבמתו" ריבה</strong> הכתוב, שכיון שנאמרה מלה זו פעמיים בכתובים, הרי זה מרמז שאפילו כשיש שתי נשים מבית אחד הזקוקות לו ליבום, אחת מהן צריכה יבום.
 מצד אחר <strong>מתקיף לה</strong> <small>[מקשה עליה]</small> <strong>רבינא, ואיתימא</strong> <small>[ויש אומרים]</small> שהיה זה <strong>רב שרביה:</strong> מה שאמרנו בכהן גדול שכל עוד אינו נושא את אשתו אף שהיא ארוסה, אינה בכלל "ביתו", <strong>אלא מעתה ארוסה לא תתייבם?</strong> שהרי ביבום נאמר לשון "בית" והלא דבר זה הוא בניגוד להלכה המקובלת! ומשיבים: נאמר: "לא תהיה אשת המת <strong>החוצה</strong> לאיש זר" (דברים כה, ה) ובא כתוב זה <strong>לרבות את הארוסה,</strong> שאף שלא היתה בתוך ביתו, והיא לפי שעה עדיין בחוץ ("החוצה") מכל מקום חייבת יבום או חליצה.
 <big>ב</big> בהקשר לסוגיה הקודמת מביאים ברייתא נוספת. <strong>תנו רבנן</strong> <small>[שנו חכמים]:</small> <strong>כהן גדול מקריב</strong> קרבנות כשהוא <strong>אונן,</strong> ביום מיתת קרוביו, אבל <strong>אינו אוכל</strong> מן הקרבנות הללו. <strong>ר' יהודה אומר: כל היום.</strong> ושואלים: <strong>מאי</strong> <small>[מה</small> פירוש<small>]</small> הביטוי <strong>"כל היום"? אמר רבא: לא נצרכה</strong> הוספה זו <strong>אלא</strong> כדי <strong>להביאו מתוך ביתו.</strong> כלומר: לא רק שמותר לו לעבוד במקדש כשהוא אונן, אלא אף מצוה היא להביאו באותו יום אל המקדש כדי שיעבוד בו כל היום ובכך יתפכח מצערו.
 <strong>אמר ליה</strong> <small>[לו]</small> <strong>אביי: השתא</strong> <small>[עתה]</small> <strong>ל</strong>דעת <strong>ר' יהודה אפוקי מפקינן ליה</strong> <small>[מוציאים אנו אותו]</small> את הכהן האונן מן המקדש, <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>היה</strong> כהן הדיוט <strong>עומד ומקריב על גבי המזבח ושמע שמת לו מת — מניח עבודתו</strong> באמצע <strong>ויוצא,</strong> אלו <strong>דברי ר' יהודה.</strong> ואילו <strong>ר' יוסי אומר: יגמור</strong> את עבודתו ואחר כך יוצא, הרי שר' יהודה מחמיר בהקרבה בשעה שהוא אונן ואף שדיבר מענין כהן הדיוט, סברה היא שכן הדין גם בכהן גדול <strong>ואת אמרת מייתינן ליה</strong> <small>[ו</small>כאן <small>אתה אומר</small> ש<small>מביאים אותו]</small> את הכהן הגדול <strong>מתוך ביתו</strong> לעבוד באוננות?
 <strong>אלא אמר רבא,</strong> עלינו לחזור מהפירוש הראשון וכך יש לפרש: <strong>מאי</strong> <small>[מה</small> פירוש<small>]</small> <strong>"כל היום"</strong>
## דף יד.
 שר' יהודה בא להחמיר ו<strong>לומר שאינו עובד כל היום,</strong> אף שהדבר מותר לו מן התורה <strong>גזירה שמא</strong> ישכח ו<strong>יאכל</strong> מן הקדשים שאסורים לו באכילה. <strong>אמר ליה</strong> <small>[לו]</small> <strong>רב אדא בר אהבה לרבא: ומי</strong> <small>[והאם]</small> <strong>גזר ר' יהודה שמא יאכל? והתנן</strong> <small>[והרי שנינו</small> במשנתנו<small>]:</small> <strong>ר' יהודה אומר: אף אשה אחרת מתקינין לו, שמא תמות אשתו. ואי מייתא</strong> <small>[ואם מתה]</small> <strong>אשתו</strong> בכל זאת <strong>עביד</strong> <small>[עובד]</small> הוא את ה<strong>עבודה</strong> במקדש, <strong>ולא גזר ר' יהודה שמא יאכל,</strong> והרי זה בניגוד לפירוש שגזר ר' יהודה שאין כהן גדול עובד ביום אנינותו! <strong>אמר ליה</strong> <small>[לו]</small> רבא: <strong>הכי השתא</strong> <small>[כיצד אתה משוה]?!</small> <strong>התם</strong> <small>[שם]</small> במשנה <strong>כיון</strong> ש<strong>יום הכפורים הוא, דכולי עלמא לא קא אכלי</strong> <small>[שהכל אינם אוכלים],</small> <strong>הוא נמי לא אתי למיכל</strong> <small>[הוא גם כן לא יבוא לאכול],</small> אבל <strong>הכא, דכולי עלמא אכלי</strong> <small>[כאן,</small> בשאר ימות השנה, <small>שכל העולם אוכלים] —</small> <strong>הוא נמי אתי למיכל</strong> <small>[גם כן יבוא לאכול]</small> ולכן יש מקום לגזור.
 מצד אחר שואלים על קושיה זו: <strong>וכי האי גוונא מי חיילא עליה</strong> <small>[ובאופן כזה האם חלה עליו</small> חובת<small>]</small> <strong>אנינות? והא מיגרשא</strong> <small>[והרי</small> היא <small>מגורשת]</small> שהרי הסברנו שלשיטת ר' יהודה צריך לגרש אותה על תנאי, ואם כן נמצא שאינה עוד אשתו. ואין כאן אנינות לפי הדין! ומשיבים: <strong>נהי</strong> <small>[אם אמנם]</small> שה<strong>אנינות לא חייל עליה</strong> <small>[אינה חלה עליו],</small> מכל מקום <strong>אטרודי מי לא מיטריד</strong> <small>[האם איננו טרוד]</small> ומצטער על מות אשתו? והיה מן הראוי לאסור עליו לעסוק בעבודה לדעת ר' יהודה.
 <big>א משנה</big> <strong>כל שבעת הימים</strong> שפורש הכהן הגדול לפני יום הכיפורים <strong>הוא זורק את הדם</strong> של קרבנות התמיד, <strong>ומקטיר את הקטורת, ומיטיב</strong> (מדשן) <strong>את</strong> אפר <strong>הנרות</strong> שבמנורה, <strong>ומקריב את הראש ואת הרגל</strong> של קרבן התמיד, כדי להתרגל בכל סדרי העבודה שהוא צריך לעשותם ביום הכיפורים. <strong>ושאר כל הימים</strong> בשנה <strong>אם רצה להקריב</strong> כל קרבן שירצה — <strong>מקריב, שכהן גדול מקריב חלק בראש</strong> כלומר ראשון הוא להקריב כל קרבן שירצה, וגם <strong>נוטל חלק בראש</strong> שיכול ליטול מן הקרבנות כל מנה שירצה בה.
 <big>ב גמרא</big> שואלים: <strong>מאן</strong> <small>[מי הוא]</small> <strong>תנא</strong> זה ששנה משנה זו? <strong>אמר רב חסדא</strong> משנה זו היא ש<strong>לא כ</strong>שיטת <strong>ר' עקיבא</strong> היא. <strong>דאי</strong> <small>[שאם]</small> כשיטת <strong>ר' עקיבא</strong> היא<strong>, הא</strong> <small>[הרי]</small> <strong>אמר</strong> ר' עקיבא: <strong>טהור שנפלה עליו הזאה</strong> של מי חטאת (של פרה אדומה) <strong>טמאתו</strong> הזאה זו, כפי הכלל, שמי חטאת כשם שמטהרים את הטמאים, כך מטמאים הם את הטהורים, ואם כן <strong>היכי עביד</strong> <small>[כיצד</small> יכול הוא <small>לעשות]</small> <strong>עבודה</strong> והרי כפי שאמרנו מזים עליו בכל יום מי חטאת, והזאה זו אינה לטהרו מטומאת ודאי אלא מספק, ויש לחשוש שמא טהור היה, וממילא הזאה זו היא שמטמאתו!
 <strong>דתניא</strong> <small>[ש</small>כן <small>שנינו</small> בברייתא<small>]:</small> נאמר: <strong>"והזה הטהר על הטמא"</strong> (במדבר יט, יט) שיש בכך הדגשה יתירה, לומר: אם מזה הוא <strong>על הטמא</strong> — הרי הוא <strong>טהור,</strong> אך אם אינו מזה על טמא כי אם <strong>על הטהור</strong> — הרי הוא <strong>טמא,</strong> אלו <strong>דברי ר' עקיבא. וחכמים אומרים: אין הדברים הללו</strong> "על הטמא" <strong>אמורין</strong> אלא ללמדנו שאין קרויה הזאה <strong>אלא בדברים המקבלים טומאה,</strong> אבל אם היזה על דבר שאינו מקבל טומאה כלל — אינה קרויה הזאה.
 ו<strong>מאי</strong> <small>[מה]</small> <strong>היא</strong> המשמעות ההלכתית של הדבר — <strong>כדתנן</strong> <small>[כפי ששנינו</small> במשנה<small>]</small>: <strong>נתכוון להזות</strong> מי חטאת <strong>על הבהמה,</strong> והבהמה בחייה הרי איננה מקבלת טומאה, ונזדמן ש<strong>הזה על האדם</strong> הטמא, <strong>אם יש באזוב</strong> שאריות מהמים — <strong>ישנה</strong> ויזה על האדם ויטהרנו, שמתוך שהזה בסופו של דבר על האדם שהוא דבר המקבל טומאה, הרי שבכך לא נפסלו המים כדין מים שנעשו בהם מלאכה ואלו שנותרו באזוב ראויים איפוא להזאה מחודשת. אולם אם <strong>נתכוון להזות על האדם והזה על הבהמה, אם יש באזוב</strong> עוד — <strong>לא ישנה,</strong> כיון שהזאה הראשונה לא היתה ראויה, שהרי היזה על דבר שאינו מקבל טומאה, ובשל כך נפסלו המים שבאזוב שהרי הם כאילו נעשתה בהם מלאכה ופסולים להזאה מחודשת.
 ומעתה באים לברר את יסודות המחלוקת. <strong>מאי טעמא</strong> <small>[מה טעמו]</small> של <strong>ר' עקיבא?</strong> ומסבירים: <strong>נכתוב רחמנא</strong> <small>[שתכתוב התורה]</small> במקום "והזה הטהור על הטמא" רק <strong>"והזה הטהר עליו"</strong> שהרי טמא מוזכר קודם לכן, ואם כן <strong>מאי</strong> <small>[מה]</small> הדגשת הכתוב באומרו <strong>"על הטמא" — שמע מינה</strong> <small>[למד מכאן]</small> שאם מזה <strong>על הטמא</strong> — הריהו <strong>טהור,</strong> ואם מזה <strong>על הטהור —</strong> הריהו <strong>טמא. ורבנן</strong> <small>[וחכמים]</small> סבורים: <strong>האי</strong> <small>[</small>ביטוי <small>זה]</small> <strong>לדברים המקבלין טומאה הוא דאתא</strong> <small>[שבא]</small> כפי שפרשנו. <strong>אבל הכא</strong> <small>[כאן],</small> במקרה שהוזו מי חטאת על הטהור, ברור שלא השתנה דינו בכך והריהו טהור, שכן <strong>קל וחומר הוא: אם על הטמא</strong> נופלים הם והוא <strong>טהור,</strong> אם נפלו <strong>על הטהור לא כל שכן</strong> שלא טימאוהו!
 ושואלים: <strong>ור' עקיבא</strong> מה משיב הוא לקל וחומר זה? — <strong>היינו דקאמר</strong> <small>[זהו שאמר]</small> <strong>שלמה</strong> המלך <strong>"אמרתי אחכמה והיא רחוקה ממני"</strong> (קהלת ז, כג) וכוונת הדברים לפי המסורת, שנתכוין שלמה לומר שאף הוא בחכמתו לא הבין את טעם ההלכה שהזאת מי חטאת המטהרת את הטמאים היא אשר מטמאה את הטהורים. ושואלים: <strong>ורבנן</strong> <small>[וחכמים]</small> כיצד מבינים הם את תמיהתו של שלמה? ומסבירים כי הם מפרשים תמיהה זו לגבי דין אחר, כי האיש ה<strong>מזה</strong> את מי החטאת או זה ש<strong>מזין עליו — טהור,</strong> אבל <strong>הנוגע בהן</strong> בלא הזיה — <strong>טמא.</strong>
 ושואלים: וכי ה<strong>מזה טהור? והכתיב</strong> <small>[והרי כתוב]</small> בתורה במפורש: <strong>"ומזה מי הנדה יכבס בגדיו</strong> והנוגע במי הנדה יטמא עד הערב<strong>"</strong> (במדבר יט, כא). ומשיבים: <strong>מאי</strong> <small>[מה</small> פירוש<small>]</small> <strong>"מזה"</strong> בכתוב זה — <strong>נוגע.</strong> ומקשים: <strong>והכתיב</strong> <small>[והרי כתוב]</small> בפסוק לחוד <strong>"מזה", והא כתיב</strong> <small>[והרי כתוב]</small> בפסוק לחוד <strong>"נוגע", ו</strong>ברור אם כן שמזה אינו נוגע! <strong>ועוד, מזה בעי</strong> <small>[צריך]</small> <strong>כיבוס בגדים</strong> שמשמע שטומאתו חמורה יותר, ואילו <strong>נוגע לא בעי</strong> <small>[צריך]</small> <strong>כיבוס בגדים</strong> וכיצד אפשר לומר שהם אחד!
 <strong>אלא</strong> כך יש לפרש על פי שיטת חכמים: <strong>מאי</strong> <small>[מה</small> פירושו<small>]</small> של <strong>"מזה"</strong> <small>—</small> <strong>נושא</strong> מי הנדה. ושואלים: אם כן <strong>נכתוב רחמנא</strong> <small>[שתכתוב התורה]</small> בפירוש <strong>"נושא", מאי טעמא כתיב</strong> <small>[מה טעם כתוב]</small> <strong>"מזה"</strong> ולא נושא? ומסבירים: <strong>הא קא משמע לן</strong> <small>[</small>דבר <small>זה השמיע לנו]</small> על ידי שינוי לשון זה <strong>דבעינן</strong> <small>[שצריכים אנו]</small> שיהיה במים שהוא נושא כדי <strong>שיעור הזאה</strong> ואם אין בהם כדי שיעור זה — אין הנושא אותם מיטמא.
 ושואלים: <strong>הניחא למאן דאמר</strong> <small>[</small>דבר <small>זה נוח ל</small>דעת <small>מי שאומר]</small> <strong>הזאה צריכה שיעור</strong> מסויים של מים, ואם כן קיים מושג של "שיעור הזאה", <strong>אלא למאן דאמר</strong> <small>[ל</small>שיטת <small>מי שאומר]</small> כי <strong>הזאה אין צריכה שיעור</strong> מסויים, אם כן <strong>מאי איכא למימר</strong> <small>[מה יש לומר],</small> שלפי זה אין משמעות למושג "שיעור הזאה"! ומשיבים: <strong>אפילו למאן דאמר</strong> <small>[</small>לשיטת <small>מי שאומר]</small> כי <strong>הזאה אין צריכה שיעור — הני מילי</strong> <small>[דברים אלה</small> אמורים<small>]</small> כשהיזו מי חטאת <strong>אגבא דגברא</strong> <small>[על גבו של האדם]</small> הטמא, שלהזאה זו אין צורך בשיעור מסויים, ובכל שיעור שהוא, הריהו נטהר <strong>אבל במנא</strong> <small>[בכלי]</small> עצמו שבו טובלים את האזוב להזאה — <strong>צריכה</strong> שתהיה בו <strong>שיעור</strong> מסויים לכל הדיעות. <strong>דתנן</strong> <small>[ש</small>כן <small>שנינו</small> במשנה<small>]:</small> <strong>כמה יהא בהן</strong> במי החטאת <strong>ויהא</strong> בהן <strong>כדי הזאה — כדי שיטבול</strong>
## דף יד:
 <strong>ראשי גבעולין ויזה</strong> משמע שיש שיעור מסויים כדי הזאה. <strong>אביי אמר: אפילו תימא</strong> <small>[תאמר]</small> כי משנתנו כשיטת <strong>ר' עקיבא</strong> היא, אפשר ליישבה באופן זה: <strong>דעביד</strong> <small>[שעושה]</small> הכהן הגדול <strong>עבודה כוליה יומא</strong> <small>[כל היום]</small> בשבעת הימים הללו, <strong>ולפניא מדו עליה</strong> <small>[ולפנות ערב מזים עליו]</small> את מי החטאת, ואף אם היה אכן טהור ובהזאה זו הוא נטמא, עדיין יכול הוא לטבול מיד <strong>ועביד</strong> <small>[ועושה]</small> <strong>הערב השמש,</strong> וכשמגיע הלילה הרי הוא שוב טהור גמור, וראוי לעבודה למחר.
 <big>א</big> שנינו במשנה כי באותם שבעה ימים היה הכהן הגדול <strong>מקטיר את הקטורת ומטיב את הנרות.</strong> ומעירים: <strong>אלמא</strong> <small>[מכאן]</small> ש<strong>קטורת</strong> מקטירים <strong>ברישא</strong> <small>[בראש,</small> תחילה<small>]</small> <strong>והדר</strong> <small>[ו</small>רק <small>אחר כך]</small> מטיבים את <strong>הנרות. ורמינהו</strong> <small>[ומשליכים,</small> מקשים<small>]</small> על כך ממקור אחר: ששנינו במסכת תמיד בסדר הזוכים בפייס לעבודות הבוקר במקדש, שבראשונה עסק ב<strong>מי שזכה בדישון מזבח הפנימי</strong> לנקותו מן האפר, ולאחריו ב<strong>מי שזכה במנורה</strong> להיטיב את נרותיה, ורק לאחר מכן עסק ב<strong>מי שזכה</strong> בהקטרת ה<strong>קטורת.</strong> ולפי סדר זה משמע שהטבת נרות המנורה קודמת להקטרת הקטורת!
 <strong>אמר רב הונא: מאן תנא</strong> <small>[מיהו ששנה]</small> את מסכת <strong>תמיד — ר' שמעון איש המצפה הוא</strong> ודעתו שונה מדעת החכם ששנה את משנתנו. על דברי רב הונא שמסכת תמיד היא לשיטת ר' שמעון איש המצפה מקשים: <strong>והא איפכא שמעינן ליה</strong> <small>[והרי היפך הדברים שמענו אותו]</small> אומר, <strong>דתנן</strong> <small>[ש</small>כן <small>שנינו</small> במשנה<small>]</small> במסכת תמיד: שהכהן הזורק את דם התמיד <strong>בא לו לקרן</strong> (פינה) <strong>מזרחית צפונית</strong> של המזבח ו<strong>נותן</strong> הזאה אחת <strong>מזרחה צפונה,</strong> ומשם הולך לקרן <strong>מערבית דרומית</strong> ו<strong>נותן</strong> ומזה בשנית <strong>מערבה דרומה.</strong>
 <strong>ותני עלה</strong> <small>[ושנויה</small> תוספתא <small>עליה]</small> על משנה זו, האומרת: כי <strong>ר' שמעון איש המצפה משנה בתמיד,</strong> שלדעתו בקרבן התמיד אין מזים כמו בשאר קרבן עולה אלא מתחילה בא לקרן <strong>מזרחית צפונית</strong> ו<strong>נותן</strong> הזאה אחת <strong>מזרחה צפונה,</strong> ואילו בקרן <strong>מערבית דרומית</strong> איננו מזה על הקרן הזאה אחת. אלא <strong>נותן</strong> הזאה אחת של דם <strong>מערבה, ואחר כך נותן</strong> הזאה אחרת <strong>דרומה.</strong> ומתוך שר' שמעון איש המצפה חלוק בענין זה דווקא, ברור הדבר כי מסכת תמיד עצמה אינה כשיטתו!
 <strong>אלא</strong> את הסתירה בין משנתנו ומסכת תמיד יש ליישב אחרת; <strong>אמר ר' יוחנן: מאן</strong> <small>[מיהו]</small> ה<strong>תנא</strong> ששנה <strong>סדר יומא</strong> <small>[יום הכיפורים],</small> כלומר: את מסכת יומא — <strong>ר' שמעון איש המצפה הוא.</strong> וחכמים החולקים עליו מפורשת דעתם במסכת תמיד.
 ומעירים עוד: <strong>ורמי</strong> <small>[ומשליכים,</small> ומראים סתירה<small>]</small> מ<strong>סדר יומא</strong> <small>[יום הכיפורים]</small> במקום אחד ממקום אחר ב<strong>סדר יומא</strong> <small>[יום הכיפורים].</small> <strong>דתנן</strong> <small>[ש</small>כן <small>שנינו</small> במשנה<small>]</small> במסכת יומא: <strong>פייס השני</strong> מבין הארבעה שהיו עושים הכהנים בבית המקדש בכל יום, היה כך: <strong>מי שוחט</strong> את קרבן התמיד, <strong>מי זורק</strong> את דמו, <strong>מי מדשן</strong> את ה<strong>מזבח הפנימי, ומי מדשן את המנורה, ומי מעלה</strong> את ה<strong>אברים</strong> של הקרבנות <strong>לכבש</strong> (השיפוע שבו עולים למזבח). לאחר שסיימו את תהליך הפייס השני נפרדו ולאחר מכן התכנסו בחזרה והפיסו <strong>פייס השלישי</strong> של הכהנים, שבו היו מכריזים: <strong>חדשים לקטורת</strong> כלומר כהנים שמימיהם לא הקטירו קטורת <strong>בואו והפיסו</strong> (השתתפו בפייס) מי מכם יזכה במצות הקטרת הקטורת. ומכאן ברור כי דישון והטבת המנורה קודמים להקטרת הקטורת, ובניגוד לסדר האמור במשנתנו!
 <strong>אמר אביי: לא קשיא</strong> וכך יש ליישב; <strong>כאן</strong> במשנתנו מדובר <strong>בהטבת שתי נרות</strong> שאותה עושים אחר הקטורת, ו<strong>כאן</strong> בענין סדר הפייס מדובר <strong>בהטבת חמש נרות,</strong> שאותה עושים קודם הקטרת הקטורת. שכאשר יבואר להלן, יש להפסיק בין הטבת חמש הנרות הראשונות להטבת השתים האחרונות.
 ומקשים: <strong>למימרא</strong> <small>[האם לומר]</small> ש<strong>בקטורת מפסיק להו</strong> <small>[מפסיק ביניהן],</small> בין הטבת חמש נרות להטבת שתי נרות? <strong>והא</strong> <small>[והרי]</small> <strong>אביי</strong> היה <strong>מסדר</strong> מונה, את סדר עבודות קרבנות ה<strong>מערכה משמיה דגמרא</strong> <small>[בשם המסורת],</small> ובאותה רשימה <strong>בדם התמיד מפסיק להו</strong> <small>[מפסיק ביניהם]</small> בין הטבת חמש הנרות להטבת שתי הנרות זריקת דם התמיד ולא הקטרת הקטורת! <strong>אמרי</strong> <small>[אומרים]</small> ומתרצים: <strong>לא קשיא</strong> <small>[קשה];</small> <strong>ההיא,</strong> אותה דרך של סידור העבודה שאמר אביי בשם המסורת היא כשיטת <strong>אבא שאול,</strong> ואילו <strong>הא</strong> <small>[זו]</small> שבסדר שלנו הוא <strong>לרבנן</strong> <small>[</small>לשיטת <small>חכמים].</small> <strong>דתניא</strong> <small>[כפי</small> שאכן <small>שנינו</small> בברייתא<small>]</small> במפורש מחלוקת זו: <strong>לא ייטיב את הנרות</strong> תחילה <strong>ואחר כך יקטיר</strong> את הקטורת, <strong>אלא יקטיר ואחר כך ייטיב. אבא שאול אומר: מטיב</strong> את הנרות בתחילה <strong>ואחר כך מקטיר</strong> קטורת. ועל פי מחלוקת זו נתבררו השינויים בין המקורות השונים.
 לגופו של אותו ענין שואלים: <strong>מאי טעמא</strong> <small>[מה טעמו]</small> של <strong>אבא שאול?</strong> ומשיבים: <strong>דכתיב</strong> <small>[ש</small>כן <small>נאמר]:</small> <strong>"בבקר בבקר בהיטיבו את הנרת</strong> יקטירנה<strong>"</strong> (שמות ל, ח) משמע: קודם מטיבים את הנרות <strong>והדר</strong> <small>[ואחר כך]</small> <strong>"יקטירנה"</strong> את הקטורת. <strong>ורבנן</strong> <small>[וחכמים]</small> כיצד מפרשים הם פסוק זה? לדעתם <strong>מאי קאמר רחמנא</strong> <small>[מה אמרה התורה]</small>
## דף טו.
 <strong>בעידן</strong> <small>[בזמן]</small> <strong>הטבה תהא מקטר</strong> (מקטיר) <strong>קטורת,</strong> ולא לאחר מכן. <strong>דאי לא תימא הכי</strong> <small>[שאם לא תאמר כך]</small> ולא תפרש ש"יקטירנה" שבסוף המשפט אין פירושו איחור זמן, אם כן ההקטרה <strong>בין הערבים, דכתיב</strong> <small>[שנאמר]</small> בה: <strong>"ובהעלת אהרן את הנרת בין הערבים יקטירנה"</strong> (שמות ל, ח) <strong>הכי נמי</strong> <small>[כך גם כן]</small> תאמר <strong>דברישא</strong> <small>[שבתחילה]</small> <strong>מדליק</strong> הוא <strong>נרות והדר</strong> <small>[ו</small>רק <small>אחר כך]</small> <strong>מקטיר קטורת של בין הערבים?! וכי תימא הכי נמי</strong> <small>[וכי תאמר כך</small> הוא <small>גם כן]</small> ואכן גם בבין הערבים יהיה כן הדין, <strong>והתניא</strong> <small>[והרי שנינו</small> בברייתא<small>]</small> על הכתוב בתורה: "באהל מועד מחוץ לפרוכת אשר על העדות יערוך אותו אהרן ובניו <strong>מערב עד בקר</strong> לפני ה' חוקת עולם" (שמות כז, כא) 
 ופירשו: <strong>תן לה</strong> למנורה שמן <strong>מדתה,</strong> כדי <strong>שתהא דולקת והולכת כל הלילה מערב ועד בקר. דבר אחר: "מערב עד בקר" —</strong> ללמד ש<strong>אין לך עבודה שכשרה מערב עד בקר אלא זו בלבד.</strong> משמע שהדלקת המנורה היא העבודה האחרונה בסדר עבודות היום במקדש, ולכן על הקטורת להיות קודם לה. <strong>אלא מאי קאמר רחמנא</strong> <small>[מה אמרה התורה]</small> לענין "בין הערבים יקטירנה" — ללמד כי <strong>בעידן</strong> <small>[בזמן]</small> ה<strong>הדלקה תהא מקטר</strong> (מקטיר) את ה<strong>קטורת,</strong> אם כן <strong>הכא נמי</strong> <small>[כאן</small> בבוקר <small>גם כן]</small> <strong>בעידן</strong> <small>[בזמן]</small> <strong>הטבה תהא מקטר קטורת.</strong> זה הסבר שיטת חכמים.
 <strong>ואבא שאול אמר</strong> <small>[</small>יכול היה <small>לומר</small>] <strong>לך</strong> וליישב את הדברים לשיטתו כך: <strong>שאני התם</strong> <small>[שונה שם]</small> כיון <strong>דכתיב</strong> <small>[שנאמר]:</small> <strong>"</strong>יערוך <strong>אותו"</strong> (שמות כז, כא) ו"אותו" משמעו למעט: דווקא אותו ולא אחר, ולכן ההדלקה שבערב נעשית בסוף העבודה, לאחר הקטרת הקטורת, אבל בבוקר, שאין מיעוט זה בכתוב, נוהגים כפי הסדר האמור בפסוק.
 <strong>רב פפא אמר</strong> תירוץ אחר לסתירה שבין המשניות: <strong>לא קשיא</strong> <small>[קשה];</small> שכן שתי המשניות ביומא אינן לשיטה אחת, <strong>הא</strong> <small>[זו]</small> המשנה שבה משמע כי הקטורת קודמת — כשיטת <strong>רבנן</strong> <small>[חכמים],</small> <strong>הא</strong> <small>[זו]</small> שבה מקדימים את הנרות — כדעת <strong>אבא שאול</strong> היא. על רב פפא מקשים: <strong>במאי אוקימתא למתניתין דהכא</strong> <small>[במה,</small> כיצד, <small>העמדת את משנתנו כאן]</small> <strong>כרבנן</strong> <small>[כ</small>שיטת <small>חכמים]</small> ואילו את סדר ה<strong>פייס</strong> בפרק השני הסברת שהוא כשיטת <strong>אבא שאול,</strong>
 <strong>אימא סיפא</strong> <small>[אמור את סופה]</small> של משנה במסכת שלנו (להלן יומא לא, ב): <strong>הביאו לו</strong> לכהן הגדול ביום הכיפורים <strong>את התמיד, קרצו</strong> (שחט את רובם של שני הסימנים) <strong>ומרק</strong> (גמר) כהן <strong>אחר</strong> את ה<strong>שחיטה על ידו</strong> בשבילו, כדי שיוכל הכהן הגדול למהר ולקבל את הדם, ואחר כך <strong>נכנס להקטיר את הקטורת ולהיטיב את הנרות.</strong> אם כן <strong>אתאן</strong> <small>[באנו,</small> הגענו<small>]</small> שוב לשיטת חכמים שהקטורת קודמת לנרות, ואם כן לשיטה זו מגיעים למסקנה תמוהה כי <strong>רישא וסיפא</strong> <small>[תחילתה וסופה]</small> של מסכת יומא כשיטת <strong>רבנן</strong> <small>[חכמים]</small> ואילו <strong>מציעתא</strong> <small>[אמצעה]</small> כשיטת <strong>אבא שאול!</strong> ומשיבים: <strong>אמר לך</strong> <small>[</small>יכול היה <small>לומר לך]</small> <strong>רב פפא:</strong> אכן, <strong>רישא וסיפא</strong> <small>[ראשה וסופה]</small> כשיטת <strong>רבנן</strong> <small>[חכמים]</small> ו<strong>מציעתא</strong> <small>[ואמצעה]</small> כשיטת <strong>אבא שאול.</strong> שכיון שאין המשניות ממש צמודות זו לזו, אף שאין צירוף כזה מצוי, הרי הוא אפשרי.
 ושואלים עוד: <strong>בשלמא</strong> <small>[נניח]</small> ומובן, כי <strong>אביי לא אמר</strong> כדברי <strong>רב פפא</strong> שנימוקו בידו, כי המשך המשניות מסייע לדעתו, ואילו לשיטה זו <strong>רישא וסיפא</strong> <small>[ראשה וסופה]</small> כשיטת <strong>רבנן</strong> <small>[חכמים]</small> <strong>ומציעתא</strong> <small>[ואמצעה]</small> כשיטת <strong>אבא שאול לא מוקים לה</strong> <small>[איננו מעמיד אותה]</small> לפי שהיא סברה תמוהה. <strong>אלא רב פפא, מאי טעמא</strong> <small>[מה טעם]</small> <strong>לא אמר כאביי</strong> ודחק עצמו להסבר זה? <strong>אמר לך</strong> <small>[</small>היה יכול <small>לומר]</small> שאף לדעת אביי הסבר זה דחוק הוא, כי לדעתו: <strong>תנא ברישא</strong> <small>[שנה בתחילה]</small> דין <strong>הטבת שתי נרות</strong> שהוא מאוחר יותר, <strong>והדר</strong> <small>[וחזר</small> ושנה<small>]</small> במשנה המביאה סדר <strong>הטבת חמש נרות</strong> שהוא מוקדם להטבת שתים? ולכן מוטב להסביר שהדבר כרוך במחלוקת, מלהעמיד בדרך זו.
 <strong>ואביי</strong> שאינו חושש לקושי זה אומר כי מה ששנינו במשנתנו מה היה הכהן הגדול עושה כל שבעה, <strong>אורויי בעלמא</strong> <small>[הוראה</small> כללית <small>בלבד]</small> <strong>הוא דקא מורי</strong> <small>[שהוא מורה]</small> על הדברים שעשה, בלא למנותם כסדרם, <strong>וסדרא הא הדר תני ליה</strong> <small>[ואת הסדר הרי חזר ושנה אותו]</small> כראוי, ולא הקפיד על כך בתחילה.
 <big>א</big> אגב הדיון הוזכרה מחלוקת חכמים ור' שמעון איש המצפה בסדר הקרבת קרבן התמיד עתה באים לדון בהלכה זו ל<strong>גופא</strong> ולפרטיה. וכך שנינו: <strong>בא לו</strong> הכהן <strong>לקרן מזרחית צפונית</strong> של המזבח — <strong>נותן</strong> מן הדם בקרן <strong>מזרחית צפונית,</strong> בא לו לקרן <strong>מערבית דרומית</strong> — <strong>נותן</strong> מן הדם בקרן <strong>מערבית דרומית. ותני עלה</strong> <small>[ושנויה עליה]</small> בברייתא: <strong>ר' שמעון איש המצפה משנה</strong> את ההלכה <strong>בתמיד,</strong> שלדעתו <strong>בא לו לקרן מזרחית צפונית — נותן</strong> הזאה בקרן <strong>מזרחית צפונית,</strong> בא לקרן <strong>מערבית דרומית — נותן</strong> הזאה אחת <strong>מערבה ואחר כך נותן</strong> הזאה <strong>דרומה.</strong> ושואלים: <strong>מאי טעמא</strong> <small>[מה הטעם]</small> של <strong>ר' שמעון איש המצפה</strong> לשנות בתמיד משאר קרבנות העולה?
 <strong>אמר ר' יוחנן משום חד דבי</strong> <small>[משמו של</small> חכם <small>אחד מבית</small> מדרשו<small>]</small> של <strong>ר' ינאי: אמר קרא</strong> <small>[הכתוב]:</small> <strong>"ושעיר עזים אחד לחטאת לה' על עלת התמיד יעשה ונסכו"</strong> (במדבר כח, טו) ומלשון הכתוב "על עולת התמיד" למד, כי קרבן התמיד <strong>עולה היא,</strong> ומפני שסמך הכתוב סדר עשיית החטאת לקרבן התמיד, בכך <strong>אמר רחמנא</strong> <small>[הכתוב]:</small> <strong>עביד</strong> <small>[עשה]</small> <strong>בה</strong> גם <strong>מעשה חטאת.</strong>
 <strong>הא כיצד</strong> אפשר לעשות שתהא עולת התמיד דומה למעשה חטאת? הריהו מחלק את המתנות באופן שחציין כעולה וחציין כחטאת בדרך זו: <strong>נותן</strong> קודם מן הדם מתנה <strong>אחת שהיא שתים</strong> שמזה מן הדם על קרן המזבח במקצוע שהדם מתחלק לשני הצדדים <strong>כמעשה</strong> קרבן <strong>עולה</strong> רגיל, ואחר כך <strong>נותן שתים שהן שתים כמעשה חטאת</strong> שאת דם החטאת היו מזים ארבע מתנות נפרדות בארבעה קרנות. ומקשים: אם שיהא התמיד דומה לקרבן החטאת <strong>וליתן</strong> <small>[ושיתן]</small> שתי מתנות מלאות, ראשית <strong>שתים שהן ארבע כמעשה עולה</strong> ואחר כך יתן <strong>ארבע שהן ארבע כמעשה חטאת!</strong>
 ודוחים: <strong>לא מצינו דמים שמכפרין וחוזרין ומכפרין,</strong> וכיון שכבר הזה את הדם וכבר סיים את מעשה הכפרה בהזאת עולה, שוב אינו יכול להתחיל בסדר אחר של כפרת חטאת. ומקשים: זה אינו נימוק, כי אם כן <strong>וכי מצינו דמים שהן חציין חטאת וחציין עולה? אלא על כרחן</strong> יש לומר כי <strong>הקישן</strong> (השווה אותם) <strong>הכתוב</strong> ואמר שבמעשה התמיד יש לשנות מן הרגיל. <strong>הכא נמי</strong> <small>[כאן גם כן]</small> נוכל לומר: <strong>בעל כרחן הקישן הכתוב</strong> לתת שתי מתנות מלאות, קודם מתנות עולה, ואחר כך של חטאת.
 ומשיבים: אין הדברים דומים, כי <strong>התם</strong> <small>[שם]</small> בדברי ר' שמעון איש המצפה <strong>פסוק</strong> (חילוק) <strong>מתנות בעלמא היא</strong> <small>[בלבד הוא],</small> שבעצם אין הבדל יסודי אם נותן אותה נתינה של דם בזריקה אחת והיא מתחלקת לשני הצדדים, או מחלק אותה מתחילה לשנים. ושואלים מצד אחר: הלא אפשר לעשות שתהא עולת התמיד דומה לחטאת באופן אחר: <strong>וניתיב</strong> <small>[וניתן]</small> <strong>אחת שהיא שתים למטה</strong> מחוט הסיקרא, <strong>כמעשה עולה,</strong> ויתן עוד <strong>שתים שהן שתים למעלה</strong> מחוט הסיקרא, <strong>כמעשה חטאת!</strong>
 ודוחים: <strong>לא מצינו דמים שחציין למעלה וחציין למטה,</strong> ואין נתינת דם אלא או כולו בחציו התחתון של המזבח (כברוב הקרבנות) או כולו בחציו העליון (כמו בחטאת). ומקשים: <strong>ולא?</strong> וכי לא מצאנו כעין זה?! <strong>והתנן</strong> <small>[והרי שנינו</small> במשנה<small>]:</small> <strong>הזה ממנו</strong> מדם הפר שמכניסים לבית קודש הקדשים הזאה <strong>אחת</strong> מאמצע עובי הכפורת כלפי <strong>מעלה ושבע</strong> הזאות נוספות מאמצע עובי הכפורת כלפי <strong>מטה.</strong> הרי מצינו נתינה שחלקה למעלה וחלקה למטה!
 ודוחים: אין זה דומה, כי שם לא היתה זו חלוקת הדם להזאה בחצי העליון וחצי התחתון של עובי הכפורת, אלא הכוונה שתהיה ההזאה <strong>כמצליף</strong> שיהיו מתנות הדם לא זו על גבי זו, אלא זו מתחת לזו, וכולן היו אכן ניתנות רק בחלק אחד של הכפורת. ומסבירים: <strong>מאי</strong> <small>[מה</small> פירוש המילה<small>]</small> <strong>"כמצליף" — מחוי</strong> <small>[</small>היה <small>מראה]</small> <strong>רב יהודה</strong> בידו, <strong>כמנגדנא</strong> <small>[כמלקה</small> ברצועה<small>]</small> שאינו מכה במקום אחד אלא אחת מתחת לחברתה.
 ומקשים עוד: <strong>ולא?</strong> וכי לא מצינו דם הניתן חציו למטה וחציו למעלה? <strong>והתנן</strong> <small>[והרי שנינו</small> במשנה<small>]</small> לענין מתנות הדם על גבי מזבח הקטורת: <strong>הזה ממנו על טהרו של מזבח שבע פעמים. מאי לאו</strong> <small>[האם לא]</small> הכוונה היא <strong>אפלגיה</strong> <small>[על אמצע</small> גובה קירו<small>]</small> של ה<strong>מזבח כדאמרי אנשי</strong> <small>[כדרך שאומרים אנשים]:</small> <strong>טהר טיהרא</strong> <small>[צהרו הצהריים]</small> ופירושו הוא <strong>פלגא דיומא</strong> <small>[חצי היום],</small> ולכן לשון "טהרו של מזבח" כוונתו להביע מחציתו של המזבח. ומכיון שחובה להזות על המזבח שבע פעמים, קיים קושי לדייק במקום ההזאה ונמצא שבמציאות היתה נתינה למעלה ולמטה!
 ודוחים: <strong>אמר רבה בר שילא: לא</strong> כך יש לפרש לשון "טהרו של מזבח",
## דף טו:
 אלא "טהרו" פירושו — <strong>אגופיה</strong> <small>[על גופו של]</small> ה<strong>מזבח</strong> ולא במקום שיש עליו אפר הקטורת, ועיקר משמעות זו נלמדת ממה <strong>דכתיב</strong> <small>[שנאמר]:</small> <strong>"וכעצם השמים לטהר"</strong> (שמות כד, י), הרי ש"טוהר" לשון נקיון הוא.
 וחוזרים לבירור שיטת ר' שמעון איש המצפה: <strong>מאי שנא דיהיב</strong> <small>[במה שונה,</small> מה הטעם, <small>שנותן]</small> את המתנות כדרך ה<strong>עולה ברישא</strong> <small>[בתחילה]</small> <strong>והדר יהיב</strong> <small>[ואחר כך נותן]</small> את המתנות כדרך ה<strong>חטאת? ניתיב ברישא</strong> <small>[שיתן בתחילה]</small> כעין <strong>חטאת, והדר ניתיב</strong> <small>[ואחר כך יתן]</small> את של ה<strong>עולה!</strong> ומשיבים: <strong>כיון</strong> שקרבן התמיד <strong>עולה היא,</strong> לכן <strong>היא קדמה ברישא</strong> <small>[בראש]</small> ולאחר שיעשה כמעשה הראוי לעולה יחזור ויעשה כמעשה הראוי לחטאת.
 ושואלים: <strong>ומאי שנא דיהיב</strong> <small>[ובמה שונה,</small> מה טעם, <small>שנותן]</small> מן הדם בקרן <strong>מזרחית צפונית, ו</strong>בקרן <strong>מערבית דרומית,</strong> ומדוע לא <strong>ניתיב</strong> <small>[יתן]</small> תחילה בקרן <strong>דרומית מזרחית, והדר</strong> <small>[ואחר כך]</small> בקרן <strong>צפונית מערבית! אמרי</strong> <small>[אומרים]</small> ומסבירים: משום שנתינת דם ה<strong>עולה טעונה</strong> (צריכה שתהיה) בצד המזבח שיש לו <strong>יסוד,</strong> שכן נאמר: "על יסוד מזבח העולה", <strong>וקרן דרומית מזרחית</strong> הרי <strong>לא הוה ליה</strong> <small>[היה לו]</small> <strong>יסוד,</strong> לכן יש ליתן דווקא בקרן מזרחית צפונית שיש לה יסוד.
 ומוסיפים לשאול: <strong>מאי שנא דיהיב ברישא</strong> <small>[מה שונה,</small> מה הטעם <small>שהוא נותן תחילה]</small> בקרן <strong>מזרחית צפונית והדר</strong> <small>[ואחר כך]</small> בקרן <strong>מערבית דרומית? ניתיב ברישא</strong> <small>[שיתן בתחילה]</small> בקרן <strong>מערבית דרומית והדר</strong> <small>[ואחר כך]</small> יתן בקרן <strong>מזרחית צפונית!</strong> ומשיבים: כיון ש<strong>אמר מר</strong> <small>[החכם]:</small> <strong>כל פינות</strong> (פניות) <strong>שאתה פונה</strong> כשהברירה בידך לפנות לימין או לשמאל — <strong>לא יהו אלא דרך ימין,</strong> ובקרבנות מסויימים (כשעומד בקרן דרומית) פנה ל<strong>מזרח</strong>. וכיון שהשוחט את העולה עומד בצפון המזבח הרי ש<strong>ברישא</strong> <small>[בתחילה]</small> כשניגש להזות ופונה לימין <strong>בההוא פגע</strong> <small>[באותה</small> קרן, זו המערבית דרומית, <small>הוא פוגש]</small> ועליה הוא מזה תחילה.
 ועוד שואלים על ר' שמעון איש המצפה: <strong>וממאי</strong> <small>[וממה,</small> מדוע<small>]</small> לומד אתה ש<strong>בעולה הוא דקאמר רחמנא</strong> <small>[שאמרה</small> בה <small>התורה]</small> <strong>עביד</strong> <small>[עשה]</small> <strong>בה</strong> כ<strong>מעשה חטאת, ודילמא</strong> <small>[ושמא]</small> יש להבין את הכתוב כך: <strong>בחטאת</strong> ראש חודש <strong>הוא דקאמר רחמנא</strong> <small>[שאמרה התורה]</small> <strong>עביד</strong> <small>[עשה]</small> <strong>בה</strong> כ<strong>מעשה עולה!</strong> ומשיבים: <strong>לא סלקא דעתך</strong> <small>[יעלה על דעתך]</small> לומר כן, משום <strong>דכתיב</strong> <small>[שנאמר]:</small> <strong>"על עלת התמיד יעשה ונסכו"</strong> (במדבר כח, טו), <strong>מאי קאמר רחמנא</strong> <small>[מה אמרה התורה],</small> מה המשמעות ההלכתית בפסוק זה, לומר לנו: <strong>מידי</strong> <small>[דבר,</small> הלכה<small>]</small> שיש ב<strong>חטאת שדי</strong> <small>[זרוק,</small> הטל<small>]</small> על ה<strong>עולה.</strong>
 <big>א</big> בסוגיה הקודמת נתבררו הדברים לפי יחוסם של מקורות שונים לתנאים שונים. ומשום כך מביאים כאן סוגיה שיש לה מבנה דומה. <strong>תנן התם</strong> <small>[שנינו</small> במשנה <small>שם]</small> במסכת תמיד, <strong>אמר להם הממונה</strong> (הסגן) לכהנים: <strong>צאו והביאו טלה מלשכת בית הטלאים</strong> (המקום בו היו הטלאים מבוקרים ממומים ומוכנים להקרבה), ומסביר להם: <strong>והלא</strong> (והרי, והנה) <strong>לשכת הטלאים</strong> זו <strong>היתה במקצוע</strong> (פינה) <strong>צפונית מערבית</strong> של אולם בית המוקד שהיה בעזרה. <strong>וארבע לשכות</strong> (חדרים) <strong>היו שם</strong> באותו אולם, <strong>אחת — לשכת הטלאים, ואחת — לשכת החותמות</strong> ששם היו מניחים את החותמות שהיו משמשות כקבלה המאשרת כי האדם הנושא חותמת כזו ומוסרה לממונה, זכאי לקבל קרבן מסויים מן המקדש, <strong>ואחת — לשכת בית המוקד, ואחת — לשכה שעושין בה לחם הפנים.</strong>
 <strong>ורמינהו</strong> <small>[משליכים,</small> מראים סתירה<small>]</small> ממסכת מדות שבה נאמר: <strong>ארבע לשכות היו</strong> פתוחות <strong>לבית המוקד, כקטוניות</strong> (חדרים קטנים פתוחים למחצה) <strong>הפתוחות לטרקלין; שתים</strong> מן הלשכות הללו היו <strong>בקודש</strong> שנחשבו כחלק מתחום הקודש של העזרה, <strong>ושתים בחול</strong> בתחום הר הבית, <strong>וראשי פספסין</strong> (מחיצות עץ קטנות) <strong>מבדילין</strong> בתוך בית המוקד <strong>בין</strong> מקום <strong>הקודש</strong> ובין מקום ה<strong>חול,</strong> כדי שידעו כיצד לנהוג בכל מקום. <strong>ו</strong>ל<strong>מה היו משמשות</strong> לשכות אלה? לשכה <strong>מערבית דרומית היא היתה לשכת טלי</strong> (טלאים של) <strong>קרבן.</strong>
## דף טז.
 <strong>דרומית מזרחית</strong> בבית המוקד <strong>היא לשכה שהיו עושין בה</strong> את <strong>לחם הפנים.</strong> לשכה <strong>מזרחית צפונית — בה גנזו בית חשמונאי</strong> את <strong>אבני</strong> ה<strong>מזבח ששקצום</strong> (טמאום) <strong>מלכי יון</strong> כשהקריבו על גביהן לעבודה זרה. לשכה <strong>צפונית מערבית — בה</strong> היו הכהנים <strong>יורדין</strong> דרך מחילות שהיו קיימות מתחת לעזרות <strong>לבית הטבילה.</strong> ואם כן קיימת סתירה בדבר מקומה של לשכת הטלאים! <strong>אמר רב הונא: מאן תנא</strong> <small>[מיהו]</small> זה ששנה את מסכת <strong>מדות — ר' אליעזר בן יעקב</strong> הוא, ולו שיטה אחרת בדבר.
 וההוכחה לכך שמסכת מדות שנאה ר' אליעזר בן יעקב, <strong>דתנן</strong> <small>[ש</small>כן <small>שנינו</small> במשנה<small>]</small> במסכת מדות: <strong>עזרת נשים היתה אורך מאה ושלשים וחמש</strong> אמות <strong>על רוחב מאה ושלשים וחמש</strong> אמות <strong>וארבע לשכות היו בארבע מקצועותיה</strong> (פינותיה), <strong>ו</strong>ל<strong>מה היו משמשות</strong> לשכות אלה? לשכה <strong>דרומית מזרחית — היא היתה לשכת הנזירים, ששם</strong> היו ה<strong>נזירים מבשלים את</strong> קרבנות <strong>שלמיהן ומגלחין שערן ומשלחין</strong> שערות אלו מ<strong>תחת הדוד</strong> כדי לשורפן, כאמור במקרא (במדבר ו, יח). לשכה <strong>מזרחית צפונית — היא היתה לשכת דיר העצים, ששם</strong> היו ה<strong>כהנים בעלי</strong> ה<strong>מומין</strong> הפסולים לעבודה אחרת <strong>עומדין ומתליעין</strong> (בודקים אם יש תולעים) <strong>בעצים</strong> שנועדו למזבח, <strong>שכל עץ שיש בו תולעת — פסול לגבי מזבח.</strong>
 לשכה <strong>צפונית מערבית — היא היתה לשכת המצורעין</strong> ששם היו טובלים לטהרתם. לשכה <strong>מערבית דרומית, אמר ר' אליעזר בן יעקב: שכחתי</strong> ל<strong>מה היתה משמשת. אבא שאול אומר: בה היו נותנין יין ושמן</strong> לצורך המנחות והנסכים, <strong>והיא היתה נקראת "לשכת בית שמניא".</strong> ומלשונה של משנה זו נראה בבירור כי התנא ששנה את המסכת הוא ר' אליעזר בן יעקב, שלכן מזכירים שאמר ששכח מה היתה אותה לשכה משמשת.
 ומעירים: <strong>הכי נמי מסתברא</strong> <small>[כך גם כן מסתבר]</small> שמסכת מדות שיטת <strong>ר' אליעזר בן יעקב היא, דתנן</strong> <small>[ש</small>כן <small>שנינו</small> במשנה<small>]</small> במסכת מדות: <strong>כל הכתלים שהיו שם</strong> מסביב להר הבית <strong>היו גבוהין, חוץ מכותל מזרחי</strong> של ההר, משום <strong>שהכהן השורף את הפרה</strong> האדומה <strong>עומד בהר המשחה</strong> (בהר הזיתים) ששם היה מקום שחיטת ושריפת הפרה <strong>ומכוון</strong> מעל גובה הכותל ורואה <strong>כנגד פתחו של היכל בשעת הזאת הדם.</strong>
 ומעתה נברר לפי איזו שיטה היה הדבר אפשרי; <strong>ותנן</strong> <small>[ושנינו</small> במשנה<small>]:</small> <strong>כל הפתחים שהיו שם</strong> בבית המקדש היה <strong>גובהן עשרים אמה ורוחבן עשר אמות. ותנן</strong> <small>[וכן שנינו</small> במשנה אחרת<small>]</small> לענין מבנה המקדש: <strong>לפנים ממנו</strong> מכותל המזרח של הר הבית היה <strong>סורג</strong> (מחיצה העשויה כעין סבכה). <strong>ותנן</strong> <small>[וכן שנינו עוד</small> במשנה<small>]:</small> ש<strong>לפנים ממנו</strong> מן הסורג נמצא <strong>החיל</strong> שהוא שטח מוגבה שהיה רוחבו <strong>עשר אמות, ושתים עשרה מעלות</strong> (מדרגות) <strong>היו שם</strong> באותו שטח, כש<strong>רום</strong> (גובה) כל <strong>מעלה חצי אמה ושילחה</strong> (רחבה) <strong>חצי אמה,</strong> הרי לנו, אם כן, עליה של שש אמות.
 ועוד נאמר כי היו <strong>חמש עשרה מעלות עולות מתוכה</strong> מעזרת נשים, אותן המעלות <strong>היורדות מעזרת ישראל לעזרת נשים,</strong> כש<strong>רום</strong> (גובה) כל <strong>מעלה חצי אמה ושילחה</strong> (ורוחבה) <strong>חצי אמה,</strong> הרי נוספו לגובה שבע וחצי אמות נוספות, וביחד הן שלוש עשרה וחצי אמות. <strong>ותנן</strong> <small>[ושנינו עוד</small> במשנה<small>]:</small> כי <strong>בין האולם ולמזבח</strong> היה שטח שרוחבו <strong>עשרים ושתים אמות, ושתים עשרה מעלות היו שם</strong> בשטח זה, <strong>רום</strong> (גובה) כל <strong>מעלה חצי אמה ושילחה</strong> (ורוחבה) <strong>חצי אמה,</strong> הרי נוספו לגובה שש אמות נוספות כשבחשבון כולל הריהן כבר תשע עשרה וחצי אמות.
 <strong>ותנן</strong> <small>[ושנינו עוד</small> במשנה<small>]:</small> <strong>ר' אליעזר בן יעקב אומר: מעלה</strong> (מדריגה) נוספת <strong>היתה שם</strong> שמבדילה בין עזרת ישראל לעזרת כהנים <strong>וגבוה אמה, ודוכן</strong> שעליו היו הלויים עומדים <strong>נתון עליה, ובו</strong> היו <strong>שלש מעלות של חצי חצי אמה</strong> ברוחב ובגובה, הרי בסך הכל עשרים ושתים אמות.
 <strong>אי אמרת בשלמא</strong> <small>[נניח אם אומר אתה]</small> שמשנתנו כשיטת <strong>ר' אליעזר בן יעקב — היינו דאיכסי ליה פיתחא</strong> <small>[זהו</small> ההסבר מפני מה <small>נתכסה הפתח]</small> כי פתח ההיכל היה גבוה מתחתית הר הבית המזרחי יותר מעשרים אמה, ולכן אין לראות את פתח ההיכל דרך פתח הר הבית, ומתוך כך צריך היה להנמיך את הכותל המזרחי, כדי שיוכל לראות את פתח ההיכל מלמעלה.
 <strong>אלא אי אמרת רבנן</strong> <small>[אם אומר אתה</small> כשיטת <small>חכמים]</small> שאין הוסיף גובה של שתים וחצי אמות של אותה מעלה והדוכן שעליה, שהוזכרו בדברי ר' אליעזר בן יעקב, ולדבריהם אין הגובה המירבי אלא תשע עשרה וחצי אמות בלבד, אם כן <strong>האיכא</strong> <small>[הרי יש]</small> עדיין את אותה <strong>פלגא דאמתא</strong> <small>[חצי אמה]</small> <strong>דמתחזי ליה פתחא בגוויה</strong> <small>[שנראה לו הפתח בתוכו]</small> שיכול הכהן לראות דרך הפתח המזרחי של הר הבית את קצהו התחתון של פתח ההיכל, שהרי הבדל הגובה ביניהם אינו אלא תשע עשרה וחצי אמות!
 <strong>אלא לאו שמע מינה</strong> <small>[האם לא תלמד מכאן]</small> והוכח כי מסכת מדות כשיטת <strong>ר' אליעזר בן יעקב היא,</strong> והלכות האמורות בה, הן לפי שיטתו. <strong>רב אדא בר אהבה אמר:</strong> כי אין זו ראיה מוכרחת, ועדיין ניתן להסביר הלכות אלו בדרך אחרת. <strong>אלא הא</strong> <small>[</small>משנה <small>זו]</small> האומרת שכותל מזרחי של הר הבית היה נמוך <strong>מני</strong> <small>[של מי היא]</small> — כשיטת <strong>ר' יהודה היא. דתניא</strong> <small>[ש</small>כן <small>שנינו</small> בברייתא<small>]:</small> <strong>ר' יהודה אומר: המזבח ממוצע ועומד באמצע</strong> ה<strong>עזרה</strong> בדיוק מול פתחי העזרות וההיכל, <strong>ושלשים ושתים אמות היו לו</strong> באורכו וברוחבו,
## דף טז:
 <strong>עשר אמות</strong> מהן מכוונות בדיוק <strong>כנגד פתחו של</strong> ה<strong>היכל,</strong> ו<strong>אחת עשרה אמה לצפון ואחת עשרה אמה לדרום, נמצא</strong> שהיה ה<strong>מזבח מכוון</strong> בדיוק <strong>כנגד</strong> ה<strong>היכל וכותליו.</strong> ולפי שיטה זו, מאחר והיה המזבח מכוון בדיוק כנגד פתח ההיכל, נמצא שגובהו היה סותם את הפתח, שהרי גובה עזרת ישראל היה שלוש עשרה אמה ומחצה, כאמור והוסף לכך עוד תשע אמות של גובה המזבח עצמו, הרי לך בחשבון כולל עשרים ושתים אמות ולכך לא היה כל אפשרות לראות את פתח ההיכל דרך פתח הכותל המזרחי של הר הבית. ולכן היה צורך להנמיך את הכותל המזרחי, כדי שאפשר יהיה לראות מהר הזיתים את פתח ההיכל מעל למזבח.
 לשיטה זו של ר' אדא שלדעתו שיטת מסכת מדות כר' יהודה מקשים: <strong>ואי סלקא דעתך</strong> <small>[ואם עולה על דעתך]</small> לומר שמסכת <strong>מדות</strong> כשיטת <strong>ר' יהודה היא,</strong> אם כן, שיהא ה<strong>מזבח באמצע</strong> ה<strong>עזרה מי משכחת ליה</strong> <small>[האם מוצא אתה]</small> כן לשיטת מסכת מדות? <strong>והתנן</strong> <small>[והרי</small> <small>שנינו</small> במשנה<small>]:</small> <strong>כל העזרה כולה היתה אורך מאה ושמונים ושבע</strong> אמות <strong>על רוחב מאה ושלשים וחמש</strong> אמות. ומפרטים: <strong>מן המזרח למערב</strong> שהוא אורך המקדש — <strong>מאה ושמונים ושבע</strong> אמות, כך הן מתחלקות: <strong>מקום דריסת רגלי ישראל</strong> שהוא המקום הקרוי "עזרת ישראל" — אורכו <strong>אחת עשרה אמה, מקום דריסת רגלי הכהנים —</strong> אורכו <strong>אחת עשרה אמה,</strong> ה<strong>מזבח</strong> עצמו — אורכו <strong>שלשים ושתים</strong> אמה, <strong>בין האולם ולמזבח — עשרים ושתים, וההיכל — מאה אמה, ואחת עשרה אמה</strong> נוספות של שטח פנוי <strong>מאחורי בית הכפורת</strong> (בית קודש הקדשים).
 ולרוחב המקדש <strong>מן הדרום לצפון</strong> היו <strong>מאה ושלשים וחמש</strong> אמות, וכך היו מחולקות: מדת <strong>הכבש והמזבח</strong> כאחת — <strong>ששים ושתים</strong> אמות, כשאורך כל אחד מהם שלושים ושתים אמות ושתי אמות היו נבלעות במה שחלקו העליון של המזבח נכנס פנימה ביסוד וסובב. <strong>מן המזבח ולטבעות</strong> שהיו בצפונו של המזבח ובהן היו מכניסים את צוואר בהמות הקרבן לצורך שחיטה — <strong>שמונה אמות</strong> רווח, <strong>מקום הטבעות</strong> עצמן היה <strong>עשרים וארבע</strong> אמות, <strong>מן הטבעות</strong> ועד <strong>לשלחנות</strong> שעליהן היו מדיחים את קרבי הקדשים היו עוד <strong>ארבע</strong> אמות, <strong>מן השלחנות לננסין</strong> (עמודים נמוכים שהיו שם ומיועדים לתליית הקרבנות כדי להקל על הפשטת העור, היו עוד <strong>ארבע</strong> אמות, <strong>מן הננסין</strong> עד <strong>לכותל</strong> ה<strong>עזרה</strong> היו עוד <strong>שמונה אמות.</strong> הרי לך בינתיים לחשבון זה מאה ועשר אמות <strong>והמותר</strong> ממדות אלה, שהוא כעשרים וחמש אמות, הוא מה שנמצא <strong>בין הכבש ולכותל</strong> של צד דרום, וכן <strong>מקום הננסין</strong> (המקום שתפסו אותם העמודים) שאותו לא חשבנו, הרי לך בחשבון כולל מאה שלושים וחמש אמות.
 <strong>ואי סלקא דעתך</strong> <small>[ואם עולה על דעתך]</small> לומר כי מסכת <strong>מדות</strong> כשיטת <strong>ר' יהודה היא</strong> אם כן <strong>מזבח באמצע</strong> ה<strong>עזרה מי משכחת ליה</strong> <small>[האם מוצא אתה אותו]?</small> <strong>הא</strong> <small>[הרי]</small> <strong>רובא</strong> <small>[רובו]</small> של ה<strong>מזבח בדרום</strong> העזרה <strong>קאי</strong> <small>[הוא עומד]!</small>
## דף יז.
 <strong>אלא לאו שמע מינה</strong> <small>[האם לא תלמד מכאן]</small> כפי שהסברנו בראשונה, כי מסכת מדות כשיטת <strong>ר' אליעזר בן יעקב היא,</strong> ומסכמים: אכן, <strong>שמע מינה</strong> <small>[למד ממנה]</small> שכן הוא.
 <big>א</big> <strong>רב אדא בריה</strong> <small>[בנו]</small> של <strong>רב יצחק אמר</strong> תירוץ אחר לסתירה בדבר מקומה של לשכת הטלאים: <strong>האי לשכה אקצויי מקציא</strong> <small>[לשכה זו מובדלת היתה]</small> מן הפינה, שלא עמדה ממש בקרן בית המוקד אלא באמצעה לצד מערב, ומשום כך <strong>דאתי</strong> <small>[מי שבא]</small> מצד <strong>צפון מתחזיא ליה</strong> <small>[נראית לו]</small> לשכה זו סמוכה לצד <strong>דרום</strong> ואילו <strong>דאתי</strong> <small>[מי שבא]</small> מצד <strong>דרום מתחזיא ליה</strong> <small>[נראית לו]</small> בצד <strong>צפון.</strong>
 ומעירים: על כל פנים <strong>מסתברא</strong> <small>[מסתבר]</small> כי לשכה זו סמוכה יותר לצד <strong>מערבית דרומית הואי</strong> <small>[היתה].</small> <strong>ממאי</strong> <small>[ממה,</small> מהיכן<small>]</small> לומדים אנו את זו — <strong>מדרמינן</strong> <small>[ממה שאנו משליכים,</small> מראים סתירה<small>]</small> ממשנה אחת במסכת תמיד בה נאמר כי לשכת <strong>לחם הפנים</strong> היתה בקרן מזרחית צפונית על משנה אחרת במסכת מדות, בה נאמר כי לשכת <strong>לחם הפנים</strong> היתה דרומית מזרחית,
 <strong>ומשנינן</strong> <small>[ומתרצים אנו]</small> ממה ש<strong>אמר רב הונא בריה</strong> <small>[בנו]</small> של <strong>רב יהושע</strong> כדי לישב את הסתירה: <strong>מר</strong> <small>[חכם זה]</small> של מסכת מדות <strong>קא חשיב</strong> <small>[חושב]</small> <strong>דרך ימין,</strong> והריהו פונה איפוא מדרום למזרח ומשם לצפון ומשם למערב, <strong>ומר</strong> <small>[וחכם זה]</small> של מסכת תמיד <strong>קא חשיב</strong> <small>[חשב]</small> ומנה את הלשכות לכיון ההפוך <strong>דרך שמאל,</strong> מדרום למערב ומשם לצפון ולמזרח. ולכן, ודאי לדברי הכל לשכת לחם הפנים אכן מצויה באותו מקום ואין כאן איפוא חילוקי דעות.
## דף יז:
 <strong>אי אמרת בשלמא</strong> <small>[נניח אם אומר אתה]</small> כי באמת לשכת הטלאים בקרן <strong>מערבית דרומית הואי</strong> <small>[היתה],</small> אם כן <strong>היינו דמתרץ</strong> <small>[זה</small> הטעם המסביר כיצד <small>מתרץ]</small> את הסתירה של מ<strong>לחם הפנים</strong> על <strong>לחם הפנים. אלא אי אמרת</strong> <small>[אם אומר אתה]</small> שלשכה זו בקרן <strong>צפונית מערבית הואי</strong> <small>[היתה],</small> <strong>סוף סוף, מאי תירוצא</strong> <small>[מהו התירוץ]</small> איפוא של <strong>לחם הפנים,</strong> שהרי גם אם אתה חושב מכיוון אחר, עדיין נמצאת לשכת החותמות חוצצת בין לשכת הטלאים ולשכת הלחם! <strong>אלא לאו שמע מינה</strong> <small>[האם לא תלמד מכאן]</small> כי אכן <strong>במערבית דרומית הואי</strong> <small>[היתה]</small> ומסכמים: אכן, <strong>שמע מינה</strong> <small>[למד מכאן]</small> שכן הוא.
 על תירוץ זה שתנא אחד מונה דרך שמאל מקשים: <strong>והאמר מר</strong> <small>[והרי אמר החכם]:</small> <strong>כל פינות שאתה פונה לא יהיו אלא דרך ימין, למזרח</strong> וכאן מנה דרך שמאל? ומשיבים: <strong>הני מילי</strong> <small>[דברים אלה</small> אמורים<small>]</small> בשעת מעשה ה<strong>עבודה,</strong> שכך יש לפנות. <strong>אבל הכא</strong> <small>[כאן] —</small> <strong>חושבנא בעלמא הוא</strong> <small>[חשבון בלבד הוא],</small> שלא הלך בפועל לצד זה, אלא רק חשב דברים בכוון זה.
 <big>א</big> שנינו במשנה: <strong>שכהן גדול מקריב חלק בראש ונוטל חלק בראש. תנו רבנן</strong> <small>[שנו חכמים]</small> בברייתא: <strong>כיצד מקריב חלק בראש? אומר</strong> הכהן הגדול: <strong>עולה זו אני מקריב, מנחה זו אני מקריב,</strong> ודי בכך ואינו נזקק לפייס או לחלוקה אחרת.
 <strong>כיצד נוטל חלק בראש? אומר</strong> הכהן הגדול: <strong>חטאת זו אני אוכל, אשם זה אני אוכל. ונוטל</strong> אפילו <strong>חלה</strong> אחת <strong>משתי חלות</strong> שמביאים בחג השבועות וכן <strong>ארבע או חמש</strong> חלות משתים עשרה החלות של <strong>מעשה לחם הפנים</strong> שמחלקים בין הכהנים בכל שבת. <strong>רבי אומר: לעולם</strong> נוטל הכהן הגדול <strong>חמש</strong> חלות מתוך שתים עשרה החלות של לחם הפנים, לפי <strong>שנאמר</strong> בלחם הפנים: <strong>"והיתה לאהרן ולבניו</strong> ואכלוהו במקום קדוש" (ויקרא כד, ט), ונלמד ממה שהזכיר את אהרן לחוד מבניו: ש<strong>מחצה</strong> מהחלות ניתן <strong>לאהרן</strong> או לכהן הגדול הבא במקומו <strong>ומחצה לבניו.</strong> ומתוך שכפי שיבואר להלן לא היו מתחלקות אלא עשר חלות בלבד, הרי שחלקו של הכהן הגדול חמש חלות.
 על ברייתא זו מקשים: <strong>הא גופא קשיא</strong> <small>[הרי היא עצמה קשה]</small> ויש בה סתירה: <strong>אמרת נוטל חלה אחת משתי חלות, מני</strong> <small>[</small>כשיטת <small>מי היא]</small> דעה זו — כשיטת <strong>רבי היא,</strong> ש<strong>אמר:</strong> כי הכהן הגדול <strong>פלגא שקיל</strong> <small>[מחצה הוא נוטל].</small> <strong>אימא מציעתא</strong> <small>[אמור את האמצע]</small> של אותה הברייתא: <strong>ארבע או חמש ממעשה לחם הפנים,</strong> הרי <strong>אתאן לרבנן</strong> <small>[הגענו</small> לשיטת <small>חכמים]</small> <strong>דאמרי</strong> <small>[שהם אומרים]:</small> <strong>לא שקיל פלגא</strong> <small>[איננו לוקח חצי]</small> אלא פחות. <strong>אימא — סיפא</strong> <small>[אמור את סופה]</small> של המשנה <strong>רבי אומר: לעולם חמש.</strong> ואם כן מגיעים להסבר תמוה כאשר <strong>רישא וסיפא</strong> <small>[ראשה וסופה]</small> של המשנה הוא כשיטת <strong>רבי, ומציעתא רבנן</strong> <small>[ואמצעה</small> הוא כשיטת <small>חכמים],</small> וכיצד יתכן לומר דבר זה?
 <strong>אמר אביי:</strong> כך צריך לפרש: <strong>רישא ומציעתא רבנן</strong> <small>[ראשה ואמצעה</small> כשיטת <small>חכמים]</small> ולענין הקושיה בענין שתי הלחם — <strong>מודו רבנן</strong> <small>[מודים חכמים]</small> <strong>בפרוסה</strong> ש<strong>לאו אורח ארעא למיתבה</strong> <small>[שאין זה דרך ארץ לתת אותה]</small> <strong>לכהן גדול</strong> שלשיטת חכמים מגיע לכהן גדול פחות מחלה אחת, אלא כיון שאין זה דרך ארץ לתת לו חלה פרוסה, נותנים לו חלה שלימה,
## דף יח.
 <strong>ומאי ארבע או חמש,</strong> כלומר מתי ארבע ומתי חמש? <strong>לרבנן</strong> <small>[</small>לשיטת <small>חכמים]</small> <strong>דאמרי</strong> <small>[האומרים]</small> משמר ה<strong>נכנס</strong> באותה שבת <strong>נוטל שש</strong> מן החלות, והמשמר ה<strong>יוצא נוטל שש, ושכר הגפת דלתות לא</strong> נוטל משמר הנכנס, על כן <strong>משתים עשרה בעי מיפלג</strong> <small>[משתים עשרה צריך הוא לחלוק]</small> <strong>בציר חדא מפלגא</strong> <small>[אחת פחות מחצי],</small> שהרי אינו נוטל לשיטה זו אלא פחות מחצי ונטילת פרוסה הרי גנאי הוא לו, לכן יש לפחות חלה אחת שלימה, הרי לחשבון זה <strong>חמש שקיל</strong> <small>[חמש</small> חלות <small>הוא נוטל].</small>
 ו<strong>לר' יהודה</strong> ש<strong>אמר:</strong> משמר <strong>הנכנס נוטל שבע</strong> מן החלות, כשמתוכן <strong>שתים</strong> הן <strong>בשכר הגפת דלתות,</strong> ומשמר ה<strong>יוצא נוטל חמש</strong> חלות, אם כן יוצא ששתים מן החלות הם מתנה מיוחדת ואינן במנין, ואם כן <strong>מעשר בעי מיפלג</strong> <small>[צריך הוא לחלוק]</small> ו<strong>בציר חדא מפלגא</strong> <small>[ותוריד אחת</small> שלימה <small>מן החצי]</small> לפי שאינו נוטל פרוסה, הרי לחשבון זה <strong>שקיל</strong> <small>[נוטל]</small> <strong>ארבע.</strong>
 <strong>רבא אמר</strong> שיש ליישב את הברייתא באופן אחר: ברייתה זו <strong>כולה</strong> כשיטת <strong>רבי היא וסבר לה</strong> <small>[וסובר הוא]</small> כשיטת <strong>ר' יהודה</strong> שאין מתחלקות אלא עשר חלות בלבד <strong>ואלא מאי</strong> <small>[מה]</small> ענין <strong>ארבע? הא</strong> <small>[הרי]</small> <strong>חמש</strong> חלות <strong>בעי למשקל</strong> <small>[היה צריך ליטול]!</small>
 יש לומר כי <strong>לא קשיא</strong> <small>[אינו קשה]:</small> <strong>הא דאיכא</strong> <small>[כאן</small> מדובר <small>שיש]</small> <strong>משמר המתעכב,</strong> שלפעמים כשחל חלקו הראשון של החג בסופו של השבוע הקבוע למשמר מסויים וחלקו האחרון בשבוע הקבוע למשמר שאחריו, היה נשאר אותו משמר בירושלים אף שכבר סיים את שבוע עבודתו ומשמר אחר החל בעבודה, עד סופו של החג, מפני כבוד החג. וכמו כן המשמר שרק חלקו האחרון של החג נפל להיות במהלך שבוע העבודה שלו, היה מקדים לבוא כבר מתחילת החג אף שאינו מתחיל בעבודה אלא בסופו של החג. ולפי הדין, בשעת הרגל, כל משמר השוהה בירושלים אף שלא בשעת עבודתו, הריהו נוטל חלק כחלק בלחם הפנים כמו המשמר שעובד, <strong>הא דליכא</strong> <small>[כאן</small> מדובר <small>שאין]</small> <strong>משמר המתעכב</strong> ואין לחם הפנים צריך להתחלק אלא למשמר אחד בלבד.
 <strong>אי איכא</strong> <small>[אם יש]</small> <strong>משמר המתעכב —</strong> נוטל המתעכב שתים, והיוצא שתים, ואם כן <strong>משמנה</strong> חלות בלבד <strong>בעי למפלג</strong> <small>[צריך לחלוק]</small> והוא, הכהן הגדול <strong>שקיל</strong> <small>[נוטל]</small> <strong>ארבע</strong> מהן, ו<strong>אי ליכא</strong> <small>[ואם אין]</small> <strong>משמר המתעכב — מעשר</strong> חלות <strong>בעי למפלג</strong> <small>[צריך הוא לחלוק]</small> <strong>ושקיל</strong> <small>[ונוטל]</small> <strong>חמש.</strong>
 על הסברו של רבא מקשים: <strong>אי הכי</strong> <small>[אם כך]</small> שאף את אמצעה של הברייתא יכול אתה להעמיד כשיטת רבי ובמשמר המתעכב, אם כן <strong>מאי</strong> <small>[מה פירוש]</small> הדבר ש<strong>רבי אומר: לעולם חמש?</strong> שמלשון זה משמע שהוא חולק על עיקר הדין, והרי לפי הסבר זה, מודה הוא שלפעמים מקבל הכהן הגדול רק ארבע! ומעירים: אכן, <strong>קשיא</strong> <small>[קשה],</small> ליישב את לשון הברייתא כדברי רבא.
 <big>א משנה</big> <strong>מסרו לו</strong> לכהן הגדול <strong>זקנים מזקני בית דין, וקורין לפניו בסדר היום</strong> אותו יצטרך הכהן הגדול לקרוא למחר, <strong>ואומרים לו: אישי</strong> (אדוני) <strong>כהן גדול! קרא אתה</strong> עצמך <strong>בפיך, שמא שכחת</strong> קריאה זו <strong>או שמא לא למדת</strong> לקרוא. <strong>ערב יום</strong> ה<strong>כפורים</strong> ב<strong>שחרית</strong> היו <strong>מעמידין אותו בשער</strong> ה<strong>מזרח</strong> של העזרה, <strong>ומעבירין לפניו פרים ואלים וכבשים כדי שיהא מכיר ורגיל בעבודה</strong> שהרי בעבודת יום הכיפורים מקריב מכל אחד ממינים אלה. <strong>כל שבעת הימים</strong> שהיה בלשכת פרהדרין <strong>לא היו מונעין ממנו מאכל ומשתה</strong> כרצונו, אולם <strong>ערב יום הכפורים עם חשיכה לא היו מניחין אותו לאכול הרבה, מפני שהמאכל מביא את השינה</strong> וכפי שיבואר להלן לא היו מניחין לו לישון.
 <big>ב גמרא</big> על מה שאמרו שהיו הזקנים מלמדין את הכהן הגדול לקרוא, שמא שכח או לא למד, תוהים: <strong>בשלמא</strong> <small>[נניח]</small> <strong>שמא שכח — לחיי</strong> <small>[מוטב]</small> שיתכן שכהן זה אינו רגיל לקרוא הרבה, ושכח קריאה זו. <strong>אלא שמא לא למד</strong> כיצד יתכן הדבר? <strong>מי מוקמינן כי האי גוונא</strong> <small>[האם מעמידין אנו</small> כהן גדול <small>כגון זה]</small> שלא למד מקרא?
 <strong>והתניא</strong> <small>[והרי שנינו</small> בברייתא<small>]:</small> נאמר: <strong>"והכהן הגדול מאחיו"</strong> (ויקרא כא, י) ללמדנו: <strong>שיהא גדול מאחיו בכח, בנוי, בחכמה, ובעושר. אחרים אומרים:</strong> עושר אינו מעכב לכתחילה, ו<strong>מנין שאם אין לו</strong> רכוש משלו <strong>שאחיו הכהנים מגדלין אותו</strong> מרכושם — <strong>תלמוד לומר: "והכהן הגדול מאחיו"</strong> והוא מפרשו: <strong>גדלהו</strong> ברכוש <strong>משל אחיו.</strong> על כל פנים מוסכם שהוא צריך להיות גדול בחכמה!
 <strong>אמר רב יוסף: לא קשיא,</strong> <small>[אינו קשה];</small> <strong>כאן במקדש ראשון</strong> שהיו נוהגים בו כהלכה, היה באמת הכהן הגדול מושלם בכל המידות <strong>כאן במקדש שני</strong> שנעשו בו דברים שלא כדין, היה יכול להיות מצב שלא היה הכהן הגדול בן מקרא. ש<strong>אמר רב אסי: תרקבא דדינרי עיילא ליה</strong> <small>[</small>כלי בן <small>שני קבים מלא דינרי</small> זהב <small>הכניסה לו]</small> <strong>מרתא בת בייתוס</strong> שהיתה עשירה <strong>לינאי מלכא</strong> <small>[המלך]</small> <strong>על דאוקמיה</strong> <small>[שהעמיד,</small> מינה<small>]</small> את <strong>יהושע בן גמלא בכהני רברבי</strong> <small>[ככהן גדול]</small> והרי זו דוגמה כיצד היו כהנים הגדולים מתמנים על ידי שוחד ומתנות, ולכן יתכן שהיו ביניהם גם בורים גמורים.
 <big>ג</big> שנינו במשנה ש<strong>ערב יום הכפורים שחרית</strong> העבירו לפניו בהמות שונות. <strong>תנא</strong> <small>[שנה</small> החכם בתוספתא<small>]:</small> <strong>אף השעירים</strong> היו מביאים לפניו. ושואלים: <strong>ותנא דידן, מאי טעמא לא תנא</strong> <small>[והתנא שלנו</small> במשנתנו <small>מה טעם לא שנה]</small> <strong>שעירים</strong> עמהם? ומשיבים: <strong>כיון</strong> ששעירים אלה ש<strong>על חטא קאתו</strong> <small>[הם באים] —</small> <strong>חלשה דעתיה</strong> <small>[נחלשת דעתו]</small> שמזכירים לו חטאים ויש בכך מעין עלבון לו, ולכן אין מראין לו אותם.
 ומקשים: <strong>אי הכי</strong> <small>[אם כך]</small> שחוששין לכך, <strong>פר נמי</strong> <small>[גם כן]</small> ש<strong>על חטא הוא דאתי</strong> <small>[שבא]</small> גם כן לא יעבירו לפניו! ומשיבים: <strong>פר כיון</strong> ש<strong>עליו ועל אחיו הכהנים הוא דאתי</strong> <small>[שבא]</small> ולא על חטאות כל ישראל, הרי <strong>באחיו הכהנים, אי איכא איניש דאית ביה מילתא מידע ידע ליה ומהדר ליה</strong> <small>[אם יש אדם שיש בו דבר</small> של עבירה <small>יודע אותו</small> הכהן הגדול <small>ומחזיר אותו]</small> <strong>בתשובה,</strong> לכך אין כן רע בכך שמראים לו את הפר כי דבר זה מזכיר לו את התחייבותו. אולם <strong>בכולהו</strong> <small>[בכל]</small> <strong>ישראל לא ידע</strong> <small>[אינו יודע]</small> ואינו יכול לתקן, ואם יעבירו לפניו את השעיר — יזכר שמרובים העוונות ואין בידו לתקנם ויבוא לידי חלישות הדעת.
 כיון שאמרנו כי הכהן הגדול יודע בפגמים של כל אחיו הכהנים, מעירים: <strong>אמר רבינא: היינו דאמרי אינשי</strong> <small>[זהו שאומרים בני אדם]</small> בפתגם עממי: <strong>"אי בר אחתיך דיילא הוי</strong> <small>[אם בן אחותך</small> האהוב מאד עליך <small>נעשה שוטר]</small> <strong>חזי, בשוקא קמיה לא תחליף</strong> <small>[ראה שבשוק לפניו אל תעבור]</small>.
 <big>ד</big> שנינו במשנה: <strong>כל שבעת הימים</strong> שהיה הכהן הגדול פורש מביתו לפני יום הכיפורים <strong>לא היו מונעין ממנו מאכל. תניא</strong> <small>[שנויה</small> ברייתא<small>]</small> <strong>ר' יהודה בן נקוסא אומר: מאכילין אותו</strong> בערב יום הכיפורים <strong>סלתות וביצים כדי למסמסו</strong> (להביאו לידי שלשול קל) שלא יצטרך לנקביו ביום הכיפורים. <strong>אמרו לו: כל שכן, שאתה מביאו לידי חימום.</strong> כי מאכלים אלה עשויים לגרום שיראה קרי, והרי זה סותר את כל המאמץ שהושקע כדי שיהא טהור.
 <strong>תניא</strong> <small>[שנינו</small> בברייתא<small>]</small> <strong>סומכוס אמר משום ר' מאיר: אין מאכילין אותו לא</strong> דברים הרמוזים בראשי התיבות <strong>"אב"י" ואמרי לה</strong> <small>[ויש אומרים]</small> <strong>לא</strong> דברים הרמוזים בראשי התיבות <strong>"אבב"י", ויש אומרים: אף לא יין לבן.</strong> ומפרשים: <strong>לא "אב"י" — לא א תרוג, ולא ביצים, ולא י ין ישן, ואמרי לה לא "אבב"י" — לא אתרוג, ולא ביצים, ולא בשר שמן, ולא יין ישן, ויש אומרים אף לא יין לבן, מפני שהיין לבן מביא את האדם לידי טומאה</strong> של קרי.
 כיוצא בו <strong>תנו רבנן</strong> <small>[שנו חכמים]:</small> <strong>זב</strong> שראה זיבה <strong>תולין</strong> לו שמא לא זיבה ממש היתה זו אלא נגרם הדבר מפני סיבה אחרת, כגון <strong>במאכל, וכל מיני מאכל</strong> שמא אכל יותר מדי ובא לידי קרי. <strong>אלעזר בן פנחס אומר משום ר' יהודה בן בתירא: אין מאכילין אותו</strong> את הזב בימים שהוא נבדק לטהרתו <strong>לא</strong> דברים הרמוזים בראשי התיבות <strong>"חגב"י" ולא</strong> דברים הרמוזים בראשי התיבות <strong>"גב"ם", ולא כל דברים המביאין לידי טומאה</strong> של קרי. ומפרשים מיד: <strong>לא "חגב"י" — לא חלב, ולא גבינה, ולא ביצה, ולא יין. ולא "גב"ם" — מי גריסין של פול, ובשר שמן, ומרייס</strong> (דגים קטנים בציר מלוח).
 ושואלים: במה שאמר <strong>"ולא כל דברים המביאין לידי טומאה",</strong> נתכוון <strong>לאתויי מאי</strong> <small>[להביא,</small> לרבות את <small>מה]?</small> ומשיבים: <strong>לאתויי הא</strong> <small>[להביא,</small> לרבות דבר <small>זה]</small> הנוסף <strong>דתנו רבנן</strong> <small>[ששנו חכמים]:</small> <strong>חמשה דברים מביאים את האדם לידי טומאה</strong> בקרי, <strong>ואלו הן: השום</strong>
## דף יח:
 <strong>והשחלים וחלגלוגות והביצים והגרגיר.</strong> כיון שהוזכר הגרגיר מביאים את הכתוב: <strong>"ויצא אחד אל השדה ללקט ארת"</strong> (מלכים ב' ד, לט) <strong>תנא משמיה</strong> <small>[שנה</small> החכם <small>משמו]</small> של <strong>ר' מאיר:</strong> "אורות" אלה <strong>זה</strong> הצמח הקרוי <strong>"גרגיר". אמר ר' יוחנן: למה נקרא שמן "אורות" —</strong> לפי <strong>שמאירות את העינים</strong> שמועילות לבריאות העין. <strong>אמר רב הונא: המוצא גרגיר, אם יכול לאכלו — אוכלו, ואם לאו</strong> שאינו יכול לאכלו, לפחות — <strong>מעבירו על גבי עיניו</strong> ואף זה מועיל לו. <strong>אמר רב פפא:</strong> דברים אלה אמורים דווקא <strong>בגרגירא מצרנאה</strong> <small>[בגרגיר הגדל על המיצר]</small> הגבול שבין השדות, שמקום זה פנוי מזרעים אחרים ולכך גדל הוא שם ברוב כוח, ומשובח ביותר.
 כעין זה <strong>אמר רב גידל אמר רב: אכסנאי</strong> (אורח בבית) <strong>לא יאכל ביצים</strong> שהם מביאים לידי קרי <strong>ולא יישן בטליתו של בעל הבית</strong> שמא יראה קרי וימצא על הטלית, ונמצא מתגנה בעיני מארחו. בהמשך לדברים האמורים כאן בהנהגת האורחים מסופר: <strong>רב כי מקלע</strong> <small>[כאשר היה מזדמן]</small> למקום <strong>דרשיש</strong> היה <strong>מכריז: מאן הויא ליומא</strong> <small>[מי תהיה ליום</small> אחד<small>],</small> כלומר: מי מוכנה להנשא לי ליום אחד, כדי שלא יהא בלא אשה במקום, ולאחר כך יגרשנה. וכיוצא בזה, <strong>רב נחמן כד מקלע</strong> <small>[כאשר היה מזדמן]</small> לעיר <strong>שכנציב</strong> היה <strong>מכריז: מאן הויא ליומא</strong> <small>[מי תהיה ליום]</small> להנשא לי בו.
 ומקשים; <strong>והתניא</strong> <small>[והרי שנינו</small> בברייתא<small>]</small> <strong>ר' אליעזר בן יעקב אומר: לא ישא אדם אשה במדינה זו, וילך וישא אשה במדינה אחרת, שמא יזדווגו</strong> הצאצאים <strong>זה אצל זה</strong> בלא לדעת את קרבתם המשפחתית <strong>ונמצא</strong> לעתים <strong>אח נושא</strong> את <strong>אחותו</strong> או <strong>אב נושא</strong> את <strong>בתו,</strong> ונמצא <strong>ממלא כל העולם כולו ממזרות, ועל זה נאמר: "ומלאה הארץ זמה"</strong> (ויקרא, יט, ל). <strong>אמרי</strong> <small>[אומרים]</small> כתשובה: <strong>רבנן</strong> <small>[לחכמים] —</small> <strong>קלא אית להו</strong> <small>[קול יש להם],</small> שכיון שאנשים מפורסמים הם, ללא ספק יתייחסו צאצאיהם אחריהם ולא יבואו לטעות בהם ולהחליפם באחרים.
 ומקשים מצד אחר, <strong>והאמר</strong> <small>[והרי אמר]</small> <strong>רבא:</strong> אשה ש<strong>תבעוה</strong> (הציעו לה) <strong>להנשא, ונתפיסה</strong> (הסכימה) — <strong>צריכה לישב שבעה נקיים</strong> שמא מתוך חימוד ראתה דם ולא שמה לב, והריהי טמאה טומאת נדה. ואיך אם כן יכלו אותם חכמים לשאת אשה בו ביום? ומשיבים: <strong>רבנן אודועי הוו מודעו להו, מקדם הוו קדמי ומשדרי שלוחא</strong> <small>[חכמים היו מודיעים להם, היו מקדימים ושולחים שליח]</small> והוא היה מכריז בשם החכם שרצונו לשאת אשה במקום זה והיתה האשה שהסכימה להנשא להם ממתינה שבעה נקיים.
 <strong>ואי בעית אימא</strong> <small>[ואם תרצה אמור]</small> לא נישואין ממש היו מציעים להן <strong>אלא יחודי הוו מיחדי להו</strong> <small>[רק</small> ל<small>יחוד בלבד היו מתיחדים אתן]</small> בלא נישואין ובלא ביאה וידעו הנשים שאין כאן נישואין ממש, ולא היו מחמדות (תוספות) <strong>לפי שאינו דומה מי שיש לו פת בסלו למי שאין לו פת בסלו,</strong> שמי שאין לו פת מרגיש יותר את הרעב, כך אותו אדם שאין לו אשה משתוקק ביותר, וכדי להמנע מכך דאגו שיהו נשים מיוחדות להם.
 <big>א משנה</big> <strong>מסרוהו זקני בית דין</strong> שקראו לפניו בסדר היום קודם לכן <strong>לזקני כהונה</strong> והם <strong>העלוהו לבית אבטינס,</strong> ולאחר מכן <strong>השביעוהו, ונפטרו</strong> ממנו <strong>והלכו להם. ואמרו לו</strong> בשעה שמשביעים אותו; <strong>אישי</strong> (אדוני) <strong>כהן גדול! אנו שלוחי בית דין, ואתה שלוחנו ושליח בית דין. משביעין אנו עליך במי ששכן שמו בבית הזה שלא תשנה דבר מכל מה שאמרנו לך</strong> בסדר הקטרת הקטורת ושאר דברים שאתה עתיד לעשות ביום הכיפורים כשאתה לבד. ומספרים: לאחר שבועה זו <strong>הוא פורש ובוכה, והן פורשין ובוכין</strong> מחמת צער שהוזקקו לכך.
 בלילה, היו מעסיקים אותו שלא יישן, <strong>אם היה חכם — דורש</strong> הוא לפני הרבים בתורה, <strong>ואם לאו — תלמידי חכמים דורשים לפניו. ואם</strong> היה <strong>רגיל לקרות</strong> בעצמו במקרא — <strong>קורא, ואם לאו — קורין לפניו. ובמה קורין לפניו</strong> בספרים שיש בהם ענין, לסייע שלא ירדם: <strong>באיוב ובעזרא ובדברי הימים. זכריה בן קבוטל אומר: פעמים הרבה קריתי לפניו</strong> בספר <strong>דניאל</strong> שאף הוא מרובה ענין.
## דף יט.
 <strong>תנא</strong> <small>[שנה</small> החכם<small>]:</small> מוליכים אותו לבית אבטינס, כדי <strong>ללמדו חפינה</strong> של קטורת שהיא מלאכה מורכבת וקשה, שבלשכת בית אבטינס היה מקום הכנת הקטורת. <strong>אמר רב פפא: שתי לשכות היו לו לכהן גדול, אחת לשכת פרהדרין ואחת לשכת בית אבטינס. אחת</strong> מהן היתה <strong>בצפון</strong> של העזרה <strong>ואחת בדרום.</strong> ומסבירים: <strong>אחת בצפון, דתנן</strong> <small>[ש</small>כן <small>שנינו</small> במשנה<small>]:</small> <strong>שש לשכות היו בעזרה שלש בצפון ושלש בדרום,</strong> ואלו הן הלשכות
 <strong>שבדרום: לשכת המלח, לשכת הפרוה, לשכת המדיחין.</strong> ומפרטים את תפקידה של כל לשכה: <strong>לשכת המלח — ששם היו נותנין</strong> (מאחסנים) <strong>מלח לקרבן, לשכת הפרוה — ששם היו מולחין</strong> את <strong>עורות</strong> ה<strong>קדשים</strong> השייכים לכהנים, כדי שלא יקקלקלו. <strong>ועל גגה</strong> של אותה לשכה <strong>היתה בית טבילה לכהן גדול ביום הכפורים. לשכת המדיחין — שם היו מדיחין</strong> (רוחצים) את <strong>קרבי הקדשים,</strong> שאין מעלין את הקרבנות כשיש בתוך מעיהם לכלוך ומזון לא מעוכל. <strong>ומשם מסיבה</strong> (מערכת מדרגות עגולה) שהיתה <strong>עולה לגג בית הפרוה.</strong>
 ו<strong>שלש</strong> לשכות <strong>שבצפון</strong> העזרה היו: <strong>לשכת העץ, לשכת הגולה, לשכת הגזית. לשכת העץ — אמר ר' אליעזר בן יעקב</strong> שהוא מחברה של מסכת מדות שבה מצויה משנה זו: <strong>שכחתי</strong> ל<strong>מה היתה</strong> לשכה זו <strong>משמשת. אבא שאול אומר: לשכת כהן גדול היתה אחורי שתיהן</strong> אחורי לשכת הגולה ולשכת הגזית <strong>וגג שלשתן שוה,</strong> ששלוש אלה היו צמודות זו לזו, וגג אחד לכולן.
 <strong>לשכת הגולה — שם היה בור הגולה</strong> ומכאן נגזר שמה, <strong>והגלגל</strong> היה <strong>נתון עליו</strong> שבעזרתו היו שואבים, <strong>ומשם מספיקין מים לכל העזרה</strong> לרחיצה ולשטיפה. <strong>לשכת הגזית שם היה</strong> המקום שבו <strong>סנהדרין</strong> גדולה <strong>של ישראל יושבת,</strong> ועיסוקה הקבוע של סנהדרין זו שהיא <strong>דנה את הכהנים</strong> אם ראויים הם לעבודה <strong>ומי שנמצא בו פסול</strong> משום מום או משום יחוס <strong>היה לובש שחורים ומתעטף שחורים</strong> לאות צער ואבל <strong>ויצא והלך לו,</strong> לפי שאינו ראוי לכהן. <strong>ושלא נמצא בו פסול — היה לובש לבנים ומתעטף לבנים</strong> כביטוי של שמחה <strong>ונכנס ומשמש עם אחיו הכהנים.</strong> נמצאנו למדים איפוא כי לשכתו של הכהן הגדול היתה בצפון העזרה.
 וההוכחה לכך כי גם לשכה <strong>אחת בדרום</strong> היתה לו. <strong>דתנן</strong> <small>[ש</small>כן <small>שנינו</small> במשנה<small>]:</small> <strong>שבעה שערים היו בעזרה, שלשה בצפון ושלשה בדרום ואחד במזרח.</strong> שערים <strong>שבדרום:</strong> הראשון — הוא <strong>שער הדלקה, שני לו — שער הקרבן, שלישי לו — שער המים.</strong> השער <strong>שבמזרח</strong> היה קרוי <strong>שער נקנור, ושתי לשכות היו שם</strong> ליד שער נקנור <strong>אחת בימינו ואחת בשמאלו, אחת</strong> היתה <strong>לשכת פנחס המלבש</strong> ששם היו מאוכסנים בגדי הכהונה, <strong>ואחת</strong> היתה <strong>לשכת עושי חביתין,</strong> ששם הכינו את מנחת המחבת עבור הכהן הגדול.
 שערים <strong>שבצפון —</strong> הראשון הוא <strong>שער ניצוץ,</strong> ואותו שער <strong>בנין אכסדרה היה</strong> שלא היה סגור לגמרי מכל צד, אלא מקורה היה ופתוח למחצה, <strong>ועלייה בנויה לו על גביו</strong> ו<strong>שם</strong> הוא אחד המקומות בהם היו עומדים שומרי המקדש לכבוד, והיו ה<strong>כהנים שומרים</strong> שם <strong>מלמעלה</strong> בעליה, וה<strong>לוים מלמטה. ושלפנים הימנו</strong> לשער זה היה <strong>החיל</strong> ופתח היה יוצא משם לחיל. <strong>שני לו</strong> לשער זה <strong>— שער הקרבן, שלישי לו — שער בית המוקד.</strong>
 <strong>ותניא</strong> <small>[ושנינו</small> בברייתא<small>]:</small> <strong>חמש טבילות ועשרה קדושין</strong> (רחיצות ידים ורגלים) היה <strong>טובל כהן גדול ומקדש בו ביום,</strong> ואת <strong>כולן</strong> היה עושה <strong>בקדש, על גג בית הפרוה. חוץ מזו</strong> מטבילה ראשונה <strong>שהיתה בחול</strong> כיון שלא היתה מיוחדת לעבודת יום הכיפורים דווקא, אלא לצורך כניסה לבית המקדש, כדרך שיהו עושים הכהנים בכל יום, ואותה היה עושה <strong>על גב שער המים, ובצד לשכתו היתה</strong> טבילה זו. ומכאן שהיתה לכהן הגדול לשכה בצד שער המים, שהוא, כפי שאמרנו, בדרומה של העזרה.
 מצאנו איפוא כי היו לכהן הגדול שתי לשכות לשמושו, אולם <strong>ולא ידענא</strong> <small>[ואין אנו יודעים]</small> <strong>אי</strong> <small>[אם]</small> <strong>לשכת פרהדרין בצפון ולשכת בית אבטינס בדרום, או</strong> להיפך — <strong>לשכת בית אבטינס בצפון ולשכת פרהדרין בדרום.</strong> ומעירים: <strong>ומסתברא</strong> <small>[ומסתבר</small> לומר<small>]</small> ש<strong>לשכת פרהדרין בדרום הואי</strong> <small>[היתה]</small> ושם היה המקום בו היה הכהן הגדול לן.
 <strong>מאי טעמא</strong> <small>[מה טעם]</small> סברה זו? כי באופן זה <strong>מקדים</strong> הכהן בכל בוקר <strong>קאי</strong> <small>[</small>ו<small>עומד]</small> <strong>ומיסך את רגליו</strong> (עושה צרכיו) <strong>וטביל</strong> <small>[וטובל]</small> בצד לשכתו שהיתה בדרום, <strong>ואזיל</strong> <small>[והולך]</small> ל<strong>צפון</strong> העזרה ללשכה השניה היא לשכת בית אבטינס <strong>וגמר</strong> <small>[ולומד]</small> שם את מלאכת ה<strong>חפינה ואתי</strong> <small>[ובא]</small> <strong>לבית המקדש ועביד</strong> <small>[ועושה]</small> <strong>עבודה כולי יומא</strong> <small>[כל היום].</small> <strong>לבהדי פניא מדו עליה</strong> <small>[סמוך לערב מזים עליו]</small> מי חטאת, כפי שכבר נאמר, <strong>והדר אזיל לדרום</strong> <small>[והוא הולך,</small> חוזר<small>]</small> ובא <strong>וטביל</strong> <small>[וטובל]</small> שוב בצד לשכתו <strong>ונייח</strong> <small>[ונח]</small> בלשכתו.
 <strong>דאי אמרת</strong> <small>[שאם אומר אתה]</small> כי <strong>לשכת פרהדרין</strong> היתה <strong>בצפון</strong> נמצא שצריך הכהן הגדול לטרוח וללכת הרבה. שלפי זה <strong>מקדים קאי</strong> <small>[</small>ו<small>עומד]</small> <strong>ומיסך רגליו</strong> (ועושה צרכיו), אולם מקום טבילתו היה, כמו שנאמר בברייתא, בדרום, אם כך <strong>אזיל</strong> <small>[הולך]</small> <strong>לדרום וטביל</strong> <small>[וטובל]</small> <strong>וגמר</strong> <small>[ולומד]</small> <strong>חפינה ואתי</strong> <small>[ובא]</small> <strong>לבית המקדש ועביד</strong> <small>[ועושה]</small> <strong>עבודה כוליה יומא</strong> <small>[כל היום],</small> <strong>להדי פניא מדו עליה</strong> <small>[סמוך לערב מזים עליו],</small> <strong>והדר אזיל</strong> <small>[וחוזר והולך]</small> ובא <strong>לדרום וטביל</strong> <small>[וטובל]</small> <strong>ובעי מהדר ומיזל</strong> <small>[וצריך לחזור וללכת]</small> ולבוא <strong>לצפון ומינח</strong> <small>[ולנוח]</small> <strong>ומי טרח מטרחינן ליה כולי האי</strong> <small>[והאם מטריחים אנו אותו עד כדי כך]?</small> אלא מסתבר לומר, שלשכת פרהדרין — לשכתו הפרטית של הכהן הגדול היתה בדרום, שאינו צריך לטרוח כל כך בהליכה.
 את הראיה הזו דוחים: <strong>אלמה</strong> <small>[</small>ו<small>מדוע]</small> <strong>לא</strong> נטריח אותו? אדרבה, <strong>מטרחינן ליה טפי</strong> <small>[מטריחים אנו אותו יותר]</small> ויש טעם בדבר, <strong>דאי</strong> <small>[שאם]</small> <strong>צדוקי הוא ליפרוש</strong> <small>[שיפרוש],</small> שהרי אינו ירא שמים ומתוך שלא ירצה בטירחה יתרה יפרוש מן התפקיד, ונמצאנו נשכרים בכך שאין צדוקי משמש בכהונה.
 <strong>אי נמי</strong> <small>[או גם כן]</small> אפילו אם אדם כשר הוא, מטעם אחר יש להטריחו — כדי <strong>שלא תזוח דעתו עליו</strong> שלא יתגאה בתפקידו הרם. שמתוך הטירחה אין ליבו פנוי לחשוב בגדולת עצמו. <strong>דאי לא תימא הכי</strong> <small>[שאם לא תאמר כך]</small> שאנו מטריחים אותו בכוונה, אם כן <strong>נעבדינהו לתרוייהו בהדי הדדי</strong> <small>[שנעשה את שתיהן,</small> את שתי הלשכות של הכהן, <small>זו ליד זו]</small> <strong>אי נמי תסגי ליה בחדא</strong> <small>[או גם תספיק לו</small> לשכה <small>אחת].</small> ומתוך שלא עשו כן — הרי זו ראיה שבכוונה מטריחים את הכהן הגדול, ואם כן אין להוכיח דבר לענין מקומן של הלשכות השונות.
 <big>ב</big> שנינו במשנה כי <strong>אמרו לו לכהן הגדול: אישי</strong> (אדוני) <strong>כהן גדול</strong> אתה שלוחנו ושליח בית דין. ומציעים: <strong>לימא</strong> <small>[האם נאמר]</small> <strong>תהוי</strong> <small>[תהא זו]</small> <strong>תיובתא</strong> <small>[קושיה חמורה]</small> על <strong>רב הונא בריה</strong> <small>[בנו]</small> של <strong>רב יהושע,</strong> ש<strong>אמר רב הונא בריה</strong> <small>[בנו]</small> של <strong>רב יהושע: הני כהני שלוחי דרחמנא נינהו</strong> <small>[אותם הכהנים</small> בעבודת הקרבנות <small>שלוחים של הקדוש ברוך הוא הם],</small> שאין לראות בעבודתם את קיום שליחות עם ישראל, אלא את קיום שליחותו של הקדוש ברוך הוא שצווה אותם לכך. וההוכחה לדעה זו: <strong>דאי אמרת שלוחי דידן נינהו</strong> <small>[שאם אומר אתה</small> שהכהנים <small>שליחים שלנו הם]</small>
## דף יט:
 <strong>מי איכא מידי דאנן לא מצינן למעבד ושלוחי דידן מצו עבדי</strong> <small>[האם יש דבר שאנו</small> עצמנו <small>איננו יכולים לעשות, ואילו השלוחים שלנו יכולים לעשות]?</small> שהרי תפקיד השליח הוא למלאות את מקום המשלח, וכיון שאנו, הישראלים, אסורים בכניסה לקודש ובעשיית עבודה, לכן אין לומר שהכהנים נחשבים כשלוחים שלנו. ולשון המשנה שזקני בית דין אומרים לכהן הגדול שהוא שלוחם, סותרת לכאורה שיטה זו! ומתרצים: <strong>הכי קאמרי ליה</strong> <small>[כך אומרים לו],</small> כלומר, זו היא כוונת הדברים: <strong>משביעין אנו עליך על דעתנו ועל דעת בית דין</strong> לומר לו שלא יעבור על השבועה באומרו שנתכוון בלבו לדבר אחר, אלא הוא נשבע לפי הבנת הדברים על ידי בית הדין. ואין מכאן ראיה איפוא לענין שליחותו של הכהן.
 <big>א</big> אמרנו ש<strong>הוא</strong> הכהן הגדול <strong>פורש ובוכה והן</strong> בית הדין <strong>פורשין ובוכין.</strong> ומסבירים: <strong>הוא פורש ובוכה</strong> משום העלבון <strong>שחשדוהו</strong> שהוא <strong>צדוקי, והם פורשין ובוכין</strong> — שכן <strong>אמר ר' יהושע בן לוי: כל החושד בכשרים לוקה בגופו,</strong> ושמא הכהן הגדול כשר היה וחשדו בו לחינם.
 ושואלים: <strong>וכל כך למה</strong> מקפידים עליו להשביעו? ומסבירים: כדי <strong>שלא יתקן</strong> את הקטורת וידליקנה <strong>מבחוץ</strong> בהיכל לפני הכניסה לקודש הקדשים <strong>ויכניס</strong> את המחתה כאשר הקטורת בוערת אל קודש הקדשים, <strong>כדרך</strong> שהיו ה<strong>צדוקין עושין.</strong> וכיון שהכהן הגדול נמצא שם לבדו ואי אפשר לבדוק זאת — יש צורך להשביעו על כך.
 <strong>תנו רבנן</strong> <small>[שנו חכמים]</small> בתוספתא: <strong>מעשה בצדוקי אחד</strong> שנתמנה לכהונה גדולה <strong>שהתקין</strong> את הקטורת <strong>מבחוץ</strong> ורק אחר כך <strong>הכניס</strong> לבית קודש הקדשים<strong>. ביציאתו היה שמח שמחה גדולה</strong> שהצליח בכך. <strong>פגע</strong> (פגש) <strong>בו</strong> באותו צדוקי <strong>אביו</strong> ו<strong>אמר לו: בני, אף על פי שצדוקין אנו</strong> ולדעתנו כך צריכים לעשות, <strong>מתיראין אנו מן הפרושים</strong> ואיננו נוהגים הלכה למעשה כשיטתנו. <strong>אמר לו</strong> הבן: <strong>כל ימי הייתי מצטער על המקרא הזה: "כי בענן אראה על הכפרת"</strong> (ויקרא טז, ב) שהצדוקים מבינים שלאחר שכבר קיים ענן הקטורת אז "אראה על הכפורת", — אכנס לבית קודש הקדשים, <strong>אמרתי: "מתי יבוא לידי</strong> לקיים פסוק זה כפי שיטתנו <strong>ואקיימנו, עכשיו שבא לידי — לא אקיימנו"?</strong>
 <strong>אמרו: לא היו ימים מועטין</strong> שעברו <strong>עד שמת</strong> אותו צדוקי <strong>והוטל באשפה, והיו תולעין יוצאין מחוטמו</strong> כעונש על מה שעשה. <strong>ויש אומרים:</strong> כבר <strong>ביציאתו</strong> מן הקודש <strong>ניגף,</strong> שכן <strong>תני</strong> <small>[שנה]</small> <strong>ר' חייא: כמין קול נשמע בעזרה</strong> משום <strong>שבא מלאך וחבטו על פניו. ונכנסו אחיו הכהנים</strong> להוציאו משם <strong>ומצאו</strong> סימן <strong>ככף רגל עגל בין כתפיו,</strong> והוא סימן למכת המלאך, שהרי <strong>נאמר</strong> במלאכים: <strong>"ורגליהם רגל ישרה וכף רגליהם ככף רגל עגל"</strong> (יחזקאל א, ז).
 <big>ב</big> במשנה נזכר ש<strong>אמר ר' זכריה בן קבוטל</strong> שהוא עצמו היה קורא לפני הכהן הגדול בספר דניאל. <strong>מתני ליה</strong> <small>[משנה,</small> מלמד <small>היה לו],</small> <strong>רב חנן בר רבא לחייא בר רב קמיה</strong> <small>[לפני]</small> <strong>רב</strong> בלשון זו: <strong>אמר ר' זכריה בן קפוטל, ומחוי ליה רב בידיה</strong> <small>[והיה רב מראה לו בידו]</small> שלא כך צריך לגרוס אלא <strong>קבוטל</strong> בב'. ושואלים: מדוע הראה לו כן? <strong>ונימא ליה מימר</strong> <small>[שיאמר לו אמירה</small> מפורשת<small>]!</small> ומשיבים: <strong>קריאת שמע הוה קרי</strong> <small>[היה קורא]</small> רב באותה שעה, ולכן לא יכול היה להפסיק בדיבור.
 ושואלים: <strong>וכי האי גוונא מי שרי</strong> <small>[ובכגון זה האם מותר]</small> להפסיק ולרמוז בתוך הקריאה? <strong>והאמר</strong> <small>[והרי אמר]</small> <strong>ר' יצחק בר שמואל בר מרתא: הקורא את שמע לא ירמוז בעיניו</strong> באותה שעה, <strong>ולא יקרוץ</strong> (יסגור, ויפתח לרמז) <strong>בשפתותיו, ולא יורה באצבעותיו.</strong> וכיוצא בו <strong>תניא</strong> <small>[שנינו</small> בברייתא<small>]:</small> <strong>ר' אלעזר חסמא אומר: הקורא את שמע ומרמז בעיניו ומקרץ בשפתותיו ומראה באצבעו — עליו הכתוב אומר: "ולא אתי קראת יעקב"</strong> (ישעיה מג, כב), שמראה שאין לפניו כבוד שמים, וכביכול אינו קורא לפני הקדוש ברוך הוא. ואם כן כיצד רמז רב בקריאת שמע?
 ומשיבים: <strong>לא קשיא</strong> <small>[אינו קשה];</small> <strong>הא</strong> <small>[זה]</small> שאמרנו שאסור להפסיק אפילו ברמיזה בלבד הוא <strong>בפרק ראשון</strong> של קריאת שמע שחמור ועיקרי יותר, <strong>הא</strong> <small>[זה]</small> שאמרנו שרימז רב בידו בשעת קריאת שמע היה זה <strong>בפרק שני</strong> ובו מותר להפסיק באופן זה לצורך דבר חשוב.
 כיון שהזכרנו את הענין מביאים את מה ש<strong>תנו רבנן</strong> <small>[שנו חכמים]</small> בברייתא אחרת: נאמר <strong>"</strong>והיו הדברים האלה אשר אנוכי מצוך היום על לבבך ושננתם לבניך <strong>ודברת בם"</strong> (דברים ו, ו-ז) משמע: "ודברת" — הותר לך לצרכים מסויימים לדבר <strong>בם</strong> — בתוך דברי תורה וקריאת שמע, מותר להפסיק ולדבר בהם לעת צורך חשוב, אבל <strong>לא בתפלה,</strong> שבה אסור להפסיק בדיבור לכל צורך שהוא. ופירוש אחר: <strong>"ודברת בם"</strong> הכוונה להדגיש: <strong>בם</strong> בדברי תורה דווקא <strong>יש לך רשות לדבר</strong> אבל <strong>לא בדברים אחרים,</strong> כגון בדברים המביאים לידי קלות ראש.
 <strong>ר' אחא אומר: "ודברת בם"</strong> כוונתו: <strong>עשה אותן</strong> את דברי התורה <strong>קבע ואל תעשם ארעי. אמר רבא: השח שיחת חולין</strong> שאין בה מדברי תורה ואין בה צורך מיוחד <strong>עובר</strong> על מצות <strong>עשה, שנאמר: "ודברת בם"</strong> וכוונתו: <strong>בם — ולא בדברים אחרים. רב אחא בר יעקב אמר:</strong> יתר על כן, <strong>עובר</strong> אף <strong>בלאו, שנאמר: "כל הדברים יגעים לא יוכל איש לדבר"</strong> (קהלת א, ח), לומר שהמדבר דברים בטלים — עובר על לאו זה, ש"לא יוכל" משמעו — אינו רשאי.
 <big>ג משנה</big> אם <strong>בקש</strong> הכהן הגדול <strong>להתנמנם</strong> בלילה, <strong>פרחי</strong> (צעירי) <strong>כהונה</strong> היו <strong>מכין לפניו באצבע צרדא</strong> ומשמיעים רעש, <strong>ואומרים לו</strong> מפעם לפעם: <strong>אישי</strong> (אדוני) <strong>כהן גדול! עמוד</strong> ממטתך <strong>והפג</strong> (צנן) את עצמך פעם <strong>אחת על הרצפה,</strong> ותסיר ממך את השינה. <strong>ומעסיקין אותו</strong> בדרכים שונות <strong>עד</strong> שיאיר המזרח ו<strong>יגיע זמן השחיטה</strong> של התמיד של שחר.
 <big>ד גמרא</big> שואלים: <strong>מאי</strong> <small>[מה</small> הוא<small>]</small> אצבע <strong>צרדא</strong> שהוזכרה במשנה? <strong>אמר רב יהודה: צרתה דדא</strong> <small>[של</small> האצבע <small>הזאת],</small> <strong>מאי</strong> <small>[ומה]</small> <strong>היא</strong> האצבע הזאת — <strong>גודל,</strong> וצרדא — צרתה, היא האצבע האמצעית ביד. שהיו מצמידים את האצבע לאגודל בעוצמה, ומשהפרידום היתה האצבע מכה על כף היד והיתה משמיעה קול. וכדי להוכיח מאי עוצמת הקול הנוצרת מהכאה באצבע צרדה, <strong>מחוי</strong> <small>[היה מראה]</small> <strong>רב הונא</strong> כיצד מכים כך באצבע צרדא <strong>ואזל קלא בכולי בי</strong> <small>[והלך</small> ונשמע <small>הקול בכל בית</small> המדרש<small>]</small> של <strong>רב.</strong> ויש איפוא בקול כזה כדי לגרום לכהן הגדול להתעורר מתרדמתו.
 <big>ה</big> שנינו במשנה כי היו <strong>אומרים לו אישי</strong> (אדוני) <strong>כהן גדול הפג</strong> (צנן) את עצמך פעם <strong>אחת על הרצפה</strong> והתעורר. <strong>אמר רב יצחק: על חדת</strong> <small>[הבא,</small> הכנס משהו <small>חדש].</small> ושואלים: <strong>מאי היא</strong> <small>[מה הוא]</small> דבר זה של חידוש שביקשו ממנו? <strong>אמרי ליה</strong> <small>[היו אומרים לו]:</small> <strong>אחוי</strong> <small>[הראה לנו</small> כיצד עושה אתה<small>]</small> <strong>קידה,</strong> שזהו דרך השתחוויה מיוחד שהיה הכהן הגדול בקי בו, וקשה מאוד לעשותו, ועל ידי מאמץ זה היה מתעורר.
 <big>ו</big> נאמר במשנה כי היו <strong>מעסיקין אותו עד שיגיע זמן שחיטה. תנא</strong> <small>[שנה</small> החכם<small>]:</small> <strong>לא היו מעסיקין אותו לא בנבל ולא בכנור</strong> שאסור לנגן בהם בחג, <strong>אלא בפה</strong> היו שרים, <strong>ומה היו אומרין</strong> — פסוק זה: <strong>"אם ה' לא יבנה בית שוא עמלו בוניו בו</strong> אם ה' לא ישמר עיר שוא שקד שומר<strong>"</strong> (תהלים קכז, א), לרמז שצריך הכהן להזהר בעבודתו שתהא לשם שמים, כדי שתעלה לרצון, שאם לא יעשה כן — תהא כל טרחתו לשוא.
 ומספרים: <strong>מיקירי</strong> (חשובי) <strong>ירושלים לא היו ישנין כל הלילה</strong> ועוסקים בתורה <strong>כדי שישמע כהן גדול קול הברה</strong> (רעש) מן העיר <strong>ולא תהא שינה חוטפתו</strong> מחמת השקט, כשכל העיר כולה רדומה. <strong>תניא</strong> <small>[שנינו</small> בברייתא<small>],</small> <strong>אבא שאול אומר: אף בגבולין</strong> (חוץ לירושלים) <strong>היו עושין כן</strong> להיות נעורים כל הלילה <strong>זכר למקדש, אלא שהיו חוטאין,</strong> שהיו הגברים והנשים משחקים במשחקים משותפים והגיעו בשל כך לידי עבירה.
 <strong>אמר אביי ואיתימא</strong> <small>[ויש אומרים]</small> שהיה זה <strong>רב נחמן בר יצחק: תרגומא</strong> <small>[תרגם],</small> אמור את הדברים כלפי העיר <strong>נהרדעא,</strong> שבה היה מצוי דבר זה. כפי המסופר: ש<strong>אמר לו אליהו</strong> הנביא <strong>לרב יהודה אחוה</strong> <small>[אחיו]</small> של <strong>רב סלא חסידא</strong> <small>[החסיד]:</small> <strong>אמריתו</strong> <small>[אומרים אתם]</small> ומתפלאים: <strong>"אמאי לא אתי</strong> <small>[מדוע לא בא]</small> <strong>משיח"?</strong> ומה פלא, <strong>והא האידנא יומא דכיפורי הוא</strong> <small>[והרי עכשיו יום הכיפורים הוא]</small> <strong>ואבעול כמה בתולתא</strong> <small>[ונבעלו</small> בלילה זה <small>כמה בתולות]</small> <strong>בנהרדעא,</strong> כפי שאמרנו שהיו נעורים בלילה ומגיעים לידי פריצות. <strong>אמר ליה</strong> <small>[לו]</small> רב יהודה: <strong>הקדוש ברוך הוא מאי אמר</strong> <small>[מה אומר]</small> הוא על חטאים אלה שעושים בני ישראל? <strong>אמר ליה</strong> <small>[לו],</small> כך הוא אומר:
## דף כ.
 <strong>"לפתח חטאת רבץ"</strong> (בראשית ד, ז) ולא ייפלא איפוא שבני אדם חוטאים. שאל אותו: <strong>ושטן מאי אמר</strong> <small>[מה אומר]</small> הוא, מה אומר המקטרג על דבר זה? <strong>אמר ליה</strong> <small>[לו]:</small> <strong>שטן ביומא דכיפורי</strong> <small>[השטן ביום הכיפורים] —</small> <strong>לית ליה רשותא לאסטוני</strong> <small>[אין לו רשות להסטין,</small> לקטרג<small>].</small> <strong>ממאי</strong> <small>[ממה]</small> למדנו זאת? <strong>אמר רמי בר חמא: "השטן" בגמטריא תלת מאה ושיתין וארבעה הוי</strong> <small>[שלוש מאות ששים וארבעה הם]</small> ללמד: <strong>תלת מאה ושיתין וארבעה יומי אית ליה רשותא לאסטוני</strong> <small>[שלוש מאות ששים וארבעה ימים</small> בשנה <small>יש לו רשות להסטין,</small> לקטרג<small>]</small> וומתוך ששנת החמה בת שלוש מאות שישים וחמישה ימים, נשאר איפוא יום אחד שהוא <strong>יומא דכיפורי</strong> <small>[יום הכיפורים],</small> בו <strong>לית ליה רשותא לאסטוני</strong> <small>[אין לו רשות להסטין,</small> לקטרג<small>].</small> שיום זה נעלה במדרגתו משאר ימים, ואין בו מקום לדברי האשמה של השטן.
 <big>א משנה</big> <strong>בכל יום תורמין את המזבח</strong> שמסירים ממנו מעט אפר (דשן) ומניחים אותו במזרחו של הכבש, כדי לקיים מצוות תרומת הדשן, והיו עושים זאת בזמן <strong>קריאת הגבר או סמוך לו</strong> ואין מקפידים בדיוק בזמן <strong>בין לפניו בין לאחריו. וביום הכפורים</strong> היו תורמים כבר <strong>מחצות</strong> הלילה, <strong>וברגלים</strong> כבר מן <strong>האשמורה הראשונה, ולא היתה קריאת הגבר מגעת</strong> ברגלים <strong>עד שהיתה</strong> ה<strong>עזרה מלאה מישראל</strong> שהיו באים ומביאים עימם את שנדרו ונדבו במשך השנה לקרבן, כדי שיוכלו להקריבם מיד לאחר הקרבת התמיד.
 <big>ב גמרא</big> <strong>תנן התם</strong> <small>[שנינו שם]</small> במסכת זבחים: <strong>אברים שפקעו</strong> (שנפלו מתוך להט האש) <strong>מעל גבי המזבח;</strong> אם נפלו <strong>קודם חצות</strong> הלילה — <strong>יחזיר</strong> אותם לאש, <strong>ומועלין בהן</strong> שאם נהנה מהם בכלשהו, הריהו מועל בקודש, שאיברים אלה עומדים עדיין בקדושתם. אולם אם נפלו <strong>לאחר חצות — לא יחזיר</strong> ושוב <strong>אין מועלין בהן,</strong> והרי הם כאפר שנשרף.
 שואלים: <strong>מנא הני מילי</strong> <small>[מניין דברים אלה]</small> שזמן חצות הלילה קובע, שהוא נידון כסוף זמן שריפת האברים והפיכתם לאפר? <strong>אמר רב: כתוב אחד אומר: "כל הלילה והקטיר"</strong> כאמור: "היא העולה על מוקדה על המזבח כל הלילה עד הבוקר" (ויקרא ו, ב), משמע שכל הלילה הוא הזמן המיועד לשריפת איברי הקרבנות, <strong>וכתוב אחד אומר: "כל הלילה... והרים</strong> את הדשן<strong>"</strong> (ויקרא ו, ב-ג) משמע שניתן להרים את האפר כל הלילה! <strong>הא כיצד</strong> תיישב את הכתובים? אלא <strong>חלקהו</strong> את הלילה לשני חלקים <strong>חציו להקטרה</strong> של האיברים, <strong>וחציו להרמה</strong> של הדשן.
 <strong>מתיב</strong> <small>[מקשה]</small> על כך <strong>רב כהנא:</strong> שנינו במשנתנו <strong>בכל יום תורמין את המזבח בקריאת הגבר או סמוך לו בין מלפניו בין מלאחריו, וביום הכפורים</strong> היו תורמים כבר <strong>מחצות, וברגלים</strong> כבר <strong>מאשמורה הראשונה,</strong>
## דף כ:
 <strong>ואי סלקא דעתך</strong> <small>[ואם עולה על דעתך</small> לומר<small>]</small> כי זמן תרומת הדשן <strong>מחצות דאורייתא</strong> <small>[מן התורה]</small> <strong>היא,</strong> אם כן <strong>היכי מקדמינן והיכי מאחרינן</strong> <small>[כיצד מקדימים אנו וכיצד מאחרים אנו]</small> מן הזמן הקצוב בתורה?
 <strong>אלא אמר ר' יוחנן:</strong> לא מכאן למדים אלא <strong>ממשמע שנאמר</strong> לענין הקטרת האיברים: <strong>"כל הלילה"</strong> (ויקרא ו, ב) <strong>איני יודע שהיא עד הבקר? ומה</strong> אם כן <strong>תלמוד לומר "עד הבקר"</strong> (ויקרא ו, ב) כוונתו: <strong>תן בקר לבקרו של לילה,</strong> כלומר: הקדם והשכם לפני בוא הבוקר, שאז זמן תרומת הדשן. אולם הקדמה זו לא נקבע לה שיעור מפורש בתורה, ונוהגים בזה לפי הצורך.
 <strong>הלכך</strong> (לכן), <strong>בכל יום תורמין את המזבח בקריאת הגבר או סמוך לו בין מלפניו בין מלאחריו,</strong> שבקדימה קלה זו <strong>סגיא</strong> <small>[די],</small> <strong>ביום הכפורים דאיכא חולשא</strong> <small>[שיש חולשה]</small> של ה<strong>כהן גדול</strong> שהרי עליו מוטלת כל עבודת היום, לכך מקדימים יותר ו<strong>עבדינן</strong> <small>[עושים אנו]</small> כבר <strong>מחצות. וברגלים דנפישי</strong> <small>[שמרובים]</small> <strong>ישראל</strong> הבאים, <strong>ונפישי</strong> <small>[ומרובים]</small> ה<strong>קרבנות</strong> שמביאים להקריב בחג, מקדימים יותר ו<strong>עבדינן</strong> עוד <small>[עושים אנו]</small> <strong>מאשמורת הראשונה. כדקתני טעמא</strong> <small>[כפי ששנינו את הטעם]</small> במשנתנו עצמה: <strong>לא היתה קריאת הגבר מגעת עד שהיתה עזרה מלאה מישראל.</strong>
 <big>א</big> במשנתנו הוזכרה קריאת הגבר כסימן לזמן מסויים, ושואלים: <strong>מאי</strong> <small>[מה]</small> פירוש הביטוי: <strong>"קריאת הגבר"? רב אמר:</strong> פירושו: <strong>קרא גברא</strong> <small>[האיש],</small> כלומר הכריז האיש הממונה על כך שעל הכהנים לעמוד לעבודתם. <strong>ר' שילא אמר</strong> שתרגום הביטוי הוא: <strong>קרא תרנגולא</strong> <small>[התרנגול],</small> שאף הוא קרוי "גבר".
 מסופר: <strong>רב איקלע לאתריה</strong> <small>[הזדמן למקומו]</small> של <strong>ר' שילא,</strong> ור' שילא היה ידוע כחכם העיר, ואילו רב עדיין לא היה ידוע שם. <strong>לא הוה אמורא למיקם עליה</strong> <small>[לא היה מתורגמן שיעמוד לפני]</small> <strong>ר' שילא</strong> ויתרגם את דבריו לקהל, <strong>קם</strong> <small>[עמד]</small> <strong>רב עליה</strong> <small>[עליו]</small> כמתורגמן, והזכיר ר' שילא בתוך דבריו את המושג "קריאת הגבר" <strong>וקא מפרש</strong> <small>[ופירש]</small> רב לקהל ואמר: <strong>מאי</strong> <small>[מה]</small> פירוש המושג: <strong>"קריאת הגבר" — קרא גברא</strong> <small>[האיש].</small> <strong>אמר ליה</strong> <small>[לו]</small> <strong>ר' שילא: ולימא מר: "קרא תרנגולא"</strong> <small>[שיאמר אדוני</small> פירוש הדבר: <small>קרא התרנגול]</small> <strong>אמר ליה</strong> <small>[לו]</small> רב, הפתגם העממי אומר: <strong>"אבוב לחרי — זמר, לגרדאי — לא מקבלוה מיניה</strong> <small>[אבוב בשביל השרים הוא כלי זמר,</small> ואילו <small>האורגים</small> הפחותים <small>אינם מקבלים ממנו]</small><strong>",</strong> משום שבחוסר הבנתם אינם נהנים מנגינתו. אף ביאור זה שאמרתי, הרי שמעוהו לפניך שרים וגדולים ממך בתורה ונתקבל על דעתם, ואתה, שאינך גדול כמותם, אין הדבר מקובל עליך? 
 הלא <strong>כי הוה קאמינא עליה</strong> <small>[כאשר הייתי עומד לפני]</small> <strong>ר' חייא ומפרישנא</strong> <small>[הייתי מפרש]:</small> <strong>מאי</strong> <small>[מה]</small> <strong>"קריאת הגבר" — קרא גברא</strong> <small>[האיש],</small> <strong>ולא אמר לי ולא מידי</strong> <small>[דבר]</small> <strong>ואת אמרת</strong> <small>[ואתה</small> ר' שילא <small>אומר]</small> <strong>לי: אימא</strong> <small>[אמור]:</small> <strong>קרא תרנגולא</strong> <small>[התרנגול].</small> כיון ששמע ר' שילא דברים אלה, הבין מיהו המתורגמן הזה שלפניו, <strong>אמר ליה</strong> <small>[לו]:</small> <strong>מר ניהו</strong> <small>[אדוני הוא]</small> <strong>רב? נינח מר</strong> <small>[שינוח אדוני]</small> והפסק מלתרגם, שאין זה כבודך שתהא לי כמסייע בלבד. <strong>אמר ליה</strong> <small>[לו]:</small> <strong>אמרי אינשי</strong> [<small>אומרים בני אדם]</small> בפתגם: <strong>"אי תגרת ליה</strong> <small>[אם נשכרת לו] —</small> <strong>פוץ עמריה</strong> <small>[נפץ צמרו]</small><strong>",</strong> שכיון שנשכר אדם לעבודה, עליו לעשות אף מלאכה בזויה. כלומר: אם הסכמת וקבלת על עצמך דבר — צריך אתה לעשות אותו בשלימות. <strong>איכא דאמרי, הכי אמר ליה</strong> <small>[יש אומרים</small> ש<small>כך אמר לו]</small> לר' שילא: <strong>מעלין בקדש ולא מורידין,</strong> וכיון שמלאכת המתורגמן נעשתה על ידי אדם גדול כמותי — אין ראוי שיבוא תחתי אחר בדרגה נמוכה ממני, ויהא בכך איפוא בזיון לתורה.
 ומעירים: <strong>תניא כותיה</strong> <small>[שנויה</small> ברייתא <small>כשיטתו]</small> של <strong>רב, תניא כותיה</strong> <small>[שנויה</small> ברייתא <small>כשיטתו]</small> של <strong>ר' שילא</strong> בפירוש הביטוי הזה. ומפרטים: <strong>תניא כותיה</strong> <small>[שנויה כשיטתו]</small> של <strong>רב: גביני</strong> ה<strong>כרוז</strong> שהיה הממונה במקדש <strong>מה הוא אומר</strong> בהכרזתו: <strong>"עמדו כהנים לעבודתכם, ולוים לדוכנכם, וישראל למעמדכם".</strong> ומסופר: <strong>והיה קולו</strong> רם כל כך, עד שהיה <strong>נשמע בשלש פרסאות</strong> (שנים עשר מיל),
 ו<strong>מעשה באגריפס המלך שהיה בא בדרך ושמע קולו</strong> של גביני הכרוז במרחק <strong>שלש פרסאות, וכשבא</strong> המלך <strong>לביתו שיגר לו</strong> המלך <strong>מתנות</strong> מתוך התפעלות מחוזק קולו. ומעירים <strong>ואף על פי כן</strong> למרות קול רם ומשובח זה, קולו של ה<strong>כהן</strong> ה<strong>גדול</strong> היה רם ו<strong>משובח ממנו.</strong> ש<strong>אמר מר</strong> <small>[החכם]:</small> <strong>וכבר</strong> היה מקרה <strong>שאמר</strong> כהן גדול בשעת וידויו על פרו ביום הכיפורים <strong>"אנא השם" ונשמע קולו ביריחו. ואמר רבה בר בר חנה אמר ר' יוחנן: מירושלים ליריחו</strong> מרחק <strong>עשר פרסי</strong> (ארבעים מיל).
 ולא רק שהיה זה מרחק גדול יותר, אלא <strong>ואף על גב דהכא איכא חולשא, והכא ליכא חולשא</strong> <small>[ואף על פי שכאן</small> ביום הכיפורים <small>יש חולשה</small> של הכהן הגדול הצם, <small>וכאן</small> בשאר הלילות <small>אין חולשה</small> לכרוז<small>]</small> <strong>והכא יממא והתם ליליא</strong> <small>[וכאן</small> ביום הכיפורים אומר הכהן הגדול דבר זה <small>ביום, וכאן</small> הכרוז מכריז <small>בלילה]</small> והקול נשמע בלילה יותר,
 וכמו ש<strong>אמר ר' לוי: מפני מה אין קולו של אדם נשמע ביום כדרך שנשמע בלילה — מפני</strong> קולו של <strong>גלגל חמה</strong> שכשמהלך ברקיע <strong>מנסר כחרש</strong> (נגר) <strong>המנסר בארזים,</strong> וקול זה מחריש קולות רבים אחרים. ומעירים: <strong>והאי חירגא דיומא</strong> <small>[וזוהי אותה נסורת של היום]</small> היא האבק הנראה לעינים כשהשמש מאירה מול חפצים ו<strong>"לא" שמיה</strong> <small>[שמו].</small> והוא ש<strong>אמר נבוכדנצר: "וכל דיירי ארעא כלא חשיבין"</strong> <small>[וכל דיירי הארץ כלא נחשבים]</small> (דניאל ד, לב) ופירוש הפסוק לפי זה: שהכל נחשבים כאבק הדק שכמעט אינו נראה לעין.
 כיון שהוזכר מאמר זה בענין קולות, מביאים: <strong>תנו רבנן</strong> <small>[שנו חכמים]:</small> <strong>אלמלא</strong> קולו של <strong>גלגל חמה</strong> היה <strong>נשמע קול המונה</strong> (הרעש וההמיה) <strong>של</strong> העיר <strong>רומי, ואלמלא קול המונה של רומי</strong> היה <strong>נשמע</strong> בעולם <strong>קול גלגל חמה.</strong> ועוד <strong>תנו רבנן</strong> <small>[שנו חכמים]</small> בענין זה: <strong>שלש קולות הולכין מסוף העולם ועד סופו, ואלו הן: קול גלגל חמה, וקול המונה של רומי, וקול נשמה בשעה שיוצאה מן הגוף</strong> שכל העולם היה צריך לשמוע אותם, <strong>ויש אומרים: אף</strong> קול של <strong>לידה</strong>
## דף כא.
 <strong>ויש אומרים: אף רידייא</strong> קול המלאך הממונה על השקיית האדמה, כשהוא קורא לשמים ולמעיינות תהום לתת ממימיהם להשקות את הארץ. ומעירים: <strong>ובעו רבנן רחמי</strong> <small>[ובקשו חכמים רחמים]</small> על קול זה של ה<strong>נשמה בשעה שיוצאה מן הגוף ובטלוה</strong> <small>[ובטלוהו]</small> שלא יישמע כל כך. על כל פנים מדברי הברייתא שהובאה נשמע כי קריאת הגבר, הכוונה להכרזת כרוז מיוחד, וכדברי רב.
 <strong>תניא כותיה</strong> <small>[שנויה</small> ברייתא <small>כשיטתו]</small> של <strong>ר' שילא: היוצא לדרך</strong> בחשיכה <strong>קודם קריאת הגבר</strong> והרגוהו המזיקים — <strong>דמו בראשו</strong> (עוון מיתתו חל על ראשו), לפי שהוא גרם דבר זה לעצמו. <strong>ר' יאשיה אומר:</strong> איסור זה קיים <strong>עד שישנה</strong> התרנגול ויקרא, <strong>ויש אומרים: עד שישלש. ובאיזה תרנגול אמרו — בתרנגול בינוני,</strong> ומשמע מכאן כי קריאת הגבר — קריאת התרנגול היא.
 <big>א</big> <strong>אמר רב יהודה אמר רב: בשעה שישראל עולין לרגל,</strong> הריהם <strong>עומדין צפופין ומשתחוים</strong> בשעת הוידוי כשהם <strong>רווחים,</strong> כדי שלא ישמע האחד את וידויו של חבירו, <strong>ונמשכין</strong> מצד ריבוי הקהל עד <strong>אחת עשרה אמה אחורי בית הכפורת</strong> (מקום קודש הקדשים). ושואלים: <strong>מאי קאמר</strong> <small>[מה אמר]?</small> מה פירושו של משפט זה? ומסבירים: <strong>הכי קאמר</strong> <small>[כך אמר],</small> כך יש להבין: <strong>אף על פי</strong> שמרוב ריבוי הקהל אינם עומדים רק בצידה האחד של העזרה אלא <strong>נמשכין אחת עשרה אמה אחורי בית הכפורת, ועומדים צפופין,</strong> בכל זאת <strong>כשהן משתחוין — משתחוין רווחים, וזה אחד מעשרה נסים שנעשו במקדש.</strong>
 <strong>דתנן</strong> <small>[ש</small>כן <small>שנינו</small> במשנה<small>]:</small> <strong>עשרה נסים נעשו בבית המקדש: לא הפילה אשה</strong> הרה את עוברה <strong>מריח בשר הקדש,</strong> שאשה הרה מתאוה למאכלים שונים, ופעמים שמגיעה על ידי כך לידי הפלה. <strong>ולא הסריח בשר הקדש מעולם. ולא נראה זבוב בבית המטבחים,</strong> אף שדרכם של זבובים להיות במקום בו יש דם ובשר. <strong>ולא אירע קרי לכהן גדול ביום הכפורים. ולא נמצא פסול בעומר, ובשתי הלחם, ובלחם הפנים</strong> שהם קרבנות ציבור. והיו ישראל <strong>עומדים צפופים, ומשתחוים רווחים. ולא הזיק נחש ועקרב בירושלים מעולם. ולא אמר אדם לחברו: צר לי המקום שאלין בירושלים.</strong>
 על רשימה זו מעירים: <strong>פתח</strong> בניסים שהיו <strong>במקדש, וסיים</strong> בניסים שהיו <strong>בירושלים;</strong> ואם כן לא היו במקדש עצמו עשרה ניסים! ומשיבים: <strong>איכא תרתי אחרנייתא</strong> <small>[יש שני</small> ניסים <small>אחרים]</small> <strong>במקדש</strong> ואלו הם: <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>מעולם לא כבו גשמים אש של עצי המערכה,</strong> אף על פי שהמזבח היה עומד בעזרה בלא גג. <strong>ועשן המערכה,</strong> ו<strong>אפילו</strong> כש<strong>כל הרוחות שבעולם באות ומנשבות בו — אין מזיזות אותו ממקומו,</strong> אלא מיתמר ועולה למעלה.
 ושואלים: <strong>ותו ליכא</strong> <small>[ויותר אין]</small> ניסים במקדש? <strong>והתניא</strong> <small>[והרי שנינו</small> בברייתא<small>]</small> כי <strong>רב שמעיה</strong> דרש בעיר <strong>קלנבו: שברי כלי חרס</strong> שבהם היו מבשלים את קרבנות קדשי הקדשים הנאכלים, וצריכים לשברם אחר כך מחמת שבלעו מן הקרבן ובחלוף זמנם נעשו נותר, היו הם <strong>נבלעין במקומן</strong> ולא היו נזרקים, וכן <strong>אמר אביי: מוראה ונוצה</strong> של עולות העוף <strong>ודישון</strong> אפר <strong>מזבח</strong> הפנימי, <strong>ודישון</strong> אפר המנורה, שלא נאמר שמוציאים אותם לבית הדשן כאפר המזבח החיצון, היו <strong>נבלעין במקומן</strong> בנס. הרי שהיו יותר מעשרה ניסים במקדש! 
 ומשיבים: <strong>פסולי תלתא הוו</strong> <small>[פסולים שלושה הם]</small> שהרי מנו שלא היה פסול בשלושה דברים — בעומר, ובשתי הלחם, ובלחם הפנים — <strong>חשבינהו כחד</strong> <small>[חשוב אותם כ</small>נס <small>אחד]</small> שלא נמצא פסול בקרבנות צבור, <strong>אפיק תרי ועייל תרי</strong> <small>[הוצא שנים והכנס שנים]</small> אלה, והרי הם בסך הכל עשרה ניסים. ומקשים: <strong>אי הכי</strong> <small>[אם כך]</small> אתה חושב ומצרף ניסים הדומים זה לזה, אם כן <strong>בלועין נמי תרי הוו</strong> <small>[גם כן שנים הם],</small> בליעת כלי החרס ובליעת המוראה ונוצה, ואם כן <strong>חשבינהו בחד חסרו להו </strong> <small>[חשוב</small> אף <small>אותם כ</small>נס <small>אחד]</small> והרי חסר מן הרשימה! ומשיבים: <strong>איכא נמי אחריתי</strong> <small>[יש עוד אחר],</small> ש<strong>אמר ר' יהושע בן לוי: נס גדול היה נעשה בלחם הפנים</strong> שבמקדש, שבשעת <strong>סלוקו</strong> בסוף השבוע מהשולחן היה עדיין חם כבשעת <strong>סדורו, שנאמר: "לשום לחם חם ביום הלקחו"</strong> (שמואל א' כא, ז), כלומר: אף ביום הלקחו היה עדיין חם.
 ושואלים: <strong>ותו ליכא</strong> <small>[ועוד אין]</small> מעשי נס במקדש? <strong>והאמר</strong> <small>[והרי אמר]</small> <strong>ר' לוי: דבר זה מסורת בידינו מאבותינו: מקום ארון</strong> הברית עצמו בקודש הקדשים — <strong>אינו מן המדה,</strong> כי לפי החשבון לא היה יכול להיכנס שם. שהרי מידת קודש הקדשים עשרים אמה על עשרים אמה (מלכים א, ו) ואמרו בברייתא כי בכל צד מצידי הארון היו עשר אמות אויר, שם עשרים אמה בלא מקום הארון עצמו, אלא נס היה בו כאילו לא תפס מקום כלל. <strong>ואמר רבנאי אמר שמואל: כרובים</strong> שהיו על ארון הברית — <strong>בנס היו עומדין</strong> ולא תפסו מקום, שהרי אורך כנפיהם עשרים אמה (ראה מלכים א, ו) כמדת חלל קודש הקדשים וזאת בלא לחשב את מדת גופם, הרי שהיו עוד ניסים במקדש!
 ומשיבים: <strong>ניסי דבראי</strong> <small>[ניסים שמחוץ</small> לעזרה<small>]</small> שהכל רואים <strong>— קחשיב</strong> <small>[מנה],</small> <strong>ניסי דגואי</strong> <small>[ניסים שבפנים</small> בקודש<small>]</small> שאין הכל יכולים לראות — <strong>לא קחשיב</strong> <small>[מנה].</small> ומקשים: <strong>אי הכי</strong> <small>[אם כך]</small> <strong>לחם הפנים נמי</strong> <small>[גם כן]</small> <strong>ניסי דגואי</strong> <small>[נסים של פנים]</small> <strong>הוא,</strong> שהרי לחם הפנים היה בתוך ההיכל ואין הכל יכולים לראות זאת, ובכל זאת הדבר נמנה בין עשרת הניסים! ומשיבים: <strong>לחם הפנים ניסי דבראי</strong> <small>[נסים של חוץ]</small> <strong>הוא,</strong> לפי ש<strong>אמר ריש לקיש: מאי דכתיב</strong> <small>[מהו שנאמר]:</small> "ושמת אותם שתים מערכות שש המערכת <strong>על השלחן הטהר</strong> לפני ה'" (ויקרא כד, ו), ומתוך שהודגש בכתוב <strong>"טהור" — מכלל</strong> <small>[מכאן]</small> <strong>שהוא</strong> יכול להיות גם <strong>טמא,</strong>
## דף כא:
 הלא <strong>כלי עץ העשוי לנחת הוא,</strong> כלומר: כלי עץ שאין מטלטלין אותו והוא מונח במקום אחד, ושנינו: <strong>כלי עץ העשוי לנחת — אינו מקבל טומאה,</strong> ולא עוד אלא <strong>שחוצץ בפני</strong> ה<strong>טומאה. אלא מלמד</strong> שהיו <strong>מגביהין אותו לעולי רגלים</strong> כדי להראות להם את לחם הפנים <strong>ואומרים להם: ראו חיבתכם לפני המקום</strong> שנעשה נס בלחם, שבשעת <strong>סילוקו</strong> הריהו חם כבשעת <strong>סדורו, שנאמר: "לשום לחם חם ביום הלקחו"</strong> (שמואל א, כא, ז), וכיון שהיה השולחן מיטלטל מזמן לזמן כאמור, שוב אינו נחשב ככלי עץ העשוי לנחת ולכך הריהו יכול לקבל טומאה. ולפי דרכנו למדנו שנס זה שבלחם היה מן הניסים שבחוץ, שהכל ראו אותם.
 ושואלים: <strong>ותו ליכא</strong> <small>[ועוד אין]</small> ניסים אחרים? <strong>והאמר</strong> <small>[והרי אמר]</small> <strong>רב אושעיא: בשעה שבנה שלמה</strong> את <strong>בית המקדש נטע בו כל מיני מגדים של זהב והיו מוציאין</strong> אלה <strong>פירותיהן בזמנן</strong> כשאר עצים, <strong>וכשהרוח מנשבת בהן נושרין, שנאמר: "ירעש כלבנון פריו"</strong> (תהלים עב, טז), משמע שהיו צומחים פירות בלבנון, שהוא לדברי חכמים רמז למקדש. <strong>וכשנכנסו גוים להיכל יבש</strong> אילן זה של זהב, שנאמר: <strong>"ופרח לבנון אמלל"</strong> (נחום א, ד), <strong>ועתיד הקדוש ברוך הוא להחזירן</strong> לישראל את האילנות הניסיים הללו, <strong>שנאמר: "פרח תפרח ותגל אף גילת ורנן כבוד הלבנון נתן לה"</strong> (ישעיה לה, ב). הרי שהיו ניסים נוספים בבית המקדש.
 ומשיבים: <strong>ניסי דקביעי</strong> <small>[ניסים שהיו קבועים]</small> ועומדים תמיד במקומם במקדש <strong>לא קא חשיב</strong> <small>[אינו מחשיב]</small> ולא מנאם בין הניסים. ומעירים: <strong>השתא דאתית להכי</strong> <small>[עכשיו שהגעת לכך]</small> לתרץ באופן זה, אפשר להשתמש בו לתרץ קושיה קודמת: <strong>ארון וכרובים נמי, ניסי דקביעי נינהו</strong> <small>[גם כן, ניסים הקבועים</small> במקומם <small>הם]</small> ולכן לא מנאום בין ניסי המקדש.
 <big>א</big> <strong>אמר מר</strong> <small>[החכם]</small> במנין הניסים, כי על אף הרוחות העזות לא היה זז <strong>עשן המערכה</strong> ממקומו, ושואלים: <strong>ומי הוה</strong> <small>[והאם היה]</small> בכלל <strong>עשן במערכה</strong> שעל גבי המזבח? <strong>והתניא</strong> <small>[והרי שנינו</small> בברייתא<small>]:</small> <strong>חמשה דברים נאמרו באש של מערכה: רבוצה</strong> היתה על העצים כצורת <strong>ארי, וברה</strong> (בהירה וצחה) היתה כאור <strong>חמה, ויש בה ממש,</strong> כלומר: היה באש זו ממשות עד כדי שהיתה ניתנת למישוש, וחזקה היתה כל כך עד <strong>שאוכלת</strong> (מעכלת, שורפת) עצים <strong>לחין כיבשין, ואינה מעלה עשן!</strong>
 ומשיבים: <strong>כי קא אמרינן</strong> <small>[כאשר אומרים אנו]</small> ומשמע מדברינו כי היה עשן במערכה — הרי אנו מדברים על אש המערכה של ה<strong>הדיוט דתניא</strong> <small>[ש</small>כן <small>שנינו</small> בברייתא<small>]:</small> נאמר: <strong>"ונתנו בני אהרן הכהן אש על המזבח"</strong> (ויקרא א, ז) ללמדנו: <strong>אף על פי שאש יורדת מן השמים,</strong> בכל זאת יש <strong>מצוה</strong> מיוחדת <strong>להביא</strong> אף <strong>מן ההדיוט.</strong> ואש זו שהביאו הכהנים היא שהיתה מעלה עשן, ובעשן זה אירע נס.
 בין הדברים המיוחדים באש של מערכה (ר"י הלבן) נאמר כי היתה האש <strong>רבוצה כארי.</strong> ושואלים: <strong>והתניא</strong> <small>[והרי שנינו</small> בברייתא<small>]:</small> <strong>אמר ר' חנינא סגן הכהנים: אני ראיתיה</strong> את אש המערכה במקדש והיתה <strong>רבוצה ככלב</strong> ולא כארי! ומשיבים: <strong>לא קשיא</strong> <small>[קשה];</small> <strong>כאן</strong> שהיתה רבוצה כארי — הריהי אש המערכה של ה<strong>מקדש</strong> ה<strong>ראשון, כאן</strong> בדברי ר' חנינא סגן הכהנים שהיתה ככלב — הוא <strong>במקדש</strong> ה<strong>שני.</strong>
 על תירוץ זה מקשים: <strong>ובמקדש שני מי הואי</strong> <small>[האם היתה]</small> בכלל אש מערכה הבאה מן השמים? <strong>והאמר</strong> <small>[והרי אמר]</small> <strong>רב שמואל בר איניא: מאי דכתיב</strong> <small>[מהו שנאמר]</small> במקדש שני: "עלו ההר והבאתם עץ ובנו הבית <strong>וארצה בו ואכבד</strong> אמר ה'" (חגי א, ח), "אכבד" הוא הכתיב <strong>וקרינן</strong> <small>[ואנו קוראים]</small> אותה מלה <strong>"ואכבדה";</strong> ומסבירים: <strong>מאי שנא</strong> <small>[במה שונה,</small> מדוע<small>]</small> <strong>מחוסר ה"א</strong> במלה זו — ללמד: <strong>אלו חמשה דברים</strong> (כמנין ה"א) <strong>שהיו</strong> הבדל <strong>בין מקדש ראשון למקדש שני</strong> שהיו חסרים במקדש שני, <strong>ואלו הן: ארון</strong> הברית, <strong>וכפורת</strong> אשר עליו, <strong>וכרובים</strong> שעל הכפורת, <strong>אש, ושכינה, ורוח הקודש, ואורים ותומים.</strong> הרי שבמקדש שני לא היתה אש! <strong>אמרי</strong> <small>[אומרים]</small> בתשובה: <strong>אין, מיהוה הוה, סיועי לא מסייעא</strong> <small>[כן, היתה</small> במקדש שני <small>אש</small> משמים, ואולם <small>לא היתה מסייעת]</small> בשריפת הקרבנות, והיתה רק נראית על המערכה. כיון שהוזכרו דברים מיוחדים שהיו באש המערכה מביאים ברייתא בנושא קרוב.
 <strong>תנו רבנן</strong> <small>[שנו חכמים]</small> בברייתא: <strong>שש אשות</strong> (מיני אש) <strong>הן: יש</strong> אש <strong>אוכלת ואינה שותה, יש</strong> אש <strong>שותה ואינה אוכלת, יש</strong> אש שהיא גם <strong>אוכלת</strong> וגם <strong>שותה, יש</strong> אש ה<strong>אוכלת</strong> דברים <strong>לחין כיבשין</strong> בלי הבדל, <strong>ויש אש דוחה אש</strong> אחרת מפניה, <strong>ויש אש אוכלת אש</strong> אחרת.
 ומפרטים: <strong>יש אש אוכלת ואינה שותה — הא דידן</strong> <small>[זו</small> האש <small>שלנו]</small> האש הרגילה השורפת (אוכלת) דברים, אך אינה מייבשת נוזלים מעצמה. אש <strong>שותה ואינה אוכלת — אש</strong> של <strong>חולין,</strong> אש הקדחת, שהיא מייבשת את הנוזלים שבגוף, אבל אינה שורפת ממש, אש <strong>אוכלת ושותה</strong> כמו האש של <strong>אליהו</strong> הנביא, <strong>דכתיב</strong> <small>[שנאמר]:</small> <strong>"</strong>ותיפול אש ה' ותאכל את העולה ואת העצים ואת האבנים ואת העפר <strong>ואת המים אשר בתעלה לחכה"</strong> (מלכים א' יח, לח). אש <strong>אוכלת</strong> דברים <strong>לחין כיבשין</strong> — זו אש של <strong>המערכה. יש אש דוחה אש</strong> זו האש של המלאך <strong>גבריאל,</strong> שנאמר בדניאל שהמלאך העשוי אש ירד לכבשן האש שהושלכו בו חנניה מישאל ועזריה ודחה מפניו את אש הכבשן. <strong>ויש אש אוכלת אש</strong> — היא אש ה<strong>שכינה,</strong> ש<strong>אמר מר</strong> <small>[החכם]</small> לענין אחר: הקדוש ברוך הוא <strong>הושיט</strong> את <strong>אצבעו</strong> בין המלאכים שאף הם עשויים אש <strong>ושרפן,</strong> משמע שאש השכינה שורפת אף את אש המלאכים.
 <big>ב</big> ושואלים: והאם <strong>עשן המערכה אפילו כל רוחות שבעולם אין מזיזות אותו ממקומו? והאמר</strong> <small>[והרי אמר]</small> <strong>ר' יצחק בר אבדימי: במוצאי יום טוב האחרון של חג</strong> הסוכות <strong>הכל צופין לעשן המערכה,</strong> אם היתה הרוח באה מכיוון דרום והיה העשן <strong>נוטה כלפי צפון,</strong> היו ה<strong>עניים שמחין ובעלי בתים עצבין, מפני</strong> שדבר זה סימן <strong>שגשמי שנה מרובין</strong> ועתידה האדמה להצמיח תבואה רבה <strong>ופירותיהן מרקיבין</strong> מפני הלחות ולכן לא ניתן לאכסן אותם ומוכרחים להקדים למוכרם, ונמצאים בעלי השדות מפסידים, ועניים מרויחים. ואם <strong>נטה</strong> עמוד העשן <strong>כלפי דרום,</strong> מפני רוח צפונית — <strong>עניים עצבין, ובעלי בתים שמחין מפני שגשמי</strong> אותה <strong>שנה מועטין</strong> ואין פירות רבים, ועוד ש<strong>פירותיהן משתמרין.</strong>
 ואם היתה רוח מערבית והיה העשן נוטה <strong>כלפי מזרח</strong> — הרי זה סימן לכך שגשמי השנה יבואו כראוי ויהיו פירות, וניתן יהיה גם לאחסן אותם זמן מסויים ו<strong>הכל שמחין.</strong> היתה רוח מזרחית ונוטה היה העשן <strong>כלפי מערב — הכל עצבין</strong> שרוח מזרחית אינה מביאה גשמים, והרי זה סימן לכך שתהא זו שנת בצורת. הרי שהיתה הרוח מטה את עשן המערכה! ומשיבים: <strong>דאזיל ואתי כדיקלי, ואבדורי לא הוה מיבדר</strong> <small>[</small>העשן <small>היה הולך ובא,</small> מתנועע, <small>כמו</small> עץ <small>דקל</small> ברוח, <small>אבל לא היה מתפזר].</small> שאכן היתה הרוח מטה את כיוון עשן המערכה, אך אינה מפזרת אותו לגמרי.
 <strong>אמר מר</strong> <small>[החכם]</small> כאן: אם היה עמוד העשן נוטה <strong>כלפי מזרח,</strong> שנושבת רוח מערבית — <strong>הכל שמחין,</strong> היה נוטה <strong>כלפי מערב</strong> מפני הרוח מזרחית — <strong>הכל עצבין. ורמינהו</strong> <small>[ומשליכים,</small> מראים סתירה ממקום אחר<small>],</small> שאמרו חכמים: רוח <strong>מזרחית — לעולם יפה,</strong> רוח <strong>מערבית — לעולם קשה, רוח צפונית — יפה לחטין בשעה</strong> שכבר גדלו ו<strong>הביאו שליש, וקשה לזיתים בזמן שהן חונטין</strong> (תחילת היותם לפירות), <strong>רוח דרומית — קשה לחטין בשעה שהביאו שליש, ויפה לזיתים בזמן שהן חונטין.</strong>
 <strong>ואמר רב יוסף</strong> על כך, <strong>ואיתימא</strong> <small>[ויש אומרים]</small> שאמר זאת <strong>מר זוטרא: וסימניך</strong> איזו רוח יפה לחיטים ואיזו לזיתים — שבמקדש היה <strong>שלחן בצפון, ומנורה בדרום.</strong> ועל השלחן היו מניחין לחם העשוי מחיטים, ובמנורה היו מדליקין שמן העשוי מזיתים, <strong>האי מרבה דידיה</strong> <small>[</small>צד <small>זה</small> צפון <small>מגדל את שלו]</small> את החיטים, השייכות לשלחן שבצפון, ו<strong>האי מרבה דידיה</strong> <small>[וזה</small> צד דרום <small>מגדל את שלו]</small> את הזיתים שמהם מדליקים מנורה שבדרום. ועל כל פנים יש סתירה בהערכת רוח מזרחית ומערבית, אם טובה היא או רעה!
 ומשיבים: <strong>לא קשיא</strong> <small>[קשה];</small> <strong>הא</strong> <small>[זה] —</small> <strong>לן</strong> <small>[לנו]</small> לבני בבל, שאף שרוח מזרחית, רוח קדים יבשה היא, מכל מקום מתוך שבבל היא ארץ משופעת במים, אין אדמתה ממהרת להתייבש ואין הדבר פוגע באיכות התבואה, <strong>והא</strong> <small>[וזה] —</small> <strong>להו</strong> לבני ארץ ישראל, שאינה משופעת במים והרוח המזרחית ממהרת ליבש את אדמתה ומקלקלת את התבואה.
## דף כב.
 <strong>בראשונה</strong> היה נהוג כי <strong>כל מי</strong> מן הכהנים שהיה <strong>רוצה לתרום את המזבח</strong> (להסיר ממנו את הדשן) — <strong>תורם. ובזמן</strong> שהרוצים בכך <strong>הן מרובין</strong> קובעים את הזכאי על ידי תחרות: <strong>רצין ועולים בכבש</strong> העולה למזבח, <strong>כל</strong> הממהר לרוץ ו<strong>קודם את חבירו</strong> להכנס בתוך <strong>ארבע אמות</strong> הסמוכות לראש המזבח — <strong>זכה</strong> והוא התורם. <strong>ואם היו שניהן שוין —</strong> לא זכה בכך אף אחד משניהם, אלא היה <strong>הממונה אומר להן</strong> לכל הכהנים: <strong>הצביעו</strong> (הוציאו אצבעות) והיה מפיל גורל ביניהם, וכאשר יבואר.
 <strong>ומה הן מוציאין</strong> בשעת הצבעה זו של הפייס — אצבע <strong>אחת או שתים, ואין מוציאין אגודל במקדש</strong> שכהן שלפי חשבונו חסרים עוד שנים למניינו של הממונה כדי שהמנין יסתיים בו ויזכה הוא בגורל, היה מצביע באגודלו ובאצבע נוספת, ומתוך שניתן להרחיק את האגודל בנקל מן האצבע הסמוכה לו וליצור רושם כאילו היו אלו אצבעותיהם של שנים, הרי שבאופן פשוט ביותר היה כל כהן יכול להטות את תוצאות הגורל לטובתו, שלא כדין, ובשל כך לא היו מצביעים באגודל.
 כך היה הנוהג מתחילה, אולם אירע <strong>מעשה שהיו שניהם</strong> שני הכהנים שרצו בכך <strong>שוין</strong> בזריזות, <strong>ורצין ועולין בכבש, ודחף אחד מהן את חבירו ונפל ונשברה רגלו. וכיון שראו בית דין שבאין לידי סכנה</strong> על ידי תחרות זו <strong>התקינו</strong> באותה שעה <strong>שלא יהו תורמין את המזבח אלא בפייס</strong> (הגרלה). <strong>ארבע פייסות היו שם</strong> במקדש בכל יום, כדי לקבוע מי הכהן הזוכה בכל עבודה, <strong>וזה הפייס הראשון</strong> — לתרומת המזבח.
 <big>ב גמרא</big> על הנוהג שהיה במקדש בראשונה שואלים: <strong>והא מעיקרא מאי טעמא לא תקינו לה רבנן פייסא</strong> <small>[וזו,</small> תרומת הדשן, <small>מתחילה מה טעם לא תיקנו לה חכמים פייס]</small> כמו לשאר עבודות? ומשיבים: <strong>מעיקרא סבור</strong> <small>[מתחילה היו סבורים]:</small> <strong>כיון</strong> ש<strong>עבודת לילה היא — לא חשיבא להו ולא אתו</strong> <small>[אינה חשובה להם</small> לכהנים <small>ולא יבואו]</small> כהנים מרובים, ואין צורך לעשות פייס ביניהם. <strong>כיון דחזו דקאתו, ואתו</strong> <small>[כיון שראו שבאו, והגיעו]</small> <strong>לידי סכנה — תקינו לה פייסא</strong> <small>[התקינו לה פייס].</small>
 ומקשים: <strong>והרי</strong> הקטרת <strong>איברים</strong> של קרבן העולה <strong>ופדרים</strong> (חלב) של שאר קרבנות ש<strong>עבודת לילה היא ותקינו</strong> <small>[והתקינו]</small> <strong>לה רבנן פייסא</strong> <small>[חכמים פייס]!</small> ומשיבים: הקטרה זו אינה עבודת לילה ממש, אלא <strong>סוף עבודה דיממא</strong> <small>[של היום]</small> <strong>היא.</strong>
 על כך מקשים: אם כן <strong>האי נמי</strong> <small>[זו גם כן]</small> תרומת הדשן <strong>תחלת עבודה דיממא</strong> <small>[של היום]</small> <strong>היא,</strong> ש<strong>אמר ר' יוחנן:</strong> מי ש<strong>קידש</strong> (רחץ) <strong>ידיו לתרומת הדשן, למחר</strong> כלומר בשעות היום, אם לא יצא מתחום בית המקדש <strong>אין צריך לקדש</strong> שוב, <strong>שכבר קידש מתחילת עבודה,</strong> הרי שתרומת הדשן אף כי היא נעשית בלילה נחשבת תחילת עבודת היום!
 על כן מתקנים את דברי ר' יוחנן: <strong>אימא</strong> <small>[אמור,</small> תקן<small>]</small> בנוסח זה: <strong>שכבר קידש מתחילה לעבודה</strong> שאמנם התרומה שייכת לעבודת הלילה, אבל כיון שאין הפסק והכהן כבר קידש עצמו לעבודה במקדש הרי זה נחשב כדבר אחד.
 <strong>איכא דאמרי</strong> <small>[יש אומרים]</small> שכך יש להסביר את טעמו של המנהג הראשון: <strong>מעיקרא סבור</strong> <small>[מתחילה סברו]</small> <strong>כיון דאיכא</strong> <small>[שיש]</small> <strong>אונס שינה,</strong> שקשה לכהנים להתעורר משנתם הרי ש<strong>לא אתו</strong> <small>[יבואו],</small> <strong>כיון דחזו דאתו, וקאתו נמי</strong> <small>[שראו שהם באים, ובאים גם כן]</small> <strong>לידי סכנה — תקינו</strong> <small>[התקינו]</small> <strong>לה רבנן פייסא</strong> <small>[חכמים פייס].</small> ומקשים: <strong>והרי</strong> הקטרת <strong>איברים ופדרים, דאיכא</strong> <small>[שיש]</small> גם בכך <strong>אונס שינה</strong> שהרי אף זו עבודת לילה, ובכל זאת <strong>תקינו</strong> <small>[התקינו]</small> <strong>לה רבנן פייסא</strong> <small>[חכמים פייס]</small> מתחילה! ומשיבים: <strong>שאני מיגנא ממיקם</strong> <small>[שונה שכיבה מקימה]</small> שאין זה קשה כל כך לאחר לשכב, אך קשה יותר להשכים לקום.
 לעצם עניינה של המשנה תוהים: <strong>ותקנתא להך גיסא הואי</strong> <small>[וכי התקנה לצד זה היתה]</small> כלומר, וכי מפני התקלה האמורה תיקנו זאת? והלא יודעים אנו כי <strong>תקנתא להאי גיסא הואי</strong> <small>[תקנה לצד הזה</small> האחר <small>היתה],</small> שכן היו עוד מלאכות חשובות שהיו צריכות להיעשות על ידי הכהנים ובשלהן היו צריכים לפייס זה! <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>מי שזכה בתרומת הדשן יזכה</strong> עם זה גם <strong>בסידור המערכה</strong> שעל המזבח ובהבאת <strong>שני גזירי עצים</strong> שהיו מעלים למצוה בכל יום, ועבודות חשובות אלו ודאי שלא היו יכולות להתחלק אלא בפייס!
 <strong>אמר רב אשי: שתי תקנות הוו</strong> <small>[היו]</small> כאן; <strong>מעיקרא סבור לא אתו</strong> <small>[מתחילה סברו</small> חכמים <small>שלא יבואו]</small> כהנים מרובים, ולכן לא תיקנו פייס. <strong>כיון דחזו דקאתו ואתו נמי</strong> <small>[שראו שבאים, ובאים גם כן]</small> <strong>לידי סכנה — תקינו</strong> <small>[התקינו]</small> <strong>לה</strong> חכמים <strong>פייסא</strong> <small>[פייס],</small> <strong>כיון דתקינו</strong> <small>[שהתקינו]</small> <strong>לה</strong> לתרומת הדשן <strong>פייסא</strong> <small>[פייס] —</small> <strong>לא אתו</strong> <small>[היו באים],</small> <strong>אמרי</strong> <small>[</small>ש<small>היו אומרים]:</small> <strong>מי יימר דמתרמי לן</strong> <small>[מי יאמר שיזדמן לנו]</small> שנזכה בפיס זה? ולכן לא טרחו לבוא. <strong>הדר תקינו להו</strong> <small>[חזרו</small> ו<small>תיקנו להם]</small> ש<strong>מי שזכה בתרומת הדשן יזכה בסידור מערכה ו</strong>בסידור <strong>שני גזירי עצים, כי היכי</strong> <small>[כדי]</small> בשל החשיבות הרבה שבכל העבודות הללו כאחד <strong>דניתו וניפייסו</strong> <small>[שיבואו ו</small>ישתתפו <small>בפייס].</small>
 <big>ג</big> שנינו במשנה שבתחילה <strong>בזמן שהן מרובין</strong> היו רצים ועולים בכבש, והמקדים להגיע לארבע אמות זכה. <strong>אמר רב פפא: פשיטא</strong> <small>[פשוט,</small> ברור<small>]</small> <strong>לי</strong> כי <strong>ארבע אמות</strong> אלו <strong>דארעא</strong> <small>[של קרקע]</small> הסמוכות לכבש, ודאי ש<strong>לא</strong> נחשבו לתחרות זו, כי <strong>רצין ועולין בכבש תנן</strong> <small>[שנינו]</small> ולא סמוך לכבש, <strong>קמייתא נמי</strong> <small>[</small>אמות <small>הראשונות</small> מעליהן <small>גם כן]</small> <strong>לא,</strong> שהרי <strong>רצין ועולין בכבש תנן</strong> <small>[שנינו]</small> <strong>והדר</strong> <small>[ואחר כך]</small> נאמר <strong>כל הקודם את חבירו,</strong> משמע שצריכים קודם לעלות בכבש ורק אז מתחילה התחרות.
 האמות <strong>דביני ביני</strong> <small>[שבינתיים]</small> מארבע אמות ראשונות ולמעלה <strong>נמי</strong> <small>[גם כן]</small> <strong>לא — דלא מסיימא מילתא</strong> <small>[ש</small>כן <small>אין הדבר מוגדר]</small> ואין סימן מובהק לדעת היכן מתחילות ארבע האמות הקובעות, ואם כן <strong>פשיטא</strong> <small>[פשוט,</small> ברור<small>]</small> <strong>לי</strong> שבארבע אמות <strong>דגבי</strong> <small>[שליד]</small> ה<strong>מזבח תנן</strong> <small>[שנינו]</small> שהמגיע אליהן ראשונה הוא הזוכה.
 עד כאן בירר רב פפא את הדברים בעצמו, כהקדמה למה ש<strong>בעי</strong> <small>[שאל]</small> <strong>רב פפא</strong> שאלה זו: <strong>ארבע אמות שאמרו</strong> שהן בארבע הסמוכות למזבח, האם מחשיבים אותן <strong>בהדיה</strong> <small>[ביחד]</small> עם <strong>אמה יסוד ואמה סובב</strong> של המזבח, שהכבש ממשיך לעלות גם מעל אלה,
## דף כב:
 <strong>או דילמא</strong> <small>[שמא]</small> <strong>בר</strong> <small>[חוץ]</small> <strong>מאמה יסוד ואמה סובב</strong> ששתי אמות אלה שבולט הכבש מעבר לתחום המזבח אינן נחשבות? לשאלה זו של רב פפא לא נמצאה תשובה, וסוכם כי <strong>תיקו</strong> <small>[תעמוד]</small> השאלה במקומה.
 <big>א</big> שנינו במשנה ש<strong>אם היו שניהן שוין הממונה אומר להם הצביעו. תנא</strong> <small>[שנה</small> החכם<small>]:</small> פירוש "הצביעו" הוא: <strong>הוציאו אצבעותיכם למנין.</strong> ושואלים: <strong>ונימנינהו לדידהו</strong> <small>[ושימנה אותם]</small> עצמם, ומדוע מונים את אצבעותיהם? ומשיבים: הרי זה <strong>מסייע ליה</strong> <small>[לו]</small> <strong>לר' יצחק.</strong> ש<strong>אמר ר' יצחק: אסור למנות את ישראל</strong> עצמם <strong>ואפילו לדבר מצוה, דכתיב</strong> <small>[שנאמר]:</small> <strong>"ויפקדם בבזק</strong> ויהיו בני ישראל שלוש מאות אלף ואיש יהודה שלושים אלף<strong>"</strong> (שמואל א' יא, ח), כלומר: מנה אותם באמצעות שברי חרסים ("בזק") שנתן כל אחד מהם, ולא מנה אותם עצמם. 
 <strong>מתקיף לה</strong> <small>[מקשה על כך]</small> <strong>רב אשי: ממאי דהאי "בזק" לישנא דמיבזק</strong> <small>[מנין ש"בזק" זה</small> שבכתוב <small>לשון שבירה]</small> <strong>הוא? ודילמא שמא דמתא</strong> <small>[ושמא שם עיר]</small> <strong>הוא, כדכתיב</strong> <small>[כמו שנאמר]:</small> <strong>"וימצאו את אדני בזק</strong> בבזק<strong>"</strong> (שופטים א, ה) הרי שבזק שם מקום הוא! <strong>אלא מהכא</strong> <small>[מכאן]</small> הראיה: נאמר: <strong>"וישמע שאול את העם ויפקדם בטלאים"</strong> (שמואל א' טו, ד), הרי שלא מנה אותם אלא את הטלאים, שכל אחד נטל טלה מעדר המלך והעמידו במקומו.
 <strong>אמר ר' אלעזר: כל המונה את ישראל עובר בלאו, שנאמר: "והיה מספר בני ישראל כחול הים אשר לא ימד"</strong> (הושע ב, א) והמונה אותם עובר על "לא ימד". <strong>רב נחמן בר יצחק אמר: עובר בשני לאוין, ש</strong>הרי <strong>נאמר</strong> באותו כתוב: <strong>"לא ימד ולא יספר"</strong> (הושע ב, א).
 <strong>אמר ר' שמואל בר נחמני, ר' יונתן רמי</strong> <small>[היה משליך,</small> מראה סתירה<small>]:</small> <strong>כתיב</strong> <small>[נאמר]</small> בפסוק: <strong>"והיה מספר בני ישראל כחול הים"</strong> משמע שיש להם מספר, אף כי הוא מספר גדול מאוד, ומצד שני נאמר: <strong>"אשר לא ימד ולא יספר"</strong> שאין להם מספר, הא כיצד?
 ומתרץ: <strong>לא קשיא</strong> <small>[קשה];</small> <strong>כאן — בזמן שישראל עושין רצונו של מקום,</strong> לא ימד כלל, <strong>כאן — בזמן שאין עושין רצונו של מקום,</strong> שאז מספרם כחול הים. <strong>רבי אמר משום אבא יוסי בן דוסתאי</strong> תירוץ אחר; <strong>לא קשיא</strong> <small>[קשה],</small> וכך יש ליישב: <strong>כאן — בידי אדם</strong> לא ימד ולא יספר, <strong>כאן — בידי שמים,</strong> הרי הם כחול הים.
 <strong>אמר רב נהילאי בר אידי אמר שמואל: כיון שנתמנה אדם פרנס על הציבור</strong> — הריהו <strong>מתעשר.</strong> וראיה לדבר, <strong>מעיקרא כתיב</strong> <small>[מתחילה נאמר]</small> בשאול: <strong>"ויפקדם בבזק"</strong> כלומר, בשברי חרסים. <strong>ולבסוף כתיב</strong> <small>[נאמר]:</small> <strong>"ויפקדם בטלאים",</strong> משמע שיכול היה לתת טלאים משלו כנגד מספרם של כל אותם האנשים. ושואלים: <strong>ודילמא מדידהו</strong> <small>[ושמא</small> נתנו הם טלאים אלה <small>משלהם]?</small> ודוחים: <strong>אם כן, מאי רבותא דמילתא</strong> <small>[מה גדולתו של הדבר],</small> כלומר: מה טעם לספר שפקדם בטלאים? אלא ודאי הודיענו כאן בדרך אגב רוב עושרו של שאול.
 <big>ב</big> כיון שהזכרנו פסוק זה, מפרשים גם את ההמשך. נאמר: <strong>"ויבוא שאול עד עיר עמלק וירב בנחל"</strong> (שמואל א' טו, ה) <strong>אמר ר' מני:</strong> עשה מריבה כביכול עם ה' <strong>על עסקי נחל.</strong> כי <strong>בשעה שאמר לו הקדוש ברוך הוא לשאול:</strong> "עתה <strong>לך והכיתה את עמלק</strong> והחרמתם את כל אשר לו ולא תחמול עליו והמתה מאיש עד אשה מעולל ועד יונק משור ועד שה מגמל ועד חמור" (שמואל א' טו, ג) <strong>אמר</strong> שאול: <strong>מה נפש אחת</strong> שנרצחה ואין ידוע מי הרגה <strong>אמרה תורה הבא עגלה ערופה</strong> שיש להביא עגלה ולערוף אותה בנחל, לכפר על העיר הקרובה אל החלל, עד שימצא הרוצח — <strong>כל הנפשות הללו</strong> של העמלקים, <strong>על אחת כמה וכמה</strong> שצריך לחוס עליהם.
 ועוד: <strong>אם אדם חטא — בהמה מה חטאה</strong> ומדוע צריכים להשמיד גם את בהמותיהם? <strong>ואם גדולים חטאו — קטנים מה חטאו? יצאה בת קול ואמרה לו: "אל תהי צדיק הרבה"</strong> (קהלת ז, טז) ואל תהיה רחום יותר מהבורא עצמו, שאין זו צדקות אלא חולשה. לאחר מכן <strong>בשעה שאמר לו שאול לדואג: "סב אתה ופגע בכהנים</strong> ויסוב דואג האדומי ויפגע הוא בכהנים וימת ביום ההוא שמונים וחמישה איש נושא אפוד בד. ואת נוב עיר הכהנים הכה לפי חרב מאיש ועד אשה מעולל ועד יונק ושור וחמור ושה לפי חרב<strong>"</strong> (שמואל א' כב, יח-יט). <strong>יצאה בת קול ואמרה לו: "אל תרשע הרבה"</strong> (קהלת ז, יז).
 כיון שהוזכר שאול וחטאו <strong>אמר רב הונא: כמה לא חלי ולא מרגיש גברא דמריה סייעיה</strong> <small>[אינו חושש ואינו מרגיש אדם שאדונו,</small> הקדוש ברוך הוא, <small>מסייע לו]</small> וראיה לדבר מדוד, <strong>שאול</strong> נכשל בעבירה <strong>אחת ועלתה</strong> (נחשבה) <strong>לו,</strong> והורד מגדולתו. ואילו <strong>דוד</strong> נכשל <strong>בשתים ולא עלתה לו</strong> ונשאר בגדולתו. ושואלים: <strong>שאול באחת מאי</strong> <small>[מה]</small> <strong>היא — מעשה</strong> של <strong>אגג</strong> שלא עשה כמצוות ה' ולא הרגו. ואולם <strong>והא איכא</strong> <small>[והרי יש]</small> עוד <strong>מעשה</strong> של <strong>נוב עיר הכהנים!</strong> ומשיבים: כבר אחר ה<strong>מעשה</strong> של <strong>אגג כתיב</strong> <small>[נאמר]:</small> <strong>"נחמתי כי המלכתי את שאול למלך"</strong> (שמואל א' טו, יא).
 ואילו <strong>דוד</strong> נכשל <strong>בשתים, מאי נינהו</strong> <small>[מה הם]</small> — מעשה שהרג את <strong>אוריה,</strong> והענין של <strong>הסתה</strong> שבסוף ימיו גרם למנות את ישראל ובשל כך מתו בדבר.
 ומקשים: <strong>והא איכא נמי</strong> <small>[והרי יש גם כן]</small> <strong>מעשה של בת שבע,</strong> שלקח אשת איש להיות לו אשה! ומשיבים: <strong>התם אפרעו מיניה</strong> <small>[שם נפרעו ממנו]</small> ולכן אין הדבר נחשב עוד בין עוונותיו, <strong>דכתיב</strong> <small>[שנאמר]:</small> <strong>"ואת הכבשה ישלם ארבעתים"</strong> (שמואל ב' יב, ו), וכך אכן עלתה לו, שתחת בת שבע (הכבשה שבמשל) נפגעו מבניו <strong>ילד</strong> ראשון שנולד לבת שבע ומת, <strong>אמנון, תמר</strong> שנאנסה, <strong>ואבשלום,</strong> הרי ארבעה.
 ושואלים: אם כן <strong>התם נמי</strong> <small>[שם גם כן]</small> במניית ישראל <strong>אפרעו מיניה</strong> <small>[נפרעו ממנו],</small> <strong>דכתיב</strong> <small>[שנאמר]:</small> <strong>"ויתן ה' דבר בעם מהבקר ועד עת מועד"</strong> (שמואל ב' כד, טו)! ומשיבים: <strong>התם לא אפרעו מגופיה</strong> <small>[שם לא נפרעו מגופו]</small> אלא מישראל.
 ומקשים: <strong>התם נמי</strong> <small>[שם גם כן]</small> במעשה בת שבע <strong>לא אפרעו מגופיה</strong> <small>[לא נפרעו מגופו]</small> אלא מבניו! ומשיבים <strong>לאיי</strong> <small>[לא כן]</small> <strong>אפרעו מגופיה</strong> <small>[נפרעו מגופו]</small> ש<strong>אמר רב יהודה אמר רב: ששה חדשים נצטרע דוד ופרשו הימנו</strong> <small>[ממנו]</small> <strong>סנהדרין</strong> מתוך מחאה על התנהגותו, <strong>ונסתלקה הימנו</strong> <small>[ממנו]</small> ה<strong>שכינה, דכתיב</strong> <small>[שנאמר]</small> בתפילת דוד: <strong>"ישובו לי יראיך וידעי עדתיך"</strong> (תהלים קיט, עט), ומתוך שביקש על שיבתם של יראי ה' ויודעי עדותיו, שהם חכמי הסנהדרין, משמע שפרשו ממנו. <strong>וכתיב</strong> <small>[ונאמר]</small> כמו כן: <strong>"השיבה לי ששון ישעך</strong> ורוח נדיבה תסמכני<strong>"</strong> (תהלים נא, יד), כלומר: ביקש שתשוב אליו רוח הקודש שנסתלקה ממנו.
 ומקשים: וכי רק באלה נכשל? <strong>והא</strong> <small>[והרי]</small> <strong>אמר רב: קבל דוד לשון הרע</strong> על מפיבושת בן יהונתן מפי ציבא, שחשדו ששמח במפלתו, ואם כן חטא אף בכך! ומשיבים: אם כך יש לומר כדברי <strong>שמואל</strong> ש<strong>אמר: לא קבל דוד לשון הרע,</strong> אלא אכן אמת היה הדבר.
 ומוסיפים: ולשיטת <strong>רב נמי</strong> <small>[גם כן]</small> תקשה <strong>שאמר קבל דוד לשון הרע — הא איפרעו מיניה</strong> <small>[הרי נפרעו ממנו]</small> בענין זה, שכן <strong>אמר רב יהודה אמר רב: בשעה שאמר לו דוד למפיבושת: "אמרתי אתה וציבא תחלקו את השדה"</strong> (שמואל ב' יט, ל), <strong>יצאה בת קול ואמרה לו: "רחבעם וירבעם יחלקו את המלכות",</strong> הרי שנענש על עבירה זו.
 <big>ג</big> ועוד דנים בעניינם של שאול ודוד. נאמר: <strong>"בן שנה שאול במלכו"</strong> (שמואל א' יג, א), ולכאורה, דבר זה תמוה! <strong>אמר רב הונא:</strong> לומר שבשעה שמלך היה <strong>כבן שנה, שלא טעם טעם חטא</strong> שהיה כשר וישר לגמרי.
 <strong>מתקיף לה</strong> <small>[מקשה עליה]</small> על הסברה זו <strong>רב נחמן בר יצחק: ואימא</strong> <small>[ואמור]</small> שכוונת הפסוק באומרו <strong>"כבן שנה", שמלוכלך בטיט ובצואה</strong> תמיד? ומעירים: כי <strong>אחויאו ליה</strong> <small>[הראו לו]</small> <strong>לרב נחמן סיוטא בחלמיה</strong> <small>[פחדים בחלומו]</small> והבין שהוא עונש על שזלזל בשאול. <strong>אמר: נעניתי לכם עצמות שאול בן קיש</strong> כלומר, מבקש אני מחילה מעצמות שאול על שפגעתי בו. <strong>הדר חזא סיוטא בחלמיה</strong> <small>[חזר וראה פחדים בחלומו]</small> והבין שלא ביקש סליחה בלשון מכובדת כראוי. וחזר ו<strong>אמר: נעניתי לכם עצמות שאול בן קיש מלך ישראל</strong> ואז פסקו ממנו הפחדים בחלומותיו.
 <strong>אמר רב יהודה אמר שמואל: מפני מה לא נמשכה מלכות בית שאול</strong> לדורות רבים — <strong>מפני שלא היה בו שום דופי</strong> של יוחסין, שהיה כשר מכל הצדדים, ש<strong>אמר ר' יוחנן משום ר' שמעון בן יהוצדק: אין מעמידין</strong> (ממנים) <strong>פרנס על הציבור אלא אם כן קופה של שרצים</strong> של פגמי יחוס <strong>תלויה לו מאחוריו.</strong> ומדוע? <strong>שאם תזוח דעתו עליו</strong> ויתגאה על הציבור <strong>אומרין לו: חזור</strong> והבט <strong>לאחוריך</strong> מאיזו משפחה אתה בא. ולכן דוד, שבא ממשפחה שהיו בה כמה פגמי יחוס (תמר, רות המואביה) נמשכה מלכותו ולא כן שאול.
 <strong>אמר רב יהודה אמר רב: מפני מה נענש שאול</strong> והגיע לידי עבירה — <strong>מפני ש</strong>מתחילה <strong>מחל על כבודו, שנאמר: "ובני בליעל אמרו מה ישענו זה ויבזהו ולא הביאו לו מנחה ויהי כמחריש"</strong> (שמואל א' י, כז), ונאמר: <strong>"ויעל נחש העמוני ויחן על יביש גלעד"</strong> (שמואל א' יא, א), שאילו היה תופס את המלוכה בתוקף לא היה נחש מעיז להתקיף את יושבי יבש, ונמצא שגרמה ענוותנותו למכשול.
 <strong>ואמר ר' יוחנן משום</strong> (משמו של) <strong>ר' שמעון בן יהוצדק: כל תלמיד חכם</strong>
## דף כג.
 <strong>שאינו נוקם ונוטר כנחש</strong> על עלבון שהעליבו אותו — <strong>אינו</strong> נחשב כ<strong>תלמיד חכם,</strong> שכן ראוי לו לעשות לכבוד התורה ולומדיה. ומקשים: <strong>והכתיב</strong> <small>[והרי נאמר]</small> בתורה במפורש איסור <strong>"לא תקם ולא תטר</strong> את בני עמך<strong>"</strong> (ויקרא יט, יח)! ומשיבים: <strong>ההוא</strong> <small>[אותו</small> כתוב<small>],</small> בענין חטא <strong>ממון הוא דכתיב</strong> <small>[שנאמר]</small> ולא בפגיעה אישית, <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>איזו היא נקימה ואיזו היא נטירה? נקימה</strong> מה היא — כגון ש<strong>אמר לו</strong> לחבירו: <strong>השאילני מגלך,</strong> ו<strong>אמר לו</strong> חבירו: <strong>לאו</strong> (לא). <strong>למחר אמר לו הוא</strong> החבר שסרב לו: <strong>השאילני קרדומך! אמר לו:</strong> הראשון <strong>איני משאילך, כדרך שלא השאלתני — זו היא נקימה.</strong>
 <strong>ואיזו היא נטירה? אמר ליה</strong> <small>[לו]</small> לחבירו: <strong>השאילני קרדומך,</strong> ו<strong>אמר ליה</strong> <small>[לו]</small> החבר: <strong>לא. למחר אמר ליה</strong> <small>[לו]</small> אותו חבר: <strong>השאילני חלוקך! אמר לו: הילך</strong> (הא לך), לפי ש<strong>איני כמותך שלא השאלתני. זו היא נטירה</strong> שאינו עושה כמעשהו אך מכל מקום נוטר הוא לו בלבו ומזכיר לו את חטאו. ומכאן רואים שהדבר נאמר רק בדברים שבממון.
 ומקשים: ובדברים שיש בהם משום <strong>צערא דגופא</strong> <small>[צער הגוף]</small> <strong>לא</strong> נאמר שאסור לנקום? <strong>והתניא</strong> <small>[והרי שנינו</small> בברייתא<small>]:</small> <strong>הנעלבין ואינן עולבין, שומעין חרפתן ואינן משיבין, עושין מאהבה ושמחין ביסורין — עליהן הכתוב אומר: "ואהביו כצאת השמש בגברתו"</strong> (שופטים ה, לא). הרי שאף על עלבון שבגופו ראוי למחול!
 ומשיבים: אכן, גם בענין צער הגוף יש איסור נקימה, ובתלמיד חכם מדובר <strong>לעולם</strong> מדובר כאן <strong>דנקיט ליה בליביה</strong> <small>[שהוא שומר לו בלבו]</small> טינה, אף שאינו נוקם בו או מזכיר לו חטאיו. ומקשים עוד: <strong>והאמר</strong> <small>[והרי אמר]</small> <strong>רבא: כל המעביר על מדותיו</strong> (המוחל על עלבונו) <strong>מעבירין לו</strong> (סולחים לו) <strong>על כל פשעיו!</strong> ומשיבים: אכן, גם תלמיד חכם שנעלב צריך למחול, אך זהו דווקא במקרה <strong>דמפייסו ליה ומפייס</strong> <small>[שמפייסים אותו ומתפייס],</small> אך אם לא פייסוהו, ראוי לו לתלמיד חכם שלא ימחול, משום כבוד התורה.
 <big>א</big> במשנה נתבאר כי לצורך עריכת הפייס היה הממונה אומר לכהנים להוציא אצבעות, ונוקב במספר גדול ומתחילים למנות בכהן שלסימן נטלו ממנו את מצנפתו. <strong>מה הן</strong> הכהנים היו <strong>מוציאין</strong> — אצבע <strong>אחת או שתים.</strong> ושואלים <strong>השתא</strong> <small>[עכשיו]</small> שאמרת <strong>שתים מוציאין, אחת מבעיא</strong> <small>[נצרכה]</small> לומר שמוציאים?
 <strong>אמר רב חסדא: לא קשיא</strong> <small>[קשה];</small> כך יש להבין: <strong>כאן — ב</strong>אדם <strong>בריא</strong> היכול להוציא אצבע אחת בלא השניה, <strong>כאן — בחולה</strong> שקשה לו לכוין ולהוציא אצבע אחת בלבד. <strong>והתניא</strong> <small>[וכן שנינו</small> בברייתא<small>]:</small> אצבע <strong>אחת — מוציאין, שתים — אין מוציאין. במה דברים אמורים — בבריא, אבל בחולה — אפילו שתים מוציאין.</strong> וחולים היושבים או שוכבים בפינה משלהם <strong>יחידין</strong> — <strong>מוציאין שתים, ואין מונין להם אלא</strong> אצבע <strong>אחת</strong> בלבד.
 ומקשים: והמוציא שתים האם במציאות <strong>אין מונין לו אלא אחת? והא תניא</strong> <small>[והרי שנינו</small> בברייתא<small>]:</small> <strong>אין מוציאין לא שליש</strong> (אצבע שלישית) <strong>ולא גודל</strong> (אגודל) <strong>מפני הרמאים</strong> — שמא כשיראה שהמנין מתקרב אליו יכניס או יוציא את אגודלו כדי שסוף הספירה תהא בו. <strong>ואם הוציא שליש — מונין לו</strong> אף אצבע שלישית זו, שכיון שכשמוציא שלוש אצבעות כאחת אינו יכול להרחיקן זו מזו, אין הדבר נראה כרמאות. הוציא <strong>גודל — אין מונין לו, ולא עוד אלא</strong> מי שהוציא גודל <strong>לוקה מן הממונה בפקיע.</strong>
 הרי שאם הוציא יותר מאצבע אחת — נמנים לו כל האצבעות שהוציא! ומשיבים: מכאן אין קושיה, <strong>מאי</strong> <small>[מה</small> פירוש<small>]</small> <strong>מונין לו נמי</strong> <small>[גם כן]</small> <strong>אחת,</strong> שאם הוציא שלוש אצבעות מונים אותן רק כמספר אחד.
 הוזכר כאן הלוקה בפקיע, ושואלים: <strong>מאי</strong> <small>[מה]</small> הוא <strong>פקיע? אמר רב:</strong> זהו <strong>מדרא.</strong> אף מילה זו לא היתה מובנת וידועה במשך הדורות, ושאלו: <strong>מאי</strong> <small>[מה</small> פירוש<small>]</small> <strong>מדרא? אמר רב פפא: מטרקא דטייעי דפסיק רישיה</strong> <small>[שוט של ערבים שראשו קצוץ,</small> ומפוצל לרצועות דקות יותר<small>]</small> והוא הפקיע שבו היו מלקים.
 אגב כך <strong>אמר אביי: מריש הוה אמינא</strong> <small>[מתחילה הייתי אומר]</small> כי <strong>הא דתנן</strong> <small>[זו ששנינו</small> במשנה<small>]:</small> <strong>"בן ביבאי ממונה על הפקיע", אמינא</strong> <small>[אמרתי]</small> שפירושו הוא שהיה ממונה על עשיית <strong>פתילתא</strong> <small>[פתילות].</small> <strong>כדתנן</strong> <small>[כפי ששנינו</small> במשנה<small>]:</small> <strong>מבלאי מכנסי הכהנים ומהמייניהן</strong> (ומהאבנטים שלהם), <strong>מהן היו מפקיעין</strong> (מתירים ופורמים) <strong>ובהן היו</strong> עושים פתילות שבהן היו <strong>מדליקין</strong> האורות שבשמחת בית השואבה. <strong>כיון דשמענא להא דתניא</strong> <small>[ששמעתי את זו ששנינו</small> בברייתא<small>]:</small> <strong>ולא עוד אלא שלוקה מן הממונה בפקיע, אמינא</strong> <small>[אומר אני]</small> <strong>מאי</strong> <small>[מה</small> פירוש<small>]</small> <strong>פקיע — נגדא</strong> <small>[מלקות],</small> שבן ביבאי היה הממונה על עונשי הגוף במקדש.
 <big>ב</big> שנינו במשנה <strong>מעשה שהיו שניהן שוין ורצין ועולין בכבש.</strong> ודחף אחד את חברו ונשברה רגלו. <strong>תנו רבנן</strong> <small>[שנו חכמים]</small> בתוספתא: <strong>מעשה בשני כהנים שהיו שניהן שוין</strong> במרוצם, <strong>ורצין ועולין בכבש, קדם אחד מהן לתוך ארבע אמות של חבירו</strong> ומתוך כעס <strong>נטל סכין ותקע לו בלבו.</strong>
 <strong>עמד ר' צדוק על מעלות האולם, ואמר: אחינו בית ישראל שמעו! הרי הוא אומר "כי ימצא חלל...</strong> לא נודע מי הכהו... <strong>ויצאו זקניך ושפטיך</strong> ומדדו אל הערים אשר סביבות החלל<strong>"</strong> (דברים כא, א-ב) וזקני העיר הסמוכה למקום מציאת החלל היו צריכים להביא עגלה ערופה. <strong>אנו,</strong> כלומר: במקרה שלנו <strong>על מי להביא עגלה ערופה?</strong> ומשל מי תלקח? האם חובה זו מוטלת <strong>על העיר</strong> וחכמיה הם שיביאו, <strong>או</strong> שחובה היא <strong>על העזרות</strong> ועל הכהנים להביאה? <strong>געו</strong> (פרצו) <strong>כל העם בבכיה</strong> מחמת הצער.
 <strong>בא אביו של תינוק</strong> של אותו כהן צעיר שנדקר <strong>ומצאו כשהוא מפרפר</strong> עדיין. <strong>אמר: הרי הוא כפרתכם</strong> לכשימות, אבל <strong>עדיין בני מפרפר</strong> ולא מת, ומשום כך <strong>לא נטמאה סכין.</strong> והעירו בתוספתא: <strong>ללמדך שקשה</strong> היתה <strong>עליהם טהרת כלים יותר משפיכות דמים.</strong> שהרי אפילו אביו של הבן שנדקר למות, דאג יותר שהסכין לא תטמא, מאשר לעצם העובדה שנהרג שם בנו. <strong>וכן הוא אומר: "וגם דם נקי שפך מנשה הרבה מאד עד אשר מלא את ירושלים פה לפה"</strong> (מלכים ב' כא, טז) ולא שמו ליבם עוד לשפיכות דמים.
 תחילה שואלים: <strong>הי</strong> <small>[איזה]</small> <strong>מעשה קדים</strong> <small>[קדם]</small> זה ששנינו במשנה או זה שבתוספתא? <strong>אילימא</strong> <small>[אם נאמר]</small> שקדם מעשה זה שהיתה בו <strong>שפיכות דמים, השתא</strong> <small>[עכשיו]</small> נמצא כי בשל מעשה שהיתה בו <strong>שפיכות דמים לא תקינו פייסא</strong> <small>[תיקנו פייס]</small> והמשיכו לעשות תחרות כמו קודם, על מעשה זה ש<strong>נשברה רגלו תקינו</strong> <small>[התקינו]?!</small> אלא ודאי צריך לומר שהמעשה שבמהלך התחרות <strong>נשברה רגלו</strong> של אחד הכהנים <strong>קדים</strong> <small>[קדם].</small>
 ושואלים: אם כן הוא, שביטלו את התחרות מיד לאחר המעשה הראשון ותיקנו תמורתו פייס, <strong>כיון דתקינו פייסא</strong> <small>[שתיקנו פייס],</small> כל אותו מעשה שהיו רצים בתוך <strong>ארבע אמות מאי עבידתייהו</strong> <small>[מה מעשיהם]?</small> שהרי שוב לא היה מקום לתחרות זו! <strong>אלא</strong> יש לחזור למה שאמרו, <strong>לעולם</strong> יש לומר כי המעשה של <strong>שפיכות דמים קדים</strong> <small>[קודם]</small> היה, אלא <strong>מעיקרא סבור אקראי בעלמא</strong> <small>[מתחילה סברו</small> כי <small>מקרה בלבד]</small> <strong>הוא,</strong> שודאי אין זה מצוי שיגיעו לידי שפיכות דמים, ולא קבעו בגלל אפשרות רחוקה כזאת תקנה גמורה בדבר. <strong>כיון דחזי אפילו ממילא אתו</strong> <small>[שראו שאפילו בדרך כלל באים]</small> הם <strong>לידי סכנה,</strong> שהרי אחר נדחף והופל — <strong>תקינו רבנן פייסא</strong> <small>[תקנו חכמים פייס].</small>
 לאחר ביאור נקודה זו, מבארים כמה פרטים במעשה שסופר בתוספתא: מסופר כי <strong>עמד ר' צדוק על מעלות האולם ואמר: "אחינו בית ישראל שמעו: הרי הוא אומר: "כי ימצא חלל באדמה", אנן</strong> <small>[אנו]</small> <strong>על מי להביא</strong> עגלה <strong>על העיר או על העזרות"?</strong> ותוהים: וכי <strong>ירושלים בת אתויי</strong> <small>[שייכת להביא]</small> <strong>עגלה ערופה היא? והתניא</strong> <small>[והרי שנינו</small> בברייתא<small>]:</small> <strong>עשרה דברים נאמרו בירושלים</strong> שאינה כשאר כל ערי ישראל, <strong>וזו אחת מהן:</strong>
## דף כג:
 <strong>אינה מביאה עגלה ערופה</strong> כי הלכה זו נאמרה רק בעיר שהיא נחלת שבט מסויים מישראל, ואילו ירושלים לא נתחלקה לשבטים, ושייכת לכל ישראל. ועוד: הלא <strong>"לא נודע מי הכהו" כתיב</strong> <small>[נאמר]</small> (דברים כא, א), לומר כי עיקר דין עגלה ערופה הוא כאשר נמצא חלל ואין ידוע מי הרגו <strong>והא</strong> <small>[והרי]</small> זה שנדקר על הכבש <strong>נודע מי הכהו! אלא</strong> יש לומר שר' צדוק לא נתכוון כלל להלכה זו עצמה של עגלה ערופה, אלא <strong>כדי להרבות בבכיה</strong> וכדי להדגיש את הזעזוע שבמאורע אמר מה שאמר.
 נאמר בתוספתא: <strong>בא אביו של תינוק ומצאו כשהוא מפרפר, אמר: הרי הוא כפרתכם</strong> לכשימות אבל <strong>עדיין בני קיים</strong> ולכך אין הסכין בה נדקר טמאה. והוסיפו שם: <strong>ללמדך שקשה עליהם טהרת כלים יותר משפיכות דמים. איבעיא להו</strong> <small>[נשאלה להם]</small> ללומדים שאלה זו: האם יש להבין מהערה זו כי <strong>שפיכות דמים הוא דזל</strong> <small>[ש</small>נעשתה <small>מזולזלת],</small> <strong>אבל טהרת כלים כדקיימא קיימא</strong> <small>[כפי שעמדה היא עומדת]</small> ולא נתכוונו לומר שהקפידו יותר מדי בטהרת כלים, אלא שזלזלו בשפיכות דמים. <strong>או דילמא</strong> <small>[או שמא]</small> <strong>שפיכות דמים כדקיימא קיימא</strong> <small>[כפי שעמדה היא עומדת]</small> <strong>אבל טהרת כלים היא דחמירא</strong> <small>[שחמורה]</small> היתה עליהם יותר מכראוי?
 ומשיבים: <strong>תא שמע</strong> <small>[בוא</small> ו<small>שמע]</small> תשובה לדבר, <strong>מדקא נסיב לה תלמודא</strong> <small>[כיון שהוא מביא את הלימוד]</small> מן הכתוב: <strong>"וגם דם נקי שפך מנשה" שמע מינה</strong> <small>[למד מכאן]</small> שהתכוון לומר כי <strong>שפיכות דמים הוא דזל</strong> <small>[ש</small>נעשתה <small>מזולזלת]</small> <strong>וטהרת כלים כדקיימא קיימא</strong> <small>[כפי שעמדה היא עומדת].</small>
 <big>א</big> מכאן שבים לעיקר המצוה של תרומת הדשן ועניינים הקשורים בה. <strong>תנו רבנן</strong> <small>[שנו חכמים]:</small> נאמר לאחר מצות תרומת הדשן: <strong>"ופשט</strong> את בגדיו <strong>ולבש בגדים אחרים והוציא את הדשן</strong> אל מחוץ למחנה אל מקום טהור<strong>"</strong> (ויקרא ו, ד), <strong>שומעני</strong> (לומד אני) מכאן לכאורה שהחלפת בגדים זו היא מצוה מיוחדת בתורה <strong>כדרך יום הכפורים</strong> שהכהן הגדול מחליף בגדי זהב בבגדי לבן, ואף כאן <strong>שפושט בגדי קודש ולובש בגדי חול,</strong>
 <strong>תלמוד לומר: "ופשט את בגדיו ולבש בגדים אחרים" — מקיש</strong> <small>[משוה]</small> הכתוב <strong>בגדים שלובש לבגדים שפושט, מה להלן</strong> אלה שפושט <strong>בגדי קודש</strong> הם, שהרי עשה בהם מצות תרומת הדשן, <strong>אף כאן</strong> בגדים שמשמשים להוצאת הדשן מן המחנה <strong>בגדי קודש.</strong>
 <strong>אם כן מה תלמוד לומר "</strong>בגדים <strong>אחרים"?</strong> כוונתו לומר: <strong>פחותין מהן</strong> בטיב. <strong>ר' אליעזר אומר:</strong> נאמר: <strong>"אחרים והוציא" לימד על הכהנים בעלי מומין</strong> שהם "אחרים", שאינם ראויים לשאר עבודות הקודש, <strong>שכשרין להוציא</strong> את <strong>הדשן,</strong> שהוא לומד מן הכתובים שכהנים שאינם עושים עבודות אחרות הם העושים מלאכה זו.
 ומעתה מפרשים את הברייתא, <strong>אמר מר</strong> <small>[החכם]</small> בברייתא זו: בגדים <strong>אחרים פחותין מהן,</strong> ומעירים הרי זה <strong>כדתנא דבי</strong> <small>[כמו ששנה</small> החכם <small>מבית</small> מדרשו<small>]</small> של <strong>ר' ישמעאל: בגדים שבשל בהן</strong> אדם <strong>קדרה לרבו</strong> שנתלכלכו על ידי כך <strong>לא ימזוג בהן כוס לרבו</strong> שהוא שירות מכובד וחשוב, וכן הוצאת הדשן לא תיעשה בבגדים המשובחים השייכים לעבודות אחרות. מלשון הברייתא לא נתברר היטב מהו היקף המחלוקת שבין התנא הראשון ור' אליעזר.
 <strong>אמר ריש לקיש כמחלוקת בהוצאה</strong> של הדשן שר' אליעזר מתיר לעשותה על ידי בעלי מומין, <strong>כך מחלוקת בהרמה</strong> שלדעת ר' אליעזר אף בעלי מומים כשרים בה. ואילו <strong>ר' יוחנן אמר: מחלוקת</strong> זו אינה אלא <strong>בהוצאה</strong> של הדשן, <strong>אבל בהרמה — דברי הכל עבודה היא,</strong> ואינה כשרה בבעלי מומים.
 ומסבירים <strong>מאי טעמא</strong> <small>[מה טעמו]</small> של <strong>ריש לקיש — אמר</strong> <small>[</small>יכול היה <small>לומר]</small> <strong>לך: אי סלקא דעתך</strong> <small>[אם עולה בדעתך לומר]</small> כי הרמת הדשן <strong>עבודה היא,</strong> וכי <strong>יש לך עבודה שכשירה בשני כלים</strong> בכתונת ומכנסים בלבד? והרי בתיאור בגדי הכהן הנחוצים להוצאת הדשן נאמר רק: "ולבש הכהן מידו בד ומכנסי בד ילבש על בשרו והרים את הדשן" (ויקרא ו, ג).
 <strong>ור' יוחנן</strong> מסביר: כדי שלא תאמר שנעשית ההוצאה בבגדי חול שלו, לכך <strong>גלי רחמנא</strong> <small>[גלתה התורה]</small> שצריך <strong>בכתונת ומכנסים</strong> שהם בגדי קודש כדין כל עבודה אחרת, ומאחר שגילתה התורה עיקרון זה אם כן <strong>הוא הדין</strong> לשנים האחרים <strong>למצנפת ואבנט.</strong>
 ושואלים: ולדעת ר' יוחנן <strong>ומאי שנא הני</strong> <small>[מדוע שונים אלה]</small> שדווקא אותם הזכיר הכתוב במפורש? ומשיבים: כי לדעתו הוזכרו אלה משום שיש ללמוד מהם הלכות מיוחדות. מה שנאמר: <strong>"מדו בד"</strong> הריהו ללמד שתהא הכתונת <strong>כמדתו</strong> המדוייקת של הכהן דווקא. ומה שנתפרשו: <strong>"מכנסי בד" —</strong> הרי זה בא <strong>לכדתניא</strong> <small>[לכפי ששנינו</small> בברייתא<small>]</small> בענין זה: <strong>מנין שלא יהא דבר קודם</strong> בלבישת בגדי כהונה <strong>למכנסים, שנאמר: "ומכנסי בד ילבש על בשרו"</strong> (ויקרא ו, ג) כלומר, על בשרו ממש, שצריכים המכנסים להיות תחילה.
 ושואלים: <strong>וריש לקיש</strong> שלדעתו נכתבו שנים אלה בדווקא, מנין אם כן למד הוא הלכות מקובלות אלה? ומשיבים: שהוא למד את ההלכות מדיוק לשון הכתובים. כיצד? ענין <strong>מדו</strong> שתהא הכתונת <strong>כמדתו</strong> לומד הוא <strong>מדאפקיה רחמנא</strong> <small>[ממה שהוציאה,</small> ביטאה, <small>התורה]</small> חובת לבישת כתונת <strong>בלשון "מדו".</strong> ואת ההלכה <strong>שלא יהא דבר קודם למכנסים</strong> מן ההדגשה שבכתוב <strong>"על בשרו" נפקא</strong> <small>[יוצא</small> נלמד הדבר<small>]</small> לדעתו.
 ומעירים: <strong>נימא כתנאי</strong> <small>[</small>האם <small>נאמר</small> שמחלוקת זו היא <small>כ</small>מחלוקת <small>תנאים]</small> שנחלקו כבר בנושא זה. שכן שנינו בברייתא: "ומכנסי בד ילבש על בשרו" (ויקרא ו, ג) מאחר שכבר נאמר <strong>"על בשרו" —</strong> ודאי בלבישה מדבר הכתוב, ואם כן <strong>מה תלמוד לומר "ילבש"?</strong> אלא הרי זה בא <strong>להביא</strong> (להוסיף) שצריך ללבוש גם <strong>מצנפת ואבנט</strong> לצורך מצוות <strong>הרמה,</strong> אלה <strong>דברי ר' יהודה.</strong>
 <strong>ר' דוסא אומר:</strong> ריבוי לשון זה "ילבש" בא <strong>לרבות בגדי כהן גדול ביום הכפורים</strong> שהם בגדי לבן כבגדי כהן הדיוט, שהן <strong>כשירין</strong> אחר כך לעבודה <strong>לכהן הדיוט,</strong> ואינם צריכים גניזה לאחר שאין הכהן הגדול יכול ללובשם בשנית לעבודת יום הכיפורים לשנה אחרת.
 <strong>אמר רבי: שתי תשובות בדבר</strong> לדחות רעיון זה, <strong>חדא</strong> <small>[אחת</small> מהן<small>]:</small> משום ש<strong>אבנטו של כהן גדול</strong> ביום הכיפורים עשוי פשתן בלבד ו<strong>לא זהו אבנטו של כהן הדיוט</strong> שאבנט זה עשוי לדעתו כלאים, צמר ופשתים יחד. <strong>ועוד:</strong> וכי <strong>בגדים שנשתמשת בהן קדושה חמורה</strong> של כהן גדול <strong>תשתמש בהן קדושה קלה</strong> של כהן הדיוט?! <strong>אלא מה תלמוד לומר</strong> מן הריבוי <strong>"ילבש" —</strong>
## דף כד.
 <strong>לרבות את השחקים</strong> בגדים שחוקים במקצת, שכשרים לעבודה כל עוד אינם קרועים.
 ועוד לענין מחלוקת זו: בשימוש בבגדי כהן גדול נאמר: <strong>"</strong>ובא אהרן אל אהל מועד ופשט את בגדי הבד אשר לבש בבואו אל הקודש <strong>והניחם שם"</strong> (ויקרא טז, כג), פסוק זה <strong>מלמד</strong> שבגדי הכהן הגדול <strong>טעונין גניזה</strong> שאין להשתמש בהם שוב. <strong>ר' דוסא אומר</strong> (כשיטתו): אף ששוב אינם ראויים לכהן גדול, מכל מקום עדיין <strong>ראוין הן לכהן הדיוט, ומה תלמוד לומר: "והניחם שם",</strong> שלכאורה משמע מכאן שאינם משמשים עוד — <strong>שלא ישתמש בהן</strong> הכהן הגדול עצמו ב<strong>יום הכפורים אחר</strong> לעבודה בקודש הקדשים. עתה חוזרים לענייננו בדבר בגדי כהונה בהוצאת הדשן.
 <strong>מאי לאו</strong> <small>[האם לא]</small> <strong>בהא קמיפלגי</strong> <small>[בענין זה חלוקים]</small> ר' יהודה ור' דוסא, <strong>דמר</strong> <small>[שחכם זה],</small> ר' יהודה, שלדעתו פרט לכתונת ומכנסים שנאמרו בפסוק במפורש, צריך הכהן ללבוש גם מצנפת ואבנט, <strong>סבר:</strong> כי <strong>עבודה היא</strong> ולכן צריכה ארבעה בגדים ולשם כך צריך הוא את הייתור של "ילבש" <strong>ומר</strong> <small>[וחכם זה]</small> ר' דוסא, שלדעתו אינו צריך ללבוש מצנפת ואבנט, <strong>סבר:</strong> כי <strong>לאו עבודה היא</strong> ודיה בשנים המפורשים, ו"ילבש" מלמדנו הלכה אחרת.
 את ההנחה הזו דוחים: אפשר לומר <strong>לא, דכולי עלמא</strong> <small>[לדעת הכל]</small> <strong>עבודה</strong> גמורה <strong>היא, והכא בהא קמיפלגי</strong> <small>[וכאן בענין זה נחלקו]:</small> <strong>מר</strong> <small>[חכם זה],</small> ר' יהודה, <strong>סבר:</strong> כי <strong>צריכא קרא לרבויי</strong> <small>[צריכה פסוק</small> מיוחד <small>לרבות]</small> מצנפת ואבנט, <strong>ומר</strong> <small>[וחכם זה]</small> ר' דוסא, <strong>סבר: לא צריכא קרא לרבויי</strong> <small>[אינה זקוקה לפסוק</small> מיוחד כדי <small>לרבות]</small> והדבר מובן מאליו, שאין עבודה נעשית אלא בכל בגדי כהונה ואין צורך בהדגשה מיוחדת.
 <big>א</big> <strong>בעי ר' אבין: תרומת הדשן</strong> שיעורה <strong>בכמה?</strong> מהו השיעור שיש להרים מן הדשן כדי לצאת ידי מצוות הרמה? האם <strong>מתרומת מעשר ילפינן לה</strong> <small>[לומדים אנו אותה]</small> ולכך יש להרים כמותה אחד ממאה, <strong>או מתרומת</strong> מלקוח השבי ששבו ב<strong>מדין</strong> (במדבר ל״א:כ״ו) <strong>ילפינן לה</strong> <small>[לומדים אנו אותה]</small> שהיא אחד מחמש מאות? <strong>תא שמע</strong> <small>[בוא</small> ו<small>שמע]</small> תשובה לדבר, <strong>דתני</strong> <small>[ששנה]</small> <strong>ר' חייא: נאמר כאן: "והרים</strong> את הדשן<strong>"</strong> (ויקרא ו, ג) <strong>ונאמר להלן</strong> במנחה: <strong>"והרים</strong> ממנו בקומצו מסולת המנחה<strong>"</strong> (ויקרא ו, ח) <strong>מה להלן</strong> מרים <strong>בקומצו — אף כאן</strong> מרים <strong>בקומצו.</strong> ששיעור הרמה הינו קבוע ואינו ניטל כאחוז מסויים מכמות הדשן שעל גבי המזבח.
 ב<strong>אמר רב:</strong> אף שכל עבודות הקודש שהיו במקדש, אסור לזר (מי שאינו כהן) לעשות אותן, מכל מקום רק <strong>ארבע עבודות</strong> מהן, <strong>זר</strong> שעשה אותן <strong>חייב עליהן מיתה</strong> בידי שמים. ואלו הן: <strong>זריקה</strong> של הדם, <strong>והקטרה</strong> של קטורת ואיברים <strong>וניסוך המים</strong> בחג הסוכות <strong>וניסוך היין</strong> על המזבח. <strong>ולוי אמר: אף תרומת הדשן. וכן תנא</strong> <small>[שנה]</small> <strong>לוי במתניתיה</strong> <small>[בקובץ המשניות שלו]:</small> <strong>אף תרומת הדשן.</strong>
 ומסבירים: <strong>מאי טעמא</strong> <small>[מה טעמו]</small> של <strong>רב —</strong> שנאמר: <strong>"ואתה ובניך אתך תשמרו את כהנתכם לכל דבר המזבח ולמבית לפרכת ועבדתם עבדת מתנה אתן את כהנתכם והזר הקרב יומת"</strong> (במדבר יח, ז) וכך הוא למד: <strong>"עבודת מתנה"</strong> — עבודה שיש בה נתינה <strong>ולא עבודת סילוק,</strong> ולכן תרומת הדשן אינה בכלל. <strong>"ועבדתם"</strong> נדרש כמו עבד-תם <strong>עבודה תמה</strong> גמורה ומשלימה כמו זריקה, <strong>ולא עבודה שיש אחריה עבודה</strong> אחרת כמו שחיטה וקבלת הדם והולכתו.
 <strong>ולוי</strong> סבור — כי <strong>רבי רחמנא</strong> <small>[ריבתה התורה]</small> ממה שנאמר: <strong>"לכל דבר המזבח",</strong> ללמד שכל עבודה שעושים על המזבח חשובה היא, ואסורה איסור מיתה לזר, ובכלל זה גם תרומת הדשן. ושואלים: <strong>ורב</strong> מה לומד הוא מ"לכל דבר המזבח"? ומשיבים: כי לדעתו <strong>ההוא</strong> <small>[אותו]</small> ביטוי בא <strong>לאתויי</strong> <small>[להביא]</small> <strong>שבע הזאות שבפנים</strong> שמזה הכהן מפר העלם דבר של ציבור ומפר כהן המשיח ומפר יום הכיפורים על פרוכת קודש הקדשים, ושבע הזאות <strong>שבמצורע</strong> שיהא הזר חייב עליהן אף שאינן על המזבח.
 ושואלים: <strong>ולוי</strong> מהיכן למד הוא הלכות אלה? ומשיבים: <strong>נפקא ליה</strong> <small>[יוצא לו,</small> למד<small>]</small> מריבוי הכתוב שהרי נאמר: <strong>"דבר</strong> המזבח <strong>"</strong>ומלשון הריבוי <strong>"וכל דבר"</strong> למד הוא גם את אלה. ושואלים: <strong>ורב</strong> מה לומד הוא מכאן? ומשיבים: כי הוא את הריבוי <strong>"דבר" "וכל דבר" לא דריש</strong> <small>[אינו דורש]</small> ואינו מוצא שיש ללמוד משינוי זה לימוד מיוחד.
 ומקשים על לוי: <strong>ואימא</strong> <small>[ואמור]</small> שכך יש ללמוד את הכתוב: <strong>"לכל דבר המזבח"</strong> — הרי זה <strong>כלל, "עבודת מתנה"</strong> — הרי הוא <strong>פרט,</strong> אם כן לפנינו <strong>כלל ופרט.</strong> ולפי כללי מדרש ההלכה <strong>אין בכלל אלא מה שבפרט,</strong> ויש ללמוד מכאן: <strong>עבודת מתנה — אין</strong> <small>[כן],</small> <strong>עבודת סילוק — לא,</strong> וקשה אם כן לדעת לוי! ומשיבים: <strong>אמר קרא</strong> <small>[הכתוב]:</small>
## דף כד:
 <strong>"ולמבית לפרכת ועבדתם"</strong> (במדבר יח, ז), וכוונתו: בעבודת הקודש שעושים <strong>אל מבית לפרוכת</strong> בקודש הקדשים, ביום הכיפורים הוא שיש לחלק ולומר שחייבים רק על <strong>עבודת מתנה ולא עבודת סילוק,</strong> כגון הוצאת הכף ומחתה של הקטורת שהיה הכהן הגדול מכניס לקודש הקדשים ביום הכיפורים<strong>. הא</strong> <small>[הרי]</small> מה שעושים <strong>בחוץ, אפילו עבודת סילוק</strong> חייבים עליה.
 ומקשים: <strong>אי הכי</strong> <small>[אם כך]</small> אתה מפרש, אם כן <strong>"ועבדתם"</strong> שלמדת מכך שרק על עבודה תמה, זו שעושה סיום <strong>—</strong> חייבים, אם כן <strong>נמי</strong> <small>[גם כן]</small> תפרש שהוא מתייחס רק <strong>"אל מבית לפרוכת"</strong> שהחובה על הזר היא רק אם עשה <strong>עבודה תמה, ולא עבודה שיש אחריה עבודה</strong> אחרת המשלימה אותה, שאם עשה עבודה כזו — אינו חייב מיתה. <strong>הא</strong> <small>[הרי]</small> בעבודות שבחוץ, <strong>אפילו עבודה שיש אחריה עבודה</strong> תיחשב כעבודת קודש שחייב הזר עליה מיתה!
 ומשיבים: <strong>"ועבדתם"</strong> שנאמר בתוספת ו' החיבור <strong>הדר ערביה קרא</strong> <small>[חזר וערבו הכתוב]</small> לומר שלענין זה דין עבודת חוץ כדין עבודת פנים.
 <strong>בעי</strong> <small>[שאל]</small> <strong>רבא</strong> על פי שיטת לוי: <strong>עבודת סילוק</strong> הנעשית <strong>בהיכל,</strong> כגון דישון המזבח הפנימי ודישון המנורה, <strong>מהו</strong> (מה דינה)? האם <strong>לפנים מדמינן ליה</strong> <small>[מדמים אנו אותה]</small> ואינה נחשבת כעבודת קודש לענין זה, שהרי הן נחשבות כ"עבודה תמה", שהרי אין לאחריהן כלום, <strong>או</strong> שמא לעבודת <strong>חוץ מדמינן ליה</strong> <small>[מדמים אנו אותה]?</small>
 <strong>הדר פשטא</strong> <small>[חזר</small> הוא בעצמו <small>ופתר</small> את הבעיה<small>]:</small> אילו נאמר רק <strong>"מבית"</strong> הייתי מבין רק בעבודות הנעשות בקודש הקדשים, כיון שכתוב גם <strong>"ולמבית לפרוכת"</strong> בתוספת ו' הרי זה בא להוסיף.
 ושואלים: <strong>אלא מעתה</strong> שעל עבודה תמה חייבים גם בהיכל, <strong>זר שסידר את השלחן</strong> של לחם הפנים <strong>ליחייב</strong> <small>[שיהיה חייב]!</small> ומשיבים: הטעם שאינו חייב הוא משום שאין זו עבודה תמה, כי <strong>איכא</strong> <small>[יש]</small> אחריה עדיין <strong>סידור בזיכין</strong> (של לבונה על הלחם). ומקשים: אם כן זר ש<strong>סידר בזיכין</strong> במקדש <strong>ליחייב</strong> <small>[שיהיה חייב]!</small> ודוחים: <strong>איכא</strong> <small>[יש]</small> עדיין עבודה של <strong>סילוק</strong> הבזיכין משם, שהיא בעצם גמר עבודת לחם הפנים <strong>והקטרה,</strong> וכיון שכך אין סידור הבזיכין נחשבת כעבודה תמה.
 ושואלים עוד: <strong>זר שסידר את המנורה ליחייב</strong> <small>[שיהיה חייב]!</small> ודוחים: אין זו עבודה תמה, כי <strong>איכא</strong> <small>[יש</small> עדיין<small>]</small> <strong>נתינת פתילה</strong> במנורה. ומקשים: אם כן נתן <strong>פתילה — ליחייב,</strong> <small>[שיתחייב]!</small> ומשיבים: אף זו אינה סוף עבודה, כי <strong>איכא</strong> <small>[יש</small> עדיין<small>]</small> <strong>נתינת שמן.</strong>
 ומקשים: <strong>נתן שמן ליחייב</strong> <small>[שיתחייב]!</small> ומשיבים: אף זו אינה עבודה גמורה, כי <strong>איכא</strong> <small>[יש</small> עוד<small>]</small> את עבודת ה<strong>הדלקה.</strong> ומקשים: אם כן זר ש<strong>הדליק</strong> את הנרות <strong>ליחייב</strong> <small>[שיתחייב]</small> על כך! ועונים: <strong>הדלקה לאו</strong> <small>[אינה</small> נחשבת<small>]</small> <strong>עבודה,</strong> משום שאין בה מעשה של ממש בגוף המנורה.
 ושואלים: <strong>ולא</strong> (וכי אין זו עבודה)? <strong>והתניא</strong> <small>[והרי שנינו</small> בברייתא<small>]:</small> נאמר: <strong>"ונתנו בני אהרן הכהן אש על המזבח וערכו עצים על האש"</strong> (ויקרא א, ז), <strong>לימד על הצתת אליתא</strong> <small>[קיסם]</small> שבו מדליקים את אש המזבח, <strong>שלא תהא אלא בכהן כשר, ובכלי שרת!</strong> הרי שאף ההדלקה נחשבת כעבודה! ומשיבים: <strong>הצתת אליתא</strong> <small>[קיסם]</small> — <strong>עבודה</strong> חשובה <strong>היא,</strong> שעושים מעשה בקיסם זה, אבל ה<strong>הדלקה</strong> עצמה <strong>לאו עבודה היא.</strong>
 ומוסיפים לשאול: <strong>אלא מעתה זר שסידר את המערכה</strong> שעל המזבח <strong>ליחייב</strong> <small>[שיתחייב]</small> שהרי זו עבודת מתנה! ומשיבים: אין זו עבודה תמה, כי <strong>איכא</strong> <small>[יש]</small> עדיין <strong>סידור שני גזירי עצים</strong> שמניחים למצוה בכל יום, והם באים אחר כך. ושואלים: אם כן, זר ש<strong>סידר שני גזירין</strong> של עצים <strong>ליחייב</strong> <small>[שיתחייב]!</small> ומשיבים: <strong>איכא</strong> <small>[יש</small> עדיין<small>]</small> <strong>סידור אברים</strong> על האש שבא לאחר מכן.
 ומקשים: <strong>והא</strong> <small>[והרי]</small> <strong>אמר ר' אסי אמר ר' יוחנן: זר שסידר שני גזירי עצים חייב,</strong> משמע שעבודה גמורה היא! ומשיבים: אכן, <strong>בהא פליגי</strong> <small>[בענין זה חלוקים]</small> רב ור' יוחנן; <strong>מר</strong> <small>[חכם זה],</small> ר' יוחנן, <strong>סבר:</strong> כי סידור שני גזירי עצים <strong>עבודה תמה היא,</strong> עבודה גמורה שאין עוד אחריה עבודה ממינה. <strong>ומר</strong> <small>[וחכם זה],</small> רב, <strong>סבר: לאו עבודה תמה היא,</strong> ואינה מסתיימת אלא בסידור האיברים על העצים.
 לגוף המחלוקת שהוזכרה תחילה מעירים: <strong>תניא כוותיה</strong> <small>[שנויה</small> ברייתא <small>כשיטתו]</small> של <strong>רב, תניא כוותיה</strong> <small>[</small>ו<small>שנויה</small> ברייתא <small>כשיטתו]</small> של <strong>לוי. תניא כוותיה</strong> <small>[שנויה</small> ברייתא <small>כשיטתו]</small> של <strong>רב: עבודות שזר חייב עליהם מיתה,</strong> אלו הן: <strong>זריקת דם בין לפנים</strong> במזבח הזהב או על הפרוכת <strong>בין לפני ולפנים</strong> שנעשית ביום הכיפורים בין בדי הארון בקודש הקדשים. <strong>והמזה</strong> את הדם של <strong>חטאת העוף, והממצה</strong> את דם עולת העוף על קיר המזבח כדינה, <strong>והמקטיר</strong> את <strong>עולת העוף</strong> על המזבח, <strong>והמנסך שלשה לוגין מים,</strong> או <strong>שלשה לוגין יין</strong> על המזבח. ולא מנה תרומת הדשן ביניהן.
 <strong>תניא כוותיה</strong> <small>[שנויה</small> ברייתא <small>כשיטתו]</small> של <strong>לוי: עבודות שזר חייב עליהן מיתה</strong> אלו הן: <strong>המרים את הדשן, ושבע הזאות שבפנים</strong> בקודש הקדשים, והזאות <strong>שבמצורע,</strong> וכן <strong>המעלה</strong> (מקטיר) <strong>על גבי המזבח בין דבר כשר בין דבר פסול.</strong>
 <big>א</big> עתה חוזרים לפירוש דברי המשנה. ושואלים: <strong>למה מפיסין?</strong> על שאלה זו תוהים: <strong>למה מפיסין?!</strong> הלא התשובה היא <strong>כדאמרן</strong> <small>[כפי שאמרנו]</small> כדי שלא יבואו לידי קטטה! ומסבירים: <strong>אלא</strong> כך יש להבין את השאלה: <strong>למה מפיסין וחוזרין ומפיסין</strong> ארבע פעמים ביום, שיתכנסו פעם אחת בלבד ויפיסו על כל העבודות בכינוס זה!
 <strong>אמר ר' יוחנן: כדי להרגיש</strong> (להרעיש) ברעש המתכנסים את <strong>כל העזרה, שנאמר: "אשר יחדו נמתיק סוד בבית אלהים נהלך ברגש"</strong> (תהלים נה, טו), ללמדנו שיש צורך להרגיש ולעשות פומבי לעבודת הקודש ולהכנות לה וזהו מכבוד המקדש.
 ושואלים: <strong>במה מפיסין,</strong> מה היו בגדי הכהנים המשתתפים בפייס? <strong>רב נחמן אמר:</strong> שהכהנים היו לבושים אז <strong>בבגדי חול, ורב ששת אמר:</strong> שהיו לבושים <strong>בבגדי קדש.</strong>
 ומסבירים את שיטותיהם; <strong>רב נחמן אמר: בבגדי חול, דאי אמרת</strong> <small>[שאם אומר אתה]</small> שעושים זאת <strong>בבגדי קדש,</strong> הלא <strong>איכא</strong> <small>[יש]</small> <strong>בעלי זרועות</strong> תקיפים וחזקים, <strong>דחמסי ועבדי</strong> <small>[שחומסים ועושים</small> עבודה<small>]</small> אף שלא זכו בגורל, שהרי הם לבושים כבר וראויים לעבודה. <strong>רב ששת אמר:</strong> עושים זאת <strong>בבגדי קדש. דאי אמרת</strong> <small>[שאם אומר אתה]</small> שיעשו זאת <strong>בבגדי חול, אגב חביבותיה מיקרו ועבדי</strong> <small>[מתוך חביבותה</small> של העבודה להם <small>יזדמן שיעשו</small> עבודה<small>]</small> בבגדי חול שעליהם, ופוסלים איפוא את עבודתם.
 <strong>אמר רב נחמן: מנא אמינא לה</strong> <small>[מנין אומר אני אותה]</small> את דעתי זו, <strong>דתנן</strong> <small>[ש</small>כן <small>שנינו</small> במשנה<small>]:</small> <strong>מסרון</strong> את הכהנים <strong>לחזנין</strong> (שמשין) <strong>והיו מפשיטין אותן את בגדיהן, ולא היו מניחין עליהן אלא מכנסים בלבד.</strong>
## דף כה.
 <strong>מאי לאו</strong> <small>[האם לא</small> מדובר<small>]</small> <strong>באותן שזכו לפייס</strong> שמסופר כיצד היו פושטים מהם בגדי חול ומלבישים אותם בגדי כהונה. <strong>אמר רב הונא בר יהודה אמר רב ששת</strong> לדחות ראיה זו: <strong>לא,</strong> אפשר לפרש שהיו כולם לבושים בבגדי קודש ומדובר דווקא <strong>באותן שלא זכו לפייס</strong> וכאן מבארים כיצד היו פושטים מהם את בגדי הכהונה שלבשו בשעת הפייס.
 ומעירים: <strong>הכי נמי מסתברא</strong> <small>[כך גם כן מסתבר]</small> לומר כדברי רב ששת בהסבר זה. <strong>דאי סלקא דעתך</strong> <small>[שאם עולה על דעתך</small> לומר<small>]</small> שמדובר <strong>באותן שזכו לפייס</strong> ומבואר כיצד הפשיטום בגדי חול והלבישום בגדי קודש, כיצד אם כן נאמר שם: <strong>"לא היו מניחין עליהן אלא מכנסים בלבד"?</strong> שמזה משמע כי היו מלבישים אותם בגדי קודש על בגדי החול ואחר כך בעודם לובשים את בגדי הקודש היו פושטים את מכנסי החול וחוזרים ולובשים את של קודש, <strong>והתניא</strong> <small>[והרי שנינו</small> בברייתא<small>]:</small> <strong>מניין שלא יהא דבר קודם למכנסים</strong> בלבישת בגדי כהונה — <strong>תלמוד לומר: "ומכנסי בד יהיו על בשרו"</strong> (ויקרא טז, ד), ומכאן משמע שבשעת לבישת מכנסי הקודש, היו הם לבושים כבר בבגדי הקודש!
 ושואלים: <strong>ואידך</strong> <small>[והאחר]</small> רב נחמן, מה עונה הוא על קושיה זו? ומסבירים כי לדעתו <strong>הא לא קשיא</strong> <small>[זו אינה קשה]</small> <strong>הכי קתני</strong> <small>[כך שנה,</small> כך ראוי להבין<small>]:</small> <strong>עד שעודן עליהן בגדי חול מלבישין אותן מכנסי קדש, והיו מפשיטין אותן בגדי חול ולא היו מניחין אלא מכנסים בלבד</strong> מבגדי הקודש, ואם כן אין ראיה גמורה לדבר.
 <strong>אמר רב ששת: מנא אמינא לה</strong> <small>[מנין אומר אני</small> את שיטתי <small>זו]</small> שבבגדי קודש היו עושים את הפייס — <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>לשכת הגזית כמין בסילקי</strong> (אולם גדול של ארמון) <strong>גדולה היתה, הפייס</strong> היה נערך <strong>במזרחה</strong> של הלשכה, <strong>וזקן</strong> (חכם) מבית הדין היה <strong>יושב במערבה</strong> להורות ולדון להם בכל מקרה של ספק. <strong>והכהנים מוקפין ועומדין</strong> במעגל <strong>כמין בכוליאר</strong> (צמיד), <strong>והממונה בא ונוטל מצנפת מראשו של אחד מהן, ויודעין שממנו</strong> ה<strong>פייס מתחיל</strong> וממנו מתחילים בספירה. ומעתה <strong>אי סלקא דעתך</strong> <small>[אם עולה על דעתך</small> לומר<small>]</small> שבשעת הפייס היו הכהנים לבושים <strong>בבגדי חול,</strong> אם כן <strong>מצנפת בבגדי חול מי איכא</strong> <small>[האם ישנה]:</small> והלא היא מיוחדת רק לבגדי כהונה, ואם כן מכאן ראיה שהיו לבושים בבגדי קודש.
 ודוחים: <strong>אין</strong> <small>[כן]</small> יש מצנפת בבגדי חול, כיצד — <strong>כדתני</strong> <small>[כפי ששנה]</small> <strong>רב יהודה ואיתימא</strong> <small>[ויש אומרים]</small> שהיה זה <strong>רב שמואל בר יהודה: כהן שעשתה לו אמו כתונת</strong> משלה כעין כתונת כהונה, מתוך חיבת בנה וחיבת המצוה <strong>עובד בה</strong> הבן <strong>עבודת יחיד</strong> אבל לא יקריב בה קרבנות הצבור. ואם כן יתכן שיהיו לכהנים מצנפות של חול שהיו כעין בגדי כהונה.
 אגב הזכרת הברייתא בענין הפייס <strong>אמר אביי: שמע מינה</strong> <small>[למד ממנה]</small> מאותה ברייתא כי <strong>לשכת הגזית</strong> היתה בנויה <strong>חציה בקדש</strong> (בתוך העזרה) <strong>וחציה בחול</strong> (בהר הבית), <strong>ושמע מינה</strong> <small>[ולמד ממנה]</small> גם כן כי <strong>שני פתחים היו לה</strong> ללשכה זו <strong>אחד פתוח בקדש, ואחד פתוח בחול.</strong> והוא מסביר דבריו: <strong>דאי סלקא דעתך</strong> <small>[שאם עולה על דעתך</small> לומר<small>]</small> כי לשכת הגזית <strong>כולה בקדש</strong> — כיצד זה אמרו כי <strong>זקן יושב במערבה? והאמר מר</strong> <small>[והרי אמר החכם]:</small> <strong>אין</strong> רשות <strong>ישיבה בעזרה אלא למלכי בית דוד בלבד.</strong> ואם הזקן יושב שם משמע שלא היה זה תחום הקודש.
 <strong>ואי סלקא דעתך</strong> <small>[ואם עולה על דעתך</small> לומר<small>]</small> להיפך, כי לשכה זו <strong>כולה בחול</strong> היא, אם כן איך עושים <strong>פייס במזרחה? והא בעינן</strong> <small>[והרי צריכים אנו]</small> לקיים את הכתוב: <strong>"בבית אלהים נהלך ברגש"</strong> (תהלים נה, טו) שממנו נלמד כי לכבוד המקדש היו כל המשתתפים בפייס עומדים בהיכל, כדי שישמע בו רעש, ואם היה הפייס נעשה בחול הרי <strong>ליכא</strong> <small>[אין</small> כאן<small>],</small> שהרי אין זה בית אלוהים, המקדש עצמו, כי אם הר הבית. <strong>אלא שמע מינה</strong> <small>[למד מכאן]</small> כי לישכה זו <strong>חציה בקדש וחציה בחול.</strong>
 ועוד: <strong>אי סלקא דעתך</strong> <small>[ואם עולה על דעתך</small> לומר<small>]</small> כי <strong>פתח אחד</strong> בלבד <strong>יש לה</strong> ללשכה זו <strong>ופתוח לקדש</strong> כיצד אם כן היה <strong>זקן יושב במערבה? והתנן</strong> <small>[והרי שנינו</small> במשנה<small>]:</small> <strong>הלשכות הבנויות בחול</strong> בשטח הר הבית אבל <strong>פתוחות לקדש</strong> לעזרה <strong>— תוכן קודש</strong> כקדשות העזרה אף שהן עצמן בהר הבית שדינו חול. ומצד שני <strong>אי סלקא דעתך</strong> <small>[אם עולה על דעתך]</small> שהיה לה פתח אחד בלבד שהיה <strong>פתוח לחול</strong> אם כן כיצד עושים <strong>פייס במזרחה? והתנן</strong> <small>[והרי שנינו</small> במשנה<small>]:</small> לשכות <strong>בנויות בקדש ופתוחות לחול</strong> אף על פי שהן עצמן בקודש — <strong>תוכן חול. אלא לאו</strong> <small>[האם לא]</small> <strong>שמע מינה</strong> <small>[נלמד מכאן]</small> כי <strong>שני פתחים היו לה, אחד פתוח בקדש ואחד פתוח לחול.</strong>
 <big>א משנה</big> <strong>הפייס השני</strong> שהיו עושים בין הכהנים בכל יום היה: <strong>מי שוחט</strong> את קרבן התמיד של שחרית, <strong>מי זורק</strong> את דמו, <strong>מי מדשן מזבח הפנימי</strong> מאפרו, <strong>ומי מדשן</strong> (מוציא את האפר והפתילות החרוכות) <strong>את המנורה, ומי מעלה אברים</strong> של קרבן התמיד <strong>לכבש</strong> שליד המזבח כדי להקטירם אחר כך.
 וכך היו מחלקים את האיברים להעלותם: <strong>הראש והרגל</strong> הימנית מעלה כהן אחד, <strong>ושתי הידים</strong> (הרגלים הקדמיות) היה מעלה כהן שני, את <strong>העוקץ</strong> חוליות השדרה האחרונות והאליה <strong>והרגל</strong> השמאלית היה מעלה כהן שלישי, <strong>והחזה והגרה</strong> (הצואר) ומקצת איברים פנימיים המחוברים אליו, כגון: הקנה והכבד והלב והחזה היו מועלים על ידי כהן רביעי, <strong>ושתי הדפנות</strong> (הצלעות) על ידי כהן חמישי, <strong>והקרבים</strong> בכהן שישי. <strong>והסולת</strong> של מנחת קרבן התמיד בכהן שביעי, <strong>והחביתין</strong> (מנחה שהיה מביא הכהן הגדול בכל יום) בכהן שמיני, <strong>והיין</strong> בכהן תשיעי. ובסך הכל <strong>שלשה עשר כהנים זכו בו</strong> בפייס זה, תשעת הכהנים המעלים את התמיד והנספח לו, וארבעה שעסקו בשחיטה זריקה דישון המזבח ודישון המנורה.
 <strong>אמר בן עזאי לפני ר' עקיבא משום</strong> (משמו של) <strong>ר' יהושע:</strong> לא כך היו מעלים את התמיד אלא <strong>דרך הלוכו</strong> בחייו <strong>היה קרב</strong> על המזבח ולא כסדר שאמרנו. וכאשר יבואר בסוגיית הגמרא.
 <big>ב גמרא</big> <strong>איבעיא להו</strong> <small>[נשאלה להם]</small> ללומדים שאלה זו: <strong>כשהן מפיסין</strong> (עושין את הפייס) האם <strong>לעבודה אחת</strong> בלבד הן <strong>מפייסין,</strong> כגון לשחיטת התמיד, ושאר שתים עשרה העבודות האחרות שנמנו במשנה היו מתחלקות בין הכהנים העומדים לצידו, לפי סדר עמידתם, <strong>או דילמא</strong> <small>[שמא]</small> <strong>לכל עבודה ועבודה</strong> משלוש עשרה העבודות האמורות, בנפרד <strong>הן מפייסין?</strong> ומשיבים: <strong>תא שמע</strong> <small>[בוא</small> ו<small>שמע]</small> ממה ששנינו: <strong>ארבע פייסות היו שם. ואי סלקא דעתך</strong> <small>[ואם עולה על דעתך</small> לומר<small>]</small> כי <strong>לכל עבודה</strong> בנפרד <strong>הן מפייסין</strong> — אם כן <strong>טובא הוו</strong> <small>[הרבה</small> פייסות <small>היו]</small> ובודאי יותר מארבעה! <strong>אמר רב נחמן בר יצחק:</strong> מכאן אין ראיה, כי אפשר לומר ש<strong>הכי קאמר</strong> <small>[כך אמר]:</small> <strong>ארבע פעמים</strong> היו הכהנים <strong>נכנסין</strong> ומתקבצים כדי <strong>להפיס, ולכל חדא וחדא</strong> <small>[אחת ואחת,</small> פעם ופעם<small>]</small> <strong>היו בה טובא</strong> <small>[הרבה]</small> <strong>פייסות,</strong> לכל עבודה לחוד.
## דף כה:
 <strong>תא שמע</strong> <small>[בוא</small> ו<small>שמע]</small> ראיה ממקור אחר; ממה ששנינו: <strong>ר' יהודה אומר:</strong> כשעשו פייס לקטורת, אף על פי שהיו צריכים לעבודה זו שני כהנים, האחד שהיה מוליך את הקטורת להקטרה בהיכל והשני שהיה חותה גחלים מהמזבח החיצון והיה מכניסם להיכל ומניחם על גבי מזבח הזהב, כדי שיוכל חבירו להניח עליהם את הקטורת, מכל מקום <strong>לא היה פייס</strong> מיוחד להולכת ה<strong>מחתה אלא כהן שזכה בקטרת אומר לזה שעמו</strong> (שעומד סמוך לו) <strong>זכה עמי במחתה.</strong> הרי שלא עשו פייס מיוחד לכל עבודה בנפרד!
 ראיה זו דוחים: <strong>שאני</strong> <small>[שונה]</small> <strong>מחתה וקטרת דחדא עבודה היא</strong> <small>[ש</small>כ<small>עבודה אחת היא]</small> נחשבת, ולכן אין ראוי לעשותה בשני פייסות.
 <strong>איכא דאמרי</strong> <small>[יש אומרים]</small> שממקור זה רצוננו להוכיח מתחילה הוכחה הפוכה: <strong>דוקא מחתה וקטרת דחדא עבודה</strong> <small>[ש</small>כ<small>עבודה אחת]</small> <strong>היא</strong> אמר ר' יהודה שאין צורך בפייס לחוד <strong>אבל שאר עבודות — בעי</strong> <small>[צריך]</small> <strong>פייס</strong> לכל אחת בנפרד!
 ודוחים ראיה זו: מכאן אין להוכיח כי <strong>מחתה אצטריכא ליה</strong> <small>[הוצרכה לו]</small> לומר במפורש שאינה צריכה פייס, ולא משום שאין כן הסדר בשאר עבודות, אלא, <strong>סלקא דעתך אמינא</strong> <small>[יעלה על דעתך לומר]</small> <strong>הואיל</strong> ועבודה זו <strong>לא שכיחא</strong> <small>[אינה מצויה]</small> שהרי נעשית רק פעמיים בכל יום ואינה כשאר הקרבנות שבאים נדבה <strong>ומעתרא</strong> <small>[והיא מעשירה],</small> שאמרו חכמים שהקטרת הקטורת היא סגולה לעושר, <strong>נתקין לה פייס בפני עצמה</strong> שהרי רבים הקופצים עליה. <strong>קא משמע לן</strong> <small>[השמיע לנו]</small> כי בכל זאת אין עושים כן, ואם כן אין מכאן ראיה.
 <strong>תא שמע</strong> <small>[בוא</small> ו<small>שמע]</small> ממה ששנה <strong>ר' חייא</strong> במפורש: <strong>לא לכל עבודה ועבודה מפייסין, אלא כהן שזכה בתמיד שנים עשר אחיו הכהנים</strong> העומדים סמוך לו <strong>נמשכין עמו</strong> לשאר עבודות שבקרבן התמיד. ומסכמים: אכן, <strong>שמע מינה</strong> <small>[למד מכאן]</small> שכן הוא.
 <big>א</big> שנינו במשנה: <strong>פייס השני</strong> מי שוחט מי זורק וכו'. <strong>איבעיא להו</strong> <small>[נשאלה להם]</small> ללומדים השאלה: <strong>מי מקבל</strong> את הדם? שהרי לא נזכר בין הזוכים בפייס הכהן המקבל את הדם היוצא בשעת שחיטה, שאותו יש לזרוק אחר כך על המזבח. ואם כן מובן שכהן העושה עבודה אחרת עוסק גם בקבלת הדם, ויש לחקור האם ה<strong>שוחט</strong> עצמו <strong>מקבל,</strong> וטעם הדבר: <strong>דאי אמרת</strong> <small>[שאם אומר אתה]</small> כי ה<strong>זורק</strong> הוא ש<strong>מקבל,</strong> אם כן יכול להווצר מצב ש<strong>אגב חביבותיה</strong> <small>[חביבותה]</small> של המצוה, שהוא חפץ למהר ולזרוק אינו ממתין ו<strong>לא</strong> <small>[אינו]</small> <strong>מקבל ליה לכוליה</strong> <small>[את כל]</small> ה<strong>דם,</strong> אלא כשיש בידו דם כדי זריקה ממהר הוא לזורקו.
 <strong>או דילמא</strong> <small>[שמא]</small> נאמר בצד אחר: כי <strong>זורק מקבל, דאי אמרת</strong> <small>[שאם אומר אתה]</small> שה<strong>שוחט</strong> הוא ש<strong>מקבל — זימנין דשחיט</strong> <small>[פעמים ששוחט]</small> <strong>זר,</strong> שהרי שחיטת הקרבן אינה בין עבודות הקודש ומותרת בכל אדם, ולפי ההרגל יקבל הוא עצמו את הדם וישכח כי הקבלה מצות כהונה היא?
 ומביאים ראיה: <strong>תא שמע</strong> <small>[בוא</small> ו<small>שמע]</small> ממה ששנינו במשנה: הכהן הגדול <strong>בן קטין עשה שנים עשר דד</strong> (פיות) <strong>לכיור</strong> הגדול במקום שנים שהיו לו קודם <strong>כדי שיהיו שנים עשר אחיו הכהנים העסוקין בתמיד, מקדשין</strong> (רוחצין) <strong>ידיהן ורגליהן בבת אחת.</strong>
 <strong>ואי סלקא דעתך</strong> <small>[ואם עולה על דעתך</small> לומר<small>]</small> כי ה<strong>שוחט</strong> הוא גם זה ה<strong>מקבל —</strong> אם כן <strong>תליסר הוי</strong> <small>[שלושה עשר הם]</small> כפי שנמנו במשנה! כי לשחיטה בלבד אין חייבים לרחוץ ידים ורגלים, שכן אינה עבודת קודש וכשרה גם בזר, אולם אם השוחט הוא גם המקבל, ודאי שצריך הוא לרחוץ לפני הקבלה שהיא עבודת קודש! <strong>אלא לאו</strong> <small>[האם לא]</small> <strong>שמע מינה</strong> <small>[למד מכאן]</small> כי ה<strong>זורק</strong> הוא ה<strong>מקבל</strong> את הדם. ומסכמים: אכן, <strong>שמע מינה</strong> <small>[למד מכאן]</small> שכן הוא.
 <strong>אמר ליה</strong> <small>[לו]</small> <strong>רב אחא בריה</strong> <small>[בנו]</small> של <strong>רבא לרב אשי: אף אנן נמי תנינא</strong> <small>[אנו שנינו גם כן]</small> במשנתנו ראיה לדבר, שנאמר בסדר עבודת התמיד: <strong>שחט השוחט, וקבל המקבל ובא לו לזרוק</strong> משמע שהמקבל הוא זה שזורק. ומסכמים: אכן, <strong>שמע מינה</strong> <small>[למד מכאן].</small>
 <big>ב</big> במשנה הובא ש<strong>אמר בן עזאי לפני ר' עקיבא</strong> בשם ר' יהושע שהיו מעלים את התמיד כדרך הילוכו, שחלקו הקדמי עולה תחילה. <strong>תנו רבנן</strong> <small>[שנו חכמים]</small> בתוספתא: <strong>כיצד דרך הלוכו?</strong> — באופן זה: <strong>הראש והרגל</strong> תחילה, ולאחריהם כסדר הזה <strong>החזה והגרה, ושתי ידים, ושתי דפנות, העוקץ</strong> (הזנב) <strong>והרגל. ר' יוסי אומר: דרך הפשטו היה קרב, כיצד דרך הפשטו?</strong> — מפשיטין אותו <strong>הראש והרגל</strong> יחד, <strong>העוקץ והרגל</strong> יחד, ואחר כך <strong>שתי דפנות, ושתי ידים, החזה והגרה.</strong>
 ו<strong>ר' עקיבא אומר: דרך ניתוחו</strong> לאיברים לאחר ההפשטה <strong>היה קרב.</strong> ו<strong>כיצד דרך ניתוחו? — הראש והרגל, ושתי ידים, החזה, והגרה, ושתי דפנות, והעוקץ והרגל. ר' יוסי הגלילי אומר: דרך עילויו</strong> (טיבו) <strong>היה קרב</strong> שהחלקים המובחרים הם היו עולים ראשונה. <strong>כיצד דרך עילויו? — הראש והרגל, החזה והגרה, ושתי הדפנות, העוקץ והרגל</strong> ולבסוף <strong>שתי הידים.</strong>
 על דברי ר' יוסי הגלילי מקשים: <strong>והכתיב</strong> <small>[והרי נאמר]:</small> <strong>"כל נתח טוב ירך וכתף"</strong> (יחזקאל כד, ד) משמע שאלה הם החלקים המובחרים, ומדוע אין ר' יוסי מקדימם (ר"ח)? ומשיבים: <strong>ההיא</strong> <small>[יחזקאל כד, ד]</small> מדובר בצאן <strong>כחושה,</strong> שבה אכן הירך והכתף הן המובחרות, אבל בכבש התמיד שהיו נוהגים להביאו מן המובחר, החלקים האחרים טובים יותר.
 <strong>אמר רבא: בין</strong> לשיטת <strong>תנא דידן</strong> <small>[התנא שלנו,</small> במשנתנו<small>]</small> <strong>ובין</strong> לשיטת <strong>ר' יוסי בתר עילויא דבישרא אזלינן</strong> <small>[אחר עילויו</small> וטיבו <small>של הבשר הולכים]</small> וטעם ההבדל בדעותיהם הוא, כי <strong>מר אזיל בתר איברא דבישרא</strong> <small>[חכם זה</small>, התנא שלנו, <small>הולך אחר אבריו,</small> גודלו, <small>של הבשר]</small> <strong>ומר</strong> <small>[חכם זה],</small> ר' יוסי, <strong>אזיל בתר שמנא דבישרא</strong> <small>[הולך אחר שומנו של הבשר].</small>
 ושואלים: לפי כל הדעות <strong>מאי טעמא סלקא</strong> ה<strong>רגל</strong> <small>[מה הטעם עולה]</small> <strong>בהדי רישא</strong> <small>[יחד עם הראש],</small> ומה הקשר ביניהם? ומסבירים: <strong>משום דרישא נפישי ביה עצמות</strong> <small>[שבראש מרובות בו עצמות],</small> לכך <strong>קרבא</strong> <small>[קריבה]</small> גם ה<strong>רגל בהדיה</strong> <small>[עמו]</small> כדי להשלים למנה יפה.
 ועוד שואלים: זה <strong>דכולי עלמא מיהת</strong> <small>[שלדעת הכל]</small> ה<strong>ראש קרב ברישא</strong> <small>[בתחילה],</small> <strong>מנא לן</strong> <small>[מניין לנו]</small> דבר זה? <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>מניין לראש ופדר שקודמין לכל האברים</strong> בהקרבה — <strong>תלמוד לומר:</strong> "וניתח אתו לנתחיו ו<strong>את ראשו ואת פדרו וערך</strong> הכהן אותם על העצים אשר על האש אשר על המזבח" (ויקרא א, יב). ושואלים: <strong>ואידך</strong> <small>[והאחר],</small> ה<strong>פדר אחרינא</strong> <small>[האחר]</small> שנאמר לאחר מכן: "את הנתחים את הראש ואת הפדר"
## דף כו.
 <strong>למאי אתא</strong> <small>[למה בא]</small> ללמדנו? ומסבירים <strong>לכדתניא</strong> <small>[לכפי ששנינו</small> בברייתא<small>]:</small> <strong>כיצד היה עושה — נותן את הפדר</strong> על <strong>בית השחיטה,</strong> על הצואר החתוך, <strong>ומעלהו</strong> כך, <strong>וזהו דרך כבוד של מעלה</strong> שלא יראה בית השחיטה מגולה ודמו שותת.
 <big>א משנה</big> <strong>הפייס השלישי</strong> היו מכריזים: <strong>חדשים לקטרת</strong> שלא הקריבו קטורת מימיהם <strong>באו והפיסו.</strong> והפייס <strong>הרביעי: חדשים</strong> שלא עשו עבודה זו <strong>עם ישנים</strong> שעשוה כבר — <strong>מי מעלה אברים מן הכבש,</strong> ששם הניחוהו הכהנים שזכו בהבאתו <strong>למזבח.</strong>
 <big>ב גמרא</big> <strong>תנא</strong> <small>[שנה</small> החכם בתוספתא<small>]:</small> <strong>מעולם לא שנה אדם בה</strong> בעבודת הקטורת, שתמיד נמצא כהן חדש לעבודה זו. ושואלים: <strong>מאי טעמא</strong> היו מקפידים שלא ישנה בה אדם? <strong>אמר ר' חנינא: מפני שמעשרת</strong> מפני שסגולתה להביא עושר, ולכך רצו שכל כהן יזכה בכך.
 <strong>אמר ליה</strong> <small>[לו]</small> <strong>רב פפא לאביי: מאי טעמא</strong> <small>[מה טעם הדבר],</small> מניין יודע אתה כי יש בקטורת סגולה לעשירות? <strong>אילימא</strong> <small>[אם תאמר]</small> <strong>משום דכתיב</strong> <small>[שנאמר]:</small> <strong>"ישימו קטרה באפך</strong> וכליל על מזבחך<strong>"</strong> (דברים לג, י) <strong>וכתיב בתריה</strong> <small>[ונאמר אחריו]:</small> <strong>"ברך ה' חילו</strong> ופועל ידיו תרצה<strong>"</strong> (דברים לג, יא), <strong>אי הכי</strong> <small>[אם כך]</small> <strong>עולה נמי</strong> <small>[גם כן]</small> תהיה סגולה לעושר, <strong>הכתיב</strong> <small>[הרי נאמר]</small> בה: <strong>"וכליל על מזבחך"!</strong>
 <strong>אמר ליה</strong> <small>[לו]</small> אביי: אף על פי כן, <strong>הא שכיחא</strong> <small>[זו</small> הקרבת עולה <small>מצויה]</small> שהרי יש הרבה עולות חובה ונדבה <strong>והא לא שכיחא</strong> <small>[וזו אינה מצויה]</small> ומסתבר לומר שמתנת העושר אינה ניתנת לכולם, אלא מעט מעט ליחידים.
 אגב הזכרת פסוקים אלה <strong>אמר רבא: לא משכחת צורבא מרבנן דמורי</strong> <small>[אין אתה מוצא תלמיד חכם המורה</small> הלכה<small>]</small> <strong>אלא</strong> אחד <strong>דאתי</strong> <small>[שהוא בא]</small> או <strong>משבט לוי או משבט יששכר,</strong> וראיה לדבר — שבט <strong>לוי, דכתיב</strong> שנאמר בו: <strong>"יורו משפטיך ליעקב</strong> ותורתך לישראל<strong>"</strong> (דברים לג, י). ושבט <strong>יששכר, דכתב</strong> שנאמר בו: <strong>"ומבני יששכר יודעי בינה לעתים לדעת מה יעשה ישראל"</strong> (דברי הימים א' יב, לג). ושואלים: <strong>ואימא</strong> <small>[ואמור]</small> כי משבט <strong>יהודה נמי</strong> <small>[גם כן],</small> <strong>דכתיב</strong> <small>[ש</small>הרי <small>נאמר]:</small> <strong>"יהודה מחקקי"</strong> (תהלים ס, ט)! ומשיבים: אכן, לתורה זוכים גם בני יהודה, ורבא לענין <strong>אסוקי שמעתא אליבא דהילכתא קאמינא</strong> <small>[העלאת שמועה,</small> העיון, <small>על פי הלכה אומר אני],</small> כי אף שישנם תלמידי חכמים מופלגים גם בשבטים אחרים, אבל אלה הזוכים להגיע מתוך המשא והמתן למסקנות הלכתיות אינם באים אלא משני שבטים אלו.
 <big>ג</big> <strong>אמר ר' יוחנן: אין מפייסין</strong> על שחיטת והקרבת <strong>תמיד של בין הערבים</strong> לחוד, <strong>אלא כהן שזכה בו</strong> באחת מן העבודות הנעשות בקרבן התמיד של <strong>שחרית זוכה בו</strong> בעבודה זו גם בתמיד של <strong>ערבית,</strong> ופייס זה לשתי העבודות כאחת. <strong>מיתיבי</strong> <small>[מקשים]</small> ממה ששנינו: <strong>כשם שמפייסין שחרית כך מפייסין בין הערבים,</strong> הרי ששני פייסות נפרדים היו! ומשיבים: <strong>כי תניא</strong> <small>[כאשר שנויה</small> הברייתא] <strong>ההיא —</strong> הרי זה <strong>בקטרת</strong> בלבד, שבעשייתה היה עסוק בכל פעם כהן אחר, כאמור.
 ומקשים: <strong>והתניא</strong> <small>[והרי שנינו</small> בברייתא<small>]:</small> <strong>כשם שמפייסין לו שחרית כך מפייסין לו ערבית</strong> משמע ששתי פייסות הן לקרבן התמיד, שהרי נאמר הדבר בלשון זכר, ("לו"), ומכוון בודאי לקרבן התמיד! ומשיבים: <strong>אימא</strong> <small>[אמור]</small> לא בלשון "לו", אלא <strong>"לה",</strong> כלומר: כדרך שעושים לקטורת של שחר כך עושים לקטורת של בין הערבים.
 ומקשים עוד: <strong>והתניא</strong> <small>[והרי שנינו</small> בברייתא<small>]</small> במפורש: <strong>כשם שמפייסין לו שחרית כך מפייסין לו ערבית, וכשם שמפייסין לה שחרית כך מפייסין לה ערבית</strong> הרי ששנינו שני פייסות גם לענין התמיד וגם לענין קטורת!
 <strong>אמר רב שמואל בר רב יצחק:</strong> אין מכאן סתירה, כי <strong>הכא</strong> <small>[כאן]</small> בברייתא אחרונה זו ביום ה<strong>שבת עסקינן</strong> <small>[אנו עוסקים],</small> <strong>הואיל ומשמרות מתחדשות</strong> שהמשמר החדש מתחיל את עבודתו ביום השבת, ועבודת שחרית נעשית במשמר היוצא ושל בין הערבים במשמר הנכנס, ואנשי המשמר החדש צריכים פייסות חדשים.
 ושואלים: <strong>ולמאי דסליק אדעתין מעיקרא</strong> <small>[ולמה שעלה בדעתנו מתחילה]</small> לפי הקושיה, שיש בכל יום פייס מיוחד לתמיד של בין הערבים, אם כן <strong>נפישי להו</strong> <small>[רבו להם]</small> ה<strong>פייסות</strong> יותר מארבעה, שהרי יש לעשות פייסות נוספים בערבית! ומשיבים: <strong>מייתי כולהו מצפרא אתו</strong> <small>[לבוא, כולם</small> כבר <small>מהבוקר באים]</small> <strong>דזכי ביה</strong> <small>[הזוכה בו</small> בהקרבת התמיד<small>]</small> של <strong>שחרית — זכי</strong> <small>[זוכה],</small> <strong>דזכי</strong> <small>[</small>ו<small>הזוכה</small> בהקרבת תמיד של <strong>ערבית</strong> <small>[בין הערבים] —</small> <strong>זכי</strong> <small>[זוכה]</small> שהיו עושים בשעות הפייס גם פייסות מיוחדים לעבודות הערב, ואם כן אין משם כל הוכחה.
 <big>ד</big> הפייס <strong>הרביעי</strong> היה <strong>חדשים עם ישנים</strong> להעלות איברים מן הכבש למזבח. ומעירים: <strong>מתניתין</strong> <small>[משנתנו</small> זו<small>]</small> ש<strong>לא</strong> כשיטת <strong>ר' אליעזר בן יעקב</strong> היא. <strong>דתנן</strong> <small>[ש</small>כן <small>שנינו</small> במשנה<small>]</small> במסכת תמיד: <strong>ר' אליעזר בן יעקב אומר:</strong> הכהן <strong>המעלה איברים לכבש הוא המעלה אותן</strong> מן הכבש <strong>למזבח,</strong> שלא כפי הנראה ממשנתנו, שדבר זה היה נעשה על ידי כהן אחר על פי הגורל.
 ושואלים: <strong>במאי קמיפלגי</strong> <small>[במה,</small> באיזה עקרון, <small>נחלקו]?</small> <strong>מר</strong> <small>[חכם זה],</small> התנא שלנו, <strong>סבר</strong> לפי הכתוב: <strong>"ברב עם הדרת מלך"</strong> (משלי יד, כח) ומשום הדרת מלך ראוי שיהיו עסוקים בעבודתו כהנים מרובים, מהם המעלים את אברי הקרבן לכבש, ומהם המעלים אותם למזבח. <strong>ומר</strong> <small>[וחכם זה]</small> ר' אליעזר בן יעקב, <strong>סבר: מקום שכינה לאו אורח ארעא</strong> <small>[אינו דרך ארץ]</small> להרבות באנשים המתעסקים במלאכתו, דבר המורה על שטורח הוא להם.
 <strong>אמר רבא: לא ר' אליעזר בן יעקב אית ליה</strong> <small>[יש לו,</small> מקבל<small>]</small> את שיטת <strong>ר' יהודה</strong> בפייסות שאמר שאין פייס מיוחד למחתה, <strong>ולא ר' יהודה אית ליה</strong> <small>[יש לו,</small> מקבל<small>]</small> את שיטת <strong>ר' אליעזר בן יעקב</strong> האומר כי כן היו עושים פייס מיוחד למחתה. ש<strong>אם כן</strong> אתה אומר, הרי <strong>בצרו להו</strong> <small>[חסרים להם]</small> <strong>פייסות,</strong> שהרי לפי זה אין ארבע פייסות אלא רק שלושה. אלא צריך לומר שלדעת ר' אליעזר היה פייס מיוחד למחתה ופייס מיוחד לקטורת, ולדעת ר' יהודה, היה פייס להעלאת איברים.
 <strong>ואי משכחת</strong> <small>[ואם תמצא]</small> <strong>תנא דתני</strong> <small>[ששונה]</small> <strong>חמש</strong> פייסות בסדר היום במקדש
## דף כו:
 <strong>ההוא</strong> <small>[אותו</small> תנא<small>]</small> סבור ש<strong>לא</strong> כשיטת <strong>ר' אליעזר בן יעקב</strong> וש<strong>לא</strong> כשיטת <strong>ר' יהודה</strong> ולכן היו צריכים חמש פייסות גם למחתה וגם להעלאת איברים.
 <big>א משנה</big> קרבן ה<strong>תמיד</strong> ניתן להיות <strong>קרב</strong> ומוליכין את איבריו פעמים <strong>בתשעה</strong> כהנים, כפי שכבר נאמר (לעיל יומא כה, א) שהכהנים המוליכים את אבריו והמנחות והנסכים השייכים לו תשעה היו, ופעמים <strong>בעשרה</strong> כהנים, פעמים <strong>באחד עשר,</strong> ופעמים <strong>בשנים עשר</strong> כהנים. <strong>לא פחות</strong> מתשעה <strong>ולא יותר</strong> משנים עשר. <strong>כיצד?</strong> קרבן התמיד <strong>עצמו</strong> קרב <strong>בתשעה</strong> כהנים כפי שהסברנו. ו<strong>בחג</strong> הסוכות מוסיפים כהן נוסף, כי <strong>ביד</strong> כהן <strong>אחד</strong> היתה <strong>צלוחית של מים</strong> לניסוך המים, שנוסף בחג על ניסוך היין — <strong>הרי כאן עשרה</strong> כהנים.
 <strong>בין הערבים</strong> בכל יום היו באים <strong>אחד עשר</strong> כהנים, כיצד? <strong>הוא</strong> קרבן התמיד <strong>עצמו</strong> היה נעשה <strong>בתשעה, ושנים</strong> נוספים ש<strong>בידם שני גזירי עצים</strong> שהיו מניחים על המזבח, ומצות נתינת שני עצים על המזבח מיוחדת לבין הערבים בלבד. <strong>בשבת</strong> היה בא <strong>באחד עשר,</strong> כיצד? <strong>הוא עצמו בתשעה, ושנים</strong> נוספים ש<strong>בידם שני בזיכי לבונה של לחם הפנים</strong> שאותם היו מקטירים ביום השבת. <strong>ובשבת שבתוך חג</strong> הסוכות נוסף להם עוד כהן כי <strong>ביד אחד צלוחית של מים</strong> לניסוך המים, הרי בסך הכל שנים עשר.
 <big>ב גמרא</big> <strong>אמר ר' אבא ואיתימא</strong> <small>[ויש אומרים]</small> שהיה זה <strong>רמי בר חמא, ואיתימא</strong> <small>[ויש אומרים]</small> שהיה זה <strong>ר' יוחנן: אין מנסכין מים בחג</strong> הסוכות <strong>אלא</strong> בשעת הקרבת <strong>תמיד של שחר</strong> ולא בין הערבים. <strong>ממאי</strong> <small>[ממה],</small> מהיכן יודעים אנו דבר זה? — <strong>מדקתני</strong> <small>[ממה ששנינו]:</small> <strong>ובשבת שבתוך החג</strong> היה <strong>ביד אחד צלוחית של מים</strong> ואז הגיע המספר לשנים עשר כהנים. <strong>ואי סלקא דעתך</strong> <small>[ואם עולה על דעתך</small> לומר<small>]</small> כי <strong>בתמיד של בין הערבים</strong> גם <strong>מנסכין</strong> מים, אם כן <strong>בחול</strong> המועד <strong>נמי משכחת לה</strong> <small>[גם כן אתה מוצא אותה]</small> שיהיו שנים עשר: תשעה לקרבן התמיד, שנים לגזירי עצים, ואחד לניסוך המים.
 <strong>אמר רב אשי: אף אנן נמי תנינא</strong> <small>[אנו גם כן שנינו]</small> שלא היו מנסכים את המים אלא בבוקר, ששנינו: <strong>ולמנסך אומר לו: הגבה ידיך</strong> כדי שיראו כולם שאתה מערה את המים לתוך ספל כסף המונח על גבי המזבח, שזוהי דרך קיום מצות ניסוך המים. וכל זאת משום <strong>שפעם אחד נסך</strong> כהן צדוקי, שאינו מודה במצוות ניסוך המים, את המים הללו <strong>על גבי רגליו, ורגמוהו כל העם באתרוגיהן</strong> מתוך כעס. ומתוך שנאמר כי רגמוהו באתרוגיהם, הרי שדבר זה היה בבוקר, בשעה שכל העם באים באתרוגיהם. ומעירים: אכן, <strong>שמע מינה</strong> <small>[למד מכאן]</small> שכן הוא.
 <strong>תניא</strong> <small>[שנויה</small> ברייתא<small>],</small> <strong>ר' שמעון בן יוחאי אומר: מניין לתמיד של בין הערבים שטעון</strong> הבאת <strong>שני גזירי עצים</strong> וצריך שיובאו <strong>בשני כהנים,</strong> לפי <strong>שנאמר</strong> בקרבן עולה: "ונתנו בני אהרן הכהן אש על המזבח <strong>וערכו עצים</strong> על האש" (ויקרא א, ז), ו<strong>אם אינו ענין</strong> שאין לך ללמוד ממנו דבר <strong>לתמיד של שחר</strong> שהרי כבר <strong>כתיב ביה</strong> <small>[נאמר בו]</small> במפורש: <strong>"ובער עליה הכהן עצים בבקר בבקר וערך עליה</strong> העולה<strong>"</strong> (ויקרא ו, ה) — <strong>תניהו ענין</strong> ולמד ממנו <strong>לתמיד של בין הערבים,</strong> ששיש להוסיף אז שני גיזרי עצים לפני ההקרבה.
 ושואלים: <strong>ואימא אידי ואידי</strong> <small>[ואמור שזה וזה]</small> שני הפסוקים כאחד מדברים <strong>בתמיד של שחר,</strong> אלא ש<strong>אמר רחמנא</strong> <small>[אמרה התורה]:</small> <strong>עביד והדר עביד</strong> <small>[עשה, וחזור ועשה]</small> כלומר יערוך עצים ואחר כך יערוך עצים שנית! ודוחים: <strong>אם כן, נימא קרא</strong> <small>[שיאמר הכתוב]</small> <strong>"ובער" "ובער"</strong> שתי פעמים באותה לשון, וכיון שבמקום אחד כתוב הלשון "ובער" ובשני לשון "וערכו", יש ללמוד מכאן כי אין מדובר בזמן אחד.
 ומשיבים: <strong>אי כתב רחמנא</strong> <small>[אילו כתבה התורה]</small> <strong>"ובער"</strong> פעמיים <strong>הוה אמינא</strong> <small>[הייתי אומר]</small> <strong>חד</strong> <small>[</small>כהן <small>אחד] —</small> <strong>אין</strong> <small>[כן],</small> <strong>תרי</strong> <small>[שנים] —</small> <strong>לא,</strong> על כן <strong>קא משמע לן דנעביד חד ונעביד תרי</strong> <small>[השמיע לנו</small> הכתוב <small>שייעשה</small> בכהן <small>אחד וייעשה בשנים]</small> ואם כן יש טעם בשינוי הלשון!
 ודוחים: <strong>אם כן, נימא קרא</strong> <small>[שיאמר הכתוב]</small> לשון זהה: <strong>"ובער" "ובערו",</strong> בשינוי הלשון לצורת רבים שבו, ללמד אף על דבר זה, <strong>אי נמי</strong> <small>[או גם כן]</small> שיאמר: <strong>"וערך" "וערכו", מאי</strong> <small>[מה]</small> אם כן מלמדנו השינוי בין <strong>"ובער" "וערכו" — שמע מינה כדקא אמרינן</strong> <small>[למד מכאן שכמו שאמרנו]</small> שיש כאן ללמד הן להוספת עצים, והן לעריכת העצים בערב על ידי שנים דווקא, כלשון הכתוב.
 <strong>תני</strong> <small>[שנה]</small> <strong>ר' חייא: פייס פעמים שלשה עשר</strong> כהנים זוכים בו, כפי שאמרנו, <strong>פעמים ארבעה עשר</strong> שהרי בחג הסוכות זוכה עוד כהן בניסוך המים, <strong>פעמים חמשה עשר</strong> כשהוא בשבת, שנוספו שני כהנים להקטרת בזיכי לבונה <strong>פעמים ששה עשר</strong> בשבת שבחג הסוכות, שנוספו שלושה כהנים לניסוך ולבזיכים.
 ומקשים: <strong>והתניא</strong> <small>[והרי שנינו</small> בברייתא<small>]</small> שלפעמים היו שם <strong>שבעה עשר</strong> כהנים בפייס אחד! שלדעתו היו מפייסים גם על העלאת איברים מן הכבש למזבח.
 ומשיבים: <strong>ההיא</strong> <small>[אותה</small> ברייתא<small>]</small> ש<strong>לא</strong> כשיטת <strong>ר' אליעזר בן יעקב, אלא</strong> כשיטת <strong>ר' יהודה</strong> שהיה אומר שאין פייס מיוחד למחתת הקטורת, וממילא אף בהוספת הכהן המעלה את האיברים מן הכבש למזבח, עדיין נשאר המספר הזה.
 <big>ג משנה</big> <strong>איל</strong> שהיו מקריבים לעולת ציבור היה <strong>קרב באחד עשר</strong> כהנים. <strong>הבשר</strong> לאיבריו השונים <strong>בחמשה</strong> כהנים כדרך שמביאים את כבש התמיד. אולם <strong>הקרביים, והסולת והיין</strong> היו באים <strong>בשנים שנים</strong> כהנים, שכן באיל מרבים במנחה ובנסכים. ה<strong>פר</strong> היה <strong>קרב בעשרים וארבעה</strong> כהנים, כיצד? <strong>הראש והרגל</strong> היו קרבים ראשונה, אבל מפני גודל הפר <strong>הראש באחד והרגל בשנים. העוקץ והרגל — העוקץ</strong> היה קרב <strong>בשנים, והרגל בשנים. החזה והגרה — החזה</strong> קרב בכהן <strong>אחד, והגרה בשלשה</strong> כהנים. <strong>שתי ידים — בשנים, ושתי דפנות — בשנים, הקרביים והסולת והיין בשלשה שלשה,</strong> שבפר מרובים גם המנחה וגם היין.
 <strong>במה דברים אמורים,</strong> שנוהגים כסדר זה — זהו דווקא <strong>בקרבנות ציבור, אבל בקרבן יחיד</strong> כשמקריב אדם עולת נדבה או חובה, <strong>אם רצה</strong> כהן אחד <strong>להקריב</strong> הכל — <strong>מקריב</strong> בעצמו, או משתף אחרים עמו כרצונו. <strong>הפשיטן וניתוחן של אלו</strong> ושל <strong>אלו</strong> של ציבור ושל יחיד — כולן <strong>שוין</strong> שמותרים להיעשות בזר, כמבואר בסוגיית הגמרא<strong>.</strong>
 <big>ד גמרא</big> <strong>תנא</strong> <small>[שנה</small> החכם בתוספתא<small>]:</small> <strong>הפשיטן וניתוחן שוין</strong> כלומר, שמותרים להיעשות בזר, שאין זו מעבודות כהונה.
 <strong>אמר חזקיה: מניין להפשט וניתוח ששוה</strong> שמותר להיעשות <strong>בזר? — שנאמר</strong> קודם בסדר מעשה העולה: "והפשיט את העולה וניתח אותה לנתחיה" (ויקרא א, ו) ואחר כך נאמר: <strong>"ונתנו בני אהרן הכהן אש על המזבח"</strong> (ויקרא א, ז) ללמדנו: <strong>נתינת אש בעיא</strong> <small>[צריכה]</small> <strong>כהונה</strong> שהיא עבודת קודש, <strong>הפשט וניתוח לא בעיא</strong> <small>[אינה צריכה]</small> <strong>כהונה.</strong>
## דף כז.
 ומקשים: והרי <strong>האי מיבעי ליה לגופיה</strong> <small>[</small>פסוק <small>זה נצרך לו לגופו]</small> ללמד שהבאת העצים צריכה כהן! <strong>אמר רב שימי בר אשי: אשכחתיה</strong> <small>[מצאתי את]</small> <strong>אביי דהוה מסבר ליה לבריה</strong> <small>[שהיה מסביר לו לבנו]</small> שיטה זו של חזקיה, על ידי הברייתא הבאה. נאמר: <strong>"ושחט</strong> את בן הבקר לפני ה'<strong>"</strong> (ויקרא א, ה) — ללמד כי <strong>שחיטה בזר כשירה. וכי מאין באת</strong> לפקפק בדבר ולחשוב ששחיטה זו פסולה, שבשל כך הוצרכת ללומדו מן הכתוב? — <strong>מכלל שנאמר: "ואתה ובניך אתך תשמרו את כהנתכם"</strong> (במדבר יח, ז), <strong>שומע אני</strong> שאף אחת מן העבודות אינה נעשית בזר ו<strong>אפילו שחיטה,</strong> לכך
 <strong>תלמוד לומר: "ושחט את בן הבקר לפני ה' והקריבו בני אהרן הכהנים את הדם"</strong> (ויקרא א, ה), ללמדנו <strong>מקבלה</strong> (הקרבת הדם) <strong>ואילך</strong> הוא <strong>מצות כהונה,</strong> אבל כל מה שלפני קבלה ובכלל זה אף השחיטה, אינו מכלל מצוות הכהונה. וכן נאמר: <strong>"וסמך ידו</strong> על ראש העולה ונרצה לו לכפר עליו <strong>ושחט</strong> את בן הבקר לפני ה'<strong>"</strong> (ויקרא א, ד-ה), ומתוך שסמך הכתוב את הסמיכה שמצוותה בבעלים שהוא זר, לשחיטה — בכך <strong>לימד</strong> אף <strong>על השחיטה שכשירה בזר.</strong> עד כאן לשון הברייתא.
 ומדייק מכאן אביי: <strong>מכדי</strong> <small>[והרי]</small> <strong>מקבלה ואילך מצות כהונה,</strong> אם כן מה שנאמר לאחר מכן <strong>"ונתנו בני אהרן", למה לי?</strong> שהרי כיון שעבודה זו היא לאחר שחיטה מובן שהיא ממצוות הכהנים! על כן יש לומר כי לא הוצרך הדבר לגופו אלא <strong>למעוטי</strong> <small>[למעט]</small> <strong>הפשט וניתוח</strong> הקודמים לנתינת העצים, ולומר שנעשים אף על ידי זר.
 ומקשים: <strong>ואכתי איצטריך</strong> <small>[ועדיין הוצרך]</small> הכתוב בנתינת עצים לגופו, <strong>סלקא דעתך אמינא</strong> <small>[יעלה על דעתך</small> לומר<small>]</small> <strong>כיון דלאו</strong> <small>[שאין]</small> זו <strong>עבודה דמעכבא</strong> <small>[שמעכבת]</small> את ה<strong>כפרה היא</strong> ולכך <strong>לא תיבעי</strong> <small>[תצטרך]</small> דווקא <strong>כהונה</strong> וגם זר יוכל לתת עצים על האש — <strong>קא משמע לן</strong> <small>[השמיע לנו]</small> שאף על פי כן <strong>בעי</strong> <small>[צריכה]</small> <strong>כהונה,</strong> ואין ללמוד מכאן למעט דבר אחר!
 <strong>אלא</strong> עלינו לדחות מה שאמרנו תחילה, ולומר כי ההוכחה היא <strong>מהכא</strong> <small>[מכאן]:</small> נאמר: <strong>"וערכו בני אהרן הכהנים את הנתחים את הראש ואת הפדר"</strong> (ויקרא א, ח), <strong>מכדי</strong> <small>[הרי]:</small> <strong>מקבלה ואילך</strong> הן <strong>מצות כהונה,</strong> אם כן הדגשת הכתוב <strong>"וערכו</strong> בני אהרן<strong>", למה לי?</strong> מובן שבני אהרן עושים זאת! אלא בא כתוב זה <strong>למעוטי</strong> <small>[למעט]</small> <strong>הפשט וניתוח</strong> שאינם צריכים כהן.
 ומקשים: <strong>ואימא למעוטי</strong> <small>[ואמור</small> שבא הדבר <small>למעט]</small> <strong>סידור שני גזירי עצים</strong> ולומר שמותר אף לזר לעשותו! ודוחים: <strong>מסתברא דיבחא דכותיה</strong> <small>[מסתבר שזבח שכמותו]</small> הוא <strong>ממעט.</strong> כלומר: כיון שהכתוב מדבר בענין עריכת הזבח בידי בני אהרן, בודאי התכווין למעט דבר הקרוב לו במהותו, וכגון הפשטתו וניתוחו הכשרים אפילו באחרים, ולא את סידור העצים שהוא נושא אחר.
 ומקשים: <strong>אדרבה,</strong> יכולים אנו לומר <strong>סדור דכותיה</strong> <small>[שכמותו]</small> הריהו <strong>ממעט,</strong> שהרי עריכת הנתחים דומה לעריכת (סידור) העצים, ושמא בא הדבר ללמדנו שסידור נתחים נעשה על ידי כהנים בלבד, וסידור עצים יכול להיעשות אפילו בזר!
 ודוחים: <strong>לא סלקא דעתך</strong> <small>[אינו</small> יכול <small>לעלות על דעתך],</small> כיון ש<strong>אמר מר</strong> <small>[החכם]:</small> נאמר לאחר מצות קבלת הדם: <strong>"והקריב הכהן את הכל</strong> והקטיר <strong>המזבחה"</strong> (ויקרא א, יג), ופירשו חכמים כי <strong>זו הולכת אברים לכבש.</strong> והדגשת לשון "והקריב הכהן" בפסוק זה בודאי באה למעט ולהדגיש: כי <strong>הולכת אברים לכבש הוא דבעיא</strong> <small>[שצריכה]</small> <strong>כהונה,</strong> אולם <strong>הולכת עצים לא בעיא</strong> <small>[אינה צריכה]</small> <strong>כהונה. הא</strong> <small>[הרי]</small> תלמד מכאן כי <strong>סידור שני גזירי עצים</strong> שלא נתמעט — <strong>בעיא</strong> <small>[צריכה]</small> <strong>כהונה!</strong>
 אם כן יכולים אנו לחזור לשאלה הראשונה <strong>"וערכו" למה לי?</strong> — אלא הרי זה בא <strong>למעוטי</strong> <small>[למעט]</small> <strong>הפשט וניתוח</strong> ולומר שנעשים אף בזר, וכפי שכבר רצינו להוכיח. הוכחה זו דוחים: <strong>ואימא הכי נמי לגופיה</strong> <small>[ואמור</small> פסוק זה <small>כך גם כן לגופו</small> בא<small>],</small> כדי ללמדנו שעריכת איברים על המזבח צריכה כהנים, שהרי אין עבודה זו מעכבת את הכפרה, וראוי היה להדגיש שאף על פי כן צריכה היא להיעשות בידי כהנים!
 <strong>אלא</strong> עלינו לדחות מה שאמרנו, ונוכיח מכאן; נאמר: <strong>"והקטיר הכהן את הכל</strong> המזבחה<strong>"</strong> (ויקרא א, ט), <strong>למאי אתא</strong> <small>[למה,</small> לאיזה צורך <small>הוא בא],</small> שהרי לגופו אינו צריך, שהוא מעשה שלאחר קבלת הדם, אלא בא <strong>למעוטי הפשט וניתוח.</strong>
 <strong>"והקריב הכהן את הכל המזבחה"</strong> (ויקרא א, יג) — <strong>זו הולכת אברים לכבש</strong> וגם כתוב זה בא למעט, וללמד: <strong>הולכת אברים לכבש הוא דבעיא</strong> <small>[שצריכה]</small> <strong>כהונה, הולכת עצים — לא בעיא</strong> <small>[אינה צריכה]</small> <strong>כהונה, הא</strong> <small>[הרי]</small> תלמד מכאן כי <strong>סדור שני גזירי עצים בעיא</strong> <small>[צריכה]</small> <strong>כהונה. "ונתנו</strong> בני אהרן הכהן אש על המזבח<strong>"</strong> (ויקרא א, ז) נלמד <strong>לגופיה</strong> <small>[לגופו],</small> שצריך שתיעשה עבודה זו על ידי כהנים.
 <strong>"וערכו"</strong> (ויקרא א, ח) מלמד שנעשה דווקא בידי <strong>שנים,</strong> שהרי בלשון רבים נאמר, ומיעוט רבים שנים. <strong>"בני אהרן"</strong> הרי <strong>שנים נוספים, "הכהנים"</strong> הריהו מוסיף עוד <strong>שנים</strong> אחרים — <strong>למדנו לטלה</strong> הקרבן <strong>שטעון ששה</strong> כהנים שיעלוהו למזבח — הבשר בחמישה, והקרביים באחד.
 <strong>אמר רב המנונא: קשיא ליה</strong> <small>[קשה לו]</small> <strong>לר' אלעזר: האי</strong> <small>[הרי זה]</small> הפסוק הלא <strong>בבן הבקר</strong> המוקרב לעולה <strong>כתיב</strong> <small>[</small>הוא <small>נאמר]</small>, והרי <strong>בן הבקר עשרים וארבעה</strong> כהנים <strong>בעי</strong> <small>[צריך]!</small> <strong>וניחא ליה</strong> <small>[ונוח לו]</small> שהוא עצמו מיישב את הקושיה הזו כך: בפסוק זה עצמו נאמר: <strong>"על העצים אשר על האש אשר על המזבח"</strong> (ויקרא א, יב), שאינו מלמד לכאורה דבר לגופו של קרבן, אלא בא לרמז: <strong>איזהו דבר שנאמר בו</strong> שיש להכין עבורו במיוחד <strong>עצים אש ומזבח,</strong> ואין מסתפקים בנמצא מן המוכן —
## דף כז:
 <strong>הוי אומר זה טלה</strong> של קרבן תמיד של שחר, שהצריך הכתוב לסדר לצורכו בכל יום מערכה חדשה של עצים, ולהביא אש על המזבח בכל בוקר מחדש.
 <big>א</big> <strong>אמר ר' אסי אמר ר' יוחנן: זר שסידר את המערכה חייב</strong> מיתה, משום שעשה עבודה המותרת רק לכהן. <strong>כיצד הוא עושה</strong> כדי להכשיר את המערכה — <strong>פורקה וחוזר וסודרה.</strong> ותוהים: <strong>מאי אהני ליה</strong> <small>[מה הועיל לו]?</small> הרי אותו זר שפירק הוא החוזר וסודרה, ואם כן הריהי שוב מסודרת בידי זר! <strong>אלא</strong> כך יש לומר: <strong>פורקה זר</strong> וחוזר <strong>וסודרה</strong> ה<strong>כהן.</strong>
 <strong>מתקיף לה</strong> <small>[מקשה עליה]</small> על עיקר ההלכה <strong>ר' זירא: וכי יש לך עבודה שכשירה בלילה ופסולה בזר?</strong> וסידור המערכה יכול הרי להיעשות גם בלילה, הרי שאין זו עבודה מובהקת.
 ותוהים על שאלתו: <strong>ולא</strong> <small>[וכי אין]</small> עבודה כזו נחשבת כעבודה גמורה שיהיה זר חייב עליה? <strong>והרי</strong> הקטרת <strong>אברים ופדרים</strong> על המזבח שנמשכת כל הלילה, ושנינו שלדעת הכל זר שעשאה חייב עליה? ודוחים: מזו אין להקשות, כי הקטרת איברים ופדרים אינה נחשבת כעבודת לילה, אלא <strong>סוף עבודה דיממא</strong> <small>[של היום]</small> <strong>היא.</strong>
 ומקשים עוד: <strong>והרי תרומת הדשן</strong> שהיא עבודת לילה ופסולה בזר! ודוחים: גם מזו אין להקשות, כיון ש<strong>תחלת עבודה דיממא</strong> <small>[של היום]</small> <strong>היא.</strong> ש<strong>אמר ר' אסי אמר ר' יוחנן:</strong> כהן ש<strong>קידש ידיו לתרומת הדשן, למחר,</strong> כלומר: לכשיאיר היום <strong>אינו צריך לקדש</strong> את ידיו בשנית לעבודה אחרת, כיון <strong>שכבר קידש מתחלת עבודה</strong> משמע שתרומת הדשן שייכת וראשונה היא לעבודות היום. כיון שלא נדחתה קושיית ר' זירא, אומרים: <strong>ואלא קשיא</strong> <small>[קשה]</small> לדברי ר' יוחנן, לענין זר שסידר את המערכה!
 <strong>אלא</strong> עלינו לומר כי לא כך אמר ר' יוחנן, ו<strong>כי איתמר הכי איתמר</strong> <small>[כאשר נאמר כך נאמר]:</small> <strong>אמר ר' אסי אמר ר' יוחנן: זר שסידר שני גזירי עצים — חייב, הואיל ועבודת יום היא. מתקיף לה</strong> <small>[מקשה על כך]</small> <strong>רבא: אלא מעתה</strong> אם סידור שני גזירי העצים עבודת כהונה חשובה היא, אם כן <strong>תיבעי</strong> <small>[שתצטרך]</small> <strong>פייס</strong> והרי לא שנינו שעשו לה פייס מיוחד! ומעירים: <strong>אשתמיטתיה</strong> <small>[נשמט ממנו]</small> כלומר שכח רבא, <strong>הא דתניא</strong> <small>[</small>הלכה <small>זו ששנינו</small> בברייתא<small>]:</small> <strong>מי שזכה</strong> בפייס <strong>בתרומת הדשן — זכה</strong> אף <strong>בסדור</strong> ה<strong>מערכה ובסדור שני גזירי עצים.</strong> ואם כן הרי שהיה פייס לעבודה זו.
 ושואלים מצד אחר על רבא: <strong>למימרא</strong> <small>[האם לומר]</small> מכל האמור ש<strong>עבודת יום בעיא</strong> <small>[צריכה]</small> <strong>פייס</strong> ואילו <strong>עבודת לילה לא בעיא</strong> <small>[צריכה]</small> <strong>פייס? והרי</strong> הקטרת <strong>אברים ופדרים</strong> על המזבח שנעשית בלילה ובכל אופן צריכים לכך פייס! ומשיבים: זו אינה קושיה כי הקטרת איברים ופדרים <strong>סוף עבודה דיממא</strong> <small>[של היום]</small> <strong>היא.</strong> ומקשים: <strong>והרי תרומת הדשן</strong> שהיא עבודת לילה והצריכו לה פייס! ומשיבים: לא הצריכו בה פייס אלא <strong>משום מעשה שהיה,</strong> שבאו בה לידי סכנה.
 ושואלים עוד: <strong>למימרא</strong> <small>[האם נאמר]</small> כי מסקנת הדברים היא שכל עבודה שהיא <strong>עבודת יום ושזר חייב עליה מיתה בעיא</strong> <small>[צריכה]</small> <strong>פייס,</strong> ואילו עבודה ש<strong>אין זר חייב עליה מיתה לא בעיא</strong> <small>[צריכה]</small> <strong>פייס? והרי שחיטה</strong> שכשירה בזר וצריכה פייס! ודוחים: <strong>שאני</strong> <small>[שונה]</small> <strong>שחיטה</strong> ש<strong>תחלת עבודה היא</strong> ולכן היא חשובה בעיני הכהנים וצריכה אף היא לפייס.
 <strong>אמר מר זוטרא, ואיתימא</strong> <small>[ויש אומרים]</small> <strong>רב אשי: והא אנן לא תנן הכי</strong> <small>[והרי אנו לא כך שנינו]</small> שסידור הגזירים הוא עבודת יום דווקא, שהרי שנינו: <strong>אמר להם הממונה צאו וראו אם הגיע זמן השחיטה. ואילו "</strong>אם הגיע <strong>זמן שני גזירי עצים" לא קתני</strong> <small>[שנה],</small> והרי זו ראיה שעבודה זו אינה דווקא עבודת יום, ויכולה להיעשות גם בלילה.
 ודוחים: מכאן אין להוכיח כי רק <strong>הך דלית לה תקנתא קתני</strong> <small>[זו,</small> שחיטה בלילה, <small>שאין לה תקנה —</small> <small>שנה]</small> כי אם נשחט הקרבן שלא בזמנו, בלילה, אין כל תיקון לדבר, והקרבן נפסל. אבל <strong>הך דאית לה תקנתא</strong> <small>[זו,</small> סידור גזירי העצים, <small>שיש לה תקנה]</small> שהרי אפשר להסירם ולחזור ולהניחם — <strong>לא קתני</strong> <small>[שנה]</small> אך לכתחילה זמנם ביום.
 <strong>ואיכא דאמרי</strong> <small>[ויש אומרים]</small> סוגיה זו בלשון אחרת, <strong>מתקיף לה</strong> <small>[מקשה עליה],</small> על דברי ר' יוחנן בענין זר שסידר את המערכה <strong>ר' זירא</strong>: <strong>וכי יש לך עבודה שיש אחריה עבודה</strong> אחרת (כמו סידור שני גיזרי עצים) <strong>ופסולה בזר?</strong>
## דף כח.
 <strong>והרי</strong> הקרבת <strong>אברים ופדרים</strong> שפסולה בזר, אף שיש אחריה עבודה! ומשיבים: אין מכך ראיה, כיון שהקטרת איברים ופדרים <strong>סוף עבודה דיממא</strong> <small>[של היום]</small> <strong>היא.</strong> ומקשים: <strong>והרי תרומת הדשן,</strong> שיש לאחריה הוצאת הדשן ופסולה בזר! ודוחים: תרומת הדשן חשובה, לפי ש<strong>תחילת עבודה דיממא היא,</strong> שהרי <strong>אמר ר' יוחנן:</strong> מי ש<strong>קדש ידיו לתרומת הדשן, למחר</strong> כשעלה השחר <strong>אינו צריך לקדש</strong> שנית שהרי <strong>כבר קדש</strong> ידיו <strong>מתחלת עבודה.</strong> כיון שנדחו הפירכות על קושיית ר' זירא, שואלים: <strong>אלא קשיא</strong> <small>[קשה]</small> על דברי ר' יוחנן!
 <strong>אלא</strong> יש לומר שלא נמסרו דברי ר' יוחנן כראוי ו<strong>אי אתמר הכי אתמר</strong> <small>[אם נאמר כך נאמר];</small> <strong>אמר ר' אסי אמר ר' יוחנן: זר שסידר שני גזירי עצים — חייב, הואיל ועבודה תמה היא</strong> כלומר עבודה גמורה ושלימה היא, שאין לאחריה סידור נוסף של המערכה.
 <strong>מתקיף לה</strong> <small>[מקשה עליה]</small> <strong>רבא: אלא מעתה תבעי</strong> <small>[תצטרך]</small> <strong>פייס</strong> אף עבודה זו! ותוהים על דברי רבא: וכי <strong>לא בעיא</strong> <small>[אינה צריכה]</small> <strong>פייס? והתניא</strong> <small>[והרי שנינו</small> בברייתא<small>]:</small> <strong>מי שזכה בתרומת הדשן — יזכה</strong> אף <strong>בסידור שני גזירי עצים,</strong> הרי שיש פייס אף לסידור שני גזירי העצים!
 ומשיבים: <strong>הכי קאמר</strong> <small>[כך אמר]</small> כך היתה קושייתו של רבא: אם עבודה חשובה היא, אם כן <strong>יפייסו לה בפני עצמה!</strong> ומתרצים: <strong>כדאמרינן</strong> <small>[כמו שאמרנו]</small> בתחילת הפרק, שמתחילה לא היה פייס כלל לעבודות אלה משום שהן עבודות לילה (מהרשש"ן).
 על פי דברי רבא שואלים: <strong>למימרא</strong> <small>[האם לומר]</small> שכל עבודה שהיא <strong>עבודה תמה וזר חייב עליה מיתה — בעיא</strong> <small>[צריכה]</small> <strong>פייס,</strong> ואם <strong>אין זר חייב עליה מיתה — לא בעיא</strong> <small>[צריכה]</small> <strong>פייס? והרי שחיטה,</strong> המותרת בזר וצריכה פייס! ומשיבים: <strong>שאני</strong> <small>[שונה]</small> ה<strong>שחיטה</strong> בכך ש<strong>תחילת עבודה דיממא</strong> <small>[של</small> יום<small>]</small> היא ולכן היא חשובה.
 ושואלים עוד: <strong>למימרא</strong> [האם לומר] ש<strong>עבודה תמה בעיא</strong> <small>[צריכה]</small> <strong>פייס,</strong> ואילו <strong>עבודה שיש אחריה עבודה — לא בעיא</strong> <small>[צריכה]</small> <strong>פייס? והרי</strong> הקטרת <strong>אברים ופדרים</strong> שיש אחריה עבודה וצריכה פייס! ומשיבים: אין מכאן קושיה, כי הקטרת איברים ופדרים <strong>סוף עבודה דיממא</strong> <small>[של היום]</small> <strong>היא</strong> ולכן חשובה היא. ומקשים: <strong>הרי תרומת הדשן</strong> שיש אחריה עבודה, וצריכה פייס? ומשיבים: אכן לא תיקנו בה פייס אלא <strong>משום מעשה שהיה,</strong> שהסתכנו בה הכהנים ולכן תיקנו לה פייס מיוחד.
 <strong>אמר מר זוטרא ואיתימא</strong> <small>[ויש אומרים]</small> שאמר זאת <strong>רב אשי: אף אנן נמי תנינא</strong> <small>[אנו גם כן שנינו]</small> שסידור שני גזירי העצים עבודה תמה היא, אלא שהיא עבודת לילה, שכן שנינו: <strong>אמר להם הממונה צאו וראו אם הגיע זמן השחיטה. ואילו "זמן סידור גזירי עצים" לא קתני</strong> <small>[שנה],</small> משמע שאין זמן עבודה זו ביום.
 ודוחים: מכאן אין ראיה, כי <strong>הך דלית לה תקנתא</strong> <small>[זו,</small> השחיטה, <small>שאין לה תקנה]</small> אם יעשוה שלא בזמנה <strong>קתני</strong> <small>[שנה],</small> <strong>הך דאית לה תקנתא</strong> <small>[זו שיש לה תקנה]</small> על ידי שיסדרנה מחדש <small>—</small> <strong>לא קתני</strong> <small>[שנה],</small> אבל יתכן שאף היא נחשבת כעבודת יום, אלא שאינה עבודה תמה.
 
 <big>א משנה</big> בהמשך סדר היום, <strong>אמר להם הממונה</strong> לכהנים: <strong>צאו</strong> ועמדו על הגג או על החומה <strong>וראו אם הגיע זמן השחיטה,</strong> כלומר: אם כבר האיר היום. כי שחיטה פסולה בלילה. <strong>אם הגיע</strong> כבר הזמן, <strong>הרואה אומר: "ברקאי"</strong> — הבריק האור. <strong>מתיא בן שמואל אומר:</strong> בלשון אחרת שהוא שואל את הרואהו: <strong>"האיר פני כל המזרח עד</strong> שנראה האור אף <strong>בחברון"? והוא</strong> הרואה <strong>אומר: "הן"! ולמה הוצרכו לכך</strong> לעלות ולבדוק אם האיר היום, שהוא לכאורה דבר הנראה לעין בכל מקום. משום <strong>שפעם אחת</strong> אירע ש<strong>עלה מאור הלבנה, ודימו</strong> לחשוב <strong>שהאיר</strong> ה<strong>מזרח</strong> בזריחת השמש, <strong>ושחטו את התמיד</strong> לפני זמנו, ומשהבינו כי נשחט בלילה <strong>הוציאוהו לבית השריפה,</strong> שהרי נפסל בשחיטה שלא בזמנו. וכדי להמנע מטעות כגון זו תיקנו שלעולם יהיו בודקים היטב אם אכן זרחה השמש.
 לאחר שהיו מודיעים על תחילת היום, <strong>הורידו</strong> את ה<strong>כהן</strong> ה<strong>גדול לבית הטבילה.</strong> ומעירים: <strong>זה הכלל היה במקדש: כל המיסך את רגליו</strong> לצרכים גדולים — <strong>טעון טבילה</strong> לאחר מכן, <strong>וכל המטיל מים — טעון קידוש</strong> (רחיצת) <strong>ידים ורגלים</strong> לאחר מכן.
## דף כח:
 <big>א גמרא</big> <strong>תניא</strong> <small>[שנינו</small> בברייתא<small>]</small> שנחלקו חכמים מה היתה בדיוק הלשון שהיו אומרים במקדש, <strong>ר' ישמעאל אומר:</strong> הנוסח היה <strong>"ברק ברקאי". ר' עקיבא אומר: "עלה ברקאי",</strong> כלומר: האיר יותר מברק. <strong>נחומא בן אפקשיון אומר: "אף ברקאי בחברון". מתיא בן שמואל אומר: הממונה על הפייסות אומר: "האיר פני כל המזרח עד שבחברון". ר' יהודה בן בתירא אומר:</strong> כך הוא אומר: <strong>"האיר פני כל המזרח עד שבחברון, ויצאו כל העם איש איש למלאכתו".</strong>
 על שיטת ר' יהודה בן בתירא תוהים: <strong>אי הכי</strong> <small>[אם כך]</small> שכבר יצאו הכל למלאכתם <strong>נגה ליה טובא</strong> <small>[האיר</small> היום <small>ביותר],</small> שאין זה סמוך לעלות השחר, שהרי העם הולך למלאכתו כאשר היום כבר בעיצומו. ומשיבים: הכוונה היא <strong>לשכור פועלים קאמרינן</strong> <small>[אומרים אנו],</small> כלומר: בעלי השדות והפועלים היו משכימים לשכור את הפועלים לעבודתם, כדי שיתחילו במלאכתם עם האיר היום ושעה זו סמוכה לעלות השחר.
 <big>ב</big> <strong>אמר רב ספרא: צלותיה</strong> <small>[תפילת]</small> מנחה של <strong>אברהם, מכי משחרי כותלי</strong> <small>[מהזמן שבו הכתלים משחירים]</small> כלומר מהרגע בו נוטה השמש מעט מאמצע השמים ונמצא צל כלשהו בכתלים הוא תחילת ערוב היום, ומאותה שעה היה מתפלל.
 <strong>אמר רב יוסף:</strong> וכי <strong>אנן</strong> <small>[אנו]</small> <strong>מאברהם ניקום וניגמר</strong> <small>[נעמוד ונלמד]?!</small> והרי אברהם קודם מתן תורה היה, ואין ללמוד ממנו להלכה (גאונים)! <strong>אמר רבא:</strong> הרי ה<strong>תנא גמר</strong> <small>[למד]</small> דבר הלכה <strong>מאברהם ואנן לא גמרינן מיניה</strong> <small>[ואנו לא נלמד ממנו]?!</small> <strong>דתניא</strong> <small>[ש</small>הרי <small>שנינו</small> בברייתא<small>]:</small> נאמר: <strong>"וביום השמיני ימול בשר ערלתו"</strong> (ויקרא יב, ג) <strong>מלמד</strong> פסוק זה <strong>שכל היום</strong> מתחלתו עד סופו, <strong>כשר למילה אלא שהזריזין מקדימין למצות, שנאמר: "וישכם אברהם בבקר ויחבש</strong> את חמורו<strong>"</strong> (בראשית כב, ג), שהשכים למצוה מיד ולא דחה. הרי שנלמדת הלכה ממנהגו של אברהם! 
 <strong>אלא אמר רבא: רב יוסף הא קא קשיא ליה</strong> <small>[</small>דבר <small>זה היה קשה לו],</small> כלומר: לא עצם הלימוד מאברהם אלא מפני טעם אחר, <strong>דתנן</strong> <small>[ש</small>הרי <small>שנינו</small> במשנה<small>]:</small> כש<strong>חל ערבי פסחים להיות בערב שבת</strong> יש לנהוג כך: <strong>נשחט</strong> התמיד של בין הערבים <strong>בשש ומחצה</strong> שעות ביום, <strong>וקרב</strong> על המזבח <strong>בשבע ומחצה,</strong> שהיו מקדימים אז את שחיטת התמיד של בין הערבים ככל האפשר, משום שקרבן הפסח נשחט אחר תמיד זה, ויש לסיים את שחיטת הפסחים ולצלותם מבעוד יום, כדי שלא תיעשה מלאכה זו בשבת. ואם למדים הלכה זו מאברהם, מדוע אם כן לא נקדים <strong>ונשחטיה מכי משחרי כותלי</strong> <small>[ונשחט את</small> התמיד מיד <small>כאשר מחחילים הכתלים להשחיר]</small> משעה ששית! אלא ודאי אין למדים מאברהם.
 ודוחים: <strong>מאי קשיא</strong> <small>[מה הקושיה]?</small> <strong>ודילמא כותלי</strong> <small>[ושמא הכתלים]</small> של <strong>בית המקדש</strong> אכן בשעה <strong>שש ומחצה</strong> ביום בלבד <strong>משחרי</strong> <small>[</small>היו <small>משחירים],</small> <strong>משום</strong> ש<strong>לא מכווני טובא</strong> <small>[</small>היו <small>מכוונים היטב],</small> שקירות המקדש היו רחבים במקצת מלמטה מפני רוב גובהם והלכו והצרו כלפי מעלה, ולכן לא הצל חודו העליון על תחתיתו אלא רק בשעה שש ומחצה. <strong>אי נמי</strong> <small>[או גם],</small> <strong>שאני</strong> <small>[שונה]</small> <strong>אברהם</strong> שהרי אנו יודעים ש<strong>איצטגנינות גדולה היתה בלבו,</strong> כלומר: שהיה חכם מופלג בחשבון התקופות והמזלות, והיה בקי ביותר בשעות, ואנו איננו בקיאים עד כדי כך. <strong>אי נמי</strong> <small>[או גם כן]</small> <strong>משום</strong> ש<strong>זקן ויושב בישיבה הוה</strong> <small>[היה]</small> והיתה שכינה עמו, ויכול היה לכוון לשעה המדוייקת, ואין אחרים יכולים לעשות כן. כפי ש<strong>אמר ר' חמא בר' חנינא: מימיהן של אבותינו לא פרשה ישיבה מהם,</strong> כלומר: שאבות האומה היו גדולי הדורות, ומורים את התורה לתלמידים שבאו לפניהם.
 <strong>היו במצרים</strong> — היתה <strong>ישיבה עמהם, שנאמר: "לך ואספת את זקני ישראל"</strong> (שמות ג, טז), משמע כי במצרים היו חכמים ("זקנים") בישראל, שהיו לומדים תורה, וכן <strong>היו במדבר —</strong> היתה <strong>ישיבה עמהם, שנאמר: "אספה לי שבעים איש מזקני ישראל"</strong> (במדבר יא, טז). <strong>אברהם אבינו</strong> עצמו <strong>זקן,</strong> כלומר: חכם <strong>ויושב בישיבה היה, שנאמר: "ואברהם זקן בא בימים"</strong> (בראשית כד, א), שכפילות הלשון "זקן" וגם "בא בימים" באה ללמד ש"זקן" פירושו בחכמה ובמעלות התורה, "בא בימים" — הוא זקן בשנים. וכן <strong>יצחק אבינו זקן ויושב בישיבה היה, שנאמר: "ויהי כי זקן יצחק"</strong> (בראשית כז, א) וכן <strong>יעקב אבינו זקן ויושב בישיבה היה, שנאמר: "ועיני ישראל כבדו מזקן"</strong> (בראשית מח, י).
 ואף <strong>אליעזר עבד אברהם זקן ויושב בישיבה היה, שנאמר: "ויאמר אברהם אל עבדו זקן ביתו המשל בכל אשר לו"</strong> (בראשית כד, ב) <strong>אמר ר' אלעזר:</strong> כוונתו <strong>שמושל בתורת רבו</strong> כלומר שהיה בקי בכל תורתו של אברהם, ולכן נאמר עליו: <strong>"הוא דמשק אליעזר"</strong> (בראשית טו, ב) — <strong>אמר ר' אלעזר:</strong> "דמשק" נוטריקון הוא: <strong>שדולה ומשקה מתורתו של רבו לאחרים.</strong>
 ואכן אגב דברים אלה מביאים מה ש<strong>אמר רב: קיים אברהם אבינו כל התורה כולה</strong> לפני שניתנה, <strong>שנאמר: "עקב אשר שמע אברהם בקלי וישמר</strong> משמרתי מצוותי חוקותי ותורותי<strong>"</strong> (בראשית כו, ה). <strong>אמר ליה</strong> <small>[לו]</small> <strong>רב שימי בר חייא לרב: ואימא</strong> <small>[ואמור]</small> שקיים רק את <strong>שבע מצו‍ת</strong> בני נח ולא את שאר כל התורה? ענה לו: <strong>הא איכא נמי</strong> <small>[הרי יש גם כן]</small> <strong>מילה,</strong> שמפורש בכתוב שקיים אברהם, ומילה איננה בכלל שבע מצוות הללו, הרי שקיים אברהם יותר מהן! והקשה לו שוב: <strong>ואימא</strong> <small>[ואמור]</small> שקיים רק <strong>שבע מצו‍ת ומילה! אמר ליה</strong> <small>[לו]</small> רב: <strong>אם כן</strong> מה שנאמר באברהם ששמר <strong>"מצותי ותורתי" למה לי?</strong> שהרי זה מראה על ריבוי מצות ותורות מסוגים שונים. ואינו נראה שמתכוון רק לשבע מצוות בלבד אלא לכאורה לכל התורה כולה!
 <strong>אמר רבא, ואיתימא</strong> <small>[ויש אומרים]</small> שהיה זה <strong>רב אשי: קיים אברהם אבינו</strong> כל התורה <strong>אפילו</strong> מצות <strong>עירובי תבשילין</strong> שהיא מדברי סופרים, שתיקנוה לאחר מכן, <strong>שנאמר: "תורתי"</strong> בלשון רבים, ללמד שקיים שתי תורות <strong>אחת תורה שבכתב ואחת תורה שבעל פה,</strong> ובגדר תורה שבעל פה קיים את כל הפרטים והגדרים המצויים בה.
 <big>ג</big> במשנתנו למדנו כי <strong>מתיא בן שמואל אומר</strong> האיר פני כל המזרח עד שבחברון <strong>והוא אומר הן.</strong> ושואלים: <strong>מאן</strong> <small>[מי הוא]</small> זה ש<strong>אמר "הן"? אילימא הך דקאי אאיגרא</strong> <small>[אם תאמר זה שעומד על הגג]</small> — <strong>הוא חלים והוא מפשר</strong> <small>[הוא חולם והוא פותר]?!</small> כלומר: כיצד יתכן שהוא עצמו הוא השואל והוא העונה? <strong>אלא</strong> תאמר <strong>הך דקאי אארעא</strong> <small>[</small>ש<small>זה שעומד בקרקע]</small> אומר "הן", <strong>מנא ידע</strong> <small>[מניין יודע</small> הוא<small>]</small> שכן הוא, שיכול לענות הן?
 ומתרצים בשני אופנים; <strong>איבעית אימא</strong> <small>[אם תרצה אמור] —</small> <strong>הך דקאי אארעא</strong> <small>[זה שעומד על הארץ]</small> הוא שענה הן, <strong>ואי בעית אימא</strong> <small>[ואם תרצה אמור] —</small> <strong>הך דקאי אאיגרא</strong> <small>[זה שעומד על הגג]</small> הוא זה שענה. <strong>איבעית אימא הך דקאי אאיגרא</strong> <small>[אם תרצה אמור זה שעומד על הגג]</small> — <strong>אמר איהו</strong> <small>[הוא</small> זה שבגג<small>]:</small> <strong>האיר פני כל המזרח. ואמר ליה</strong> <small>[לו]</small> <strong>הך דקאי אארעא</strong> <small>[זה שעומד בקרקע]</small> בשאלה: האיר <strong>עד שבחברון? ואמר ליה</strong> <small>[לו]</small> <strong>איהו</strong> <small>[הוא,</small> העומד על הגג<small>]:</small> <strong>הן.</strong>
 <strong>ואיבעית אימא</strong> <small>[ואם תרצה אמור]</small> יכול אתה לפרש את הדו-שיח כך: <strong>הך דקאי אארעא</strong> <small>[זה שעומד על הקרקע]</small> הוא שאמר הן. וכך היה: <strong>אמר איהו</strong> <small>[הוא],</small> זה שבקרקע <strong>האיר פני כל המזרח? ואמר ליה</strong> <small>[לו]</small> זה שעל הגג, האם מתכוון אתה <strong>עד שבחברון? ואמר ליה</strong> <small>[לו]</small> העומד על הקרקע: <strong>הן,</strong> אכן לכך אני מתכוון.
 <big>ד</big> במשנה מוסבר <strong>ולמה הוצרכו לכך</strong> לבדוק אם אמנם זרחה השמש, משום שפעם טעו והחליפו בין אור זריחת השמש ובין אור הירח והקדימו להקריב את התמיד של שחר. ושואלים: <strong>ומי מיחליף</strong> <small>[והאם</small> באמת <small>מתחלפים</small> שני מאורות אלה<small>]?</small> <strong>והתניא</strong> <small>[והרי שנינו</small> בברייתא<small>]</small> <strong>רבי אומר: אינו דומה תימור</strong> (עליה) <strong>של</strong> אור ה<strong>לבנה לתימור של חמה</strong> (עלות השחר), כי <strong>תימור של לבנה מתמר ועולה</strong> ישר <strong>כמקל</strong> באור אחד ואילו <strong>תימור של חמה מפציע</strong> (מתחלק אורו) <strong>לכאן ולכאן.</strong> ומשיבים: <strong>תנא דבי</strong> <small>[שנה</small> החכם <small>מבית</small> מדרשו<small>]</small> של <strong>ר' ישמעאל:</strong> אותו יום <strong>יום המעונן היה, ומפציע</strong> היה אף אור הלבנה <strong>לכאן ולכאן,</strong> ובשל כך טעו לחשוב כי זוהי זריחת השמש. <strong>אמר רב פפא: שמע מינה</strong> <small>[למדנו מכאן]</small> מדברי ר' ישמעאל כי <strong>יומא דעיבא כוליה שמשא</strong> <small>[יום המעונן כולו שמש]</small> שאור השמש מתפזר על ידי העננים ומצוי בכל הפינות והכוונים.
 ושואלים: <strong>למאי נפקא מינה</strong> <small>[מה יוצא מכאן]</small> אם אנו אומרים שיום זה כולו שמש? ומסבירים: <strong>לשטוחי</strong> <small>[ל</small>ענין <small>פריסת]</small> <strong>עורות</strong> לייבוש, שביום המעונן אין הבדל באיזה מקום פורסים אותם, כיון שאור השמש הנשבר בעננים מגיע לכל מקום. <strong>אי נמי</strong> <small>[או גם כן]</small> יש לכך משמעות הלכתית <strong>לכדדרש</strong> <small>[לכמו שדרש]</small> <strong>רבא</strong> לענין מצה: <strong>אשה לא תלוש</strong> את העיסה למצות של פסח <strong>לא בחמה</strong> במקום המואר בקרני שמש גם <strong>ולא בחמי חמה</strong> (במים חמים שנתחממו על ידי השמש) ואם כן, לדברי רב פפא, ביום המעונן אינה יכולה ללוש אלא בתוך הבית, כיון שקרני השמש מפציעים מכל מקום.
 אגב דברים אלה מביאים מה ש<strong>אמר רב נחמן: זוהמא דשימשא</strong> <small>[אותו אור עמום של השמש</small> ביום המעונן<small>]</small> <strong>קשי משימשא</strong> <small>[</small>הוא <small>קשה</small> וחזק ומזיק יותר <small>מאשר השמש</small> עצמה<small>].</small> <strong>וסימניך</strong> <small>[וסימנך]</small> לכך: <strong>דנא דחלא</strong> <small>[מכסה של</small> כד <small>חומץ],</small> שכל עוד מכוסה כד החומץ יפה, הריהו מונע בעד ריח החומץ מלצאת, אבל בהנקבו אפילו נקב קל, הריהו מדיף ריח חריף, יותר מאשר ריח החומץ עצמו. כך גם קרני השמש, כשהן כלואות תחת מסך העננים ויוצאות בנקבים שביניהן, עוצמתן רבה וחזקה מאד, יותר מכרגיל. <strong>שברירי דשימשא</strong> <small>[סנוורי השמש],</small> הבאים דרך נקבים זעירים שבעננים <strong>קשו משימשא</strong> <small>[קשים</small> לעיניים <small>יותר</small> מאור <small>השמש]</small> הגלוי. <strong>וסימניך</strong> <small>[וסימנך]:</small> <strong>דילפא</strong> <small>[דלף]</small> היורד במקום אחד, שהוא מטריד את האדם הרבה יותר מאשר אם נכנס כולו למים.
## דף כט.
 <strong>הרהורי עבירה קשו</strong> <small>[קשים,</small> גרועים<small>]</small> <strong>מעבירה</strong> עצמה <strong>וסימניך</strong> <small>[סימנך]:</small> <strong>ריחא דבישרא</strong> <small>[ריח של בשר],</small> שריח הבשר מגרה יותר מאשר הוא עצמו. <strong>שילהי דקייטא קשיא מקייטא</strong> <small>[</small>סוף הקיץ קשה בחומו <small>מהקיץ</small> עצמו<small>].</small> <strong>וסימניך</strong> <small>[סימנך]:</small> <strong>תנורא שגירא</strong> <small>[תנור שהוסק]</small> שלאחר שהוסק כמה פעמים ביום ונתחמם כבר למדי, הסקה נוספק ולו הקלה ביותר, גורמת לחממו ביותר. וכן הוא בסוף הקיץ, שמאחר שהכל חם מכבר, חומו קשה יותר.
 <strong>אישתא דסיתוא קשיא מדקייטא</strong> <small>[קדחת בחורף קשה מזו של הקיץ].</small> <strong>וסימניך</strong> <small>[וסימנך]:</small> <strong>תנורא קרירא</strong> <small>[תנור קר],</small> כי כדי לחמם תנור קר יש צורך בהיסק רב יותר, וכמו כן קדחת המחממת את הגוף בחורף למרות הצינה ודאי קשה היא מזו שבקיץ. <strong>מיגמר בעתיקתא קשיא מחדתא</strong> <small>[ללמוד</small> דבר <small>ישן,</small> שלמד ושכח, <small>קשה מללמוד</small> דבר <small>חדש].</small> <strong>וסימניך</strong> <small>[וסימנך]</small> <strong>טינא בר טינא</strong> <small>[טיט בן טיט]</small> כי קשה מאד לגבל טיט שנעשה מחרס שגיבלו פעם אחת והתפורר.
 <big>א</big> לענין ראשון של תימור הלבנה והחמה <strong>אמר ר' אבהו: מאי טעמיה</strong> <small>[מה טעמו],</small> כלומר: מהיכן הביא <strong>רבי</strong> ראיה לדבריו כי קרני החמה מפציעות ובכך אינו דומה תימור הלבנה לתימור החמה? — <strong>דכתיב</strong> [שנאמר]: <strong>"למנצח על אילת השחר"</strong> (תהלים כב, א), לומר: <strong>מה אילה זו קרניה מפצילות לכאן ולכאן — אף שחר זה מפציע</strong> אורו <strong>לכאן ולכאן</strong> וכדברי רבי.
 במסכת מגילה (ז, א) נאמר, כי מזמור זה נאמר בשעתו על ידי אסתר המלכה כדברי נבואה על עצמה ועל מצבה בעת ההיא. <strong>אמר ר' זירא: למה נמשלה אסתר לאילה — לומר לך: מה אילה רחמה צר וחביבה על בעלה כל שעה ושעה כשעה ראשונה, אף אסתר היתה חביבה על אחשורוש כל שעה ושעה כשעה ראשונה. אמר ר' אסי: למה נמשלה אסתר לשחר — לומר לך: מה שחר סוף כל הלילה, אף אסתר סוף כל הנסים</strong> שהיו לכלל ישראל.
 ומקשים: <strong>והא איכא</strong> <small>[והרי יש]</small> את נס <strong>חנוכה</strong> שאירע שנים רבות לאחר מכן! ומשיבים: <strong>ניתנה לכתוב קא אמרינן</strong> <small>[אומרים אנו]</small> שאומנם היו ניסים גם לאחר נס פורים, אבל זה היה הנס האחרון שניתן ליכתב בתוך ספרי המקרא. ומקשים: <strong>הניחא למאן דאמר</strong> <small>[</small>תירוץ <small>זה נוח</small> לשיטת <small>מי שאומר]</small> כי מגילת <strong>אסתר ניתנה לכתוב</strong> והיא חלק מהותי מספרי המקרא. <strong>אלא למאן דאמר</strong> <small>[</small>לשיטת <small>מי שאומר]</small> כי <strong>אסתר לא ניתנה לכתוב</strong> ומגילת אסתר הכתובה אין קדושתה כקדושת שאר ספרי המקרא, <strong>מאי איכא למימר</strong> <small>[מה יש לומר]</small> לפי שיטתו?
 ומשיבים: <strong>מוקים לה</strong> <small>[מעמיד אותה]</small> מסביר את הדימוי לאילת השחר כדברי <strong>ר' בנימין בר יפת אמר ר' אלעזר.</strong> ש<strong>אמר ר' בנימין בר יפת אמר ר' אלעזר: למה נמשלו תפלתן של צדיקים כאילת — לומר לך מה אילה זו כל זמן שמגדלת</strong> כלומר כל שנה ושנה — <strong>קרניה מפצילות,</strong> שמוסיפות פיצול נוסף <strong>אף צדיקים</strong> כן, <strong>כל זמן שמרבין בתפלה — תפלתן נשמעת.</strong>
 <big>ב</big> במשנה מסופר כי פעם אירע שטעו ו<strong>שחטו את התמיד</strong> לפני זמן עלות השחר, לאחר שהחליפו את מאור החמה במאור הלבנה. ושואלים: <strong>אימת</strong> <small>[אימתי היה]</small> מעשה זה? <strong>אילימא</strong> <small>[אם תאמר]</small> שהיה מעשה זה <strong>בשאר ימות השנה, לא סגיא דלאו</strong> <small>[לא די שלא]</small> <strong>כהן גדול</strong> הוא שעושה עבודה זו? שהרי מסופר שם שהורידו כהן גדול לבית הטבילה, והרי בשאר ימות השנה אין הכהן הגדול צריך להשכים לעבודה זו, שהרי יכולה היא שתיעשה בכל כהן שהוא. <strong>אלא</strong> חייב אתה לפרש שמעשה זה היה <strong>ביום הכפורים</strong> שרק הוא יכול לעשותה, אולם אז <strong>מאור הלבנה מי איכא</strong> <small>[האם יש]?</small> כי לפי חוקי הבריאה, לעולם לא יעלה הירח במזרח סמוך לעלות השחר ביום הכיפורים!
 ומשיבים: <strong>הכי קאמר</strong> <small>[כך אמר],</small> כך יש להבין: הטעות שאירעה היתה בשאר ימות השנה, ומאז תיקנו תקנה זו שיכריזו על עלות השחר. ואילו <strong>ביום הכפורים כי אמר</strong> <small>[כאשר אומר]</small> האיש <strong>"ברק ברקאי"</strong> מיד <strong>הורידו</strong> את ה<strong>כהן</strong> ה<strong>גדול לבית הטבילה.</strong>
 בקשר להלכה היסודית <strong>תני אבוה</strong> <small>[שנה אביו]</small> של <strong>ר' אבין</strong> ברייתא זו: <strong>לא זו בלבד אמרו</strong> שקרבן התמיד שנשחט לפני עלות השחר פסול וצריך לשורפו, <strong>אלא אף מליקת העוף, וקמיצת מנחה</strong> אם נעשתה <strong>בלילה — תשרף.</strong> ומעיינים בלשון הברייתא: <strong>בשלמא</strong> <small>[נניח]</small> לענין <strong>עולת העוף, מאי דהוה הוה</strong> <small>[מה שהיה היה]</small> שכיון שנמלק העוף שלא בזמן הראוי לו, ואי אפשר לתקן את המעשה — הרי הוא פסול, ונשרף, <strong>אלא קומץ</strong> המנחה מה טעם יישרף?
## דף כט:
 <strong>נהדרה</strong> <small>[נחזיר אותה]</small> את הקמיצה שהוציאו מן המנחה בלילה <strong>ונהדר ונקמצה ביממא</strong> <small>[ונחזור ונקמוץ אותה ביום]</small> ומפני מה תשרף המנחה? ומסבירים: <strong>הוא תני לה והוא אמר לה</strong> <small>[הוא שנה אותה</small> את הברייתא הזו שבאה אליו במסורת <small>והוא אמר</small> תרגם והסביר <small>אותה]</small> כך: <strong>כלי שרת מקדשין</strong> את שבתוכן <strong>אפילו שלא בזמנו.</strong> וכיון שהניחו את הקומץ בתוך כלי שרת מיוחד, מיד חלה עליו קדושת הקומץ, ואף שנעשה הדבר שלא בזמנו, כבר חלה עליו הקדושה, ומכיון שנעשה כשלא בזמנו — שוב אין לו תקנה.
 <strong>מיתיבי</strong> <small>[מקשים</small> על כך<small>]</small> ממה ששנינו: <strong>זה הכלל: כל</strong> קרבן <strong>הקרב ביום קדוש</strong> (מתקדש) בהקרבתו <strong>ביום, וכל הקרב בלילה —</strong> אינו נעשה <strong>קדוש</strong> אלא <strong>בלילה, וכל הקרב בין ביום ובין בלילה —</strong> נשעה <strong>קדוש בין ביום בין בלילה.</strong> ולעניננו: <strong>קתני מיהת</strong> <small>[שנינו על כל פנים]</small> כי <strong>כל הקרב ביום — קדוש ביום,</strong> ונדייק: <strong>ביום — אין</strong> <small>[כן],</small> אולם <strong>בלילה לא,</strong> אינו מתקדש, ואם אינו מתקדש — אף אינו נפסל, וקשה אם כן לדברי ר' אבין! ומשיבים: <strong>דילמא</strong> <small>[שמא]</small> מה שאמרו <strong>"אינו קדוש",</strong> כוונתו: אם נעשה שלא בזמנו אינו קדוש כדי <strong>ליקרב</strong> על המזבח, <strong>אבל קדוש</strong> מספיק כדי <strong>ליפסל.</strong>
 על עיקר סברתו של ר' אבין <strong>מתיב</strong> <small>[מקשה]</small> עוד <strong>ר' זירא,</strong> ממה ששנינו: <strong>סידר את הלחם</strong> (לחם הפנים) על שולחן הזהב <strong>ואת הבזיכין</strong> של קטורת השייכים ללחם, במקום לסדרם כדינם בשבת, סדרם <strong>אחר השבת</strong> (ביום ראשון), אף כי <strong>הקטיר את הבזיכין בשבת — פסולה,</strong> שהרי סידרו שלא בזמנו ונמצא שאינה מונחת על השלחן שבעה ימים כמשפטה.
 <strong>כיצד יעשה</strong> ולא יפסל? <strong>יניחנו</strong> את הלחם הזה <strong>לשבת הבאה</strong> בלא שיסירנו מעל השולחן. <strong>שאפילו עמדה</strong> מערכת הלחם <strong>על השלחן ימים רבים אין בכך כלום</strong> ובשבת עושים את הסידור ואת ההנחה כדרכם. <strong>ואמאי</strong> <small>[ומדוע]</small> תועיל תקנה זו? שהרי אם כלי שרת מקדשין אפילו שלא בזמנם, כיון שהניחו את מערכת הלחם על השולחן <strong>תקדוש</strong> <small>[תקדש]</small> <strong>ותיפסל!</strong>
 <strong>אמר רבא: מאן דקא מותיב</strong> <small>[מי שמקשה,</small> ר' זירא<small>]</small> <strong>— שפיר קא מותיב</strong> <small>[יפה הוא מקשה]</small> <strong>ואבוה</strong> <small>[ואביו]</small> של <strong>ר' אבין נמי מתניתא קאמר</strong> <small>[גם כן ברייתא אמר].</small> כלומר: מקור דבריו הוא בדברי תנאים בברייתא, ולכך יש עדיין ליישב את סתירת הברייתות ואין לדחות את דבריו בסתם. וכך יש ליישב את הסתירה: התנא שהביא ר' אבין <strong>קסבר</strong> <small>[סבר]:</small> <strong>לילה אין מחוסר זמן,</strong> כלומר: דבר שצריך להיעשות ביום ונעשה בלילה טרם זמנו, אינו נקרא לגמרי "מחוסר זמן" משום שהלילה והיום נחשבים כיחידה אחת, ולכן כלי שרת מקדשים אותו אף בלילה, אולם אם חסר <strong>יום</strong> שלם או יותר הרי זה כ<strong>מחוסר זמן,</strong> ואין קדושה חלה עליו ולכן אין השולחן מקדש את הלחם שהונח עליו שבוע טרם זמנו.
 ומקשים: לשיטה זו, שלילה אינו מחוסר זמן, אם כן <strong>כי מטי בי שמשי תקדוש ותפסול</strong> <small>[כאשר יגיע הערב</small> ערב שבת <small>תקדש</small> מערכת הלחם משום קדושת השלחן <small>ותפסל]</small> אז! שהרי התקדש הלחם בליל שבת ומשעלה השחר נפסל בלינה. <strong>אמר רבינא:</strong> מדובר כאן <strong>שקדם וסלקו,</strong> כלומר: שסמוך לחשכה צריך לסלק הלחם מעל השלחן, כך שלא חלה עליו קדושה להפסל וחוזר ומסדרו ביום. <strong>מר זוטרא ואיתימא</strong> <small>[ויש אומרים]</small> שהיה זה <strong>רב אשי אמר</strong> לתרץ קושיה זו כך: <strong>אפילו תימא</strong> <small>[תאמר]</small> <strong>בשלא קדם וסלקו,</strong> אלא <strong>כיון שסדרו</strong> מתחילה <strong>שלא כמצותו</strong> ושלא בזמנו, <strong>נעשה</strong> כאילו <strong>סדרו הקוף</strong> ואינו נחשב כסידור שיתקדש בשלו הלחם, ולכן אף אינו נפסל. ומשיעלה השחר יסלקנו הכהן מעל השלחן ויחזור יסדרנו כמצוותו. מה שאין כן בקמיצה שהוקטרה לפני זמנה, שכיון שנעשתה כמצותה ובכוונה, הרי בשעה שמניחים אותה בכלי קודש חלה עליה מיד קדושת הכלי והריהי נפסלת.
 <big>א</big> שנינו במשנה: <strong>זה הכלל היה במקדש</strong> שהמיסך רגליו טובל לפני עבודה, והנפנה לצרכים קטנים צריך לקדש (לרחוץ) ידיו ורגליו. ושואלים: <strong>בשלמא</strong> <small>[נניח]</small> שצריך לרחוץ רגליו יש לכך טעם <strong>משום ניצוצות</strong> (טיפות זעירות) העשויות להיות ניתזות על רגליו בשעה שהוא נפנה, <strong>אלא ידים מאי טעמא</strong> <small>[מה טעם]</small> יש לרחוץ אותן, והלא ידים לא נגעו כלל בדבר מטונף? <strong>אמר ר' אבא: זאת אומרת,</strong> מכאן יש ללמוד להלכות דרך ארץ, כי
## דף ל.
 <strong>מצוה לשפשף</strong> את ניתזי מי הרגלים מעל רגליו כדי שלא ייראו. ומשום שבשפשוף זה מתלכלכות ידיו — צריך קידוש. ומעירים: <strong>מסייע ליה</strong> הדבר <strong>לר' אמי,</strong> ש<strong>אמר ר' אמי: אסור לאדם שיצא בניצוצות</strong> של מי רגלים <strong>שעל גבי רגליו, מפני שנראה ככרות שפכה</strong> (שנפגם אבר המין שלו) וכיון שאנשים יודעים שמי שהוא כרות שפכה אין מי רגליו ניתזין למרחוק, וכשרואים אדם שיש עליו נתזים, סבורים שהוא כרות שפכה ואינו יכול להוליד, ובכך הריהו <strong>מוציא לעז על בניו</strong> בכך שיאמרו האנשים <strong>שהן ממזרים,</strong> לפי שאינם ממנו. ומשום כך מצוה לשפשף שלא לגרום לידי הוצאת לעז כזאת.
 אגב הדברים האמורים בענין זה <strong>אמר רב פפא: צואה במקומה</strong> כלומר: בנקב פי טבעת <strong>אסור</strong> אדם זה <strong>לקרות קריאת שמע</strong> עד שיתנקה. ושואלים: <strong>היכי דמי</strong> <small>[כיצד בדיוק מדובר]?</small> <strong>אי</strong> <small>[אם]</small> מדובר שהיא <strong>נראית</strong> מבחוץ, אם כן <strong>פשיטא</strong> <small>[פשוט,</small> מובן מאליו<small>]</small> שאסור לו לקרוא, שהרי צואה על בשרו מבחוץ. <strong>אי</strong> <small>[אם]</small> מדובר שהיא <strong>לא נראית</strong> והיא מבפנים, כיצד נוכל לומר שאסור לו לקרוא? והרי <strong>לא ניתנה תורה למלאכי השרת,</strong> ולא יתכן שיהיה אדם שגופו נקי בלי צואה כלל! ומשיבים: <strong>לא צריכא</strong> <small>[נצרכה]</small> אלא באופן זה שכשהוא <strong>יושב</strong> הריהי <strong>נראית</strong> בחוץ, וכש<strong>עומד אינה נראית</strong> ובאופן כזה אסור הוא בקריאת שמע.
 ושואלים: אם כך <strong>מאי שנא</strong> <small>[במה שונה]</small> הדבר <strong>מצואה</strong> ש<strong>על בשרו? דאיתמר</strong> <small>[ש</small>כבר <small>נאמר]</small> שנחלקו חכמים במי שהיתה <strong>צואה על בשרו, או שהיו ידיו</strong> בלבד <strong>בבית הכסא; רב הונא אמר: מותר</strong> לו <strong>לקרות קריאת שמע</strong> שצואה זו אינה מעכבת, <strong>ורב חסדא אמר: אסור לקרות קריאת שמע.</strong> ודוחים: אין להשוות את הדברים זה לזה, כי צואה במקומה חמורה יותר שכן <strong>במקומה</strong> (בפי הטבעת) <strong>נפיש זוהמא</strong> <small>[גדולה זוהמתה]</small> שהרי טריה היא ומסריחה ביותר, <strong>שלא במקומה</strong> כבר התייבשה ו<strong>לא נפיש זוהמא</strong> <small>[ואין זוהמתה מרובה</small> כל כך<small>],</small> ולכן יתכן שאין מקום למחלוקת באותו נושא.
 ועוד באותם נושאים. נאמרה בברייתא <strong>תנו רבנן הלכה בסעודה: אדם יוצא להשתין מים</strong> בזמן הסעודה — <strong>נוטל ידו אחת</strong> שבה שפשף את הניצוצות <strong>ונכנס</strong> שוב לסעודה. יצא, <strong>דיבר עם חבירו והפליג</strong> (ושהה זמן רב בחוץ) <strong>נוטל שתי ידיו ונכנס</strong> שמן הסתם שכח בתוך כדי הדבור להזהר בנקיות הידים, והיסח הדעת טעון נטילת ידים שנית. <strong>וכשהוא נוטל</strong> ידיו לסעודה <strong>לא יטול מבחוץ ויכנס, מפני</strong> ה<strong>חשד</strong> שיחשדוהו שאר האורחים שמא לא נטל ידיו. <strong>אלא</strong> כך עושה: <strong>נכנס ויושב במקומו ונוטל שתי ידיו, ומחזיר הטפיח</strong> (כד המים) <strong>על</strong> פני <strong>האורחין</strong> ושואל מי מהם זקוק למים, כדי שיוודע לכולם שנטל ידיו, ולא יחשדוהו.
 <strong>אמר רב חסדא: לא אמרן</strong> דבר זה שעליו ליטול ידיו בפומבי <strong>אלא</strong> כשהוא נכנס ואינו מתכווין אלא <strong>לשתות</strong> בלבד, <strong>אבל</strong> אם נכנס ועדיין בכוונתו <strong>לאכול</strong> — אף <strong>נוטל מבחוץ ונכנס,</strong> ומדוע? — <strong>דמידע ידיע דאנינא דעתיה</strong> <small>[שידוע הדבר שאנינה דעתו,</small> שהוא מפונק<small>]</small> ובודאי לא יבוא לקחת בידיו מאכלים כשידיו מלוכלכות ממי רגלים וכיוצא בהם. <strong>אמר רב נחמן בר יצחק: ואנא</strong> <small>[ואני,</small> ושכמותי<small>]</small> <strong>אפילו</strong> אני נכנס <strong>לשתות נמי</strong> <small>[גם כן]</small> איני צריך ליטול ידי בפומבי, כי <strong>מידע ידעי דאנינא דעתאי</strong> <small>[ידוע שאנינה דעתי,</small> שאני מפונק<small>]</small> ובודאי נטלתי ידים קודם שנכנסתי לאכול.
 <big>א משנה</big> <strong>אין אדם נכנס לעזרה לעבודה</strong> בקודש <strong>אפילו</strong> אם היה <strong>טהור</strong> ודאי <strong>עד שיטבול</strong> טבילה מיוחדת. ואילו ביום הכיפורים <strong>חמש טבילות ועשרה קדושין</strong> (רחיצות ידים ורגלים) <strong>טובל</strong> היה ה<strong>כהן</strong> ה<strong>גדול ומקדש בו ביום, וכולן</strong> כל הטבילות והקדושין הללו היו <strong>בקדש,</strong> מ<strong>על</strong> גג לשכת <strong>בית הפרוה. חוץ מזו</strong> טבילה ראשונה <strong>בלבד</strong> שאינה שייכת דווקא לטבילות של יום הכיפורים, ולכן יכולה להיעשות אף בחוץ. <strong>פרסו סדין של בוץ</strong> (פשתן) <strong>בינו ובין העם</strong> משום צניעות ואז היה טובל ומקדש.
  <big>ב גמרא</big> <strong>שאלו את בן זומא: טבילה זו</strong> שטובל בכל יום כל הנכנס לעבודה, <strong>למה? אמר להם: ומה המשנה מקודש לקודש</strong> כהן גדול ביום הכיפורים, המשנה מעבודת קודש אחת לעבודת קודש אחרת, והוא נכנס <strong>ממקום שענוש כרת</strong> אם נכנס בו בטומאה, כלומר, מן העזרה <strong>למקום שענוש כרת,</strong> כגון האולם או קודש הקדשים, ובכל זאת כיון שמשנה מעבודה לעבודה — <strong>טעון טבילה. המשנה מחול לקודש, וממקום שאין ענוש כרת למקום שענוש כרת — אינו דין שטעון טבילה?</strong> ומשום כך תיקנו טבילה זו שהיא טבילה לקדושה, ולא להטהר מטומאה.
 <strong>ר' יהודה אומר: סרך טבילה היא זו,</strong> שאין בה מצוה מצד עצמה, אלא היא כתוספת לענין טבילה <strong>כדי שיזכור טומאה ישנה שבידו ויפרוש</strong> שאגב טבילה יזכר, שמא הוא טמא טומאת מת או טומאה אחרת שהיא טומאת שבעה, ולא יבוא לעבוד בטומאה.
 ושואלים: <strong>במאי קא מיפלגי</strong> <small>[במה,</small> באיזה עקרון, <small>חלוקים]</small> בן זומא ור' יהודה, שהם נותנים שני הסברים שונים לטבילה זו?
## דף ל:
 <strong>באחולי</strong> <small>[בחילול]</small> ה<strong>עבודה</strong> אם לא טבל לפניה <strong>קא מיפלגי</strong> <small>[הם חלוקים].</small> לשיטת <strong>בן זומא</strong> אם לא טבל, הריהו <strong>מחיל</strong> <small>[מחלל]</small> <strong>עבודה,</strong> שלדעתו טבילת קדושה זו היא חלק מסדר העבודה. ואילו לשיטת <strong>ר' יהודה לא מחיל</strong> <small>[אינו מחלל]</small> את ה<strong>עבודה,</strong> כיון שטבילה זו אינה אלא משום סייג.
 ותוהים: <strong>ולבן זומא מי מחיל</strong> <small>[האם מחלל הוא]</small> עבודה? <strong>והתניא</strong> <small>[והרי שנינו</small> בברייתא<small>]:</small> <strong>כהן גדול שלא טבל ולא קידש</strong> ידיו ורגליו <strong>בין בגד</strong> זהב <strong>לבגד</strong> לבן, וכן אם לא טבל <strong>בין עבודה לעבודה — עבודתו כשרה.</strong> אולם <strong>אחד כהן גדול ואחד כהן הדיוט שלא קידש ידיו ורגליו</strong> כלל <strong>שחרית ועבד עבודה — עבודתו פסולה.</strong> וכיון שאפילו טבילת כהן גדול בין עבודה לעבודה איננה מחללת, כל שכן טבילה ראשונה, שבן זומא לומד אותה רק מטבילת כהן גדול!
 <strong>אלא</strong> יש לדחות הסבר זה, ולומר: <strong>למיקם</strong> <small>[לעמוד</small> לעבור<small>]</small> באיסור <strong>עשה קא מיפלגי</strong> <small>[</small>בכך <small>הם נחלקו]:</small> לשיטת <strong>בן זומא — קאי</strong> <small>[עומד הוא,</small> עובר<small>]</small> <strong>בעשה,</strong> שהרי היא מצוה מיוחדת לטבול לצורך הקדושה. ואילו לשיטת <strong>ר' יהודה — לא קאי</strong> <small>[אינו עומד,</small> עובר<small>]</small> באיסור <strong>בעשה</strong> 
 ושואלים: <strong>ומי אית ליה</strong> <small>[והאם יש לו,</small> מקבל<small>]</small> <strong>לר' יהודה האי סברא</strong> <small>[סברה זו]</small> של חיוב טבילה כדי להיזכר בטומאה ישנה? <strong>והתניא</strong> <small>[והרי שנינו</small> בתוספתא<small>]:</small> <strong>מצורע</strong> ביום השמיני לטהרתו, אחר שטבל כבר בסוף היום השביעי — <strong>טובל</strong> פעם נוספת <strong>ועומד בשער ניקנור</strong> במקדש כדי להביא קרבנות כפרתו, וכדי שיתן הכהן על בהונותיו מדם האשם והשמן כדי לטהרו לגמרי. <strong>ר' יהודה אומר: אינו צריך טבילה,</strong> לפי <strong>שכבר טבל מבערב.</strong> הרי שלא הצריך ר' יהודה טבילה מיוחדת בבוקר כדי לפרוש מטומאה!
 ותוהים: <strong>ההוא</strong> <small>[שם]</small> בענין מצורע, אינו צריך לטבול פעם נוספת <strong>כדתני טעמא</strong> <small>[כפי ששנוי הטעם]</small> במפורש: לפי <strong>שכבר טבל מבערב,</strong> ובאותה טבילה כבר תיקן כל הצריך תיקון, ואף נזכר לפרוש מטומאתו. ואין איפוא שייכות בין דין זה לענין סרך טבילה של הנכנס לעזרה.
 ושואלים: אם כן <strong>ודקארי לה מאי קארי לה</strong> <small>[וזה שהקשה</small> את הקושיה <small>מה ראה להקשות</small> קושיה זו<small>]?</small> שהרי לכאורה טעם הדין מפורש בגוף הענין! ומשיבים: <strong>משום דקא בעי למרמא אחריתי עליה</strong> <small>[שרצה להקשות</small> עוד ברייתא <small>אחרת עליה]</small> ומתוך צירוף הדברים תתברר הקושיה. שהרי שנינו: מדוע היתה נקראת <strong>לשכת המצורעין — ששם מצורעין טובלין. ר' יהודה אומר: לא מצורעין בלבד אמרו, אלא כל אדם.</strong> הרי שלדבריו בברייתא זו היו המצורעים טעונים טבילה במקדש (אלא שלא רק הם בלבד) והרי זו סתירה לדבריו בברייתא הראשונה, שאינו צריך לטבול במקדש ביום השמיני ודי לו במה שטבל מאתמול!
 ומשיבים: <strong>לא קשיא</strong> <small>[אין זה קשה];</small> <strong>הא דטביל</strong> <small>[זה שטבל]</small> כבר מבערב — אינו צריך לטבול שנית, <strong>והא דלא טביל</strong> <small>[וזה שלא טבל]</small> ולשם כך היתה מוכנה עבורו לשכה מיוחדת, שבה היו המצורעין טובלין. ומקשים: <strong>אי דלא טביל</strong> <small>[אם לא טבל]</small> המצורע כלל מבערב הקודם אם כן עדיין <strong>הערב שמש בעי</strong> <small>[צריך]</small> שיש לו להמתין עד שתעריב השמש בסוף היום כדי שיטהר לגמרי מטומאתו, ובינתים אסור לו כלל להיכנס למקדש! <strong>אלא</strong> יש לתרץ באופן אחר; <strong>אידי ואידי דטביל</strong> <small>[זה וזה</small> מדובר <small>שטבל]</small> כבר המצורע, אלא <strong>הא</strong> <small>[זה]</small> שהצריכוהו טבילה שנית מדובן באופן <strong>דאסח דעתיה</strong> <small>[שהסיח דעתו]</small> ולא נשמר מטומאת מת, <strong>הא</strong> <small>[זה]</small> שאינו טעון טבילה, מדובר ש<strong>לא אסח דעתיה</strong> <small>[הסיח דעתו].</small>
 ומקשים: <strong>אי אסח דעתיה</strong> <small>[אם הסיח דעתו]</small> מלהשמר בטהרה, אם כן אין די לו בטבילה, אלא <strong>הזאת שלישי ורביעי בעי</strong> <small>[צריך</small> הוא<small>],</small> שיש להזות עליו מי חטאת ביום שלישי והשביעי לטהרו מספק טומאת מת, שכן <strong>אמר ר' דוסתאי בר מתון אמר ר' יוחנן: הסח הדעת צריך הזאה שלישי ושביעי!</strong> ואם כן אין מקום להסבר זה בהיסח הדעת.
 <strong>אלא אידי ואידי דלא אסח דעתיה</strong> <small>[זה וזה</small> מדובר <small>שלא הסיח דעתו]</small> <strong>ולא קשיא</strong> <small>[ואינו קשה]</small> <strong>הא</strong> <small>[כאן]</small> שר' יהודה אינו מצריכו טבילה שנית, מדובר <strong>דטביל</strong> <small>[שטבל]</small> בערב גם <strong>על דעת</strong> טהרה המיוחדת ל<strong>ביאת מקדש, הא</strong> <small>[זו]</small> שהצריכו טבילה שנית מדובר ש<strong>לא טביל</strong> <small>[טבל]</small> <strong>בערב על דעת ביאת מקדש</strong> ולכן צריך טבילה שניה להיטהר אפילו לקודש. <strong>ואי בעית אימא</strong> <small>[ואם תרצה אמור]</small> <strong>תני</strong> <small>[שנה]</small> ותקן משהו בגירסת אותה ברייתא, ובכך תתורץ הקושיה מעצמה, וכך תאמר: <strong>לא מצורעין אמרו אלא כל אדם.</strong> כלומר, ר' יהודה אינו מוסיף על דברי חכמים, אלא חולק עליהם: לדעתו מצורעין אינם צריכים טבילה, אבל שאר כל אדם זקוקים לכך.
 <strong>רבינא אמר</strong> אפשר להסביר כך: <strong>ר' יהודה</strong> בברייתא השניה <strong>לדבריהם דרבנן קאמר להו</strong> <small>[אמר להם]</small> שהרי אין בדבריו ביטוי מלא לשיטתו, אלא נאמרו תוך כדי ויכוח עם החכמים, וכך יש להבין את דבריו: <strong>לדידי</strong> <small>[לשיטתי]</small> <strong>מצורע אין צריך טבילה</strong> כלל בבואו למקדש, אבל <strong>לדידכו אודו לי איזי מיהת</strong> <small>[לשיטתכם הודו לי לפחות]</small> ש<strong>לא מצורעין בלבד אמרו</strong> שטעונים טבילה זו <strong>אלא כל אדם.</strong> ושואלים: <strong>ורבנן</strong> <small>[וחכמים]</small> שאינם סבורים כן, כיצד אכן מסבירים הם את שיטתם? ומתרצים: לטענתם אין זו השוואה: שכן <strong>מצורע</strong> כיון שהיה טמא טומאה חמורה <strong>דייש</strong> <small>[הריהו דש,</small> רגיל<small>]</small> <strong>בטומאה</strong> ולכן הצריכוהו טבילה מיוחדת כדי להזכירו שמא נטמא טומאה אחרת ושכח להטהר מאותה טומאה, אבל <strong>כל</strong> שאר בני <strong>אדם לא דיישי</strong> <small>[דשים,</small> רגילים<small>]</small> <strong>בטומאה</strong> ואם נטמאו בודאי זכורים הם, ואינם צריכים עוד טבילה מיוחדת.
 <strong>אמר ליה</strong> <small>[לו]</small> <strong>אביי לרב יוסף: נימא</strong> <small>[האם נאמר]</small> כי <strong>רבנן דפליגי עליה</strong> <small>[חכמים שחלוקים עליו]</small> על <strong>ר' יהודה</strong> בענין הטבילות <strong>כבן זומא</strong> הסובר כי טבילת כל הנכנס לעבודה הריהי חובה מן התורה <strong>סבירא להו</strong> <small>[סבורים הם],</small> <strong>והאי דקתני</strong> <small>[וזה ששנו]</small> את המחלוקת הזו לענין <strong>מצורע</strong> דווקא ולא אמרו כבן זומא, הרי זה <strong>להודיעך כחו</strong> של <strong>ר' יהודה</strong> ששיטתו קיצונית כל כך, עד שאפילו במצורע אינו מצריך טבילה. <strong>או דילמא</strong> <small>[שמא]</small> בעיקר הדברים סבורים הם כר' יהודה אולם <strong>שאני</strong> <small>[שונה]</small> דין ה<strong>מצורע</strong> משום <strong>דדייש</strong> <small>[שהוא דש,</small> רגיל<small>]</small> <strong>בטומאה</strong> ולכן התקינו לו טבילה מיוחדת להפרישו. <strong>אמר ליה</strong> <small>[לו]</small> רב יוסף: לדעתו טעמם של חכמים הוא משום <strong>שאני</strong> <small>[שונה]</small> דין ה<strong>מצורע</strong> משום <strong>דדייש</strong> <small>[שהוא דש,</small> רגיל<small>]</small> <strong>בטומאה.</strong>
 <strong>אמר ליה</strong> <small>[לו]</small> <strong>אביי לרב יוסף:</strong> לשיטת <strong>ר' יהודה</strong> ש<strong>אמר: סרך טבילה היא זו</strong> שטבילה זו איננה מצוה ממש, אלא לתוספת ולזכרון בלבד היא,
## דף לא.
 האם דבר שנחשב כחציצה בשאר טבילות <strong>חוצץ</strong> אף בטבילה זו ופוסלה, <strong>או אינו חוצץ,</strong> כיון שאין טבילה זו אלא כתוספת לענין זכרון? <strong>אמר ליה</strong> <small>[לו]</small> רב יוסף: <strong>כל</strong> דין <strong>דתקון רבנן</strong> <small>[שתיקנו חכמים] —</small> <strong>כעין דאורייתא תקון</strong> <small>[</small>דברי <small>תורה תיקנו]</small> ולכן אף הלכה שאינה אלא מדברי סופרים יש לנהוג בה כבדברי תורה, ולכן יש להקפיד אף על חציצה בטבילה זו.
 <strong>אמר ליה</strong> <small>[לו]</small> <strong>אביי לרב יוסף: ביאה במקצת</strong> כאשר אדם איננו נכנס כולו, אלא רק במקצת גופו, האם <strong>שמה ביאה</strong> ונחשבת ככניסה לאותו מקום <strong>או לא? אמר ליה</strong> <small>[לו]:</small> <strong>בהונות</strong> של מצורע <strong>יוכיחו;</strong> שהרי המצורע מכניס רק את בהונותיו למקדש <strong>שהן ביאה במקצת</strong> בלבד, <strong>ותניא</strong> <small>[ושנינו</small> בברייתא<small>]:</small> <strong>מצורע טובל ועומד בשער ניקנור,</strong> משמע שצריך טבילה אפילו לביאה במקצת. <strong>איבעיא להו</strong> <small>[נשאלה להם]</small> ללומדים שאלה זו: <strong>מהו שיעשה</strong> הטמא <strong>סכין ארוכה</strong> מאד <strong>וישחוט</strong> בה את הקרבן בעזרה, כשהוא עצמו עומד חוץ לעזרה? האם עצם העבודה מצריכה טבילה, או רק הכניסה לעזרה?
 ומעירים: <strong>תיבעי</strong> <small>[</small>שאלה זו יכולה <small>להישאל]</small> <strong>ל</strong>שיטת <strong>בן זומא,</strong> המחמיר בטבילה, <strong>תיבעי לרבנן דפליגי עליה</strong> <small>[תישאל</small> השאלה אף <small>ל</small>שיטת <small>החכמים החולקים עליו]</small> על <strong>ר' יהודה,</strong> שאינם מצריכים טבילה לכל אדם. ומפרטים: <strong>תיבעי</strong> <small>[</small>שאלה זו <small>תישאל]</small> <strong>ל</strong>שיטת <strong>בן זומא,</strong> כי <strong>עד כאן לא</strong> שמענו ש<strong>מחייב בן זומא</strong> טבילה <strong>אלא</strong> בכניסה <strong>לגואי</strong> <small>[לפנים]</small> העזרה, <strong>אבל לבראי</strong> <small>[ל</small>עמידה ב<small>חוץ]</small> <strong>לא</strong> שמענו שהוא מחייב טבילה, <strong>או דילמא</strong> <small>[שמא]</small> אף במקרה כזה יש לחשוש שמא <strong>אתי לאימשוכי</strong> <small>[יבוא להימשך]</small> תוך כדי עבודתו ויכנס בלא משים פנימה.
 וכן <strong>תיבעי לרבנן דפליגי עליה</strong> <small>[תישאל</small> השאלה <small>ל</small>שיטת <small>חכמים החולקים עליו]</small> על <strong>ר' יהודה.</strong> כיצד? <strong>עד כאן לא</strong> שמענו כי <strong>קאמרי רבנן התם</strong> <small>[אמרו חכמים שם]</small> שאין צורך בטבילה, דווקא באופן שהוא <strong>לא קא עביד</strong> <small>[עושה]</small> <strong>עבודה, אבל הכא דקא עביד</strong> <small>[כאן ש</small>הרי <small>הוא עושה]</small> <strong>עבודה — לא</strong> התירו בלא טבילה. <strong>או דילמא</strong> <small>[שמא]</small> <strong>לא שנא</strong> <small>[שונה],</small> שאדם שאינו טמא אינו צריך לטבול שוב בכל מקרה. לשאלות אלו לא נמצאה תשובה והושארו ב<strong>תיקו</strong> <small>[תעמוד]</small> השאלה במקומה.
 <big>א</big> שנינו במשנה כי <strong>חמש טבילות ועשרה קידושין טובל</strong> הכהן ומקדש בו ביום. <strong>תנו רבנן</strong> <small>[שנו חכמים]</small> בברייתא: <strong>חמש טבילות ועשרה קידושין טובל כהן גדול ומקדש בו ביום, וכולן</strong> היו <strong>בקדש</strong> בלשכת <strong>בית הפרוה, חוץ</strong> מטבילה <strong>ראשונה שהיתה בחול על גבי שער המים, ובצד לשכתו</strong> של הכהן הגדול <strong>היתה. אמר אביי: שמע מיניה</strong> <small>[למד ממנה]</small> מהאמור בברייתא זו כי <strong>עין עיטם</strong> המעין שממנו היו המים באים למקדש <strong>גבוה מקרקע עזרה עשרים ושלש אמות.</strong> כיצד?
 <strong>דתנן</strong> <small>[ש</small>הרי <small>שנינו</small> במשנה<small>]</small> <strong>כל הפתחים שהיו שם</strong> במקדש <strong>גובהן עשרים אמה ורחבן עשר אמות, חוץ מ</strong>פתחו <strong>של אולם</strong> שהיה כפול, שגובהו ארבעים ורחבו עשרים. <strong>ותניא</strong> <small>[ושנינו</small> בברייתא<small>]:</small> מה שנאמר: <strong>"ורחץ בשרו במים"</strong> (ויקרא טו, יג), וכן: "ורחץ במים את כל בשרו" (ויקרא טו, טז), כוונתו במים הידועים — <strong>במי מקוה,</strong> והדגשת הכתוב באומרו <strong>"כל בשרו"</strong> — לומר שצריך לטבול <strong>במים שכל גופו עולה</strong> (שוקע) <strong>בהן</strong> בבת אחת. <strong>וכמה הן</strong> מים אלה, מאי כמותם? — <strong>אמה על אמה ברום</strong> (בגובה) <strong>שלש אמות</strong> שאם טובל בהם יעלו המים ויכסו את כל קומתו, <strong>ושיערו חכמים</strong> שנפח <strong>מי מקוה</strong> הוא <strong>ארבעים סאה</strong> שהיא כמות המים שיכולה להכנס בתוך חלל כזה. וכיון שגובה השער עשרים אמה וגובה בית הטבילה שעליו לפחות שלוש אמות נוספות, כדין מקוה, נמצא כי בסך הכל היו המים צריכים לעלות לפחות עשרים ושלוש אמות מקרקע העזרה.
## דף לא:
 ומקשים: כיצד אומר אתה רק עשרים ושלוש אמות <strong>והא איכא</strong> <small>[והרי יש]</small> מעל לחלל השער גם <strong>אמה</strong> עובי של <strong>תקרה</strong> של עץ <strong>ואמה מעזיבה</strong> העשויה מטיח וטיט לסתום יפה את החרכים שבמבנה, הרי שהיו שם לפחות עשרים וחמש אמה! ומשיבים: <strong>שערים</strong> של <strong>בית המקדש, כיון דשישא נינהו</strong> <small>[שמשל</small> אבן <small>שיש היו],</small> <strong>במשהו עביד להו</strong> <small>[היו עושים אותם],</small> כלומר: לא היו צריכין לעשות מעל האבן תקרה ומעזיבה עבים כל כך, ואפשר היה לעשותם דקים מאד. ומקשים: <strong>והא איכא האיך</strong> <small>[והרי יש</small> על כל פנים <small>אותו]</small> <strong>משהו</strong> של תקרה ומעזיבה והרי זה יותר מעשרים ושלוש אמות! ומשיבים: אכן ודאי כך היה, אלא <strong>כיון</strong> ש<strong>לא הואי אמתא</strong> <small>[היתה</small> התקרה <small>אמה</small> שלימה<small>]</small> <strong>לא חשיב לה</strong> <small>[מונה אותה].</small>
 <big>א</big> שנינו במשנה כי היו פורסים מסביב לכהן בשעת טבילתו <strong>סדין של בוץ</strong> (פשתן) לצניעות. ושואלים: <strong>מאי שנא</strong> <small>[מה שונה,</small> מדוע דווקא<small>]</small> <strong>של בוץ?</strong> ומשיבים: <strong>כדאמר</strong> <small>[כפי שאמר]</small> <strong>רב כהנא</strong> בענין דומה: <strong>כדי שיכיר</strong> וישים אל לבו ש<strong>עבודת היום</strong> המיוחדת ליום הכיפורים <strong>בבגדי בוץ</strong> הם. <strong>הכא נמי</strong> <small>[כאן גם כן]</small> עשו סדין של בוץ כדי <strong>שיכיר שעבודת היום בבגדי בוץ.</strong>
 <big>ב משנה</big> <strong>פשט</strong> הכהן הגדול בגדי הלבן שהיו עליו <strong>ירד</strong> למקוה <strong>וטבל, עלה ונסתפג</strong> (התנגב במגבת כדי לספוג את הלחות מעליו). לאחר מכן <strong>הביאו לו בגדי זהב,</strong> שמונה בגדים של כהן גדול <strong>ולבש</strong> אותם, <strong>וקידש</strong> (רחץ) <strong>ידיו ורגליו. הביאו לו את</strong> כבש <strong>התמיד</strong> של שחר <strong>קרצו</strong> (שחט את רוב שני הסימנים שבו) <strong>ומירק</strong> (גמר) כהן <strong>אחר</strong> את ה<strong>שחיטה על ידו</strong> (בשבילו), כדי שיוכל הכהן הגדול למהר ולקבל את הדם ולהמשיך בעבודתו. ומיד בסיום השחיטה <strong>קבל</strong> הכהן הגדול <strong>את הדם</strong> בכלי <strong>וזרקו</strong> על המזבח.
 <strong>נכנס</strong> לאולם כדי <strong>להקטיר קטורת של שחר, ולהיטיב את הנרות</strong> במנורה, <strong>ולהקריב את הראש ואת האברים</strong> של כבש התמיד <strong>והחביתין</strong> (מנחתו המיוחדת של הכהן הגדול) <strong>ואת היין</strong> של נסך קרבן התמיד. ומעירים: <strong>קטורת של שחר היתה קריבה בין</strong> קבלה וזריקת <strong>הדם</strong> ובין הקטרת ה<strong>אברים,</strong> וקטורת <strong>של בין הערבים</strong> היתה קריבה <strong>בין</strong> העלאת ה<strong>אברים</strong> למזבח להבאת ה<strong>נסכים</strong> עליו.
 ולענין טבילה <strong>אם היה כהן גדול זקן</strong> שקשה לו לטבול בצינה <strong>או איסטניס</strong> (חולני ומפונק) היו <strong>מחמין לו</strong> מים <strong>חמין, ומטילין לתוך הצונן</strong> שבמקוה <strong>כדי שתפיג</strong> (תתמעט) <strong>צינתן</strong> ויוכל הכהן לטבול בלא להצטער.
 <big>ג גמרא</big> <strong>אמרוה רבנן קמיה</strong> <small>[אמרו חכמים</small> דבר זה <small>לפני]</small> <strong>רב פפא: הא</strong> <small>[</small>משנתנו <small>זו]</small> ש<strong>לא</strong> כשיטת <strong>ר' מאיר. דאי</strong> <small>[שאם]</small> כשיטת <strong>ר' מאיר</strong> היא, <strong>כיון</strong> ש<strong>אמר</strong> ר' מאיר <strong>תרי קידושי אלבישה עביד להו</strong> <small>[שני הקידושים</small> שמקדש ידיו ורגליו <small>—</small> <small>על לבישת</small> הבגדים בכל פעם, הוא <small>שעושה אותם],</small> פעם לפני לבישתם, ופעם שניה לאחר לבישה, <strong>הכא נמי</strong> <small>[כאן גם כן]</small> <strong>ליעביד תרי קידושי</strong> <small>[</small>צריך <small>לעשות שני קידושים]</small> על ה<strong>לבישה</strong> ומלשון המשנה משמע כי פושט את בגדיו ואינו מקדש ידיו ורגליו!
 <strong>אמר להו</strong> <small>[להם]</small> <strong>רב פפא</strong> לחכמים: <strong>בין</strong> לשיטת <strong>רבנן</strong> <small>[חכמים]</small> <strong>בין</strong> לשיטת <strong>ר' מאיר חד</strong> <small>[</small>קידוש <small>אחד]</small> עושים על <strong>פשיטה</strong> של <strong>בגדי קודש, וחד</strong> <small>[ו</small>קידוש <small>אחד]</small> על ה<strong>לבישה</strong> של בגד קודש אחר. <strong>והכא בהא קא מיפלגי</strong> <small>[וכאן ב</small>עקרון <small>זה נחלקו]:</small> נאמר: <strong>"ופשט</strong> את בגדי הבד אשר לבש בבואו אל הקודש והניחם שם <strong>ורחץ</strong> את בשרו במים במקום קדוש <strong>ולבש</strong> את בגדיו<strong>"</strong> (ויקרא טז, כג-כד). <strong>ר' מאיר סבר:</strong> כי <strong>מקיש</strong> <small>[משוה]</small> הכתוב קידוש שבשעת <strong>פשיטה</strong> לקידוש בשעת <strong>לבישה, מה</strong> קידוש בשעת <strong>לבישה —</strong> ראשית <strong>לובש ואחר כך מקדש</strong> ידיו ורגליו, <strong>אף פשיטה — פושט ואחר כך מקדש.</strong>
 <strong>ורבנן סברי</strong> <small>[סבורים]:</small> כי <strong>מקיש</strong> <small>[משוה]</small> <strong>פשיטה ללבישה, מה לבישה — כשהוא לבוש</strong> כבר <strong>מקדש, אף פשיטה — כשהוא</strong> עדיין <strong>לבוש מקדש,</strong> ולכן אחר שהוא מסיים את העבודה הריהו מקדש את ידיו, ואחר כך פושט בגדיו. אולם בלבישת בגדי הקודש לראשונה, כיון שאינו פושט בגדי קודש — ודאי שאיננו צריך שני קידושים.
 <strong>אמרו ליה רבנן</strong> <small>[לו חכמים]</small> <strong>לרב פפא: וכי מצית אמרת הכי</strong> <small>[והאם יכול אתה לומר כן]</small> שלדעת ר' מאיר אין צורך בשתי קידושים ללבישה ראשונה? <strong>והתניא</strong> <small>[והרי שנינו</small> בברייתא<small>]:</small> <strong>פרסו סדין של בוץ בינו לבין העם, ופשט וירד וטבל עלה ונסתפג, הביאו לו בגדי זהב ולבש וקידש ידיו ורגליו.</strong> ואילו <strong>ר' מאיר אומר: פשט וקידש ידיו ורגליו, וירד וטבל, עלה ונסתפג, הביאו לו בגדי זהב, ולבש וקידש ידיו ורגליו.</strong> הרי מפורש שר' מאיר אומר שיש צורך בקידוש מיוחד טרם לבישת הבגדים! <strong>אמר להו</strong> <small>[להם]:</small> <strong>אי תניא תניא</strong> <small>[אם שנויה</small> ברייתא כזו <small>—</small> <small>שנויה</small> היא<small>],</small> שכל מה שאמרתי מסברה אמרתי, אבל אם אכן שנינו במפורש שלא כשיטתי, חייב אני לחזור בי.
 ושואלים: <strong>בשלמא</strong> <small>[נניח]</small> על פי שיטת <strong>ר' מאיר, היינו דמשכחת לה</strong> <small>[כך הוא שאתה מוצא אותה</small> אפשרות<small>]</small>
## דף לב.
 <strong>עשרה קידושין,</strong> שלשיטתו על כל טבילה יש צורך בשני קידושים. <strong>אלא</strong> לשיטת <strong>רבנן</strong> <small>[חכמים]</small> שאינם מצריכים קידוש בתחילה, אם כן <strong>תשעה</strong> קידושים בלבד <strong>הוו</strong> <small>[היו]!</small> ומשיבים: <strong>אמרי לך רבנן</strong> <small>[</small>היו יכולים <small>חכמים לומר לך]:</small> <strong>קידושא בתרא</strong> <small>[הרחיצה האחרונה],</small> <strong>כי פשיט</strong> <small>[כאשר</small> היה <small>פושט]</small> את <strong>בגדי</strong> ה<strong>קדש ולביש</strong> <small>[ולובש]</small> את <strong>בגדי</strong> ה<strong>חול, עביד ליה התם</strong> <small>[היה עושה אותה שם],</small> שלדעתם כשהוא פושט את בגדי הקודש צריך הוא לקדש, ואילו ר' מאיר סבור שרק לפני לבישה עליו לקדש.
 <big>א</big> <strong>תנו רבנן</strong> <small>[שנו חכמים]:</small> נאמר: <strong>"ובא אהרן אל אהל מועד"</strong> (ויקרא טז, כג) <strong>למה הוא בא?</strong> הרי כבר סיים עבודתו בהיכל! <strong>אינו בא אלא להוציא את הכף ואת המחתה</strong> שהיו בקודש הקדשים. <strong>שכל הפרשה כולה</strong> של עבודת יום הכפורים <strong>נאמרה</strong> בתורה <strong>על הסדר</strong> כדרך שעושים אותה במקדש, <strong>חוץ מפסוק זה</strong> שלא נאמר כסדרו והיה צריך להיכתב לאחר הקרבת קרבן העולה (ויקרא טז, כד), כי הוצאת הכף אינה נעשית מיד אחר הכנסתה, אלא מפסיק באמצע בעבודות חוץ, ומחליף שוב את בגדיו. ושואלים: <strong>מאי טעמא</strong> <small>[מה טעם]</small> מדוע אכן צריך היה להפסיק בין עבודת היום להוצאת הכף והמחתה בענין הקרבת אילו ואיל העם, שלא כסדר הנכון?
 <strong>אמר רב חסדא: גמירי</strong> <small>[למודים</small> היו<small>]</small> מפי המסורת כי <strong>חמש טבילות ועשרה קידושין טובל כהן גדול ומקדש בו ביום. ואי</strong> <small>[ואם]</small> <strong>כסדרן</strong> של הפסוקים נעשות העבודות אם כן <strong>לא משכחת להו</strong> <small>[אין אתה מוצא]</small> <strong>אלא שלש טבילות וששה קידושין,</strong> טבילה אחת להקרבת תמיד של שחר ואחת בין התמיד ושאר עבודת היום, כולל הוצאת הכף והמחתה מקודש הקדשים, ואחת נוספת בין הוצאת הכף והמחתה מקודגש הקדשים לעשיית אילו ואיל העם והקרבת המוספים ותמיד של בין הערבים שבא לאחרים. ואילו על ידי שינוי הסדר, שלאחר שהכניס הכהן את המחתה לקודש הקדשים היה צריך לעבוד עבודה אחרת בחוץ, ואחר כך לחזור לקודש הקדשים כדי להוציא את הכף, ושוב לצאת וללבוש לצרכה בגדים אחרים, הרי שיש צורך בחמש טבילות.
 <strong>תניא</strong> <small>[שנינו</small> בברייתא<small>]:</small> <strong>אמר ר' יהודה: מנין לחמש טבילות ועשרה קידושין שטובל כהן גדול ומקדש בו ביום? תלמוד לומר: "ובא אהרן אל אהל מועד ופשט את בגדי הבד</strong> אשר לבש בבואו אל הקודש והניחם שם <strong>ורחץ</strong> את <strong>בשרו במים במקום קדוש ולבש את בגדיו ויצא ועשה</strong> את עולתו ואת עולת העם<strong>"</strong> (ויקרא טז, כג-כד), <strong>הא</strong> <small>[הרי]</small> <strong>למדת</strong> <small>[הרי]</small> מכתוב זה <strong>שכל המשנה מעבודה לעבודה</strong> מעבודת פנים בקודש הקדשים לעבודת חוץ <strong>טעון טבילה,</strong> ולפי סדר העבודות חמש טבילות הן.
 <strong>אמר רבי: מנין לחמש טבילות ועשרה קידושין שטובל כהן גדול ומקדש בו ביום — שנאמר: "כתנת בד קדש ילבש ומכנסי בד יהיו על בשרו ובאבנט בד יחגר ובמצנפת בד יצנף בגדי קדש הם ורחץ במים את בשרו ולבשם"</strong> (ויקרא טז, ד), <strong>הא</strong> <small>[הרי]</small> <strong>למדת</strong> מכתוב זה <strong>שכל המשנה מעבודה</strong> הנעשית בפנים <strong>לעבודה</strong> הנעשיץ בחוץ — <strong>טעון טבילה. ואומר</strong> כתוב זה: <strong>"בגדי קדש הם",</strong> ללמד כי <strong>הוקשו</strong> (הושוו) <strong>כל הבגדים כולן זה לזה,</strong> שכשם שטובל לבגדי לבן כך טובל הוא לבגדי זהב.
 <strong>וחמש עבודות הן:</strong> הקרבת <strong>תמיד של שחר</strong> נעשית <strong>בבגדי זהב, עבודת היום</strong> בפר ובשעיר שלאחר מכן נעשית <strong>בבגדי לבן,</strong> ואחר מקריב את <strong>אילו</strong> איל האשם ואת <strong>איל העם בבגדי זהב,</strong> לאחר מכן הריהו מכניס לקודש הקדשים <strong>כף ומחתה בבגדי לבן,</strong> ויוצא ומקריב <strong>תמיד של בין הערבים בבגדי זהב,</strong> ומוציא את הכף בבגדי לבן.
 <strong>ומנין שכל טבילה וטבילה צריכה שני קידושין</strong> (רחיצת ידים ורגלים)? <strong>תלמוד לומר: "ובא אהרן אל אהל מועד ופשט את בגדי הבד</strong> אשר לבש בבואו אל הקודש והניחם שם <strong>ורחץ</strong> את <strong>בשרו במים"</strong> (ויקרא טז, כג-כד) וכן נאמר: <strong>"ורחץ</strong> את בשרו במים במקום קדוש <strong>ולבש</strong> את בגדיו<strong>"</strong> (ויקרא טז, כד), הרי לך רחיצה לפשיטה ורחיצה ללבישה. 
 <strong>ר' אלעזר בר' שמעון אומר: קל וחומר</strong> הוא; <strong>ומה במקום שאין טעון טבילה,</strong> שמן התורה אין הכהן צריך לטבול לפני שנכנס לעבוד עבודה במקדש, אולם בכל זאת <strong>טעון קידוש</strong> ידים ורגלים לפני העבודה, <strong>מקום</strong> (יום הכיפורים) <strong>שטעון טבילה</strong> לכל החלפת בגדים, <strong>אינו דין שטעון</strong> אף <strong>קידוש.</strong>
 אולם קל וחומר זה ניתן להדחות: <strong>אי</strong> <small>[או]</small> אולי תאמר <strong>מה להלן,</strong> לפני שאר עבודות במקדש צריך רק <strong>קידוש אחד, אף כאן</strong> בעבודת היום אין צריך אלא <strong>קידוש אחד</strong> בלבד? <strong>תלמוד לומר: "ובא אהרן אל אהל מועד ופשט את בגדי הבד אשר לבש"</strong> (ויקרא טז, כג), <strong>מה תלמוד לומר: "אשר לבש"</strong> והרי אין מילים אלה מלמדות אותנו מאומה, כי <strong>כלום אדם פושט</strong> תמיד <strong>אלא מה שלבש! אלא</strong> מילים יתירות אלה באו ללמדנו כי יש <strong>להקיש</strong> (להשוות) <strong>פשיטה ללבישה,</strong> ולומר: <strong>מה</strong> לצורך <strong>לבישה טעון קידוש — אף</strong> לצורך <strong>פשיטה טעון קידוש.</strong> ומעתה באים לברר את שיטת ר' יהודה שהוזכרה קודם.
 <strong>אמר ר' יהודה: מנין לחמש טבילות ועשרה קידושין שטובל כהן גדול ומקדש בו ביום תלמוד לומר: "ובא אהרן אל אהל מועד</strong> ופשט את בגדי הבד אשר לבש בבואו אל הקודש והניחם שם <strong>ורחץ את בשרו במים במקום קדוש"</strong> (ויקרא טז, כג-כד), <strong>הא</strong> <small>[הרי]</small> <strong>למדת</strong> מכאן <strong>שכל המשנה מעבודה</strong> הנעשית בפנים <strong>לעבודה</strong> הנעשית בחוץ — <strong>טעון טבילה.</strong> ושואלים: <strong>אשכחן</strong> <small>[מצאנו</small> ראיה מכאן<small>]</small> שכאשר משנה הכהן <strong>מבגדי לבן לבגדי זהב</strong> טעון הוא טבילה, אולם כשמשנה <strong>מבגדי זהב לבגדי לבן מנין</strong> שאף לכך טעון טבילה?
## דף לב:
 <strong>תנא דבי</strong> <small>[שנה</small> החכם <small>מבית</small> מדרשו<small>]</small> של <strong>ר' ישמעאל: קל וחומר</strong> הוא; <strong>ומה בגדי זהב שאין כהן נכנס בהן לפני ולפנים</strong> לקודש הקדשים — <strong>טעון טבילה</strong> לפני לבישתן, <strong>בגדי לבן שנכנס בהן לפני ולפנים אינו דין שטעון טבילה.</strong> ומקשים: <strong>איכא למפרך</strong> <small>[יש מקום לפרוך,</small> לשבור<small>]</small> את הקל וחומר, ולומר: <strong>מה לבגדי זהב — שכן כפרתן מרובה</strong> שהכהן הגדול עובד בהם ומכפר בהם על ישראל כל השנה כולה, ואילו בגדי לבן משמשים רק ליום הכפורים אחד בלבד, ולכך יתכן שלא יצטרך טבילה לצורך לבישתם! <strong>אלא, נפקא ליה</strong> <small>[יוצא לו,</small> נלמד הדבר<small>]</small> מה שאמר <strong>רבי</strong> שיש ללמוד זאת מלשון הפסוק כאמור.
 ומסבירים קטע נוסף בברייתא שהובאה לעיל: <strong>אמר רבי: מנין לחמש טבילות ועשרה קידושין שטובל כהן גדול ומקדש בו ביום — תלמוד לומר: "כתנת בד קדש ילבש</strong> ומכנסי בד יהיו על בשרו ובאבנט בד יחגור ובמצנפת בד יצנוף בגדי קודש הם ורחץ במים את בשרו ולבשם" <small>(ויקרא טז, ד)</small> <strong>הא</strong> <small>[הרי]</small> <strong>למדת שכל המשנה מעבודה לעבודה</strong> שהוא <strong>טעון טבילה.</strong> ומעירים: <strong>אשכחן</strong> <small>[מצאנו</small> למדנו איפוא<small>]</small> כי <strong>מבגדי זהב לבגדי לבן</strong> טעון טבילה, <strong>מבגדי לבן לבגדי זהב מנין</strong> שטעון טבילה?
 <strong>תנא דבי</strong> <small>[שנה,</small> חכם <small>מבית</small> מדרשו<small>]</small> של <strong>ר' ישמעאל: קל וחומר; מה בגדי לבן שאין כפרתן מרובה</strong> שהרי אין הכהן לובשם אלא ביום הכיפורים של שנה אחת בלבד, <strong>טעונין טבילה</strong> לפני לבישתם, <strong>בגדי זהב שכפרתן מרובה</strong> בעבודתו בכל ימות השנה, <strong>אינו דין שטעונין טבילה?</strong>
 ומקשים: הלא <strong>איכא למפרך</strong> <small>[יש מקום לפרוך,</small> לשבור<small>]</small> את ההוכחה, ולומר: <strong>מה לבגדי לבן שכן נכנס בהן לפני ולפנים,</strong> מה שאין כן בבגדי זהב, הרי שקדושת בגדי לבן גדולה משל בגדי זהב! ומעירים: <strong>היינו דקתני</strong> <small>[זהו ששנינו]</small> בהמשך אותה ברייתא, דברים שהם כתשובה לשאלה זו; <strong>ואומר: "בגדי קדש הם ורחץ את בשרו במים ולבשם"</strong> (ויקרא טז, ד), שמפני קושי זה, הביאו את הכתוב הנוסף להדגיש שיש חובת רחיצה גם לבגדי קודש אחרים.
 <strong>וחמש עבודות הן:</strong> הקרבת <strong>תמיד של שחר</strong> נעשית <strong>בבגדי זהב, עבודת היום</strong> בפר ובשעיר שלאחר מכן נעשית <strong>בבגדי לבן,</strong> ואחר מקריב את <strong>אילו</strong> איל האשם ואת <strong>איל העם בבגדי זהב,</strong> לאחר מכן הריהו מכניס לקודש הקדשים <strong>כף ומחתה בבגדי לבן,</strong> ויוצא ומקריב <strong>תמיד של בין הערבים בבגדי זהב,</strong> ומוציא את הכף בבגדי לבן.
 <strong>ומנין שכל טבילה וטבילה</strong> מטבילות אלה <strong>צריכה שני קידושין? תלמוד לומר: "ופשט</strong> את בגדי הבד אשר לבש בבואו אל הקודש והניחם שם ורחץ את בשרו במים<strong>",</strong> וכן: <strong>"ורחץ</strong> את בשרו במים במקום קדוש <strong>ולבש</strong> את בגדיו<strong>"</strong> (ויקרא טז, כד). ומקשים: הלא <strong>האי</strong> <small>[זה]</small> <strong>בטבילה כתיב</strong> <small>[נאמר]</small> שהרי רחיצה זו האמורה כאן אינה רחיצת ידים ("קידוש") אלא משמעה טבילה! ומשיבים: <strong>אם אינו ענין לטבילה</strong> שהרי <strong>נפקא ליה</strong> <small>[יוצא לו,</small> נלמד לו הדבר<small>]</small> ממה שנאמר: <strong>"בגדי קדש הם",</strong> שמפסוק זה למדנו שיש חובת טבילה בכל החלפת בגדים, על כן <strong>תנהו ענין לקידוש.</strong>
 ושואלים: אם כן <strong>וליכתביה רחמנא</strong> <small>[שתכתוב התורה]</small> <strong>בלשון קידוש</strong> ידים ורגלים ולא בלשון "ורחץ" שמשמעה כרגיל טבילה! ומשיבים: <strong>הא קא משמע לן</strong> <small>[</small>דבר <small>זה השמיע לנו]</small> על ידי שימוש לשון זה ש<strong>טבילה כקידוש,</strong> שיש ביניהם צד שוה <strong>—</strong> ללמד: <strong>מה קידוש</strong> ידים ורגלים נעשה <strong>במקום קדוש,</strong> שהרי הכיור שממנו מקדשים מצוי בתוך העזרה, <strong>אף טבילה</strong> זו הבאה להחלפת בגדים צריכה להיעשות <strong>במקום קדוש</strong> ולא מחוץ למקדש.
 ושואלים: <strong>ור' יהודה</strong> הלומד מפסוק זה טבילה לבגדי זהב ואינו דורש את הפסוק "בגדי קודש הן" ללמד שצריך קידוש ידים ורגלים בכל החלפת בגדים, אם כן חובת <strong>קידוש מנא ליה</strong> <small>[מנין לו]?</small> ומשיבים: <strong>נפקא ליה</strong> <small>[יוצא לו]</small> הדבר כדרך שלמד <strong>ר' אלעזר בר' שמעון,</strong> שדבר זה נלמד מקל וחומר, ומה במקום שאין טעון טבילה טעון קידוש, מקום שטעון טבילה אינו דין שטעון קידוש, כאמור.
 <strong>אמר רב חסדא: הא</strong> <small>[</small>שיטתו <small>זו]</small> של <strong>רבי</strong> לגבי טבילה וקידוש <strong>מפקא</strong> <small>[מוציאה],</small> כלומר: אינה מקבלת לא את שיטת <strong>ר' מאיר</strong> לענין קידוש, <strong>ומפקא מדרבנן</strong> <small>[ומוציאה</small> אף <small>מדברי חכמים],</small> שהיא שיטה חדשה לעצמה. כיצד <strong>מפקא מדרבנן</strong> <small>[מוציאה מ</small>שיטת <small>חכמים]?</small> ש<strong>אילו רבנן אמרי</strong> <small>[חכמים אמרו]:</small> שכ <strong>שהוא לבוש מקדש, ואיהו</strong> <small>[והוא,</small> רבי<small>]</small> <strong>אמר: כשהוא פושט מקדש. ומפקא</strong> <small>[ומוציאה</small> מדברי<small>]</small> <strong>ר' מאיר:</strong> ש<strong>אילו ר' מאיר אמר: הך קידוש בתרא</strong> <small>[קידוש אחרון זה],</small> כלומר, קידוש שני שהוא מקדש בכל טבילה <strong>כשהוא לבוש מקדש, ואיהו</strong> <small>[והוא]</small> רבי <strong>אמר: כשהוא פושט מקדש.</strong>
 <strong>אמר רב אחא בר יעקב: הכל מודין בקידוש שני שלובש ואחר כך מקדש, מאי טעמא</strong> <small>[מה טעם</small> הדבר<small>]</small> <strong>דאמר קרא</strong> <small>[שאמר הכתוב]:</small> <strong>"או בגשתם אל המזבח</strong> לשרת להקטיר אשה לה' ורחצו ידיהם ורגליהם ולא ימותו<strong>"</strong> (שמות ל, כ-כא), לומר: חובת רחיצה (קידוש) היא ב<strong>מי שאינו מחוסר אלא גישה,</strong> ובכל השאר הוא מוכן לעבודה, <strong>יצא זה</strong> כהן בלא בגדים <strong>שמחוסר</strong> עדיין גם <strong>לבישה</strong> וגם <strong>גישה.</strong> הרי שקידוש הידים לפני העבודה צריך להיעשות כשהוא לבוש כבר.
 <strong>אמר ליה</strong> <small>[לו]</small> <strong>רב אחא בריה</strong> <small>[בנו]</small> של <strong>רבא לרב אשי: לא רב חסדא</strong> שלדעתו לשיטת רבי יש לכהן לעשות את שתי הקידושים בין פשיטה ללבישה <strong>אית ליה</strong> <small>[יש לו,</small> מקבל את שיטת] <strong>דרב אחא,</strong> כיון שלדעתו בשיטת רבי הקידוש נעשה לאחר הלבישה. <strong>ולא רב אחא</strong> שלדעתו בשיטת רבי, צריך קידוש סמוך לעבודה <strong>אית ליה</strong> <small>[יש לו,</small> מקבל את שיטת<small>]</small> <strong>רב חסדא,</strong> שלדעתו לשיטת רבי, צריך לעשות את שני הקידושים כשהוא ערום. ש<strong>אם</strong> תאמר <strong>כן</strong> יצא כי לשיטת <strong>רבי הוו ליה חמיסר</strong> <small>[יהיו להם חמישה עשר]</small> <strong>קידושין,</strong> שבכל החלפת בגדים צריך שלוש טבילות: אחד כשהוא פושט, אחד לפני לבישה, ואחד כשהוא לבוש.
 <big>א</big> נאמר במשנה: <strong>"הביאו לו את התמיד</strong> ו<strong>קרצו".</strong> ושואלים: <strong>מאי</strong> <small>[מה</small> פירוש<small>]</small> <strong>"קרצו"? אמר עולא: לישנא דקטלא</strong> <small>[לשון של הריגה]</small> <strong>הוא. אמר רב נחמן בר יצחק: מאי קרא</strong> <small>[מהו הכתוב]</small> ממנו למדים דבר זה — מתוך שנאמר: <strong>"עגלה יפה-פיה מצרים קרץ מצפון בא בא"</strong> (ירמיה מו, כ). ושואלים: <strong>מאי משמע</strong> <small>[מה משמעותו]</small> של פסוק זה, ממנה יש ללמוד לעניננו? ומסבירים: <strong>כדמתרגם</strong> <small>[כפי שמתרגם]</small> אותו <strong>רב יוסף: מלכא יאי הוה מצרים עממין קטולין מציפונא ייתון עלה</strong> <small>[מלכות יפה היתה מצרים עמים רצחנים מצפון יבואו עליה],</small> ולמדנו מכאן כי לשון "קרץ" פירושו הריגה. ושואלים: <strong>קרצו</strong> (שחטו) <strong>בכמה?</strong> כלומר מה שיעורה של עיקר שחיטה זו על ידי הכהן? <strong>אמר עולא: ברוב שנים,</strong> שהיה שוחט את רוב הקנה והושט (הקרויים "סימנים"), ודי בכך כדי להכשיר את השחיטה בצמצום.
 <strong>וכן אמר ר' יוחנן: ברוב שנים. ואף ריש לקיש סבר ברוב שנים.</strong> וההוכחה לכך שזו אכן דעתו, ממה ש<strong>אמר ריש לקיש: וכי מאחר ששנינו</strong> בהלכות שחיטה כי <strong>רובו של</strong> סימן <strong>אחד כמוהו.</strong> אם כן <strong>למה שנינו</strong> פעם שניה שם: <strong>רוב</strong> סימן <strong>אחד בעוף ורוב שנים בבהמה</strong> והרי דבר זה מובן מאליו לפי הכלל שבעוף צריך לשחוט סימן אחד, ובבהמה שנים. אלא, <strong>לפי ששנינו: הביאו לו את התמיד קרצו מירק</strong> (סיים) כהן <strong>אחר</strong> את ה<strong>שחיטה על ידו</strong> (לצורכו), <strong>וקיבל את הדם וזרקו. יכול</strong> אם <strong>לא מירק</strong> הכהן האחר <strong>יהא פסול,</strong> שאין השחיטה כשרה אלא אם כן נשחטו כל שני הסימנים.
 לפני שמסיימים את הענין, תוהים על השאלה הראשונה, כיצד אפשר להעלות על הדעת כי <strong>"יכול לא מירק יהא פסול"</strong> שהרי לפי זה יש הכרח בכך שישתתף כהן נוסף בעבודה, ו<strong>אם כן הויא ליה</strong> <small>[הרי זו]</small> <strong>עבודה</strong> של קודש ביום הכפורים בכהן <strong>אחר, ותניא</strong> <small>[ושנינו</small> בברייתא<small>]:</small> <strong>כל עבודות יום הכפורים אינן כשרות אלא בו</strong> בכהן הגדול. ומכאן שכל דבר שהוא חלק מהותי מסדר העבודה צריך להיעשות על ידי כהן גדול דווקא! על קושי זה עונים: <strong>הכי קאמר</strong> <small>[כך אמר]:</small> ברור שאין חובה מן התורה לגמור את שחיטת שני הסימנים, אולם <strong>יכול יהא פסול מדרבנן</strong> <small>[</small>מדברי <small>סופרים],</small>
## דף לג.
 <strong>לכך שנינו</strong> פעם נוספת: <strong>רוב אחד בעוף ורוב שנים בבהמה</strong> ללמדנו שדי בשחיטת רובם של הסימנים. ושואלים: <strong>וכי מאחר דאפילו פסולא מדרבנן ליכא</strong> <small>[כיון שאפילו פסול מדברי סופרים אין</small> בכך<small>],</small> אם כן <strong>למה לי</strong> לחייב כהן אחר <strong>למרק</strong> (לסיים), שיסתפקו במה ששחט הכהן הגדול את רוב שני הסימנים! ומשיבים: מכל מקום <strong>מצוה</strong> לכתחילה <strong>למרק</strong> כדי שניתן יהיה להוציא בקלות רבה יותר את הדם.
 <big>א</big> <strong>אביי</strong> היה <strong>מסדר מערכה,</strong> כלומר: היה מונה את סדר העבודות בבית המקדש <strong>משמיה דגמרא</strong> <small>[משם</small> על פי, <small>המסורת]</small> <strong>ואליבא</strong> <small>[ועל פי שיטתו]</small> של התנא <strong>אבא שאול</strong> בענין זה. וכך הוא הסדר: עריכת <strong>מערכה</strong> (ערימה) <strong>גדולה</strong> של עצים על גבי המזבח שעליה היו מקטירים את הקרבנות <strong>קודמת למערכה שניה</strong> של עצים שהיו מסדרים לחוד סמוך לקרן מערבית דרומית של המזבח, וממנה היו חותים גחלים ומניחים אותם על גבי המזבח הפנימי פעמיים בכל יום לצורך הקטרת ה<strong>קטורת, מערכה שניה של קטורת קודמת לסידור שני גזירי עצים</strong> מעל המערכה הגדולה כדי לקיים מצות הבאת עצים, <strong>וסידור שני גזירי עצים קודם לדישון</strong> (להסרת הדשן) מעל ה<strong>מזבח הפנימי, ודישון מזבח הפנימי קודם להטבת</strong> (סידור וניקוי) <strong>חמש נרות</strong> משבעה נרות המנורה,
 <strong>והטבת חמש נרות</strong> נעשית <strong>קודם</strong> לשחיטה קבלה וזריקת <strong>דם התמיד</strong> של שחר, והזאת <strong>דם התמיד קודם להטבת שתי נרות</strong> נוספים שהיו במנורה, <strong>והטבת שתי נרות קודם</strong> להקטרת ה<strong>קטורת,</strong> והקטרת ה<strong>קטורת</strong> על גבי המזבח הפנימי <strong>קודם</strong> להקטרת ה<strong>אברים</strong> של קרבן התמיד על גבי המזבח החיצון, והקטרת <strong>האברים</strong> קודמת להקרבת ה<strong>מנחה</strong> השייכת לקרבן התמיד, והקרבת ה<strong>מנחה</strong> קודמת להקרבת ה<strong>חביתין</strong> (קרבן מנחה מיוחד שמביא הכהן הגדול, מחציתו בבקר ומחציתו בערב) <strong>וחביתין</strong> קודמים להבאת <strong>נסכין</strong> של התמיד,
 <strong>ונסכין</strong> של התמיד קודמים להקרבת <strong>מוספין, ומוספין</strong> ביום שמקריבים בו קרבנות מוספים קודמים <strong>לבזיכין</strong> של לבונה שמקריבים ביום השבת, <strong>ובזיכין</strong> קודמים לסדר הקרבת <strong>תמיד של בין הערבים, שנאמר: "</strong>וערך עליה העולה <strong>והקטיר עליה חלבי</strong> ה<strong>שלמים"</strong> (ויקרא ו, ה) ומרמז הכתוב כי <strong>עליה,</strong> כלומר: על עולת התמיד של שחר, <strong>השלם כל הקרבנות כולן</strong> ולא על של בין הערבים, שבכל מקרה קרבן תמיד של בין הערבים הוא האחרון להקרבה. 
 לאחר רשימה זו של סדרי העבודה, באים לברר את פרטי הדברים ולמצוא את מקורותיהם במקרא ובסברה. <big>ב</big> <strong>אמר מר</strong> <small>[החכם,</small> אביי<small>]:</small> <strong>מערכה גדולה קודמת למערכה שניה של קטורת.</strong> ושואלים: <strong>מנא לן</strong> <small>[מנין לנו]</small> דבר זה? ומשיבים: <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>"היא העלה על מוקדה על המזבח כל הלילה"</strong> (ויקרא ו, ב) — <strong>זו מערכה גדולה,</strong> שלשון "מוקדה" משמעה — מדורה. <strong>"ואש המזבח תוקד בו"</strong> (ויקרא ו, ב) — <strong>זו מערכה שניה</strong> עצים סמוך לקרן המזבח שהיא לצורך ה<strong>קטורת.</strong>
 ומקשים: <strong>ואיפוך אנא</strong> <small>[ואהפוך אני]</small> שראשונה תהא מערכת הקטורת ושניה לה מערכה גדולה! ומשיבים: <strong>מסתברא</strong> <small>[מסתבר]</small> כי <strong>מערכה גדולה עדיפא</strong> <small>[עדיף]</small> וראוי להקדימה, <strong>שכן כפרתה מרובה</strong> שהרי עליה מקטירים את כל הקרבנות המרובים, ולא קטורת בלבד.
 ודוחים: <strong>אדרבא, מערכה שניה עדיפא שכן מכניסין ממנה</strong> גחלים <strong>לפנים</strong> לתוך ההיכל, מה שאין כן מערכה גדולה שאינה אלא לצורך הקטרת קרבנות שבחוץ. ומשיבים: <strong>אפילו הכי</strong> <small>[כך]</small> הנימוק של <strong>כפרתה מרובה עדיפא</strong> <small>[עדיף],</small> וראוי להקדימה משום כך. <strong>ואיבעית אימא</strong> <small>[ואם תרצה אמור]</small> טעם אחר: <strong>אי לא משכח</strong> <small>[אם לא מוצא]</small> <strong>עצים למערכה שניה — מי לא מעייל</strong> <small>[האם לא יכניס]</small> לקטורת <strong>ממערכה גדולה</strong> שהרי הבאת הגחלים לקטורת דווקא ממערכה זו אינה חובה מהותית, ונמצא שמערכה שניה היא רק כתוספת למערכה העיקרית, שעליה כל הקרבנות.
 שנינו עוד בדברי אביי כי <strong>מערכה שניה של קטורת קודמת לסידור שני גזירי עצים.</strong> ושואלים: <strong>מנא לן</strong> <small>[מנין לנו]</small> דבר זה? — שנאמר: <strong>"ובער עליה הכהן עצים בבקר בבקר"</strong> (ויקרא ו, ה), ומכאן למדנו שיש מצוה להניח עצים חדשים על המערכה הגדולה ("עליה"). ומה שאמר לשון <strong>"עליה"</strong> הוא להדגיש ולומר כי רק עליה, על המערכה הגדולה <strong>ולא על חברתה</strong> המערכה השניה שלצורך הקטורת. אולם מתוך שיש צורך במיעוט כזה <strong>מכלל דאיתא</strong> <small>[מכאן</small> יש להבין כי <small>יש]</small> גם את <strong>חברתה,</strong> שכבר מצויות על המזבח שתי מערכות עצים, ואם כן משמע שהבאת שני גזירי עצים צריכה להיות לאחר הקמת מערכה שניה.
 ומקשים: <strong>והאי</strong> <small>[וזו]</small> <strong>"עליה"</strong> הרי <strong>מיבעי ליה לגופיה</strong> <small>[נצרך לו לגופו]</small> של דין זה, לומר שמניחים את הגזירים על המערכת! ומשיבים: <strong>תרי</strong> <small>[שתי</small> פעמים<small>]</small> <strong>"עליה" כתיבי</strong> <small>[כתוב]</small> "וביער עליה" "וערך עליה" (ויקרא ו, ה), אחד לגופו ואחד להדגשה.
 עוד שנינו בדברי אביי כי <strong>"סידור שני גזירי עצים קודם לדישון מזבח הפנימי". אף על גב דהכא כתיב</strong> <small>[אף על פי שכאן נאמר]</small> בסידור שני גזירי עצים <strong>"בבקר בבקר"</strong> שמשמעו שיש להשכים ולעשות זאת בשעה מוקדמת בבוקר, <strong>והכא כתיב</strong> <small>[וכאן,</small> בדישון מזבח הפנימי, <small>כתוב</small> גם כן<small>]</small> <strong>"בבקר בבקר"</strong> (שמות ל, ז), <strong>אפילו הכי</strong> <small>[כך]</small> עבודה שהיא עשויה להקדים ולהיות <strong>מכשיר</strong> לעבודה אחרת <strong>עדיף,</strong> ולכן סידור העצים שהם ה"מכשירים", שהרי בהם משתמשים להכנת הגחלים לקטורת, צריכים להיות לפני דישון המזבח הפנימי. ושואלים: <strong>מכשיר מאי ניהו</strong> <small>[מה הוא] —</small> <strong>שני גזירי עצים, והא אמרת</strong> <small>[והרי אומר אתה]</small> כי <strong>שני גזירי עצים למערכה גדולה אזלי</strong> <small>[הולכים]</small> ולא למערכת הקטורת, ואם כן אין בגזירים אלה כלל משום מכשירי הקטורת!
 <strong>אמר רבי ירמיה: שום עצים.</strong> שאמנם שני הגזירים האלו אינם מכשירים של הקטורת, אבל כיון שעצים בכלל נחוצים לקטורת, הרי שני הגזירים נכללים בכלל עצים ("שם עצים") וראויים הם משום כך להקדימם. <strong>רבינא אמר</strong> טעם אחר: <strong>הואיל והתחיל</strong> בעבודה של סידור ה<strong>מערכה — גומר,</strong> ובכלל זה גם סידור שני גזירי העצים, ולאחר מכן פונה לעבודה אחרת. <strong>רב אשי אמר: אי לא משכח</strong> <small>[אם לא</small> היה <small>מוצא]</small> <strong>עצים למערכה שניה</strong> עבור הקטורת <strong>מי לא מעייל</strong> <small>[האם לא</small> היה <small>מכניס]</small> לשם כך עצים <strong>ממערכה גדולה?</strong> ואם כן אף שני הגזירים עשויים להיות במקרה מסויים מכשירי קטורת, ולכן עבודה זו קודמת.
 שנינו עוד בדברי אביי כי <strong>"ודישון מזבח הפנימי קודם להטבת חמש נרות" מאי טעמא</strong> <small>[מה טעמו]</small> של דבר? <strong>אמר אביי: גמרא גמירנא</strong> <small>[מסורת למדתי]</small> שכן הוא, אולם <strong>סברא</strong> לכך <small>—</small> <strong>לא ידענא</strong> <small>[איני יודע].</small> <strong>ורבא אמר:</strong> הטעם הוא על פי דברי <strong>ריש לקיש.</strong> ש<strong>אמר ריש לקיש: אין מעבירין על המצו‍ת</strong> שמי שנזדמנה לידו מצוה שיש לעשותה, אסור לו לעזוב אותה ולעסוק במצוה אחרת,
## דף לג:
 <strong>וכי עייל</strong> <small>[וכאשר</small> הוא <small>נכנס]</small> <strong>להיכל — במזבח פגע ברישא</strong> <small>[הוא פוגש תחילה]</small> לפני שהוא מגיע למנורה, ולכן עושה הוא את מצות המזבח קודם. <strong>דתניא</strong> <small>[ש</small>כן <small>שנינו</small> בברייתא<small>]:</small> ה<strong>שלחן</strong> נמצא בצד <strong>צפון</strong> של ההיכל, <strong>משוך</strong> (מרוחק) <strong>מן הכותל שתי אמות ומחצה, ומנורה</strong> נמצאת <strong>בדרום, משוכה מן הכותל שתי אמות ומחצה. מזבח ממוצע ועומד באמצע</strong> ההיכל <strong>ומשוך כלפי חוץ קימעא</strong> (מעט). ונמצא שבו פוגשים תחילה. לגוף הענין שואלים: <strong>ונוקמיה</strong> <small>[ונעמיד אותו],</small> את המזבח, <strong>להדייהו</strong> <small>[יחד עמם]</small> עם השלחן והמנורה בשורה אחת, ומדוע הוא משוך כלפי חוץ? ומשיבים: <strong>כיון דכתיב</strong> <small>[שנאמר]:</small> <strong>"ואת המנרה נכח השלחן"</strong> (שמות כו, לה), <strong>בעינן דחזו אהדדי</strong> <small>[צריכים אנו שיראו זה את זה],</small> ולכן אין מעמידים את המזבח בדיוק ביניהם כדי לא לחצוץ ביניהם.
 <strong>אמר רבא: שמע מינה</strong> <small>[למד מכאן]</small> מדברי <strong>ריש לקיש</strong> שאין מעבירין על המצוות, כי <strong>עבורי דרעא אטוטפתא</strong> <small>[לעבור</small> לדלג על תפילין <small>של יד</small> כדי להניח <small>תפילין של ראש]</small> <strong>אסור,</strong> שהרי בשעת הנחתן הוא מגיע לזרוע תחילה. <strong>היכי עביד</strong> <small>[היאך הוא עושה]? —</small> <strong>מדרעא לטוטפתא</strong> <small>[</small>מקדים בהנחת תפילין <small>של יד</small> ואחר כך עובר לתפילין <small>של ראש].</small>
 עוד שנה אביי כי <strong>"הטבת חמש נרות קודם לדם התמיד ודם התמיד קודם להטבת שתי נרות".</strong> ושואלים: <strong>מאי טעמא</strong> <small>[מה הטעם]?</small> <strong>אמר אביי: ההוא</strong> (אותו) <strong>"בבקר בבקר"</strong> שנאמרו <strong>בשני גזירי עצים דלא צריכי</strong> <small>[שאינם נצרכים]</small> לקביעת זמן סידורם לעצמו, שהרי כפי שכבר הובהר, מקדימים את הנחת שני גזירי העצים משום שהם שייכים לעבודת המערכה, ולכך <strong>שדינהו להכא</strong> <small>[הטל,</small> שים, מילים יתירות אלו <small>לכאן],</small> לענין עבודות אחרות של בוקר, שאם אינו ענין ללמוד ממנו דבר אחד תנהו ענין ללמוד ממנו דבר אחר, ואם כן, <strong>חד שדייה</strong> <small>[</small>"בבוקר" <small>אחד הטל אותו]</small> לענין <strong>הטבת חמש נרות דליקדמי</strong> <small>[שיקדמו]</small> <strong>לדם התמיד, וחד שדייה</strong> <small>[ואחד הטל אותו]</small> <strong>לדם התמיד — דנקדמיה</strong> <small>[להקדימו]</small> <strong>להטבת שתי נרות.</strong>
 ומפרטים: <strong>חד שדייה</strong> <small>[אחד הטל אותו]</small> <strong>להטבת חמש נרות — דליקדמי לדם התמיד</strong> ועל ידי כך יש <strong>הכא תלתא</strong> <small>[כאן שלוש]</small> "בבוקר" שנים הכתובים במפורש בהטבת הנרות (שמות ל, ז) ואחד שהוספנו מן הכתוב בגזירי העצים. <strong>והכא</strong> <small>[וכאן]</small> בדם התמיד <strong>תרי</strong> <small>[שתים],</small> אחד הכתוב בו במפורש (שמות כט, לט) ואחד הנוסף מגזירי העצים.
 <strong>וחד שדייה לדם התמיד</strong> <small>[ואחד הטל,</small> הוסף <small>אותו]</small> על דם התמיד, <strong>דנקדמיה</strong> <small>[שיקדם]</small> <strong>להטבת שתי נרות. אף על גב דהכא תרי והכא תרי</strong> <small>[אף על פי שכאן שנים וכאן שנים]</small> שנאמרו פעמיים לשון "בבוקר" בהטבת הנרות (שמות ל, ז) ואם מוסיפים "בבוקר" אחד לתמיד נמצא כאילו בשניהם נאמר "בבוקר בבוקר", מכל מקום דם התמיד שבזריקתו הוא <strong>מכפר,</strong> לכך הריהו <strong>עדיף</strong> ויש להקדימו.
 <strong>אמר ליה</strong> <small>[לו]</small> <strong>רב פפא לאביי: ואימא</strong> <small>[ואמור]</small> לא כן, אלא: <strong>חד</strong> <small>[אחד]</small> מהכתובים "בבוקר" <strong>שדייה</strong> <small>[הטל,</small> הוסף, <small>אותו]</small> למצוות <strong>דישון מזבח הפנימי, דנקדמיה</strong> <small>[שיקדם]</small> <strong>לדם התמיד, דהכא תלתא והכא תרי</strong> <small>[שכאן שלושה וכאן שנים],</small> <strong>וחד שדייה</strong> <small>[ואחד הטל,</small> הוסף <small>אותו]</small> <strong>לדם התמיד דנקדום</strong> <small>[שיקדם]</small> <strong>להטבת חמש נרות</strong> ותאמר, כפי שאמרנו, ש<strong>אף על גב דהכא תרי והכא תרי</strong> <small>[אף על פי שכאן שנים</small> "בבוקר בבוקר" <small>וכאן שנים</small> "בבוקר בבוקר"<small>],</small> מכל מקום דם שהתמיד שהוא <strong>מכפר עדיף</strong> וראוי להקדימו! את הקושיה הזאת דחה אביי באומרו: <strong>אם כן אפסוקי במאי מפסקת להו</strong> <small>[במה מפסיק אתה אותם]</small> בין הטבת חמש להטבת שתי נרות?
 <strong>הניחא</strong> <small>[זה נוח ומובן]</small> לדעת <strong>ריש לקיש</strong> ש<strong>אמר: למה מטיבין וחוזרין ומטיבין</strong> את המנורה, ואין מטיבים בבת אחת את כל שבעת הנרות — <strong>כדי להרגיש</strong> (להרעיש) את <strong>כל העזרה כולה</strong> שאנשים נכנסים ויוצאים לקיים מצוה זו בטכס גדול, לשיטה זו אכן <strong>שפיר</strong> <small>[יפה],</small> שהרי לא משמע מדבריו כי היתה נעשית עבודה כלשהי בין הטבת הנרות הראשונה לשניה,
 <strong>אלא</strong> לשיטת <strong>ר' יוחנן</strong> ש<strong>אמר</strong> כי מה שנאמר בקטורת <strong>"בבקר בבקר",</strong> פירושו — <strong>חלקהו לשני בקרים,</strong> כלומר: חלק את עבודת הטבת הנרות לשני חלקים על ידי עבודה אחרת שתעשה ביניהן, ולשיטה זו <strong>מאי איכא למימר</strong> <small>[מה יש לומר]?</small> שהרי אין עבודה באמצע ואם כן בהכרח יש לפרש כדברי אביי הראשונים.
 <strong>אמר ליה</strong> <small>[לו]</small> <strong>רבינא לרב אשי:</strong> לעיקרם של דברי אביי, <strong>האי</strong> <small>[זה]</small> <strong>"בבקר בבקר"</strong> שנאמר בגזירי <strong>עצים, מי מייתר</strong> <small>[האם מיותר</small> הוא<small>]</small> שניתן ללמוד ממילים אלה לענינים אחרים? <strong>הא מיבעי ליה לגופיה</strong> <small>[הרי נחוץ הוא לגופו],</small> <strong>דקאמר רחמנא</strong> <small>[שאמרה תורה]</small> "בבוקר בבוקר" — שעל ידי כך <strong>נקדמו</strong> <small>[שיקדימו</small> בסידורם<small>]</small> <strong>למערכה שניה של קטורת! אמר ליה</strong> <small>[לו]:</small> <strong>ולאו מי אוקימנא</strong> <small>[האם לא העמדנו,</small> הסברנו כבר<small>]</small> שנאמר <strong>"עליה"</strong> בהבערת העצים להדגיש עליה <strong>ולא על חברתה, מכלל דאיתה</strong> <small>[מכאן שיש]</small> כבר <strong>לחברתה —</strong> המערכה השניה של הקטורת <small>—</small> במקומה עוד טרם סידור שני גזירי העצים הללו.
 ומוסיפים לשאול בדין הטבת הנרות, גם אם צריך לחלק את ההטבה לשני חלקים: <strong>מאי שנא דעביד</strong> <small>[במה שונה,</small> מה טעם, <small>שהוא עושה]</small> <strong>הטבת חמש נרות ברישא</strong> <small>[בתחילה]?</small> <strong>נעביד ברישא</strong> <small>[נעשה]</small> <strong>הטבת שתי נרות</strong> <small>[בתחילה]!</small> ומשיבים: <strong>כיון דאתחיל בהו עביד</strong> <small>[שכבר התחיל בהן</small> בעבודה זו <small>עושה הוא]</small> את <strong>רובן.</strong> ומקשים: אם כן <strong>ונעביד שית</strong> <small>[ונעשה שש</small> נרות<small>]!</small> ומשיבים: <strong>אמר קרא</strong> <small>[הכתוב]:</small> <strong>"בהיטיבו את הנרת יקטירנה"</strong> (שמות ל, ז) <strong>ואין נרות</strong> האמורים בלשון רבים <strong>פחותות משתים,</strong> ללמדנו כי בכל עת שעושים הטבה צריך לתקן לפחות שני נרות.
 נאמר עוד בדברי אביי כי <strong>"והטבת שתי נרות קודמת לקטורת",</strong> ש<strong>אמר קרא</strong> <small>[הכתוב]</small> <strong>"בהיטיבו את הנרת"</strong> תחילה, <strong>והדר</strong> <small>[ואחר כך]</small> נאמר <strong>"יקטירנה",</strong> הרי שהטבה קודמת להקטרה.
 שנינו עוד בדברי אביי כי <strong>"וקטורת</strong> קודמת <strong>לאברים".</strong> ודבר זה נלמד ממה <strong>דתניא</strong> <small>[ש</small>כן <small>שנינו</small> בברייתא<small>]</small> בביאור ענין זה: <strong>יוקדם דבר</strong> (הקטרת הקטורת) <strong>שנאמר בו "בבקר בבקר", לדבר</strong> (קרבן התמיד) <strong>שלא נאמר בו אלא "בקר" אחד בלבד</strong> ("את הכבש האחד תעשה בבוקר". שמות כט, לט).
 עוד אמר אביי כי <strong>"ואברים</strong> קודמין להקרבת ה<strong>מנחה</strong> של קרבן התמיד<strong>".</strong> ודבר זה נלמד ממה <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>מניין שלא יהא דבר</strong> מונח על עצי המערכה <strong>קודם לתמיד של שחר?</strong>
## דף לד.
 <strong>תלמוד לומר: "</strong>וביער עליה הכהן עצים בבוקר בבוקר <strong>וערך עליה העלה"</strong> (ויקרא ו, ה). <strong>ואמר רבא:</strong> מתוך שהיה הכתוב יכול לומר "וערך עליה" ומכך תבין כי כל דבר העתיד להקרב ביום זה יהא מונח עליה, ובכל זאת הוסיף לומר <strong>"העלה" —</strong> ללמד כי <strong>היא —</strong> ה<strong>עולה,</strong> תהא <strong>ראשונה</strong> להקרבה.
 עוד נשנה בדברי אביי כי <strong>"ומנחה</strong> קודמת <strong>לחביתין"</strong> שהרי אמר הכתוב: "...להקריב אשה לה' עולה ומנחה זבח ונסכים דבר יום ביומו" (ויקרא כג, לז) וממה שנאמר <strong>עולה ומנחה</strong> למדים כי העולה (קרבן התמיד) קודמת למנחה, וכיון שהמנחה היא חלק מקרבן העולה, הרי שהיא קודמת למנחת חביתין שהיא קרבן מנחה לעצמה.
 נאמר עוד בדברי אביי כי <strong>"וחביתין</strong> קודמין <strong>לנסכים".</strong> וטעם הדבר בגלל <strong>שום</strong> (שם) <strong>מנחה,</strong> שהרי אף החביתין סוג של מנחה היא, ומתוך שכבר הובהר כי על המנחה של קרבן התמיד להיות סמוכה לו, כאמור "עולה ומנחה", לכך יש אף להקדים כל מנחה שהיא ולסומכה לקרבן התמיד.
 עוד נאמר בדברי אביי, כי <strong>"ונסכים</strong> קודמים <strong>למוספין".</strong> וזאת משום שנאמר בכתוב: <strong>"זבח ונסכים"</strong> — ללמד שעל הנסכים להיות סמוכים לזבח ולא יפסיק ביניהם קרבן אחר. עוד אמר אביי, כי <strong>"ומוספין</strong> קודמין <strong>לבזיכין".</strong> ומקשים: <strong>והתניא</strong> <small>[והרי שנינו</small> בברייתא<small>]</small> להיפך: <strong>בזיכין קודמין למוספין!</strong> ומשיבים: <strong>תנאי</strong> <small>[</small>מחלוקת <small>תנאים]</small> <strong>היא,</strong> שנחלקו ר' ישמעאל ור' עקיבא במסכת פסחים (נח, א) מי מהן קודם.
 <strong>אמר אביי: מסתברא כמאן דאמר</strong> <small>[מסתבר כמי שאמר]</small> <strong>מוספין קודמין לבזיכין,</strong> והטעם — <strong>לאו מי אמרת</strong> <small>[האם לא אמרת]</small> כי כפילות המילים <strong>"בבקר בבקר"</strong> באה להדגיש כי יש <strong>להקדים</strong> את הקרבת קרבן התמיד, <strong>הכא נמי</strong> <small>[כאן גם כן]</small> בבזיכים שנכפל הלשון: <strong>"ביום" "ביום"</strong> ("ביום השבת ביום השבת יערכנו", ויקרא כד, ח), אף זה להדגיש ולומר כי יש <strong>לאחר</strong> לעשות כן עד תוקפו ועיצומו של היום.
 ושואלים: <strong>מאי טעמא דמאן דאמר</strong> <small>[מה טעמו של מי שאמר]</small> כי <strong>בזיכין קודמין למוספין?</strong> ומסבירים: <strong>גמר</strong> <small>[למד]</small> גזירה שוה <strong>"חקה" "חקה" מחביתין,</strong> שבבזיכים נאמרה חוקה ("חק עולם". ויקרא כד, ט) וכן בחביתין ("חק עולם". ויקרא ו, טו), וכשם חביתין קודמים למוספין, כך אף הבזיכים.
 ומקשים: <strong>אי מהתם גמר</strong> <small>[אם משם למד],</small> אם כן <strong>ליגמרה כולה מילתא מהתם</strong> <small>[שילמד את כל הדבר משם]</small> ויקטירו את הבזיכין מיד לאחר החביתין, ומדוע מפסיקים ביניהם בנסכים? ומשיבים: <strong>להכי אהני</strong> <small>[לכך הועיל]</small> מה שנאמר בבזיכין <strong>"ביום" "ביום",</strong> כדי <strong>לאחר</strong> מעט את זמנם<small>.</small>
 <big>א</big> לאחר שסיימו לבאר את דברי אביי בסדר עבודות היום, שבים אנו לפירושה של המשנה. שנינו כי <strong>קטורת של שחר היתה קריבה בין</strong> קבלה וזריקה של <strong>דם</strong> התמיד לבין הקרבת ה<strong>איברים.</strong> ושואלים: <strong>מני</strong> <small>[</small>משנה זו <small>כשיטת מי</small> היא<small>]?</small> <strong>אי רבנן</strong> <small>[אם</small> כשיטת <small>חכמים]</small> היא, הרי לדעתם (לעיל יומא טו, א) קטורת <strong>בין דם לנרות מיבעי ליה</strong> <small>[צריך היה לו</small> לומר<small>],</small> אם כשיטת <strong>אבא שאול</strong> (שם) <strong>—</strong> הרי <strong>בין נרות לאיברים מיבעי ליה</strong> <small>[צריך</small> היה <small>לו</small> לומר<small>]!</small>
 ומשיבים: <strong>לעולם</strong> יש לפרש כי משנתנו כשיטת <strong>רבנן</strong> <small>[חכמים]</small> <strong>היא, ובסידרא לא קא מיירי</strong> <small>[ובסדר אינו עוסק],</small> שאיננו משנה זו דנה בסדר העבודה בשלימותו איזו עבודה קודמת לחבירתה, ואינה אלא מציינת שבין דם לאברים של קרבן התמיד היו מקטירים את הקטורת, אבל לאמיתו של דבר היו עושים עוד עבודות נוספות, כגון הטבת הנרות.
 <big>ב</big> נאמר במשנה כי קטורת <strong>של בין הערבים היתה קריבה בין איברים לנסכים.</strong> ושואלים: <strong>מנא הני מילי</strong> <small>[מנין דברים אלה]</small> נלמדים? <strong>אמר ר' יוחנן:</strong> ש<strong>אמר קרא</strong> <small>[הכתוב]:</small> "ואת הכבש השני תעשה בין הערבים <strong>כמנחת הבקר וכנסכו תעשה</strong> אשה ריח ניחוח לה'" (במדבר כח, ח), ולמדנו מכך כי <strong>מה</strong> סדרה של <strong>מנחת הבקר, שקטורת קודמת לנסכים — אף כאן</strong> בערב <strong>קטורת קודמת לנסכים.</strong>
 ומקשים: <strong>אי מה להלן</strong> בבוקר <strong>קטורת קודמת</strong> אף <strong>לאיברים, אף כאן</strong> בערב תהא ה<strong>קטורת קודמת לאיברים!</strong> ודוחים: <strong>מי כתיב</strong> <small>[האם נאמר]</small> במקרא <strong>"כאיברי הבקר"?</strong> הלא רק <strong>"כמנחת הבקר" כתיב</strong> <small>[נאמר],</small> ללמד ולהדגיש שצריכה להיות <strong>כמנחת הבקר — ולא</strong> שתהיה <strong>כאיברי הבקר.</strong>
 <big>ג</big> <strong>תנו רבנן</strong> <small>[שנו חכמים]</small> בברייתא: נאמר: <strong>"ונסכו רביעת ההין</strong> לכבש האחד בקודש הסך נסך שכר לה'<strong>"</strong> (במדבר כח, ז) — <strong>ילמד</strong> אופן וסדר הקרבה <strong>של שחרית</strong> מאופן וסדר הקרבה <strong>של ערבית.</strong> שכשם שצריך נסכים לתמיד של בין הערבים, כך גם לתמיד של שחר.
## דף לד:
 <strong>רבי אומר:</strong> למדים דין קרבן תמיד של <strong>ערבית</strong> (בין הערבים) <strong>משל שחרית;</strong> ש"את הכבש האחד" שנאמר במקרא, הכוונה לכבש התמיד של שחר, וממנו למדים לתמיד האחר, של בין הערבים.
 ושואלים: <strong>בשלמא לרבנן</strong> <small>[נניח לשיטת חכמים]</small> הסבורים <strong>האי</strong> <small>[זה]</small> שנאמר בפסוק זה, <strong>בתמיד של בין הערבים כתיב</strong> <small>[נאמר]</small> לפי המשך הכתובים, ולכך הוא המלמד על התמיד של שחר. <strong>אלא רבי</strong> הסובר כי יש ללמוד של בין הערבים משל שחר, <strong>מאי טעמיה</strong> <small>[מה טעמו]?</small> <strong>אמר רבה בר עולא: אמר קרא</strong> <small>[הכתוב]:</small> <strong>"לכבש האחד" — איזהו כבש שנאמר בו</strong> תחילה <strong>"אחד" — הוי אומר זה תמיד של שחר.</strong> הרי שהפסוק הזה מדבר מענין התמיד של שחר.
 ושואלים: <strong>ורבנן</strong> <small>[וחכמים]</small> מה אומרים הם על כך? ומשיבים: כי לדעתם <strong>מאי</strong> <small>[מה]</small> כוונת הפסוק באומרו <strong>"אחד",</strong> כוונתו — <strong>מיוחד שבעדרו,</strong> שיש להביא לקרבן התמיד כבש מובחר ומיוחד. ושואלים: <strong>ורבי,</strong> מהיכן הוא לומד דין זה? ומשיבים: לדעתו ממה שנאמר: <strong>"</strong>וכל <strong>מבחר נדריכם"</strong> (דברים יב, יא) <strong>נפקא</strong> <small>[יוצא לו,</small> נלמד<small>]</small> דין זה, שהנדר צריך להיות מבחר צאנו. ושואלים: <strong>ורבנן</strong> <small>[וחכמים]</small> כיצד מפרשים הם כתוב זה? ומסבירים: לדעתם פסוק <strong>חד</strong> <small>[אחד]</small> לענין קרבן <strong>חובה</strong> נאמר, <strong>וחד</strong> <small>[ו</small>פסוק <small>אחד]</small> לענין קרבן <strong>נדבה</strong> נאמר. <strong>וצריכי</strong> <small>[וצריכים]</small> הדברים להיאמר בשני המקרים. מפני שיש צד לומר כי על כל דבר שהוא חובה להיעשות בשלימות, ולכך על קרבן חובה להיות מן המובחר, ומצד שני יש לומר, כי כשאדם עושה דבר מתוך נדבת ליבו, הריהו עושה כן באופן היפה והמושלם ביותר, ולכך על קרבן נדבה להיות מן המובחר.
 <big>א</big> שנינו במשנה כי <strong>אם היה</strong> ה<strong>כהן</strong> ה<strong>גדול זקן או איסטניס</strong> היו מחממים לו מים חמים ומטילין בתוך המקוה, כדי להפיג את הצינה. <strong>תניא</strong> <small>[שנינו</small> בברייתא<small>]:</small> <strong>אמר ר' יהודה: עששיות</strong> (גושים, חתיכות) <strong>של ברזל היו מחמין</strong> (מחממים) <strong>מערב יום הכפורים ומטילין לתוך צונן</strong> שבמקוה <strong>כדי שתפיג צינתן.</strong> ומקשים: <strong>והלא</strong> כשעושה דבר זה <strong>מצרף</strong> הוא את הברזל, שהוא מחסם ומחזק אותו על ידי כך, ונמצא עושה מלאכה ביום הכיפורים! <strong>אמר רב ביבי:</strong> כאן מדובר שלא חיממו את גושי הברזל כל כך, <strong>שלא הגיע לצירוף. אביי אמר: אפילו תימא</strong> <small>[תאמר]</small> <strong>שהגיע</strong> הברזל מבחינת החימום לכדי <strong>צירוף.</strong> אולם פעולה זו היא בכלל <strong>דבר שאין מתכוין,</strong> שהרי אין כוונתו לתקן ולחמם את הברזל, אלא רק לחמם את המים, ולכן <strong>מותר.</strong>
 ומקשים: <strong>ומי</strong> <small>[והאם]</small> <strong>אמר אביי הכי</strong> <small>[כך],</small> שדבר שאין מתכוין מותר? <strong>והתניא</strong> <small>[והרי שנינו</small> בברייתא<small>]:</small> נאמר: <strong>"</strong>וביום השמיני ימול <strong>בשר ערלתו"</strong> (ויקרא יב, ג), ללמד: <strong>אפילו במקום שיש שם בהרת</strong> של צרעת על גבי הערלה <strong>יקוץ</strong> (יקצוץ) אותו וימול את התינוק, למרות איסור התורה לקצוץ את בהרת הצרעת, אלו <strong>דברי ר' יאשיה. והוינן</strong> <small>[והיינו עוסקים]</small> <strong>בה</strong> בבעיה זו: <strong>קרא</strong> <small>[הכתוב]</small> <strong>למה לי</strong> להתיר דבר זה, הלא אינו מתכוין לקצוץ את הנגע אלא למצוות מילה, ומשום מה איפוא יש צורך בפסוק מיוחד להתיר? <strong>ואמר אביי:</strong> דבר זה נאמר לפי שיטת <strong>ר' יהודה,</strong> ש<strong>אמר: דבר שאין מתכוין אסור.</strong> ולכן צריך כתוב מיוחד להתירו. ולעניננו מצאנו שאביי סבור כי ר' יהודה אוסר אפילו דבר שאינו מתכוין, ומדוע אומר הוא לענין עששיות של ברזל שר' יהודה מתיר כשאינו מתכוון?
 ומשיבים: <strong>הני מילי</strong> <small>[דברים אלה]</small> שאמר אביי שר' יהודה אוסר כשאינו מתכוון, הרי זה <strong>בכל התורה כולה</strong> כאשר האיסור שבדבר הוא מן התורה, <strong>אבל הכא</strong> <small>[כאן]</small> בעששיות הלא <strong>צירוף</strong> זה אינו ממש מלאכה גמורה האסורה מן התורה אלא רק איסור <strong>דרבנן</strong> <small>[מדברי סופרים]</small> <strong>הוא,</strong> שאין איסורו אלא משום שבות (תקנת חכמים להוסיף במצוה שביתה), ולא החמירו חכמים לאסור מלאכה זו שמדבריהם כשאינו מתכוין לה.
 <big>ב משנה</big> <strong>הביאוהו</strong> את הכהן הגדול כדי לטבול בשנית ללישכת <strong>בית הפרוה, ובקדש היתה</strong> לישכה זו. <strong>פרסו סדין של בוץ בינו לבין העם</strong> לצניעות, <strong>וקדש</strong> הכהן <strong>ידיו ורגליו ופשט</strong> את בגדיו. <strong>ר' מאיר אומר:</strong> כך היה הסדר, קודם <strong>פשט,</strong> ואחר כך <strong>קדש ידיו ורגליו. ירד וטבל</strong> שנית, <strong>עלה ונסתפג</strong> ומיד <strong>הביאו לו בגדי לבן, לבש</strong> אותם <strong>וקדש ידיו ורגליו.</strong>
 <strong>בשחר היה לובש</strong> בגדי שש <strong>פלוסין</strong> (הבאים ממצרים) <strong>של שנים עשר מנה,</strong> שבשל טיבם, היה מחירם יקר כל כך. ו<strong>בין הערבים</strong> היה לובש בגדי שש <strong>הנדויין</strong> (מהודו) זולים במקצת והיו רק <strong>של שמונה מאות זוז</strong> (שמונה מנה), אלו <strong>דברי ר' מאיר. וחכמים אומרים</strong> שהיו שניהם יקרים יותר: <strong>בשחר היה לובש</strong> בגדים <strong>של שמונה עשר מנה ובין הערבים</strong> היה לובש <strong>של שנים עשר מנה</strong> ובסך <strong>הכל</strong> עלות בגדיו <strong>— שלשים מנה.</strong> סכומים <strong>אלו</strong> לבגדים היו <strong>משל ציבור ואם רצה</strong> הכהן הגדול <strong>להוסיף</strong> ולקנות מובחרים יותר — <strong>מוסיף משלו</strong> מרכושו הפרטי.
## דף לה.
 <strong>מאי</strong> <small>[מהו</small> שם<small>]</small> <strong>"פרוה"</strong> שנקראת לשכה זו? <strong>אמר רב יוסף: פרוה</strong> הוא שמו של <strong>אמגושא</strong> <small>[מכשף פרסי]</small> אחד שנקשר שמו ללשכה זו מפני מעשה שהיה.
 <big>ב</big> שנינו במשנה כי <strong>"פרסו</strong> שם <strong>סדין של בוץ".</strong> ושואלים: <strong>מאי שנא</strong> <small>[מה שונה, מדוע דווקא]</small> <strong>של בוץ? אמר רב כהנא: כדי שיכיר</strong> הכהן הגדול ויזכור <strong>שעבודת היום בבגדי בוץ</strong> היא.
 <big>ג</big> שנינו במשנה כי לדעת חכמים <strong>בשחר היה לובש פלוסין של שמונה עשר</strong> מנה, ובסך הכל שלושים מנה. על סיכום זה תוהים: וכי ה<strong>תנא מניינא אתא לאשמועינן</strong> <small>[</small>את <small>החשבון בא להודיענו],</small> ולומר לנו שהסכום הכולל של שמונה עשר ושנים עשר הוא שלושים? ומשיבים: <strong>הא קא משמע לן</strong> <small>[</small>דבר <small>זה השמיע לנו]</small> <strong>דבציר מהני</strong> <small>[שפחות מאלה],</small> מהסכום הכולל לבגדי השחר ולבגדי בין הערבים, <strong>לא נעביד</strong> <small>[אין עושים],</small> ונדייק: <strong>הא אי בציר מהני</strong> <small>[אבל אם הפחית מאלה]</small> של שחרית <strong>וטפי אהני</strong> <small>[והוסיף על אלה]</small> של הערב <small>—</small> <strong>לית לן בה</strong> <small>[אין לנו בכך</small> איסור<small>],</small> ויכול לחלק את העלות הכוללת לביגוד באופן שונה, כפי רצונו.
 ומעירים: <strong>דכולי עלמא</strong> <small>[לדעת הכל]</small> בין לר' מאיר בין לחכמים <strong>מיהת</strong> <small>[בכל אופן]</small> בגדים של <strong>שחר עדיפי</strong> <small>[עדיפים]</small> ועליהם להיות משובחים ויקרים מאלו של בין הערבים, ודבר זה <strong>מנא לן</strong> <small>[מנין לנו]?</small> <strong>אמר רב הונא בריה</strong> <small>[בנו של]</small> <strong>רב עילאי: אמר קרא</strong> <small>[הכתוב]</small> בבגדי הלבן שלובש הכהן הגדול בשחרית: "כתונת בד קודש ילבש ומכנסי בד יהיו על בשרו ובאבנט בד יחגור ובמצנפת בד יצנוף" (ויקרא טז, ד), חזר הכתוב על לשון <strong>"בד" "בד" "בד" "בד"</strong> ארבע פעמים, ללמד כי ראוי לקחת לצורך זה <strong>מובחר</strong> ש<strong>בבד.</strong>
## דף לה:
 <strong>מיתיבי</strong> <small>[מקשים]:</small> נאמר: "והיה בבואם אל החצר הפנימית בגדי פשתים ילבשו ולא יעלה עליהם צמר בשרתם בשערי החצר הפנימית וביתה" ופסוק זה מדבר בודאי בענין עבודת יום הכיפורים, שהרי בשאר ימות השנה היה הכהן הגדול עובד בשמונה בגדים שהיו עשויים בין השאר גם מצמר. ונאמר לאחר מכן: <strong>"</strong>ובצאתם אל החצר החיצונה אל החצר החיצונה אל העם יפשטו את בגדיהם אשר המה משרתים בם והניחו אותם בלשכות הקודש <strong>ולבשו בגדים אחרים ולא יקדשו את העם בבגדיהם",</strong> 
 ומדייקים: <strong>מאי לאו</strong> <small>[האם לא]</small> <strong>"אחרים"</strong> פירושו: <strong>חשובין מהם,</strong> לומר שבגדי לבן השניים צריכים להיות חשובים מן הראשונים! ודוחים: <strong>לא, "אחרים"</strong> פירושו אמנם בגדים שונים, אבל <strong>פחותים מהן,</strong> שאין הכהן לובשם לצורך כפרה, אלא לצורך פינוי הכף והמחתה שאינם אלא לכבוד המקום.
 <strong>תני</strong> <small>[שנה]</small> <strong>רב הונא בר יהודה, ואמרי לה</strong> <small>[ויש אומרים]</small> שהיה זה <strong>רב שמואל בר יהודה: אחר שכלתה עבודת ציבור, כהן שעשתה לו אמו כתונת</strong> של כהונה — <strong>לובשה, ועובד בה עבודת יחיד,</strong> כגון הוצאת הכף והמחתה שאינן עבודה לעצמן <strong>ובלבד שימסרנה לציבור.</strong> שהרי צריך ללבוש בגדי קודש, ובגדי הקודש חייבים להיות משל ציבור, כשאר כלי המקדש. ושואלים: <strong>פשיטא</strong> <small>[פשוט],</small> כיון שמסרה לציבור הריהי מעתה כשאר נדבות היחיד הנמסרות למקדש, ומה החידוש בכך?
 ומשיבים: <strong>מהו דתימא</strong> <small>[שתאמר]</small> נחשוש <strong>שמא לא ימסרנה יפה יפה</strong> בכל לבו, שהרי סוף סוף הוא שילבש כתונת זו, ושמא יכוין שתישאר בכל זאת שלו, על כן <strong>קא משמע לן</strong> <small>[השמיע לנו]</small> שאם מסרה לציבור, אין לחשוש לכך. אגב הלכה זו מסופר: <strong>אמרו עליו על ר' ישמעאל בן פאבי</strong> שהיה כהן גדול <strong>שעשתה לו אמו כתונת</strong> שהיה שוויה <strong>מאה מנה, ולובשה ועובד בה עבודת יחיד, ומסרה לציבור.</strong>
 וכן <strong>אמרו עליו</strong> על הכהן הגדול <strong>ר' אלעזר בן חרסום שעשתה לו אמו כתונת משתי ריבוא</strong> (עשרים אלף דינרים) <strong>ולא הניחוהו אחיו הכהנים ללובשה מפני</strong> שהיתה שקופה והיה <strong>נראה</strong> בה <strong>כערום.</strong> ושואלים: <strong>ומי מתחזי</strong> <small>[והאם נראה]?</small> האפשר שכתונת העשויה כדין בגדי כהונה תהא שקופה כל כך? <strong>והאמר מר</strong> <small>[והרי אמר החכם]</small> שבגדי כהונה <strong>חוטן כפול ששה</strong> וכיון שנארגו מחוטים עבים כל כך כיצד יתכן שיראה בשרו מתוכם? <strong>אמר אביי: כחמרא דמזגא</strong> <small>[כמו יין בתוך</small> כוס <small>מזוגה],</small> שלא היו רואים ממש את בשרו, אלא כיון שהיה הפשתן מובחר ביותר היה בכל זאת שקוף מעט והיה נראה צבע בשרו מבפנים.
 <big>א</big> כיון שהוזכר ר' אלעזר בן חרסום ועושרו, מביאים מאמר הקשור בכך. <strong>תנו רבנן</strong> <small>[שנו חכמים]:</small> <strong>עני ועשיר ורשע באין לדין</strong> בפני בית דין של מעלה על מעשיהם בעולם הזה, <strong>לעני אומרים לו: מפני מה לא עסקת בתורה? אם אומר</strong> כהתנצלות: <strong>עני הייתי, וטרוד במזונותי</strong> ולכך לא הספקתי ללמוד, <strong>אומרים לו: כלום עני היית יותר מהלל</strong> שהיה עני מרוד ובכל זאת לא נמנע בשל כך מהשתדלות?
 שכן <strong>אמרו עליו על הלל הזקן שבכל יום ויום היה עושה</strong> מלאכה <strong>ומשתכר בטרפעיק</strong> (חצי דינר), ומכיון שבאותם דורות לא הניחו להכנס לבית המדרש ללמוד, אלא למי שהיה משלם שכר, לכך <strong>חציו</strong> של שכר עבודתו <strong>היה נותן לשומר בית המדרש, וחציו</strong> האחר היה מוציא <strong>לפרנסתו ולפרנסת אנשי ביתו. פעם אחת לא מצא להשתכר, ולא הניחו שומר בית המדרש להכנס. עלה</strong> על הגג <strong>ונתלה וישב על פי ארובה</strong> (מעל לחלון) <strong>כדי שישמע דברי אלהים חיים מפי שמעיה ואבטליון</strong> גדולי הדור באותם ימים.
 <strong>אמרו: אותו היום ערב שבת היה, ותקופת טבת היתה, וירד עליו שלג מן השמים. כשעלה עמוד השחר אמר לו שמעיה לאבטליון: אבטליון אחי, בכל יום</strong> בשעה זו <strong>הבית</strong> כבר <strong>מאיר</strong> מפני החמה הנכנסת בחלון <strong>והיום אפל, שמא יום המעונן הוא? הציצו עיניהן וראו דמות אדם בארובה</strong> (בחלון). <strong>עלו ומצאו עליו רום</strong> (גובה) <strong>שלש אמות</strong> של <strong>שלג. פרקוהו</strong> מן השלג, <strong>והרחיצוהו וסיכוהו</strong> בשמן, <strong>והושיבוהו כנגד המדורה</strong> לחממו. <strong>אמרו: ראוי זה לחלל עליו את השבת.</strong> שבודאי פיקוח נפש דוחה שבת בכל מקרה, אבל אדם גדול כזה ראוי הוא לכך במיוחד. הרי למדנו שעניות אינה יכולה להוות סיבה להימנע מהשתדלות בתורה.
 ואם בא לפני בית דין של מעלה אדם <strong>עשיר, אומרים לו: מפני מה לא עסקת בתורה? אם אומר: עשיר הייתי וטרוד הייתי בנכסי. אומרים לו: כלום עשיר היית יותר מר' אלעזר</strong> שהיה עשיר גדול ובכל זאת עסק בתורה? שכן <strong>אמרו עליו על ר' אלעזר בן חרסום שהניח לו אביו</strong> בירושה <strong>אלף עיירות</strong> (כפרים) באחוזותיו <strong>ביבשה, וכנגדן אלף ספינות בים. ובכל יום ויום</strong> היה <strong>נוטל נאד של קמח על כתיפו ומהלך מעיר לעיר וממדינה למדינה ללמוד תורה</strong> מהחכמים המצויים באותם מקומות. וכל כך היה שקוע בלימודו עד שלא הכירוהו אפילו האנשים שעבדו עבורו.
 <strong>פעם אחת מצאוהו עבדיו</strong> שהוא עובר בתוך העיירות באחוזתו ולא הכירוהו, <strong>ועשו בו אנגריא</strong> (עבודת כפיה), שחשבו שהוא תושב אחת העיירות האלה וחייב לעבוד עבור בעל האחוזה. <strong>אמר להן: בבקשה מכם, הניחוני ואלך ללמוד תורה. אמרו לו: חיי ר' אלעזר בן חרסום שאין</strong> אנו <strong>מניחין אותך.</strong> ומעירים: <strong>ומימיו לא הלך וראה אותן</strong> את כל נכסיו ורכושו, <strong>אלא</strong> היה <strong>יושב ועוסק בתורה כל היום וכל הלילה.</strong>
 ואם היה בא <strong>רשע</strong> לדין, <strong>אומרים לו: מפני מה לא עסקת בתורה? אם אמר: נאה הייתי, וטרוד ביצרי</strong> שהיו לי פיתויים מרובים, <strong>אומרים לו: כלום נאה היית מיוסף</strong> שעל אף יופיו, לא גררו הדבר להבטל מן התורה? שכן <strong>אמרו עליו על יוסף הצדיק: בכל יום ויום היתה אשת פוטיפר משדלתו</strong> (מפתה אותו) <strong>בדברים. בגדים שלבשה לו</strong> (בשבילו) <strong>שחרית לא לבשה לו ערבית</strong> אלא החליפה בגדיה לעורר בו ענין. <strong>בגדים שלבשה לו ערבית</strong> ביום זה <strong>לא לבשה לו</strong> למחרתו <strong>לשחרית.</strong>
 <strong>אמרה לו: השמע לי</strong> לתשמיש! <strong>אמר לה: לאו</strong> <small>[לא].</small> <strong>אמרה לו: הריני חובשתך בבית האסורין! אמר לה:</strong> איני מתיירא, שכן נאמר: <strong>"ה' מתיר אסורים"</strong> (תהלים קמו, ז). אמרה לו: <strong>הריני כופפת קומתך</strong> מיסורים! אמר לה: <strong>"ה' זקף כפופים"</strong> (תהלים קמו, ח). אמרה לו: <strong>הריני מסמא את עיניך!</strong> ענה לה: <strong>"ה' פקח עורים"</strong> (תהלים קמו, ח). <strong>נתנה לו אלף ככרי כסף לשמע אליה "לשכב אצלה להיות עמה"</strong> (בראשית לט, י) <strong>ולא רצה.</strong>
 ומסבירים את לשון הכתובים המיוחדת: שאם ייעתר לה <strong>"לשכב אצלה" בעולם הזה,</strong> הרי נגזר עליו <strong>"להיות עמה" לעולם הבא,</strong> ומשום כך לא רצה. <strong>נמצא: הלל מחייב את העניים, ר' אלעזר בן חרסום מחייב את העשירים, יוסף מחייב את הרשעים.</strong> שהרי יש דוגמה לכל אלה שיכול אדם לגבור על פיתוייו וטרדותיו וללמוד תורה.
 <big>ב משנה</big> <strong>בא לו</strong> הכהן הגדול <strong>אצל פרו, ופרו היה עומד</strong> בשטח <strong>בין האולם ולמזבח, ראשו</strong> של הפר לצד <strong>דרום ופניו</strong> פונים <strong>למערב. והכהן עומד</strong> בצד <strong>מזרחי</strong> לפר <strong>ופניו</strong> פונים <strong>למערב. וסומך</strong> הכהן <strong>שתי ידיו עליו, ומתודה.</strong>
 <strong>וכך היה אומר</strong> בוידויו: <strong>"אנא השם! עויתי, פשעתי, חטאתי לפניך אני וביתי. אנא השם! כפר נא לעונות ולפשעים ולחטאים שעויתי ושפשעתי ושחטאתי לפניך אני וביתי, ככתוב בתורת משה עבדך: "כי ביום הזה יכפר עליכם לטהר אתכם מכל חטאתיכם לפני ה' תטהרו"</strong> (ויקרא טז, ל) <strong>והן</strong> הכהנים והעם שהיו בעזרה <strong>עונין אחריו</strong> כשהוא מזכיר את השם: <strong>"ברוך שם כבוד מלכותו לעולם ועד".</strong>
## דף לו.
 <big>א גמרא</big> נאמר במשנה, כי בשעת הוידוי היה הפר עומד בין האולם והמזבח, ומתוך מה ששנינו להלן (מא, ב) כי שחיטת הפר היתה נעשית במקום הוידוי, ודאי ששטח זה נחשב כצפון, ומבררים: <strong>מאן שמעת ליה דאמר</strong> <small>[ממי שמעת שהוא אומר]</small> שהשטח <strong>בין האולם ולמזבח צפון</strong> הוא, וכשר לשחיטת קדשי קדשים שנאמר בהם: "על ירך המזבח צפונה" —
 <strong>ר' אלעזר בר' שמעון היא. דתניא</strong> <small>[ש</small>כן <small>שנינו</small> בברייתא<small>]:</small> <strong>איזהו צפון — מקיר של מזבח</strong> שבצד <strong>צפוני ועד כותל העזרה, וכנגד כל המזבח כולו צפון</strong> אלו <strong>דברי ר' יוסי בר' יהודה.</strong> ו<strong>ר' אלעזר בר' שמעון מוסיף</strong> לומר כי <strong>אף</strong> השטח בצד צפון שהוא <strong>בין האולם ולמזבח</strong> נחשב כצפון. <strong>רבי מוסיף אף מקום דריסת רגלי הכהנים ואף מקום דריסת רגלי ישראל</strong> בצידם הצפוני, שאף אלה קרויים צפון לענין קרבנות. <strong>אבל מן החליפות ולפנים,</strong> כלומר: אותו חלק שעודף לצד זה, ששם היתה לישכה שבה היו מניחים את הסכינים, <strong>הכל מודים</strong> שהוא <strong>פסול</strong> לפי שאינו נראה מצד המזבח.
 ושואלים: <strong>לימא</strong> <small>[</small>האם <small>לומר]</small> כי משנתנו כשיטת <strong>ר' אלעזר בר' שמעון היא ולא</strong> כשיטת <strong>רבי?</strong> ודוחים: <strong>אפילו תימא</strong> <small>[תאמר]</small> כי משנתנו כשיטת <strong>רבי</strong> היא, אלא, <strong>ורבי השתא</strong> <small>[</small>הרי, <small>עכשיו]</small> רק על דברי <strong>ר' יוסי בר' יהודה</strong> הוא <strong>מוסיף,</strong> ואילו על דברי <strong>ר' אלעזר בר' שמעון לא מוסיף?!</strong> ודברי ר' אלעזר בר' שמעון בכלל דברי רבי.
 והשואל מיישב את דברי שאלתו: <strong>אנן הכי קא אמרינן</strong> <small>[אנחנו כך אנו אומרים,</small> כך היתה כוונת השאלה<small>]:</small> משנתנו <strong>אי</strong> <small>[אם]</small> כשיטת <strong>רבי היא,</strong> שלדעתו כל העזרה צפון היא <strong>נוקמיה בכולה עזרה</strong> <small>[שנעמידנו בכל העזרה כולה]</small> ולאו דווקא בין האולם ולמזבח! ודוחים: <strong>אלא מאי</strong> <small>[מה]</small> סבור אתה לומר כי משנתנו רק כשיטת <strong>ר' אלעזר בר' שמעון היא,</strong> אולם אף לשיטתו אפשר לשאול: <strong>ונוקמיה</strong> <small>[ושיעמידנו]</small> את הפר <strong>בין מזבח ולכותל,</strong> שהרי הכל מודים בשטח זה שהוא נחשב כצפון!
 <strong>אלא מאי אית לך למימר</strong> <small>[מה יש לך לומר]</small> להסביר מפני מה מעמיד אותו במקום זה <strong>משום חולשא</strong> של ה<strong>כהן גדול</strong> שלא יצטרך לטרוח הרבה ולהתרוצץ ביום הכיפורים, אם כן לשיטת <strong>רבי נמי</strong> <small>[גם כן],</small> <strong>משום חולשא דכהן גדול</strong> הוא עושה כן, אף כי היה מותר להעמיד את הפר גם בכל מקום אחר בעזרה.
 <big>ב</big> שנינו במשנה כי <strong>ראשו</strong> של הפר היה לצד <strong>דרום ופניו למערב.</strong> ושואלים: <strong>היכי משכחת לה</strong> <small>[איך אתה מוצא אותה]</small> שיהיה ראשו בצד אחד ופניו לצד אחר? <strong>אמר רב: בעוקם את ראשו</strong> כלומר אמנם גופו עומד בין צפון לדרום, אולם פניו היו מופנים כלפי מערב. ושואלים: <strong>ונוקמיה להדיא</strong> <small>[שיעמידנו במישרין]</small> שיהיו אחוריו למזבח ופניו מערבה להיכל. <strong>אמר אביי: גזירה שמא ירביץ</strong> (יטיל) <strong>גללים</strong> בינתיים כנגד המזבח, ונמצא בזיון למזבח.
 <strong>תנו רבנן</strong> <small>[שנו חכמים]:</small> <strong>כיצד סומך</strong> הכהן על <strong>הזבח? עומד</strong> היה הקרבן <strong>בצפון</strong> העזרה (בקדשי קדשים), <strong>ופניו למערב, והסומך עומד</strong> בצד <strong>מזרח</strong> לקרבן <strong>ופניו</strong> של הסומך היו מופנים <strong>למערב, ומניח שתי ידיו בין שתי קרנות</strong> (קרניים) <strong>של</strong>ה<strong>זבח, ובלבד שלא יהא דבר חוצץ בינו לבין הזבח, ומתודה</strong> על חטאיו. אם היה זה קרבן <strong>חטאת</strong> הריהו מתוודה על <strong>עון</strong> שמביאים עליו קרבן <strong>חטאת</strong> (על שגגה במצוות לא תעשה) <strong>ועל</strong> ה<strong>אשם</strong> היה מתוודה על <strong>עון אשם</strong> (כגון גזילות ומעילות) <strong>ועל עולה</strong> (שלא נתפרש בתורה על איזה עוון היא באה) היה מתוודה על <strong>עון לקט שכחה ופאה ומעשר עני</strong> שלא הפריש, אלו <strong>דברי ר' יוסי הגלילי.</strong>
 <strong>ר' עקיבא אומר: אין עולה באה אלא על</strong> ביטולה של מצות <strong>עשה, ועל לא תעשה שניתק לעשה</strong> כלומר: כל אותן מצוות לא תעשה שמיד לאחריהן באה מצות עשה הבאה לתקנן (כגון: עוון גניבה, שמיד לאחר שאסרתו התורה בלא תעשה הובאה מצוות עשה של השבת הגניבה), שאין לוקין עליו ואין נענשין עליו בידי אדם, אבל כדי שתהיה לו כפרה משמים צריך להביא קרבן עולה.
 ושואלים: <strong>במאי קא מיפלגי</strong> <small>[במה,</small> באיזה עקרון, <small>נחלקו]</small> ומה הוא בסיס מחלוקתם? <strong>אמר ר' ירמיה:</strong>
## דף לו:
 <strong>בלאו</strong> של איסור אכילת <strong>נבילה</strong> והדומים לו <strong>קא מיפלגי</strong> <small>[חלוקים הם],</small> לפי שנאמר: "לא תאכלו כל נבילה לגר אשר בשעריך תתננה ואכלה" (דברים יד, כא), ונחלקו האם יש לראותו כלאו שניתק לעשה או כלאו רגיל, שיש עליו עונש מלקות.
 <strong>ר' עקיבא סבר לאו מעליא הוא</strong> <small>[לאו מעולה,</small> גמור, <small>הוא]</small> שהעובר עליו לוקה, כעובר על שאר לאוין, שלדעתו אי אפשר לומר שהוא בכלל לאו הניתק לעשה, שהרי במקרה זה אין העשה של "לגר אש בשעריך תתננה ואכלה" מהווה תיקון כלשהו לאיסור שעבר, שהרי מאחר וכבר אכלה שוב אינו יכול לתיתה לגר, אלא ודאי כוונת הפסוק לומר כי אסור לך לאכול נבילה ולכן תנה לגר. <strong>ור' יוסי הגלילי סבר: לאו לאו מעליא</strong> <small>[אינו לאו מעולה,</small> גמור<small>]</small> <strong>הוא,</strong> אלא הוא מעין לאו הניתק לעשה, שכיון שנאמרה האמירה החיובית בסוף המאמר ("תתננה ואכלה") הרי זה כמצוות לא תעשה שיש לה תיקון.
 ואילו <strong>אביי אמר: דכולי עלמא</strong> <small>[לדעת הכל]</small> <strong>לאו</strong> של איסור <strong>נבילה לאו מעליא הוי</strong> <small>[מעולה,</small> גמור <small>הוא]</small> ואינו נחשב כלאו הניתק לעשה <strong>והכא</strong> <small>[וכאן]</small> נחלקו בדין לקט שכחה ופאה, שלאחר שנאמר: "ובקוצרכם את קציר ארצכם לא תכלה פאת שדך לקצור ולקט קצירך לא תלקט. וכרמך לא תעולל ופרט כרמך לא תלקט" נאמרה מצות עשה: "לעני ולגר תעזוב אותם אני ה' אלהיכם" (ויקרא יט, ט-י), ובמצוות <strong>"תעזב"</strong> האמורה שם <strong>קא מיפלגי</strong> <small>[חלוקים];</small>
 ש<strong>ר' עקיבא סבר: "תעזב" מעיקרא משמע</strong> <small>[מתחלה משמע],</small> שמלכתחילה יש מצות עשה לעזוב לקט שכחה ופאה, ואם לא עזב ולקטם — עבר על מצוות לא תעשה גמורה, ולוקה עליה. ואילו <strong>ר' יוסי הגלילי סבר: השתא משמע</strong> <small>[עכשיו משמעו],</small> שגם אם עבר וליקט, חל עליו החיוב לתקן את שעשה בכך שיעזוב לעניים את שליקט, ואם כן אין זה איסור לאו גמור, אלא בכלל "לאו הניתק לעשה", שהרי יש לו תיקון במעשה.
 <big>א</big> <strong>תנו רבנן</strong> <small>[שנו חכמים]</small> בתוספתא: <strong>כיצד מתודה</strong> מהו סדר המילים בוידוי — <strong>"עויתי פשעתי וחטאתי" וכן בשעיר המשתלח הוא אומר</strong> בכתוב לפי הסדר זה: עוונות, פשעים, חטאים, שכן נאמר: <strong>"והתודה עליו את כל עונת בני ישראל ואת כל פשעיהם לכל חטאתם"</strong> (ויקרא טז, כא). <strong>וכן</strong> בהתגלות ה' ל<strong>משה הוא אומר: "נשא עון ופשע וחטאה"</strong> (שמות לד, ז), אלו <strong>דברי ר' מאיר. וחכמים אומרים</strong> שתוכן הדברים הוא כי <strong>עונות אלו הזדונות</strong> (עבירות שעושים בזדון) <strong>וכן הוא אומר</strong> בכתוב: <strong>"הכרת תכרת הנפש ההוא עונה בה"</strong> (במדבר טו, לא) הרי שמדובר על עבירות שעושה אדם במזיד.
 <strong>פשעים אלו המרדים,</strong> שלא די שחטא במזיד, אלא שעושה זאת כיון שמורד בקדוש ברוך הוא, <strong>וכן הוא אומר</strong> במקרא: <strong>"מלך מואב פשע בי"</strong> (מלכים ב' ג, ז), כלומר: מרד בי. <strong>ואומר: "אז תפשע לבנה בעת ההיא"</strong> (מלכים ב' ח, כב), ואילו <strong>"לכל חטאתם" — אלו השגגות, וכן הוא אומר: "נפש כי תחטא בשגגה"</strong> (ויקרא ד, ב). ואם כן לפי משמעות הדברים לא יתכן הסדר שהציע ר' מאיר, כי <strong>מאחר שהתודה על הזדונות ועל המרדים חוזר ומתודה על השגגות?!</strong>
 <strong>אלא כך היה מתודה: חטאתי ועויתי ופשעתי לפניך אני וביתי. וכן בדוד הוא אומר</strong> לפי סדר זה: <strong>"חטאנו עם אבתינו העוינו הרשענו"</strong> (תהלים קו, ו), <strong>וכן בשלמה הוא אומר: "חטאנו והעוינו רשענו"</strong> (מלכים א' ח, מז), <strong>וכן בדניאל הוא אומר: "חטאנו ועוינו הרשענו ומרדנו"</strong> (דניאל ט, ה). אולם לפי זה <strong>מהו</strong> הסדר בלשון הדברים <strong>שאמר משה "נשא עון ופשע וחטאה"?</strong> שהרי בדבריו לשון "חטאה" הוא האחרון! — כך יש להבין: <strong>אמר משה לפני הקדוש ברוך הוא: רבונו של עולם, בשעה שישראל חוטאין לפניך ועושין תשובה — עשה להם זדונות כשגגות</strong> ולכן יהא נושא (מוחל) על עון ופשע כאילו היתה זו חטאה, כלומר שגגה.
 <strong>אמר רבה בר שמואל אמר רב: הלכה כדברי חכמים,</strong> שסדר הדברים הוא "חטאתי עויתי פשעתי". ותוהים על פסק הלכה זה: <strong>פשיטא</strong> <small>[פשוט,</small> מובן מאליו<small>]</small> הלא כלל ידוע הוא: <strong>יחיד ורבים הלכה כרבים!</strong> ומשיבים: <strong>מהו דתימא</strong> <small>[שתאמר]</small> במקרה זה, כיון ש<strong>מסתבר טעמיה</strong> <small>[טעמו]</small> של <strong>ר' מאיר דקמסייע ליה קרא</strong> <small>[שמסייע לו הכתוב]</small> של <strong>משה</strong> שבו מפורש סדר הדברים כדבריו ולכך תהא הלכה כמותו, על כן <strong>קא משמע לן</strong> <small>[השמיע לנו]</small> שבכל זאת הלכה כחכמים.
 מסופר: <strong>ההוא דנחית קמיה</strong> <small>[</small>אדם <small>אחד ירד</small> לפני התיבה <small>לפני]</small> <strong>רבה ועבד</strong> <small>[ועשה]</small> כסדר הוידוי של <strong>ר' מאיר, אמר ליה</strong> <small>[לו]</small> רבה: <strong>שבקת רבנן</strong> <small>[עזבת את</small> שיטת <small>חכמים]</small> שהם רבים <strong>ועבדת</strong> <small>[ועשית]</small> כשיטת <strong>ר' מאיר?! אמר ליה</strong> <small>[לו]</small> אותו אדם: אני כשיטת <strong>ר' מאיר סבירא לי</strong> <small>[סבור אני],</small> <strong>כדכתיב</strong> <small>[כפי שנאמר]</small> מפורש <strong>בספר אורייתא דמשה</strong> <small>[תורת משה].</small>
 <big>ב</big> <strong>תנו רבנן</strong> <small>[שנו חכמים]</small> במדרש ההלכה: נאמר: "והקריב אהרן את פר החטאת אשר לו <strong>וכפר</strong> בעדו ובעד ביתו" (ויקרא טז, ו), ויש לומר כי <strong>בכפרת דברים</strong> שבוידוי <strong>הכתוב מדבר. אתה אומר בכפרת דברים, או אינו אלא כפרת דמים</strong> שכל כפרה האמורה בקרבן היא בהזאת הדם על המזבח.
 <strong>הרי אני דן</strong> בגזירה שוה: <strong>נאמרה כאן</strong> בפר החטאת לשון <strong>"כפרה" ונאמרה להלן</strong> בשעיר המשתלח לשון <strong>"כפרה"</strong> ("והשעיר אשר עלה עליו הגורל לעזאזל יעמד חי לפני ה' לכפר עליו". ויקרא טז, י) <strong>מה "כפרה" האמורה בשעיר</strong> כפרת <strong>דברים</strong> שהרי אינו נשחט, ואין דמו נזרק על המזבח, <strong>אף "כפרה" האמורה בפר — דברים.</strong>
 <strong>ואם נפשך</strong> (רצונך) <strong>לומר</strong> ולטעון דבר כנגד הוכחה זו, הרי לך הוכחה נוספת: <strong>הרי הוא אומר: "והקריב אהרן את פר החטאת אשר לו וכפר בעדו ובעד ביתו</strong> ושחט את פר החטאת אשר לו<strong>"</strong> (ויקרא טז, יא), הרי שנאמרה לשון כפרה אף ש<strong>עדיין לא נשחט הפר</strong> והרי זו הוכחה שכפרה זו כפרת דברים בוידוי היא, ולא בזריקת הדם.
 ומבררים במדרש זה: <strong>מאי</strong> <small>[מה]</small> פירוש האמור בו <strong>"ואם נפשך לומר",</strong> שמובן ממנו שיש מקום לערער את תוקפו של הטעם הראשון, ומה היא הקושיה שרמז לה? — הוא הדבר: <strong>וכי תימא</strong> <small>[ואם תאמר]</small> שבמקום ללמוד משעיר המשתלח <strong>נילף</strong> <small>[נלמד]</small> <strong>משעיר הנעשה בפנים,</strong> נלמד מהשעיר שמביאים דמו לפני ולפנים <strong>שכפרתו בדמים,</strong> אם כן <strong>הרי הוא אומר</strong> כנגד זה <strong>"וכפר" — ועדיין לא נשחט הפר.</strong>
## דף לז.
 <strong>ומנין</strong> שוידוי זה צריך להתחיל במילת <strong>"אנא</strong> השם <strong>"? — נאמר כאן</strong> לשון <strong>"כפרה", ונאמר להלן</strong> בבקשת משה על חטא העגל <strong>בחורב:</strong> "אולי אכפרה בעד חטאתכם", שאף הוא לשון <strong>"כפרה"</strong> (שמות לב, ל), <strong>מה להלן</strong> בלשון <strong>"אנא</strong> השם<strong>"</strong> ("אנא חטא העם הזה חטאה גדולה". שמות לב, לא) <strong>אף כאן —</strong> בלשון <strong>"אנא</strong> השם<strong>", ומנין</strong> שבוידוי של יום הכיפורים מזכירים את השם? <strong>נאמר כאן</strong> לשון <strong>"כפרה", ונאמרה בעגלה ערופה</strong> לשון <strong>"כפרה"</strong> ("כפר לעמך ישראל אשר פדית ה' ואל תתן דם נקי בקרב עמך ישראל וניכפר להם הדם". דברים כא, ח) <strong>מה להלן</strong> בעגלה ערופה יש הזכרת ה<strong>שם, אף כאן בשם.</strong>
 <strong>אמר אביי: בשלמא</strong> <small>[נניח]</small> <strong>חורב מעגלה ערופה לא יליף</strong> <small>[אינו לומד]</small> לומר שגם בחורב היה וידוי בשם — כי <strong>מאי דהוה הוה</strong> <small>[מה שהיה היה]</small> ומעשה שהיה בימי משה — כך היה. <strong>אלא, עגלה ערופה</strong> שהיא מצוה לדורות <strong>תיליף</strong> <small>[תלמד]</small> <strong>מחורב</strong> וכשם שבחורב אומר לשון "אנא" אף בעגלה ערופה יאמרו לשון "אנא"? <strong>וכי תימא הכי נמי</strong> <small>[ואם תאמר: כן הוא גם כן]</small> ובאמת כך יש לומר, <strong>והתנן</strong> <small>[והרי שנינו</small> במשנה<small>]:</small> <strong>הכהנים אומרים: "כפר לעמך ישראל"</strong> (דברים כא, ח) <strong>ואילו</strong> בלשון <strong>"אנא" לא קא אמר</strong> <small>[אינו אומר],</small> משמע שאין למדים מחורב, ואין מוסיפים על מה שנאמר במקומו. ואומרים: אכן, <strong>קשיא</strong> <small>[קשה]</small> מדוע אין עושים כן.
 <big>א</big> שנינו במשנה כי בשעה שהיה הכהן הגדול מתוודה והיה מזכיר את השם היו <strong>הן</strong> הכהנים והעם שהיו בעזרה <strong>עונין אחריו</strong> ואומרים: "ברוך שם כבוד מלכותו לעולם ועד". <strong>תניא</strong> <small>[שנויה</small> ברייתא<small>]:</small> <strong>רבי אומר: "כי שם ה' אקרא הבו גדל לאלהינו"</strong> (דברים לב, ג), פירושו: ש<strong>אמר להם משה לישראל: בשעה שאני מזכיר שמו של הקדוש ברוך הוא</strong> ("שם ה' אקרא") <strong>אתם הבו גדל</strong> ואימרו לכבודו דברי שבח. <strong>חנניה בן אחי ר' יהושע אומר</strong> ראיה לדבר מכתוב אחר: נאמר: <strong>"זכר צדיק לברכה"</strong> (משלי י, ז), <strong>אמר להם נביא</strong> (שלמה) <strong>לישראל: בשעה שאני מזכיר צדיק עולמים</strong> (הקדוש ברוך הוא) <strong>אתם תנו ברכה.</strong>
 <big>ב משנה</big> <strong>בא לו</strong> הכהן <strong>למזרח העזרה</strong> הרחוק יותר מקודש הקדשים ובצד <strong>צפון</strong> של <strong>המזבח, הסגן</strong> עומד <strong>מימינו וראש בית אב</strong> שהיה תורו לשמש בשבוע זה עומד <strong>משמאלו. ושם</strong> מעמידים <strong>שני שעירים, וקלפי</strong> (תיבה של גורל) <strong>היתה שם, ובה שני גורלות, של</strong> עץ <strong>אשכרוע</strong> (ברוש) <strong>היו</strong> מתחילה, <strong>ועשאן</strong> הכהן הגדול יהושע <strong>בן גמלא של זהב, והיו מזכירים אותו לשבח</strong> על מה שעשה.
 וכיון שהוזכרו לשבח אלה שעשו מעשים בתיקון המקדש מספרים כי הכהן הגדול <strong>בן קטין עשה שנים עשר דד</strong> (ברזים) <strong>לכיור,</strong> כדי שיוכלו יותר כהנים לעסוק בקידוש ידים ורגלים בבת אחת, <strong>שלא היה לו</strong> לכיור לפני כן <strong>אלא שנים. ואף הוא עשה מוכני</strong> (מכשיר) <strong>לכיור,</strong> שאפשר יהא באמצעותו להכניסו לתוך מים נובעים בשעות הלילה, כדי <strong>שלא יהיו מימיו</strong> של הכיור <strong>נפסלין בלינה</strong> ויצטרכו בכל בוקר לשפוך אותם ולמלא מים חדשים, וכיון שהוא שקוע בתוך מים נובעים, דינו כמותם ואין מימיו נפסלים בלינה.
 ומעשה נוסף של תיקון: <strong>מונבז המלך היה עושה</strong> (כלומר, תורם את הכסף שיעשו) <strong>כל ידות הכלים של יום הכפורים של זהב, הילני</strong> המלכה <strong>אמו עשתה נברשת</strong> (מנורה תלויה רבת-קנים) <strong>של זהב על פתח היכל</strong> לנוי, <strong>ואף היא עשתה טבלא של זהב שפרשת סוטה כתובה עליה</strong> שיוכלו להעתיק ממנה בשעת הצורך ולא יצטרכו להביא לשם כך ספר תורה. <strong>נקנור נעשו נסים לדלתותיו</strong> הן דלתות המקדש בשער הקרוי על שמו "שער ניקנור", <strong>והיו מזכירין אותן</strong> את כל אלה שמנינו <strong>לשבח</strong> על מעשיהם.
 <big>ג גמרא</big> <strong>מדקאמר</strong> <small>[ממה שנאמר]</small> במשנה שהיה הכהן בא <strong>לצפון המזבח, מכלל</strong> הדברים אתה למד כי <strong>מזבח</strong> עצמו <strong>לאו בצפון קאי</strong> <small>[</small>היה <small>עומד]</small> אלא בצד דרום של העזרה. ושואלים: <strong>מני</strong> <small>[</small>כשיטת <small>מי]</small> היא דעה זו? ומשיבים: כשיטת <strong>ר' אליעזר בן יעקב היא. דתניא</strong> <small>[ש</small>כן <small>שנינו</small> בברייתא<small>]:</small> נאמר: <strong>"</strong>ושחט אותו על ירך המזבח <strong>צפנה לפני ה'"</strong> (ויקרא א, יא), לומר <strong>שיהא צפון כולו פנוי,</strong> והמזבח עצמו בצד דרום, וצד צפון יהיה פנוי, אלו <strong>דברי ר' אליעזר בן יעקב</strong> 
 ושואלים: <strong>והא רישא</strong> <small>[והרי תחילתה</small> של המשנה<small>]</small> שהיא לסדר שלנו המשנה הקודמת, כפי שכבר הוסבר שיטת <strong>ר' אלעזר בר' שמעון היא</strong> שלשיטתו היה מקצת המזבח בצפון! ודוחים: <strong>כולה,</strong> כל משנתנו ואף חלקה הראשון שיטת <strong>ר' אליעזר בן יעקב היא, ותני</strong> <small>[ושנה]</small> והבן בגרסת המשנה הראשונה כי מדובר <strong>בבין האולם ולמזבח</strong> ולא באותו מקום ממש אלא סמוך לו, בצד המזבח ממש, במקום שהוא לדעת הכל צפון.
 <big>ד</big> נאמר במשנה כי <strong>הסגן בימינו</strong> של כהן גדול, <strong>וראש בית אב משמאלו.</strong> ומביאים מה ש<strong>אמר רב יהודה</strong> בהלכות דרך ארץ: <strong>המהלך לימין רבו הרי זה בור</strong> כלומר, אינו בקי אפילו ביסודות מנהגי הנימוס. ותוהים: הלא <strong>תנן</strong> <small>[שנינו]</small> כאן כי <strong>הסגן</strong> (שהוא לגבי הכהן הגדול כתלמיד) <strong>בימינו</strong> של כהן גדול, <strong>וראש בית אב בשמאלו!</strong>
 <strong>ועוד, תניא</strong> <small>[שנויה</small> ברייתא<small>]:</small> <strong>שלשה שהיו מהלכין בדרך —</strong> אלא ילכו בשורה אחד אחרי חבירו אלא ילכו בשורה אחת כש<strong>הרב</strong> מהלך <strong>באמצע, גדול</strong> התלמידים מהלך <strong>בימינו, וקטן</strong> שבהם <strong>משמאלו. וכן מצינו בשלשה מלאכי השרת שבאו אצל אברהם</strong> אבינו, <strong>מיכאל</strong> הגדול שבהם היה <strong>באמצע, גבריאל בימינו ורפאל בשמאלו.</strong> משמע שבכל זאת הולך התלמיד לימין רבו!
 <strong>תרגומא</strong> <small>[תרגם,</small> הסביר אותה<small>]</small> <strong>רב שמואל בר פפא קמיה</strong> <small>[לפני]</small> <strong>רב אדא: כדי שיתכסה בו רבו</strong> כלומר שאיננו הולך ממש לימינו כחבר אלא מאחוריו לצד ימינו. ומקשים: <strong>והתניא</strong> <small>[והרי שנינו</small> בברייתא<small>]:</small> <strong>המהלך כנגד רבו</strong> באותה שורה — <strong>הרי זה בור,</strong> המהלך <strong>אחורי רבו</strong> שמניח את רבו ללכת לפניו — <strong>הרי זה מגסי הרוח!</strong> ומשיבים: <strong>דמצדד אצדודי</strong> <small>[שמצדד</small> במקצת<small>]</small> שאינו הולך ממש בצידו באותה שורה אלא מעט אחריו, אבל אינו מצוי במרחק רב מאחריו.
 <big>ה</big> במשנה שנינו כי <strong>קלפי היתה שם</strong> במזרח העזרה <strong>ובה שני גורלות. תנו רבנן</strong> <small>[שנו חכמים]</small> בברייתא: נאמר: <strong>"ונתן אהרן על שני השעירם גרלות</strong> גורל אחד לה' וגורל אחד לעזאזל<strong>"</strong> (ויקרא טז, ח), גורלות משמע — <strong>גורלות של כל דבר</strong> ולא הקפידה התורה מאיזה חומר הם עשויים.
 <strong>יכול יתן שנים</strong> (שני גורלות) <strong>על</strong> שעיר <strong>זה, ושנים על זה — תלמוד לומר: "גורל אחד לה' וגורל אחד לעזאזל"</strong> (ויקרא טז, ח) — <strong>אין כאן לשם אלא גורל אחד, ואין כאן לעזאזל אלא אחד. יכול יתן של שם ושל עזאזל על</strong> שעיר <strong>זה ושל שם ושל עזאזל על זה — תלמוד לומר: "גורל אחד לה'" — אין כאן לה' אלא אחד, ואין כאן לעזאזל אלא אחד. אם כן מה תלמוד לומר "גורלות"</strong> שהרי אין נותנים על שני השעירים שני גורלות לכל אחד אלא גורל אחד בלבד — <strong>שיהיו</strong> הגורלות <strong>שוין</strong> זה לזה, <strong>שלא יעשה אחד של זהב ואחד של כסף, אחד גדול ואחד קטן.</strong>
 שנינו בברייתא זו כי גורלות היו <strong>גורלות של כל דבר</strong> שממנו ניתן לעשותן. ותוהים: <strong>פשיטא</strong> <small>[פשוט,</small> מובן מאליו<small>],</small> שהרי לא נאמר בתורה מאיזה חומר יש לעשותם! ומשיבים: <strong>לא צריכא</strong> <small>[לא נצרכה]</small> אלא <strong>לכדתניא</strong> <small>[לכפי ששנינו</small> בברייתא<small>]:</small> <strong>לפי שמצינו בציץ</strong> של כהן גדול <strong>שהשם כתוב עליו והוא של זהב, יכול אף זה</strong> הגורל <strong>כן,</strong> שכיון שכתוב השם עליו יעשוהו של זהב — <strong>תלמוד לומר</strong> פעמיים: <strong>"גורל" "גורל" ריבה,</strong> שאין צריך להיות מזהב דווקא ו<strong>ריבה</strong> גורל העשוי מעץ <strong>זית,</strong> ו<strong>ריבה של</strong> עץ <strong>אגוז,</strong> וכן <strong>ריבה של</strong> עץ <strong>אשכרוע</strong> (ברוש).
 <big>ו</big> שנינו במשנה כי הכהן הגדול <strong>בן קטין עשה שנים עשר דד</strong> (ברזים) <strong>לכיור. תנא</strong> <small>[שנה</small> החכם<small>]:</small> <strong>כדי שיהיו שנים עשר אחיו הכהנים העסוקין בתמיד</strong> (כפי שמבואר בפרקים קודמים) <strong>מקדשין</strong> (רוחצין) <strong>ידיהן ורגליהן בבת אחת. תנא</strong> <small>[שנה</small> החכם<small>]:</small> <strong>שחרית</strong> שהיה הכיור <strong>במילואו — מקדש ידיו ורגליו מן</strong> הברזים הקבועים בצד <strong>העליון</strong> של הכיור, שהמים מגיעים עד שם, ו<strong>ערבית</strong> שהיה הכיור <strong>בירידתו,</strong> שאינו מלא כל כך — <strong>מקדש ידיו ורגליו מן</strong> הברזים הקבועים בצד <strong>התחתון.</strong>
 <big>ז</big> שנינו במשנה על בן קטין: <strong>ואף הוא עשה מוכני לכיור.</strong> ושואלים: <strong>מאי</strong> <small>[מהו]</small> <strong>מוכני</strong> זה? <strong>אמר אביי: גילגלא דהוה משקעא ליה</strong> <small>[גלגל,</small> מנוף, <small>שהיה משקע אותו</small> בבור<small>].</small>
 ח שנינו במשנה כי <strong>מונבז המלך עשה כל ידות הכלים</strong> של יום כיפור זהב. ושואלים: אם רצה לתרום וליפות את המקדש, <strong>נעבדינהו לדידהו</strong> <small>[שיעשה אותם</small> את הכלים עצמם<small>]</small> של <strong>זהב</strong> ולא רק את ידותיהם!
## דף לז:
 <strong>אמר אביי:</strong> מדובר כאן <strong>בידות סכינין</strong> שלהבי הסכינים אינם ניתנים להיעשות זהב, שהזהב רך מכדי לשחוט בו. <strong>מיתיבי</strong> <small>[מקשים]</small> מברייתא אחרת שנאמר בה: <strong>אף הוא</strong> מונבז <strong>עשה כני כלים, ואוגני כלים, וידות כלים וידות סכינין של יום הכפורים של זהב.</strong> משמע שידות כלים לחוד וידות סכינים לחוד! ומשיבים: <strong>תרגומא</strong> <small>[הסבירה]</small> <strong>אביי:</strong> הכוונה ל<strong>בקתתא דנרגי וחציני</strong> <small>[בקתות,</small> ידות <small>הגרזנים והקרדומות],</small> שאף הן צריכות להיעשות ממתכת קשה ולא מזהב, על כן עשה רק את ידותיהן זהב.
 <big>א</big> שנינו במשנה כי <strong>הילני אמו</strong> של מונבז <strong>עשתה נברשת</strong> (מנורה תלויה רבת-קנים) <strong>של זהב</strong> על פתח ההיכל לנוי<strong>. תנא</strong> <small>[שנה</small> החכם<small>]:</small> <strong>בשעה שהחמה זורחת ניצוצות יוצאין ממנה,</strong> מן המנורה, שהיתה מבריקה ביותר <strong>והכל יודעין שהגיע זמן קריאת שמע</strong> שזמנה עם הנץ החמה.
 <strong>מיתיבי</strong> <small>[מקשים]:</small> <strong>הקורא את שמע שחרית עם אנשי משמר</strong> אנשי משמר של כהנים המשרתים במקדש באותו שבוע, או עם <strong>אנשי מעמד</strong> שהיו באים בקבוצות קבועות בעם, ונלוים למשמר להיות בירושלים באותו שבוע — <strong>לא יצא</strong> ידי חובתו, <strong>מפני שאנשי משמר משכימין</strong> יותר מן הזמן הראוי כדי שיהא להם פנאי לעבודת הקודש <strong>ואנשי מעמד</strong> שיש להם להתפלל תפילות ארוכות מיוחדות ולעמוד על הקרבן בשעת הקרבתו <strong>מאחרים</strong> מן הזמן הראוי, ואם כן למי במקדש הועיל נצנוץ החמה בנברשת כסימן לזמן קריאת שמע! <strong>אמר אביי:</strong> סימן היה <strong>לשאר עמא</strong> <small>[לשאר העם]</small> ש<strong>בירושלים</strong> שהם היו קורין בזמנה, ומכיון שראו את אור הנברשת מנצנץ משער המקדש, היו יודעים שהגיע הזמן.
 <big>ב</big> שנינו במשנה כי <strong>אף היא</strong>, הילני המלכה, <strong>עשתה טבלא</strong> שכתובה בה פרשת סוטה. ומעירים: <strong>שמעת מינה</strong> <small>[שומע אתה</small> מכאן<small>]</small> כי <strong>כותבין מגילה</strong> שכתובות בה רק פרשיות אחדות מן התורה <strong>לתינוק</strong> כדי <strong>להתלמד בה.</strong> שנחלקו חכמים אם מותר לכתוב חלקים מן התורה בפני עצמם, אפילו לצורך זה. <strong>אמר ריש לקיש משום ר' ינאי:</strong> מכאן אין להוכיח לענין זה, כי הטבלא שעשתה הילני היתה <strong>באלף בית</strong> שנכתבו בה רק האותיות הראשונות של כל מילה, לסייע לזכרון.
 <strong>מיתיבי</strong> <small>[מקשים]</small> ממה ששנינו בדיני סוטה: <strong>כשהוא</strong> הסופר <strong>כותב</strong> את מגילת הסוטה <strong>רואה וכותב מה שכתוב בטבלא,</strong> משמע שבטבלא כתובים הדברים במלואם! ודוחים: <strong>אימא</strong> <small>[אמור,</small> תקן<small>]:</small> <strong>רואה וכותב כמה שכתוב בטבלא,</strong> כלומר: הכתוב בטבלא משמש רק כתזכורת כיצד צריך לכתוב.
 <strong>מיתיבי</strong> <small>[מקשים]</small> מברייתא אחרת שנאמר בה: <strong>כשהוא כותב — רואה וכותב מה שכתוב בטבלא, ומה כתוב בטבלא — "אם שכב איש אותך" "ואם לא שכב",</strong> (במדבר ה, יט) <strong>"אם שטית" "</strong>ו<strong>אם לא שטית"</strong> (במדבר ה, יט) משמע שבטבלא נכתבה לשון הפרשה כולה! ומתרצים: <strong>התם</strong> <small>[שם]</small> מדובר
## דף לח.
 <strong>בסירוגין,</strong> כלומר: שראשי הפסוקים היו כתובים במילואם והמילים שלאחריהם עד סוף הפסוק היו כתובים בראשי תיבות. ואם כן אין מקום להוכיח מכאן לגבי מגילה לתינוק.
 <big>א</big> במשנה מוזכר כי <strong>ניקנור נעשו נסים לדלתותיו. תנו רבנן</strong> <small>[שנו חכמים]</small> בתוספתא: <strong>מה נסים נעשו לדלתותיו? אמרו: כשהלך נקנור להביא דלתות</strong> נחושת עבור שער המזרח <strong>מאלכסנדריא של מצרים</strong> שהיתה מפורסמת באומניה, <strong>בחזירתו</strong> כשהביא את הדלתות באניה <strong>עמד עליו נחשול</strong> (סערה) <strong>שבים לטבעו, נטלו</strong> נוסעי הספינה <strong>אחת</strong> מן הדלתות שהיו כבדות ביותר וחשבו שבשל כובדה הרב תטבע הספינה <strong>והטילוה לים</strong> כדי להנצל, <strong>ועדיין לא נח הים מזעפו,</strong>
 <strong>בקשו להטיל את חברתה</strong> (הדלת האחרת) <strong>עמד הוא וכרכה</strong> כלומר חיבקה ונכרך בה, <strong>אמר להם: הטילוני עמה. מיד נח הים מזעפו</strong> והמשיכו לנסוע עם דלת אחת, <strong>והיה מצטער</strong> כל הדרך <strong>על חברתה</strong> שהניח לזרוק. <strong>כיון שהגיע לנמלה של עכו</strong> שבו ירדו, <strong>היתה</strong> הדלת <strong>מבצבצת ויוצאה מתחת דופני הספינה</strong> אף על פי ששל נחושת היתה. <strong>ויש אומרים בריה</strong> (חיה) <strong>שבים בלעתה, והקיאתה ליבשה.</strong>
 <strong>ועליה אמר שלמה: "קרות בתינו ארזים רהיטנו ברותים"</strong> (שיר השירים א, יז), ולמדו חכמים: <strong>אל תיקרי "ברותים" אלא "ברית ים"</strong> כלומר: אף הים נראה ככורת ברית עם דלת זו להשיבה למקומה. <strong>לפיכך, כל השערים שהיו במקדש נשתנו</strong> שמתחילה עשאום ממתכות אחרות ולבסוף כשהעשירו עשאום <strong>של זהב, חוץ משערי ניקנור מפני שנעשו בו נסים. ויש אומרים: מפני שנחושתן מוצהבת</strong> (בהירה ומשובחת) <strong>היתה. ר' אליעזר בן יעקב אומר: נחשת קלוניתא</strong> <small>[מזוקקת]</small> <strong>היתה, והיתה מאירה כשל זהב.</strong>
 <big>ב משנה</big> אגב הזכרת אותם אנשים שעשו מעשים במקדש והזכירום לדורות לשבח, מונים את <strong>אלו</strong> שהיו במקדש והוזכרו <strong>לגנאי;</strong> האומנים <strong>של בית</strong> (משפחת) <strong>גרמו לא רצו ללמד על מעשה לחם הפנים</strong> שהשאירו את סוד עשייתו רק בתוך משפחתם שלהם, וכן <strong>של בית אבטינס לא רצו ללמד על מעשה הקטורת</strong> כיצד הוא נעשה.
 וכן <strong>הוגרס בן לוי היה יודע פרק בשיר</strong> כאשר יבואר <strong>ולא רצה ללמד</strong> לאחרים, והלבלר <strong>בן קמצר לא רצה ללמד על מעשה הכתב</strong> שהיה בקי בכתיבת שם בן ארבע אותיות בארבע אצבעותיו בשעה אחת. <strong>על הראשונים</strong> שהוזכרו לשבח <strong>נאמר: "זכר צדיק לברכה"</strong> (משלי י, ז) <strong>ועל אלו</strong> שדאגו רק לעצמם <strong>נאמר: "ושם רשעים ירקב"</strong> (משלי י, ז).
 <big>ג גמרא</big> <strong>תנו רבנן</strong> <small>[שנו חכמים]</small> בברייתא: <strong>בית גרמו היו בקיאין במעשה לחם הפנים ולא רצו ללמד</strong> לאחרים את סוד עשייתו. פיטרום, ו<strong>שלחו חכמים והביאו אומנין מאלכסנדריא של מצרים</strong> שהיתה עיר גדולה ובה מומחים רבים. <strong>והיו יודעין</strong> אותן אומנים <strong>לאפות כמותן</strong> כבית גרמו <strong>ולא ידעו לרדות</strong> את הלחם <strong>כמותן</strong> כי ללחם הפנים היתה צורה מורכבת מאד, וחששו להכניסו לתוך התנור ולהוציאו משם, שלא ישבר. <strong>שהללו</strong> בני אלכסנדריא היו <strong>מסיקין</strong> את האש בתנור <strong>מבחוץ ואופין מבחוץ, והללו</strong> בני בית גרמו היו <strong>מסיקין מבפנים ואופין מבפנים. הללו</strong> מאלכסנדריא היתה <strong>פיתן</strong> של לחם הפנים <strong>מתעפשת</strong> במשך השבוע, <strong>והללו</strong> בית גרמו <strong>אין פיתן מתעפשת.</strong>
 <strong>כששמעו חכמים בדבר</strong> שפת זו שעושין האומנים כעת איננה משובחת כפי שהיתה, <strong>אמרו: כל מה שברא הקדוש ברוך הוא — לכבודו בראו, שנאמר: "כל הנקרא בשמי ולכבודי בראתיו"</strong> (ישעיה מג, ז) וכיון שהוא כבוד שמים, ראוי לחכמים למחול על כבודם. <strong>וחזרו בית גרמו למקומן. שלחו להם חכמים</strong> שיחזרו לעבודתן — <strong>ולא באו. כפלו להם שכרן ובאו. בכל יום</strong> עד אז <strong>היו נוטלין</strong> שכרם <strong>שנים עשר מנה, והיום</strong> והלאה <strong>עשרים וארבעה</strong> מנה היה שכרם. <strong>ר' יהודה אומר: בכל יום עשרים וארבעה</strong> מנה נטלו, <strong>והיום ארבעים ושמונה.</strong>
 <strong>אמרו להם חכמים: מה ראיתם שלא ללמד</strong> לאחרים מלאכה זו? <strong>אמרו להם: יודעין היו של בית אבא שבית זה</strong> (המקדש) <strong>עתיד ליחרב,</strong> ו<strong>שמא ילמוד אדם שאינו מהוגן</strong> עבודת אפיה שבידינו <strong>וילך ויעבוד עבודה זרה בכך</strong> במעשה משובח זה, ולכן לא רצו ללמד אלא בתוך משפחתם. ומעירים, ועל כל פנים <strong>ועל דבר זה מזכירין אותן לשבח</strong> כי <strong>מעולם לא נמצאת פת נקיה</strong> של סולת <strong>ביד בניהם, שלא יאמרו</strong> הבריות <strong>ממעשה לחם הפנים זה</strong> הם <strong>ניזונין,</strong> אלא היו אוכלים רק פת קיבר, המעורבת בסובין, <strong>לקיים מה שנאמר: "והייתם נקים מה' ומישראל"</strong> (במדבר לב, כב). שראוי שלא רק שיהיו מעשי האדם נקיים באמת, אלא מוטל עליו אף לדאוג שהדבר ייראה ולא יבואו לחושדו.
 <big>ד</big> כיוצא בזה שנינו במשנה: <strong>של בית אבטינס לא רצו ללמד על מעשה הקטורת</strong> שהיו בקיאים בעשייתה. <strong>תנו רבנן</strong> <small>[שנו חכמים]</small> בתוספתא: <strong>בית אבטינס היו בקיאין במעשה הקטורת ולא רצו ללמד</strong> לאחרים, פיטרום ולאחר מכן <strong>שלחו חכמים והביאו אומנין מאלכסנדריא של מצרים. והיו יודעין</strong> אומני אלכסנדריא <strong>לפטם</strong> (לערב) סממני קטורת <strong>כמותם ולא היו יודעין להעלות עשן כמותן. של הללו,</strong> של בית אבטינס, היה העשן <strong>מתמר ועולה כמקל, של הללו</strong> של אלכסנדריא היה <strong>מפציע</strong> (מתפצל) <strong>לכאן ולכאן</strong> ולא עלה יפה.
 <strong>וכששמעו חכמים בדבר</strong> שעכשיו אין מעשהו יפה כמקודם, <strong>אמרו: כל מה שברא הקדוש ברוך הוא לכבודו בראו, שנאמר: "כל פעל ה' למענהו"</strong> (משלי טז, ד) <strong>וחזרו בית אבטינס למקומן</strong> (לביתם). <strong>שלחו להם חכמים</strong> לבית אבטינס שיחזרו <strong>ולא באו, כפלו להם שכרן ובאו. בכל יום היו נוטלין שנים עשר מנה והיום עשרים וארבעה. ר' יהודה אומר: בכל יום</strong> היו נטלים בשכרם <strong>עשרים וארבעה</strong> מנה <strong>והיום ארבעים ושמונה.</strong>
 <strong>אמרו להם חכמים: מה ראיתם שלא ללמד? אמרו: יודעין היו של בית אבא שבית זה עתיד ליחרב</strong> לבסוף, <strong>אמרו: שמא ילמוד אדם שאינו מהוגן וילך ויעבוד עבודה זרה בכך.</strong> ומכל מקום <strong>ועל דבר זה מזכירין אותן לשבח — מעולם לא יצאת כלה מבושמת</strong> בבשמים <strong>מבתיהן,</strong> וגם <strong>וכשנושאין אשה ממקום אחר</strong> ממשפחה אחרת <strong>מתנין עמה שלא תתבסם, שלא יאמרו</strong> המעליזים: <strong>ממעשי הקטורת מתבסמין, לקיים מה שנאמר: "והייתם נקים מה' ומישראל"</strong> (במדבר לב, כ).
 <strong>תניא</strong> <small>[שנויה</small> ברייתא<small>],</small> <strong>אמר ר' ישמעאל: פעם אחת הייתי מהלך בדרך ומצאתי אחד מבני בניהם</strong> של משפחת אבטינס, <strong>אמרתי לו: אבותיך בקשו להרבות כבודן ורצו למעט כבוד המקום</strong> שלא גילו הסוד לאחרים, <strong>עכשיו כבוד מקום במקומו</strong> אף שחרב הבית, <strong>ומיעט כבודם</strong> של בני משפחתך, שלא היה כבודן אלא מתוך היותם עובדים בבית המקדש.
 <strong>אמר ר' עקיבא: פעם אחת סח לי ר' ישמעאל בן לוגא: פעם אחת יצאתי אני ואחד מבני בניהם</strong> של בית אבטינס <strong>לשדה ללקט עשבים, וראיתי ששחק ובכה. אמרתי לו: מפני מה בכית? אמר לי: כבוד אבותי נזכרתי</strong> כמה היו חשובין במקדש. אמרתי לו <strong>ומפני מה שחקת? אמר לי: שעתיד הקדוש ברוך הוא להחזירה לנו,</strong> ושוב נהיה בכבודנו. אמרתי לו: <strong>ומפני מה נזכרת</strong> עכשיו בדבר זה? <strong>אמר לי: מעלה עשן כנגדי,</strong> שהעשב הקרוי "מעלה עשן" מצוי כאן כנגדי, ובשלו נזכרתי. אמרתי לו: <strong>הראהו לי,</strong> איזהו? <strong>אמר לי: שבועה היא בידינו שאין מראין אותו לכל אדם</strong> אלא לבני משפחה בלבד.
 <strong>אמר ר' יוחנן בן נורי: פעם אחת מצאתי זקן אחד ומגילת סממנין בידו</strong> שכתוב בה סדר פיטומן ומהיכן הם נלקחים. <strong>אמרתי לו: מאין אתה?</strong> מהו יחוסך? <strong>אמר לי: מבית אבטינס אני.</strong> ושאלתיו: <strong>ומה בידך? אמר לי: מגילת סממנין.</strong> בקשתי ממנו: <strong>הראהו לי! אמר לי: כל זמן שבית אבא היו קיימין</strong> באמונתם הראשונה <strong>לא היו מוסרין אותו לכל אדם, ועכשיו הרי הוא לך, והזהר בה</strong> שלא תמסרנה לכל אדם. <strong>וכשבאתי וסחתי דברי לפני ר' עקיבא אמר לי: מעתה</strong> כיון שמסרו את המגילה לראויים לכך לאחר שהם אינם מסוגלים עוד לשמור עליה בקדושה <strong>אסור לספר בגנותן של אלו,</strong> שנראה שאף מתחילה לשם שמים נתכוונו.
 <strong>מכאן</strong> בשל המעשים על אומני המקדש שהוצרכו להחזירם לעבודתם <strong>אמר בן עזאי:</strong> אל ידאג אדם שמא יקפחו אחרים את פרנסתו והצלחתו, כי בעת הראויה לכך <strong>בשמך יקראוך</strong> להחזירך למלאכתך, <strong>ובמקומך יושיבוך,</strong>
## דף לח:
 <strong>ומשלך יתנו לך,</strong> שלכל אדם חלק המוכן לו משמים, ומשלו הוא זוכה, כפי שרואים שאירע לבית אבטינס. וכלל הוא ש<strong>אין אדם נוגע במוכן</strong> מן השמים <strong>לחבירו</strong> וכל אדם מקבל מן החלק המוכן לו. <strong>ואין מלכות נוגעת בחברתה אפילו כמלא נימא</strong> (שערה) וכשמגיע זמנה של מלכות אחת ליפול, מיד מקבלת המלכות החדשה את ההנהגה ואין אחת מהן נוהגת מלכות בזמן השייך לחבירתה.
 <big>א</big> שנינו במשנה כי <strong>הוגרס בן לוי</strong> היה יודע פרק בשיר ולא רצה ללמד. <strong>תניא</strong> <small>[שנויה</small> ברייתא<small>]:</small> <strong>כשהוא</strong> הוגרס בן לוי היה <strong>נותן קולו בנעימה</strong> היה <strong>מכניס גודלו לתוך פיו, ומניח אצבעו בין הנימין</strong> שבגרונו. והיה משמיע קול אדיר כל כך <strong>עד שהיו אחיו הכהנים נזקרים</strong> (נזרקים ונרתעים) <strong>בבת ראש</strong> (בבת אחת) <strong>לאחוריהם.</strong>
 <big>ב</big> <strong>תנו רבנן</strong> <small>[שנו חכמים]:</small> <strong>בן קמצר לא רצה ללמד על מעשה הכתב,</strong> ומה היה עניינו? <strong>אמרו עליו שהיה נוטל ארבעה קולמוסין</strong> (עטים) <strong>בין אצבעותיו, ואם היתה תיבה של ארבע אותיות היה כותבה בבת אחת. אמרו לו: מה ראית שלא ללמד? כולן מצאו תשובה לדבריהם,</strong> שטענו שלא רצו שיבוא סוד מלאכתם בסופו של דבר לידי שבח עבודה זרה, אולם <strong>בן קמצר לא מצא תשובה לדבריו</strong> והיה ברור שרק מפני שמירת כבודו נמנע מללמד. <strong>על הראשונים נאמר: "זכר צדיק לברכה"</strong> (משלי י, ז) <strong>ועל בן קמצר וחביריו נאמר: "ושם רשעים ירקב"</strong> (משלי י, ז).
 <big>ג</big> אגב הזכרת הפסוק שואלים: <strong>מאי</strong> <small>[מה]</small> פירוש <strong>"ושם רשעים ירקב",</strong> מה משמעו של ריקבון בשם? <strong>אמר ר' אלעזר:</strong> כוונתו <strong>רקביבות תעלה בשמותן,</strong> ופירושו: <strong>דלא מסקינן בשמייהו</strong> <small>[שאין אנו</small> קוראים לאחרים <small>בשמותיהם]</small> ולכן השם נשכח במשך הדורות. <strong>מתיב</strong> <small>[מקשה]</small> על כך <strong>רבינא,</strong> מן המעשה המסופר על ימי חורבן הבית. <strong>מעשה</strong> בנער אחד שהיה נקרא <strong>דואג בן יוסף, שהניחו אביו</strong> ומת, והיה <strong>בן קטן לאמו</strong> והיתה אוהבתו ביותר <strong>בכל יום היתה אמו מודדתו בטפחים</strong> כמה גדל <strong>ונותנת משקלו,</strong> שנוסף, <strong>של זהב לבית המקדש.</strong> ולבסוף <strong>כשגבר אויב</strong> והיה הרעב הנורא בעיר <strong>טבחתו ואכלתו.</strong>
 <strong>ועליה</strong> וכיוצא בה <strong>קונן ירמיה: "אם תאכלנה נשים פרים עללי טפחים"</strong> (איכה ב, כ), שאף עולל כזה שנמדד טפחים טפחים ("טיפוחים") אף הוא נאכל על ידי אמו. <strong>משיבה רוח הקדש</strong> להם <strong>ואומרת:</strong> מדוע אירע להם כך — <strong>"אם יהרג במקדש ה' כהן ונביא"</strong> (איכה ב, כ), על שנהרג זכריה בן יהוידע הכהן. ולפי דרכנו למדנו שהיה ילד שנקרא בשם דואג, ואף שהוא שמו של אדם רשע, ונמצא שקוראים בשמו של רשע! ומשיבים: <strong>חזי מאי סליק ביה</strong> <small>[ראה מה עלתה בגורלו]</small> של אותו ילד, שמה שאירע לו לילד זה אף הוא סימן רע.
 <strong>אמר ר' אלעזר: צדיק מעצמו</strong> (על ידי מעשיו), משבחים אותו בכל עת, <strong>ורשע</strong> מקללים אותו לא רק על ידי עצמו אלא גם <strong>מחבירו. צדיק מעצמו</strong> — <strong>דכתיב</strong> <small>[שנאמר]:</small> <strong>"זכר צדיק לברכה"</strong> (משלי י, ז) בלשון יחיד. <strong>ורשע מחבירו</strong> — <strong>דכתיב</strong> <small>[שנאמר]:</small> <strong>"ושם רשעים ירקב"</strong> (משלי י, ז) בלשון רבים, שכיון שמזכירים רשע אחד, מקללים את כל הרשעים חבריו.
 <strong>אמר ליה</strong> <small>[לו]</small> <strong>רבינא לההוא מרבנן דהוה מסדר אגדתא קמיה</strong> <small>[לאחד החכמים שהיה מסדר</small> דברי <small>אגדה לפניו]:</small> <strong>מנא הא מילתא דאמור רבנן</strong> <small>[מנין דבר זה שאמרו חכמים]</small> על כמה אנשים <strong>"זכר צדיק לברכה"? אמר ליה</strong> <small>[לו]:</small> <strong>דהא כתיב</strong> <small>[הרי נאמר]</small> מפורש בכתובים: <strong>"זכר צדיק לברכה"!</strong> חזר ושאלו: <strong>מדאורייתא מנא לן</strong> <small>[מדברי התורה,</small> ולא מן הכתובים, <small>מנין לנו]</small> שכן הוא? אמר לו: <strong>דכתיב</strong> <small>[שנאמר]:</small> <strong>"וה' אמר המכסה אני מאברהם אשר אני עשה"</strong> (בראשית יח, יז) <strong>וכתיב</strong> <small>[ונאמר]</small> מיד אגב הזכרת שמו של אברהם, ובלא קשר לענין: <strong>"ואברהם היו יהיה לגוי גדול ועצום"</strong> (בראשית יח, יח), משמע: מיד שמזכירים שמו של צדיק ראוי לומר דברי שבח עליו, והוא המקור למנהג חכמים.
 שוב שאל: <strong>מנא הא מילתא</strong> <small>[מנין דבר זה]</small> <strong>דאמור רבנן</strong> <small>[שאומרים חכמים]</small> <strong>"ושם רשעים ירקב"? אמר ליה</strong> <small>[לו]:</small> <strong>דהא כתיב</strong> <small>[שהרי נאמר]:</small> <strong>"ושם רשעים ירקב".</strong> שאלו: אולם <strong>מדאורייתא מנא לן</strong> <small>[מן התורה מנין לנו]?</small> אמר לו: <strong>דכתיב</strong> <small>[שנאמר]</small> בלוט: <strong>"ויאהל עד סדום"</strong> (בראשית יג, יב), וכיון שהוזכרה סדום נאמר מיד: <strong>"ואנשי סדם רעים וחטאים לה' מאד"</strong> (בראשית יג, יג).
 אגב הזכרתם של אלה מביאים מאמר נוסף ש<strong>אמר ר' אלעזר: צדיק</strong> היה ש<strong>דר בין שני רשעים ולא למד ממעשיהם, רשע</strong> היה ש<strong>דר בין שני צדיקים ולא למד ממעשיהם.</strong> כיצד? <strong>צדיק</strong> ש<strong>דר בין שני רשעים ולא למד ממעשיהם —</strong> זה <strong>עובדיה</strong> שהיה שר אצל אחאב ואיזבל ונשאר ירא ה' מאד (מלכים א' פרק יח). <strong>רשע</strong> ש<strong>דר בין שני צדיקים ולא למד ממעשיהם — זה עשו</strong> שנולד וגדל אצל יצחק ורבקה ואף על פי כן נותר ברשעותו.
 עוד <strong>אמר ר' אלעזר: מברכתן של צדיקים אתה למד</strong> אגב כך <strong>קללה לרשעים,</strong> ולהיפך <strong>ומקללתן של רשעים אתה למד ברכה לצדיקים.</strong> כיצד? <strong>מברכתן של צדיקים אתה למד קללה לרשעים — דכתיב</strong> <small>[שנאמר]:</small> <strong>"כי ידעתיו למען אשר יצוה</strong> את בניו ואת ביתו אחריו<strong>"</strong> (בראשית יח, יט) <strong>וכתיב בתריה</strong> <small>[ונאמר אחריו]:</small> <strong>"זעקת סדם ועמרה כי רבה"</strong> (בראשית יח, כ), שכיון שהוזכר הצדיק, ממילא הובלט יותר רשעם של הרשעים ועל כן גם גדל ענשם. ולהיפך: <strong>ומקללתן</strong>
 <strong>של רשעים אתה למד ברכה לצדיקים — דכתיב</strong> <small>[שנאמר]:</small> <strong>"ואנשי סדם רעים וחטאים לה'</strong> מאד<strong>"</strong> (בראשית יג, יג) ואחר כך נאמר: <strong>"וה' אמר אל אברם אחרי הפרד לוט מעמו"</strong> (בראשית יג, יד), שברכו. <strong>ואמר ר' אלעזר: אפילו בשביל צדיק אחד עולם</strong> שלם <strong>נברא, שנאמר: "וירא אלהים את האור כי טוב"</strong> (בראשית א, ד) — <strong>ואין טוב אלא צדיק, שנאמר: "אמרו צדיק כי טוב"</strong> (ישעיה ג, י).
 ועוד מה ש<strong>אמר ר' אלעזר: כל המשכח דבר מתלמודו</strong> — סופו ש<strong>גורם גלות לבניו, שנאמר: "ותשכח תורת אלהיך אשכח בניך גם אני"</strong> (הושע ד, ו). <strong>ר' אבהו אמר:</strong> המשכח תלמודו — <strong>מורידין אותו מגדולתו, שנאמר: "כי אתה הדעת מאסת ואמאסך מכהן לי"</strong> (הושע ד, ו).
 ועוד בענין הצדיקים, <strong>אמר ר' חייא בר אבא אמר ר' יוחנן: אין צדיק נפטר מן העולם עד שנברא צדיק כמותו, שנאמר: "וזרח השמש ובא השמש"</strong> (קהלת א, ה), כלומר: עוד טרם בואה שבאה (שקיעתה) של השמש, כבר זורחת שמש חדשה. כגון: <strong>עד שלא כבתה שמשו של עלי, כבר זרחה שמשו של שמואל הרמתי,</strong> וכן הלאה בכל הדורות. <strong>ואמר ר' חייא אמר ר' יוחנן: ראה הקדוש ברוך הוא שצדיקים מועטין</strong> הן, <strong>עמד ושתלן</strong> (קבען ופזרן) <strong>בכל דור ודור,</strong> כדי שיהיה בכל דור לפחות צדיק אחד, <strong>שנאמר: "כי לה' מצקי ארץ וישת עליהם תבל"</strong> (שמואל א' ב, ח) כי מאחר שעל הצדיקים עומד העולם ("ישת עליהם תבל") צריך שיהיה בכל דור צדיק שהעולם עומד עליו.
 <strong>ואמר ר' חייא בר אבא אמר ר' יוחנן: אפילו בשביל צדיק אחד העולם מתקיים, שנאמר: "וצדיק יסוד עולם"</strong> (משלי י, כה). <strong>ר' חייא דידיה</strong> <small>[משלו]</small> ולא מדברי ר' יוחנן <strong>אמר: מהכא</strong> <small>[מכאן</small> הראיה<small>]</small> שנאמר: <strong>"רגלי חסידיו ישמר"</strong> (שמואל א' ב, ט), והכוונה כי לרגלי (בגלל) חסידיו — ישמור. ותוהים: מה ראיה היא מכאן הלא <strong>חסידיו טובא משמע</strong> <small>[רבים במשמע],</small> ולא רק חסיד אחד בלבד! <strong>אמר רב נחמן בר יצחק: חסידו כתיב</strong> <small>[כתוב],</small> ולומדים מהכתיב שה' שומר אפילו רגלי חסידו האחד.
 <strong>ואמר ר' חייא בר אבא אמר ר' יוחנן: כיון שיצאו רוב שנותיו של אדם ולא חטא — שוב אינו חוטא, שנאמר: "רגלי חסידיו ישמר"</strong> (שמואל א' ב, ט). שאם זכה אדם להיות בגדר חסיד — ה' שומר אותו מכאן והלאה שלא יכשל. <strong>דבי</strong> <small>[</small>בני <small>בית</small> מדרשו<small>]</small> של <strong>ר' שילא אמרי</strong> <small>[</small>היו <small>אומרים]:</small> <strong>כיון שבאה לידו</strong> של אדם <strong>דבר עבירה פעם ראשונה ושניה, ואינו חוטא — שוב אינו חוטא, שנאמר: "רגלי חסידיו ישמר",</strong> שמאחר וכבר נשמר מן העבירה כמה פעמים, הריהו נחשב כחסיד ומכן והלאה ישמרהו ה' (שמואל א' ב, ט).
 <strong>אמר ריש לקיש: מאי דכתיב</strong> <small>[מהו שנאמר]:</small> <strong>"אם ללצים הוא יליץ ולענוים יתן חן"</strong> (משלי ג, לד) — כוונתו: <strong>בא</strong> אדם <strong>לטמא</strong> ("ללצים") — <strong>פותחין לו</strong> פתח (אפשרות) שיוכל לעשות כרצונו, שהרי יש בחירה חופשית. ואם <strong>בא לטהר</strong> ("לענוים") — אף <strong>מסייעין אותו. תנא דבי</strong> <small>[שנה</small> החכם <small>מבית</small> מדרשו<small>]</small> של <strong>ר' ישמעאל:</strong> על כתוב זה — <strong>משל לאדם שהיה מוכר</strong> גם <strong>נפט</strong> גולמי שריחו רע וגם <strong>אפרסמון</strong> שריחו ערב ביותר,
## דף לט.
 <strong>בא</strong> אדם לקנות ו<strong>למדוד נפט, אומר לו</strong> המוכר: <strong>מדוד אתה לעצמך,</strong> שאין אני רוצה להתלכלך בו. <strong>בא</strong> הלוקח <strong>למדוד אפרסמון, אומר לו</strong> המוכר: <strong>המתן לי עד שאמדוד עמך, כדי שנתבסם אני ואתה.</strong> כך בעבירות, ה' רק פותח פתח, ובמצוות הוא מסייע ממש בדבר.
 <strong>תנא דבי</strong> <small>[שנה</small> החכם <small>מבית</small> מדרשו<small>]</small> של <strong>ר' ישמעאל: עבירה מטמטמת</strong> (מטפשת) <strong>לבו של אדם</strong> העובר אותה, <strong>שנאמר: "ולא תטמאו בהם ונטמתם בם"</strong> (ויקרא יא, מג) <strong>אל תקרי</strong> <small>[תקרא]</small> <strong>"ונטמאתם" אלא</strong> קרא: <strong>"ונטמטם"</strong> — שלבכם נעשה מטומטם — סתום ואטום.
 <strong>תנו רבנן</strong> <small>[שנו חכמים]:</small> נאמר: <strong>"ולא תטמאו בהם ונטמתם בם"</strong> (ויקרא יא, מג), וכך שיעורו של הכתוב <strong>אדם מטמא</strong> את <strong>עצמו מעט</strong> ("תיטמאו בהם") <strong>מטמאין אותו הרבה</strong> ("ונטמתם בם"). ואם אדם מטמא עצמו <strong>מלמטה</strong> מרצונו שלו — <strong>מטמאין אותו</strong> יותר <strong>מלמעלה.</strong> ואם מטמא עצמו <strong>בעולם הזה — מטמאין אותו לעולם הבא.</strong>
 וכנגד זה <strong>תנו רבנן</strong> <small>[שנו חכמים]</small> על הכתוב: <strong>"והתקדשתם והייתם קדשים"</strong> (ויקרא יא, מד) — <strong>אדם מקדש עצמו מעט — מקדשין אותו</strong> ומסייעין לו <strong>הרבה,</strong> מקדש עצמו <strong>מלמטה — מקדשין אותו מלמעלה,</strong> מקדש עצמו <strong>בעולם הזה — מקדשין אותו לעולם הבא.</strong>
 
 <big>א משנה</big> <strong>טרף</strong> (ערבב את הגורלות. ר"ח) <strong>בקלפי</strong> (תיבה של גורל), <strong>והעלה</strong> משם <strong>שני גורלות, אחד כתוב עליו "לשם" ואחד כתוב עליו "לעזאזל". הסגן</strong> היה עומד <strong>בימינו</strong> של כהן גדול, <strong>וראש בית אב משמאלו. אם</strong> גורל <strong>של שם עלה בימינו</strong> של הכהן הגדול — <strong>הסגן אומר לו: אישי כהן גדול, הגבה ימינך</strong> והנח את הגורל על השעיר שלימינך. <strong>ואם של שם עלה בשמאלו — ראש בית אב אומר לו: אישי כהן גדול, הגבה שמאלך</strong> והנח את הגורל על השעיר שלשמאלך.
 לאחר מכן <strong>נתנן</strong> את הגורלות <strong>על שני השעירים, ואומר: "לה' חטאת". ר' ישמעאל אומר: לא היה צריך לומר</strong> את המילה <strong>"חטאת" אלא</strong> אומר <strong>"לה"</strong> בלבד. <strong>והן,</strong> הכהנים והעם כששומעין את הזכרת השם, <strong>עונין</strong> ואומרים <strong>אחריו: "ברוך שם כבוד מלכותו לעולם ועד".</strong>
 <big>ב גמרא</big> על דברי המשנה שואלים: <strong>למה לי טרף בקלפי?</strong> מדוע לא היה לוקח משם בלא ערבוב? ומשיבים: <strong>כי היכי</strong> <small>[כדי]</small> ש<strong>לא ניכוין ולישקול</strong> <small>[יתכוין ויקח]</small> באופן שיעלה גורל "לה'" בצד ימינו דווקא, שהדבר נחשב לסימן טוב כשעולה בימין.
 <strong>אמר רבא: קלפי</strong> זו <strong>של עץ היתה, ושל חול היתה,</strong> כלומר שלא קדשוה בקדושת כלי שרת, <strong>ואינה מחזקת אלא</strong> שיעור <strong>שתי ידים</strong> ולא יותר.
 <strong>מתקיף לה</strong> <small>[מקשה על כך]</small> <strong>רבינא: בשלמא</strong> <small>[נניח]</small> מה שאמרנו <strong>שאינה מחזקת אלא שתי ידים,</strong> יש טעם לדבר — <strong>כי היכי</strong> <small>[כדי]</small> ש<strong>לא ליכוין ולישקול</strong> <small>[יתכוין ויקח]</small> גורל של שם ביד ימין דווקא, על ידי שיהיה לו מקום רחב דיו כדי למשמש את שני הגורלות ולזהותם. <strong>אלא</strong> משום מה היתה תיבת הגורל מ<strong>של חול? נקדשה</strong> <small>[שיקדשו]</small> אותה כשאר כלי שרת! ומשיבים: <strong>אם כן הוה לה</strong> <small>[הרי יהיה]</small> לנו <strong>כלי שרת של עץ, וכלי שרת</strong> של עץ <strong>לא עבדינן</strong> <small>[אין אנו עושים]</small> על פי דין התורה. ושואלים: אם כן <strong>ונעבדה</strong> <small>[ונעשנה]</small> את הקלפי משל <strong>כסף!</strong> או: <strong>ונעבדה</strong> <small>[ונעשנה]</small> משל <strong>זהב!</strong> ומשיבים: <strong>התורה חסה על ממונן של ישראל</strong> ואין להוציא ממון מרובה כאשר אין הדבר נחוץ לעבודת המקדש.
 ומעירים: <strong>מתניתין דלא כי האי תנא דתניא</strong> <small>[משנתנו שלא</small> כשיטתו של <small>תנא זה],</small> <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>ר' יהודה אומר משום ר' אליעזר: הסגן וכהן גדול</strong> היו <strong>מכניסין ידן בקלפי, אם בימינו של כהן גדול עולה</strong> הגורל לה' <strong>הסגן אומר לו: אישי כהן גדול הגבה ימינך. ואם בימינו של סגן עולה</strong> הגורל לה' <strong>ראש בית אב אומר לו לכהן גדול: דבר מילך</strong> <small>[אמור דבריך].</small>
 ושואלים: <strong>ונימא ליה</strong> <small>[ושיאמר לו]</small> לכהן הגדול ה<strong>סגן,</strong> שמעלתו גדולה משל ראש בית אב? ומשיבים: <strong>כיון</strong> ש<strong>לא סליק בידיה חלשא דעתיה</strong> <small>[עלה הגורל</small> לה' <small>בידו</small> של הכהן הגדול <small>חלשה דעתו]</small> ואם עוד יאמר לו הסגן את הדברים יראה לו כאילו מלגלג עליו.
 ושואלים: <strong>במאי קא מיפלגי</strong> <small>[במה</small> באיזה עקרון <small>נחלקו]</small> תנאים אלה? ומסבירים: <strong>מר</strong> <small>[</small>חכם <small>זה]</small> של הברייתא <strong>סבר: ימינא</strong> <small>[ימינו]</small> של ה<strong>סגן עדיף</strong> <small>[עדיפה]</small> <strong>משמאליה</strong> <small>[משמאלו]</small> של ה<strong>כהן גדול</strong> ולכן מוטב שיכניסו שניהם את ידם הימנית. <strong>ומר</strong> <small>[וחכם זה]</small> במשנתנו <strong>סבר: כי הדדי נינהו</strong> <small>[הרי הם זה כזה]</small> ואיו להעדיף זה על זה, ולמעשה מוטב שייעשה הכל בידו של הכהן הגדול.
 ושואלים: <strong>ומאן האי תנא דפליג עליה</strong> <small>[ומיהו התנא הזה</small> של משנתנו <small>שחולק עליו]</small> על <strong>ר' יהודה?</strong> ומשיבים: <strong>רבי חנינא סגן הכהנים הוא, דתניא</strong> <small>[ש</small>הרי <small>שנינו</small> בברייתא<small>]:</small> <strong>ר' חנינא סגן הכהנים אומר: למה</strong> היה ה<strong>סגן</strong> נמצא במשך כל יום הכיפורים <strong>מימינו</strong> של הכהן הגדול <strong>— שאם אירע בו פסול בכהן גדול, נכנס סגן ומשמש תחתיו.</strong> ומכאן למדים שקודם לכן אין לסגן תפקיד מסויים שעליו לעשות במקדש, ושלא כר' יהודה.
 <big>ג</big> <strong>תנו רבנן</strong> <small>[שנו חכמים]:</small> כל אותם <strong>ארבעים שנה ששמש שמעון הצדיק</strong> ככהן גדול <strong>היה הגורל</strong> לה' <strong>עולה</strong> תמיד בצד <strong>ימין, מכאן ואילך — פעמים עולה בימין פעמים עולה בשמאל.</strong> וכן כל השנים ששימש שמעון הצדיק ככהן גדול <strong>היה לשון של זהורית</strong> (צמר סרוק שהיה צבוע אדום) שקושרים בראש השעיר המשתלח <strong>מלבין,</strong> בדרך נס, להודיע שנמחלו חטאי ישראל ככתוב "אם יהיו חטאיכם כשנים כשלג ילבינו" (ישעיה א, יח), <strong>מכאן ואילך פעמים מלבין פעמים אינו מלבין.</strong> וכן <strong>היה נר מערבי</strong> במנורה <strong>דולק</strong> בדרך נס כל היום וכל הלילה אף לאחר שכבו כל שאר הנרות, והיה בכך אות כי השכינה שורה על ישראל, <strong>מכאן ואילך פעמים דולק פעמים כבה.</strong>
 <strong>והיה אש מערכה מתגבר</strong> תמיד ודולקת מעצמה <strong>ולא היו</strong> ה<strong>כהנים צריכין להביא עצים</strong> נוספים <strong>למערכה</strong> של עצים כל היום כולו <strong>חוץ משני גזירי עצים</strong> שהיו מביאים <strong>כדי לקיים מצות עצים, מכאן ואילך — פעמים</strong> האש <strong>מתגבר</strong> ו<strong>פעמים אין מתגבר</strong>, <strong>ולא היו כהנים נמנעין מלהביא עצים למערכה כל היום כולו.</strong>
 וכן <strong>ונשתלחה ברכה</strong> בימי שמעון הצדיק <strong>בעומר, ובשתי הלחם, ובלחם הפנים.</strong> ולאחר שחלקו את אלה לכהנים <strong>וכל כהן שמגיעו</strong> מהן <strong>כזית יש</strong> שהיה <strong>אוכלו</strong> מזית זה <strong>ושבע, ויש</strong> אף שהיה <strong>אוכלו ומותיר,</strong> שהיתה בו ברכת השובע. <strong>מכאן ואילך נשתלחה מאירה</strong> (קללה) <strong>בעומר ובשתי הלחם ובלחם הפנים, וכל כהן מגיעו כשיעור פול</strong> (פחות מכזית) בלבד ולא יותר, הכהנים <strong>הצנועין</strong> היו <strong>מושכין את ידיהן</strong> בכלל מנטילת חלקם בלחם הפנים, שלא היה בו כשיעור אכילת מצוה <strong>והגרגרנין</strong> היו <strong>נוטלין ואוכלין, ומעשה באחד שנטל חלקו וחלק חבירו, והיו קורין אותו "בן</strong>
## דף לט:
 <strong>חמצן</strong> (גזלן) <strong>" עד יום מותו.</strong>
 <strong>אמר רבה בר רב שילא: מאי קרא</strong> <small>[מהו הפסוק]</small> שממנו למדים ש"חמצן" פירושו גזלן? — שנאמר: <strong>"אלהי פלטני מיד רשע מכף מעול וחומץ"</strong> (תהלים עא, ד). <strong>רבא אמר: מהכא</strong> <small>[מ</small>כתוב <small>זה]</small> <strong>"למדו היטב דרשו משפט אשרו חמוץ"</strong> (ישעיה א, יז) ומשמעו: <strong>אשרו חמוץ</strong> = נגזל, <strong>ואל תאשרו חומץ</strong> = גזלן.
 <big>א</big> <strong>תנו רבנן</strong> <small>[שנו חכמים]:</small> ב<strong>אותה שנה שמת בה שמעון הצדיק אמר להם</strong> למקורביו: <strong>בשנה זו הוא</strong> (אני) <strong>מת. אמרו לו: מניין אתה יודע? אמר להם: בכל יום הכפורים היה מזדמן לי</strong> במחזה כעין נבואה <strong>זקן אחד לבוש לבנים ועטוף לבנים, נכנס עמי</strong> לקודש הקודשים <strong>ויצא עמי, והיום נזדמן לי זקן לבוש שחורים ועטוף שחורים, נכנס עמי ולא יצא עמי</strong> לרמז לו ששנה זו שנתו האחרונה. <strong>אחר הרגל</strong> (חג הסוכות) <strong>חלה שבעה ימים ומת.</strong>
 ומאז הרגישו הכל שיש שינוי וירידה בדורות <strong>ונמנעו אחיו הכהנים מלברך</strong> את ישראל ברכת כהנים <strong>בשם</strong> המפורש, והיו אומרים כפי שאנו אומרים היום, בכינוי.
 כיון שתוארו ימי ההצלחה במקדש בימי שמעון הצדיק מביאים מה ש<strong>תנו רבנן</strong> <small>[שנו חכמים]:</small> <strong>ארבעים שנה קודם חורבן הבית לא היה גורל</strong> של יום הכיפורים <strong>עולה</strong> כלל <strong>בימין, ולא היה לשון של זהורית</strong> הקשור בראשו של השעיר המשתלח <strong>מלבין, ולא היה נר מערבי דולק</strong> יותר משאר נרות
 <strong>והיו דלתות ההיכל נפתחות מאליהן</strong> כרמז שהן עתידות להפתח על ידי האויבים, <strong>עד שגער בהן רבן יוחנן בן זכאי.</strong> וכך <strong>אמר לו: היכל היכל! מפני מה אתה מבעית</strong> (מפחיד) <strong>עצמך</strong> בסימנים אלה? <strong>יודע אני בך שסופך עתיד ליחרב, וכבר נתנבא עליך זכריה בן עדוא: "פתח לבנון דלתיך ותאכל אש בארזיך"</strong> (זכריה יא, א) ולבנון הוא כינוי לבית המקדש,
 ש<strong>אמר ר' יצחק בן טבלאי: למה נקרא שמו לבנון — שמלבין עונותיהן של ישראל.</strong>
 <strong>אמר רב זוטרא בר טוביה: למה נקרא שמו יער,</strong> שכן נאמר: <strong>"בית יער הלבנון"</strong> (מלכים א, י, יז) <strong>לומר לך: מה יער מלבלב</strong> ומצמיח — <strong>אף בית המקדש מלבלב.</strong> וכפי ש<strong>אמר רב הושעיא: בשעה שבנה שלמה בית המקדש נטע בו כל מיני מגדים</strong> (עצי פרי) <strong>של זהב, והיו מוציאין פירות בזמניהן</strong> בדרך נס. <strong>וכיון שהרוח מנשבת בהן היו נושרין פירותיהן, שנאמר: "ירעש כלבנון פריו"</strong> (תהלים עב, טז) <strong>ומהן</strong> מפירות זהב אלה <strong>היתה פרנסה לכהונה.</strong>
 <strong>וכיון שנכנסו גוים להיכל יבשו</strong> עצים אלו, <strong>שנאמר: "ופרח לבנון אמלל"</strong> (נחום א, ד). <strong>ועתיד הקדוש ברוך הוא להחזירה לנו</strong> בשעת הגאולה העתידה, <strong>שנאמר: "פרח תפרח ותגל אף גילת ורנן כבוד הלבנון נתן לה"</strong> (ישעיה לה, ב).
 <big>ב</big> שנינו במשנה כי לאחר שהעלה הכהן את שתי הגורלות, <strong>נתנן</strong> את הגורלות <strong>על שני השעירים,</strong> וכשנתן הגורל לה', היה מזכיר את השם. בנושא זה של הזכרת השם על ידי הכהן הגדול <strong>תנו רבנן</strong> <small>[שנו חכמים]</small> בתוספתא: <strong>עשר פעמים מזכיר</strong> ה<strong>כהן</strong> ה<strong>גדול את השם בו ביום</strong> (ביום הכיפורים): <strong>שלשה</strong> פעמים <strong>בוידוי ראשון, ושלשה בוידוי שני</strong> על הפר, <strong>ושלשה</strong> בזמן שהוא מתוודה <strong>בשעיר המשתלח, ואחד בגורלות.</strong>
 <strong>וכבר</strong> היה מעשה ש<strong>אמר</strong> הכהן הגדול <strong>"השם"</strong> והיה קולו כה אדיר עד שהולך ו<strong>נשמע קולו</strong> אף <strong>ביריחו</strong>. <strong>אמר רבה בר בר חנה: מירושלים ליריחו עשרה פרסאות,</strong> ללמדנו מה רב המרחק, ואף על פי כן היה הקול נשמע. וכיון שסיפרו בדבר זה מוסיפים מעשים אחרים כעין זה.
 אמרו: <strong>ציר דלתות ההיכל</strong> כאשר השער נפתח <strong>נשמע בשמונה תחומי שבת</strong> שהוא מרחק של שמונה מילין. ועוד: <strong>עזים</strong> ש<strong>ביריחו היו מתעטשות מריח הקטורת</strong> שהוקטרה במקדש, וכן <strong>נשים שביריחו אינן צריכות להתבשם</strong> מפני <strong>ריח</strong> ה<strong>קטורת</strong> שהיה מגיע עד שם. <strong>כלה שבירושלים אינה צריכה להתקשט</strong> מחמת <strong>ריח</strong> ה<strong>קטורת</strong> שהיה כה ערב ומגיע לכל מקום בירושלים.
 <strong>אמר ר' יוסי בן דולגאי: עזים היו לאבא בהרי מכמר</strong> (מחוז מרוחק מירושלים), <strong>והיו מתעטשות מריח הקטורת.</strong> וקצת בדומה לזה: <strong>אמר ר' חייא בר אבין אמר ר' יהושע בן קרחה: סח לי זקן אחד: פעם אחת הלכתי לשילה,</strong> לחורבות המקום שבו עמד המשכן בימי השופטים, <strong>והרחתי ריח קטורת מבין כותליה,</strong> אף שעברו מאז יותר מאלף שנה.
 <big>ג</big> <strong>אמר ר' ינאי: עליית גורל מתוך קלפי — מעכבת,</strong> שכל זמן שלא הוציא הכהן את הגורלות מן הקלפי לא נקבע מי מן השעירים לה' ומי לעזאזל ולכך עדיין לא ניתן לעשות בהן עבודתם, אולם <strong>הנחה</strong> של הגורלות על השעירים לאחר הוצאת מן הקלפי — <strong>אינה מעכבת</strong> ואף שעדיין לא הניח, יכול לעשות את העבודות. <strong>ור' יוחנן אמר: אף עלייה אינה מעכבת,</strong> ואם יקבע הכהן בלא הגרלה איזה הוא השעיר לה' ואיזה לעזאזל — יצא ידי חובתו, אף שביטל מצות הכתוב.
 ומבארים את המחלוקת: <strong>אליבא</strong> <small>[לפי שיטתו]</small> של <strong>ר' יהודה,</strong> ש<strong>אמר</strong> בכלל: <strong>דברים</strong> המיוחדים ליום הכיפורים <strong>הנעשים</strong> אפילו <strong>בבגדי לבן מבחוץ</strong> שלא בקודש הקדשים <strong>לא מעכבא</strong> <small>[מעכבים],</small> שאף אם לא עשאום, לא בטלה בכך עבודת יום הכיפורים כולה, אם כן לשיטה זו <strong>כולי עלמא לא פליגי דלא מעכבא</strong> <small>[הכל אינם חלוקים שאין</small> ההגרלה <small>מעכבת].</small> <strong>כי פליגי</strong> <small>[כאשר נחלקו]</small> היה זה <strong>אליבא</strong> <small>[על פי שיטתו]</small> של <strong>ר' נחמיה</strong> שלדעתו אף העבודות הנעשות בבגדי לבן בחוץ מעכבות, <strong>מאן דאמר</strong> <small>[מי שאומר]</small> כי ההגרלה <strong>מעכבא</strong> <small>[מעכבת]</small> — סבר ממש כדברי <strong>ר' נחמיה. ומאן דאמר</strong> <small>[ומי שאמר]</small> <strong>לא מעכבא</strong> <small>[מעכבת]</small> סבור: <strong>הני מילי</strong> <small>[דברים אלה]</small> שאמר ר' נחמיה שהעבודות בבגדי לבן מעכבות הריהן רק לענין דברים המוגדרים כ<strong>עבודה,</strong> כגון הקרבת הקרבנות, אבל <strong>הגרלה לאו עבודה היא.</strong>
 <strong>איכא דאמרי</strong> <small>[יש אומרים]</small> כי כך יש לייחס את המחלוקת,
 <strong>אליבא</strong> <small>[על פי שיטתו]</small> של <strong>ר' נחמיה</strong> ש<strong>אמר</strong> שהנעשה בבגדי לבן בחוץ <strong>מעכבא</strong> <small>[מעכבת]</small> — <strong>כולי עלמא לא פליגי דמעכבא</strong> <small>[הכל אינם חלוקים</small> שהגרלה <small>מעכבת],</small>
 <strong>כי פליגי</strong> <small>[כאשר נחלקו]</small> הוא <strong>אליבא</strong> <small>[על פי שיטתו]</small> של <strong>ר' יהודה. מאן דאמר לא מעכבא</strong> <small>[מי שאמר אינה מעכבת] —</small> דעתו <strong>כר' יהודה, ומאן דאמר</strong> <small>[ומי שאומר]</small> <strong>מעכבא</strong> <small>[מעכבת]</small> אומר כי <strong>שאני הכא</strong> <small>[שונה כאן]</small> <strong>דתנא ביה קרא</strong> <small>[ששנה בו הכתוב],</small> שנאמר: <strong>"אשר עלה"</strong> (ויקרא טז, ט) <strong>"אשר עלה"</strong> (ויקרא טז, י) <strong>תרי זימני</strong> <small>[שתי פעמים]</small> וכלל בידינו בהלכות קדשים כי כל מקום שכפל הכתוב דבריו — הרי זה ללמד שהוא מעכב.
 <strong>מיתיבי</strong> <small>[מקשים]:</small> ממה ששנינו בברייתא: <strong>מצוה להגריל ואם לא הגריל כשר.</strong>
 ומעתה לשיטת הברייתא, <strong>בשלמא</strong> <small>[נניח]</small> <strong>להך לישנא דאמרת</strong> <small>[ללשון זו שאמרת]</small> כי <strong>אליבא</strong> <small>[על פי שיטתו]</small> של <strong>ר' יהודה כולי עלמא לא פליגי דלא מעכבא</strong> <small>[הכל אינם חלוקים שאינה מעכבת]</small> <strong>הא מני —</strong> <small>[</small>ברייתא <small>זו</small> דעת <small>מי היא] —</small> כשיטת <strong>ר' יהודה היא</strong> לכל הדעות.
## דף מ.
 <strong>אלא להך לישנא דאמרת פליגי</strong> <small>[ללשון זו שאתה אומר</small> שאף התנאים <small>חולקים בכך],</small> <strong>בשלמא למאן דאמר לא מעכבא</strong> <small>[נניח</small> לשיטת <small>מי שאומר</small> כי <small>אינה מעכבת]</small> <strong>הא מני</strong> <small>[</small>ברייתא <small>זו</small> כשיטת <small>מי היא] —</small> כשיטת <strong>ר' יהודה היא,</strong>
 <strong>אלא למאן דאמר מעכבא</strong> <small>[</small>לדעת <small>מי שאומר מעכבת]</small> <strong>הא מני</strong> <small>[</small>ברייתא <small>זו</small> כשיטת <small>מי היא]?</small> ומתרצים: <strong>תני</strong> <small>[שנה]</small> תקן כך: <strong>מצוה להניח</strong> את הגורלות על השעירים, אולם אם לא הניח — כשר. ובזה הכל מודים שאינה מעכבת.
 <strong>תא שמע</strong> <small>[בא ושמע]</small> פתרון אחר לשאלה מן הברייתא: <strong>מצוה</strong> על הכהן <strong>להגריל ולהתודות, לא הגריל ולא התודה — כשר. וכי תימא הכי נמי</strong> <small>[ואם תאמר כך גם כן]</small> תתקן גם כן שמצוה <strong>להניח,</strong> אם כן <strong>אימא סיפא</strong> <small>[אמור את סופה</small> של אותה ברייתא<small>]</small> <strong>ר' שמעון אומר: לא הגריל — כשר, לא התודה — פסול.</strong>
 ועתה נברר <strong>מאי</strong> <small>[מה</small> פירוש<small>]</small> <strong>"לא הגריל"? אילימא</strong> <small>[אם תאמר]</small> שכוונת הדברים היא <strong>לא הניח,</strong> אם כן <strong>מכלל</strong> הדברים ש<strong>ר' שמעון סבר</strong> כי <strong>הגרלה מעכבא</strong> <small>[מעכבת],</small> <strong>והתניא</strong> <small>[והרי שנינו</small> בברייתא<small>]</small> באותו ענין עצמו: אם לאחר שערכו הגרלה על שני שעירים וקבעו כל אחד למצוותו <strong>מת אחד מהן, מביא חבירו</strong> (שעיר אחר) <strong>שלא בהגרלה, דברי ר' שמעון.</strong> הרי שלדעתו אין ההגרלה מעכבת!
 ומשיבים: <strong>ר' שמעון לא ידע מאי קאמרי רבנן</strong> <small>[לא ידע</small> היטב, לא היה ברור לו, <small>מה אומרים חכמים],</small> <strong>והכי קאמר להו</strong> <small>[וכך אמר להם],</small> כלומר, כך יש לפרש את הדברים: <strong>אי</strong> <small>[אם]</small> <strong>הגרלה הגרלה ממש קא אמריתו</strong> <small>[אומרים אתם],</small> כלומר: העלאת הגורל מן הקלפי, הרי <strong>פליגנא עלייכו בחדא</strong> <small>[חולק אני עליכם</small> בהלכה <small>אחת],</small> שלדעתי זו אינה מעכבת. <strong>אי הגרלה דאמריתו היינו הנחה</strong> <small>[ואם הגרלה שאתם אומרים כוונתה הנחה]</small> <strong>פליגנא עלייכו בתרתי</strong> <small>[חולק אני עליכם בשתים]</small> בהגרלה ובהנחה, שלדעתי שתיהן אינן מעכבות.
 <strong>תא שמע</strong> <small>[בא ושמע]</small> ראיה ממקור אחר; ששנינו כי מהלך העבודה הנעשה ב<strong>פר</strong> יום הכיפורים <strong>מעכב את</strong> מהלך העבודה הנעשה ב<strong>שעיר,</strong> שכל עבודה בשעיר האמורה להיעשות לאחר שנעשו עבודות מסויימות בפר, אם עשאה לפניהן — עבודה זו פסולה,
 ואילו עבודה האמורה להיעשות ב<strong>שעיר</strong> לפני עבודות הפר אם עשה לפניה את עבודות הפר המאוחרות <strong>אין מעכב את</strong> עבודות <strong>הפר במתנות שבפנים</strong> ואינן נפסלות.
 ומעתה נסביר: <strong>בשלמא</strong> <small>[נניח]</small> מה שאמרו כי <strong>פר מעכב את השעיר,</strong> כוונתו היא: <strong>דאי אקדמיה</strong> <small>[שאם הקדים]</small> והקריב את ה<strong>שעיר מקמי</strong> <small>[לפני]</small> ה<strong>פר — לא עבד</strong> <small>[עשה]</small> <strong>ולא כלום</strong> וצריך לחזור ולעשות כתיקונו. <strong>אלא שעיר אין מעכב את הפר מאי ניהו</strong> <small>[מה הוא],</small> מה עניינו?
 <strong>אילימא</strong> <small>[אם תאמר]</small> <strong>דאי אקדים</strong> <small>[שאם הקדים]</small> את ה<strong>מתנות</strong> של ה<strong>פר בהיכל מקמי</strong> <small>[לפני]</small> נתינת ה<strong>מתנות של</strong> ה<strong>שעיר</strong> הניתנות <strong>בפנים</strong> — דבר זה אינו יתכן, שהרי <strong>"חוקה" כתיב בהו</strong> <small>[נאמר בהם],</small> ודבר שכתוב בו "חוקה" פירושו שהוא לעכב.
 <strong>אלא לאו</strong> <small>[האם לא]</small> הכוונה <strong>דאקדים</strong> <small>[שהקדים]</small> את ה<strong>מתנות</strong> של ה<strong>פר</strong> הניתנות <strong>בפנים מקמיה</strong> <small>[מלפני]</small> <strong>הגרלה</strong> על השעירים. <strong>ומדסדרא לא מעכבא</strong> <small>[וכיון שהסדר</small> לגבי ההגרלה <small>אינו מעכב] —</small> סברה היא ש<strong>עיקרא</strong> <small>[עיקר]</small> <strong>הגרלה נמי לא מעכבא</strong> <small>[גם כן אינה מעכבת]!</small> שאם ההגרלה היא חובה ממש ביום הכיפורים אינו מסתבר שיכול לשנות את זמנה.
 ודוחים: <strong>לא,</strong> הכוונה בברייתא היא כי אם הקדים <strong>מתנות</strong> של <strong>פר במזבח</strong> הפנימי <strong>מקמי</strong> <small>[מלפני]</small> <strong>מתנות</strong> של <strong>שעיר בהיכל</strong> אין הדבר מעכב<strong>.</strong> ודבר זה כשיטת <strong>ר' יהודה הוא,</strong> ש<strong>אמר: דברים הנעשין בבגדי לבן בחוץ — לא מעכבי</strong> <small>[אינם מעכבים]</small> וזריקת הדם על המזבח מן הדברים שבחוץ היא.
 ומקשים: <strong>והא</strong> <small>[והרי]</small> <strong>במתנות שבפנים קתני</strong> <small>[שנינו],</small> ומשמע שאנו מדברים דווקא על עבודת פנים!
 <strong>אלא</strong> כך יש לומר: <strong>הא מני</strong> <small>[</small>ברייתא <small>זו כשיטת מי היא] —</small> כשיטת <strong>ר' שמעון היא,</strong> ש<strong>אמר: הגרלה לא מעכבא</strong> <small>[מעכבת]</small> אבל שאר החכמים סבורים כי היא מעכבת.
 <strong>ואיבעית אימא</strong> <small>[ואם תרצה אמור]</small> תירוץ אחר: <strong>לעולם</strong> אותה ברייתא המדברת בשינוי הסדר כדעת <strong>ר' יהודה היא,</strong> אולם <strong>נהי דבסדרא לא מעכבא — הגרלה מיהא מעכבא</strong> <small>[אף על פי שבסדר אינה מעכבת —</small> <small>הגרלה עצמה מכל מקום מעכבת].</small>
 ולפי זה <strong>ואזדו לטעמייהו</strong> <small>[הולכים הם</small> לשיטתם<small>]</small> שכבר הביעו בדומה לזה, <strong>דתניא</strong> <small>[ש</small>כן <small>שנינו</small> בברייתא<small>]:</small>
## דף מ:
 נאמר: "והשעיר אשר עלה עליו הגורל לעזאזל <strong>יעמד חי לפני ה' לכפר עליו</strong> לשלח אותו לעזאזל המדברה" (ויקרא טז, י), ולמדו חכמים כי על השעיר להיות חי במשך זמן מסויים ואם מת לפני כן, יש להביא אחר במקומו. ואמרו חכמים: <strong>עד מתי יהיה זקוק</strong> שעיר זה <strong>לעמוד חי — עד שעת מתן דמו של חבירו</strong> (השעיר הנעשה לה'), ואם מת לאחר מכן — אין צריך להביא אחר, אלו <strong>דברי ר' יהודה. ר' שמעון אומר:</strong> על השעיר המשתלח להיות חי <strong>עד שעת וידוי דברים</strong> עליו, ואחר כך אם מת — שוב אין זה מעכב.
 ושואלים: <strong>במאי קא מיפלגי</strong> <small>[במה,</small> באיזה עקרון, <small>נחלקו]?</small> <strong>כדתניא</strong> <small>[כפי ששנינו</small> בברייתא<small>]:</small> נאמר בשעיר המשתלח: <strong>"לכפר"</strong> (ויקרא טז, י), ולדעת הכל על השעיר להיות חי עד שעת הכפרה. ומאי כפרה זו? — <strong>בכפרת דמים</strong> על ידי זריקת הדם השעיר לה' <strong>הכתוב מדבר, וכן הוא אומר "וכלה מכפר את הקדש</strong> ואת אהל מועד ואת המזבח והקריב את השעיר החי<strong>"</strong> (ויקרא טז, כ), <strong>מה להלן</strong> הכוונה היא <strong>בכפרת דמים — אף כאן</strong> שנאמר "לכפר" — <strong>בכפרת דמים</strong> הכתוב מדבר, אלו <strong>דברי ר' יהודה.</strong>
 <strong>ר' שמעון אומר: "לכפר עליו" — בכפרת דברים</strong> על ידי וידוי <strong>הכתוב מדבר.</strong>
 <strong>תא שמע</strong> <small>[בא ושמע]</small> ראיה אחרת אם ההגרלה מעכבת. ששנינו: <strong>שאלו תלמידיו את ר' עקיבא:</strong> עלה הגורל לה' ביד <strong>שמאל, מהו שיחזור,</strong> כלומר: יהפוך את הידים וישים אותו ב<strong>ימין? אמר להן: אל תתנו מקום למינין לרדות</strong> (למשול), כלומר: אל תתנו להם מקום להתקיף את החכמים ולומר שהם עושים הכל כרצונם.
 ונדייק מכאן: <strong>טעמא</strong> <small>[הטעם,</small> דווקא<small>]</small> משום ש<strong>אל תתנו מקום למינים לרדות, הא לאו הכי</strong> <small>[הרי אם לא</small> היה <small>כך]</small> מעיקר הדין <strong>מהדרינן ליה</strong> <small>[</small>היינו <small>מחזירים אותו],</small> <strong>והא אמרת</strong> <small>[והרי אומר אתה]</small> ש<strong>הגרלה מעכבא</strong> <small>[מעכבת]</small> <strong>וכיון דקבעתיה</strong> <small>[ש</small>כבר <small>קבעה אותו]</small> יד <strong>שמאל</strong> שהוא צריך להיות השעיר לה' <strong>היכי מהדרינן ליה</strong> <small>[כיצד</small> אם כן <small>מחזירים אנו אותו]?</small> והרי מכאן הוכחה לכאורה שאין הגרלה מעכבת!
 ודוחים, <strong>אמר רבא: הכי קאמרי</strong> <small>[כך אומרים],</small> כך היתה כוונתם: אם <strong>עלה הגורל בשמאל, מהו שיחזירו לו ולשעירו לימין</strong> כלומר לא ישנה השעיר שעלה עליו הגורל לה', אלא למראית העין יהפכו את הסדר כולו, שיראה שהשעיר לה' עלה בימין. <strong>אמר להם: אל תתנו מקום למינים לרדות.</strong> ואם כן אין להוכיח מכאן.
 ועוד מנסים להוכיח, <strong>תא שמע</strong> <small>[בא ושמע]:</small> <strong>אילו נאמר: "את השעיר אשר עליו</strong> הגורל<strong>"</strong> (ויקרא טז, ט) <strong>הייתי אומר יניחנו עליו,</strong> שחייבים להניח את הגורל על השעיר — <strong>תלמוד לומר:</strong> "אשר <strong>עלה</strong> עליו" (ויקרא טז, ט) <strong>כיון שעלה</strong> הגורל מן הקלפי <strong>שוב אינו צריך</strong> להניחו על השעיר.
 ומעתה נברר את פירוש הדברים לדיוקם, מה שאמרו "אינו צריך" <strong>למאי</strong> <small>[למה]</small> היתה הכוונה? <strong>אילימא</strong> <small>[אם נאמר]</small> שהכוונה היא שאין צריך כלל, אפילו לא <strong>למצוה</strong> לכתחילה, האם נאמר <strong>מכלל</strong> הדברים ש<strong>הנחה</strong> של הגורלות על גבי השעירים אפילו <strong>מצוה</strong> היא <strong>נמי</strong> <small>[גם כן]</small> <strong>לא?</strong> והרי בפירוש שנינו הנחה בסדר עבודת היום! <strong>אלא לאו</strong> <small>[האם לא]</small> הכוונה שאינו צריך להניח פירושו שאין <strong>לעכב</strong> אם לא הניח. <strong>ושמע מינה</strong> <small>[ותלמד מכאן]</small> כי <strong>הגרלה מעכבא</strong> <small>[מעכבת]</small> ואילו <strong>הנחה</strong> על השעיר עצמו <strong>לא מעכבא</strong> <small>[מעכבת]!</small>
 <strong>אמר רבא:</strong> מכאן אין להוכיח, כי <strong>הכי קאמר</strong> <small>[כך אמר,</small> כך יש להבין את הדברים<small>]:</small> <strong>אילו נאמר: "אשר עליו</strong> הגורל<strong>", הייתי אומר יניחנו</strong> את הגורל <strong>עליו</strong> על השעיר <strong>עד שעת שחיטה, תלמוד לומר: "אשר עלה" — כיון שעלה</strong> פעם אחת וכבר ידוע איזה מן השעירים לה' ואיזה לעזאזל <strong>שוב אינו צריך</strong> ומותר להסירם מעל השעירים. ואם כן, אין לפתור מכאן אם ההנחה עצמה מעכבת.
 <strong>תא שמע</strong> <small>[בא ושמע]</small> ראיה לדבר מברייתא אחרת: על הנאמר בכתוב: <strong>"</strong>והקריב אהרן את השעיר אשר עלה עליו הגורל לה' <strong>ועשהו חטאת"</strong> (ויקרא טז, ט), שנינו: <strong>הגורל עושהו חטאת, ואין השם עושהו חטאת</strong> שאין בקריאת שמו כשעיר לה' או כשעיר לעזאזל לעשותו קדוש כמו בשאר קרבנות.
 ודנים בדבר: <strong>שיכול,</strong> אפשר היה לחשוב אחרת: <strong>והלא דין</strong> (קל וחומר) <strong>הוא: ומה במקום</strong> (שאר כל הקרבנות) <strong>שלא קידש</strong> בהם <strong>הגורל</strong> ובכל זאת <strong>קידש</strong> בהם קריאת <strong>השם,</strong> וכגון בקיני זבים וזבות ויולדות שאחד מן התורים או מבני היונה הוא לחטאת והשני לעולה, ואם קובע על פי גורל איזה מהן תהיה לעולה ואיזה לחטאת — אין בכך כלום ואילו אם קבע כך בפיו — נתקדשו בכך, <strong>מקום</strong> (שעירי יום הכיפורים) <strong>שקידש</strong> בו <strong>הגורל, אינו דין שיקדש</strong> בו אף <strong>השם?</strong>
 <strong>תלמוד לומר: "ועשהו חטאת",</strong> להדגיש כי <strong>הגורל עושה חטאת, ואין השם עושה חטאת.</strong>
## דף מא.
 <strong>סתם</strong> דברי הלכה הנזכרים ב<strong>סיפרא</strong> (מדרש ההלכה לתורת כהנים) <strong>מני</strong> <small>[</small>כשיטת <small>מי היא] —</small> כשיטת <strong>ר' יהודה</strong> היא, כידוע, <strong>וקא תני</strong> <small>[ושנינו שם]:</small> <strong>הגורל עושה חטאת ואין השם עושה חטאת. אלמא</strong> <small>[מכאן]</small> ש<strong>הגרלה מעכבא</strong> <small>[מעכבת],</small> שהרי לשיטה זו ללא הגרלה אין אפשרות לקבוע את ייעוד השעירים, ואם כן הרי זו <strong>תיובתא דמאן דאמר</strong> <small>[קושיה חמורה למי שאמר]</small> כי <strong>הגרלה לא מעכבא</strong> <small>[מעכבת]</small> לשיטת ר' יהודה. ומסכמים: אכן, <strong>תיובתא</strong> <small>[קושיה</small> חמורה היא<small>]</small> והושבו דבריו מכל וכל.
 <big>א</big> כיון שעסקנו בשאלת קביעת הקרבנות למטרתם מביאים הלכה נוספת בנושא זה. <strong>אמר רב חסדא: אין הקינין</strong> כאשר מביא אדם זוג תורים או בני יונה, אחד לחטאת ואחד לעולה, <strong>מתפרשות</strong> (מתחלקות ונקבעות) איזה מהן לחטאת ואיזה לעולה <strong>אלא או בלקיחת בעלים</strong> כשהבעלים בשעת קניה מחליטים בענין זה, <strong>או</strong> אם לא החליטו הבעלים על כך בשעת הקניה — <strong>בעשיית כהן</strong> כאשר הכהן מקריב אותם.
 <strong>אמר רב שימי בר אשי: מאי טעמיה</strong> <small>[מה טעמו]</small> של <strong>רב חסדא</strong> — <strong>דכתיב</strong> <small>[שנאמר]</small> בפסוק אחד: "ואם לא תמצא ידה די שה<strong>ולקחה</strong> שתי תורים או שני בני יונה אחד לעולה ואחד לחטאת" (ויקרא יב, ח) ונאמר עוד בפסוק אחר: <strong>"ועשה</strong> אותם הכהן אחד חטאת והאחד עולה<strong>"</strong> (ויקרא טו, טו), ללמד שהחלטה זו נעשית <strong>או</strong> בשעת <strong>לקיחה</strong> על ידי הבעלים, <strong>או</strong> בשעת <strong>עשייה</strong> על ידי הכהן.
 <strong>מיתיבי</strong> <small>[מקשים]</small> על כך: נאמר: <strong>"ועשהו חטאת"</strong> (ויקרא טז, ט), ללמד ש<strong>הגורל עושה חטאת ואין השם עושה חטאת.</strong>
 <strong>שיכול</strong> אתה לומר אחרת: <strong>והלא דין</strong> (קל וחומר) <strong>הוא ומה במקום</strong> (בקרבן קינים) <strong>שלא קידש</strong> בהם <strong>הגורל</strong> לקבוע איזה מהם לעולה ואיזה לחטאת <strong>— קידש השם</strong> על ידי עצם קריאת שם עולה או חטאת, <strong>מקום</strong> (שני שעירי יום הכיפורים) <strong>שקידש</strong> בהם <strong>הגורל — אינו דין שיקדש</strong> בהם אף <strong>השם,</strong>
 <strong>תלמוד לומר: "ועשהו חטאת" — הגורל עושה חטאת, ואין השם עושה חטאת.</strong>
 ואם מקבלים את שיטת רב חסדא הדבר תמוה: <strong>והא הכא</strong> <small>[והרי כאן]</small> לענין שעיר זה, שעלה על הדעת שבקריאת שם לבד לעשותו חטאת <strong>דלאו</strong> <small>[שאין</small> זו<small>]</small> <strong>שעת לקיחה</strong> שהרי כבר נקנה לפני יום הכיפורים, <strong>ולאו</strong> <small>[ולא]</small> <strong>שעת עשייה היא, וקתני</strong> <small>[ולמדנו]</small> שיש סברה לומר ש<strong>קבע</strong> בקריאת השם בלבד; ואם כן הרי זה לא כדברי רב חסדא!
 <strong>אמר רבא: הכי קאמר</strong> <small>[כך אמר,</small> כך יש להבין<small>]</small> <strong>מה במקום שלא קידש הגורל</strong> בשאר קרבנות <strong>ואפילו</strong> היה מטיל גורל <strong>בשעת לקיחה, ואפילו בשעת עשייה</strong> — מכל מקום <strong>קידש השם בשעת לקיחה ובשעת עשייה, מקום שקידש הגורל</strong> וקביעה זו <strong>שלא בשעת לקיחה ושלא בשעת עשייה, אינו דין שיקדש השם בשעת לקיחה ובשעת עשייה?</strong>
 על כן <strong>תלמוד לומר: "ועשהו חטאת",</strong> לומר כי רק <strong>הגורל עושה חטאת ולא השם עושה חטאת.</strong>
 ומנסים להביא ראיה אחרת, <strong>תא שמע</strong> <small>[בא ושמע]:</small> <strong>מטמא מקדש</strong> (הנכנס למקדש כשהוא טמא) בשגגה שהיה <strong>עני,</strong> וזו מן העבירות שיש הבדל בקרבנות הכפרה בין עני לעשיר (=קרבן עולה ויורד), שהעני צריך להביא קן תורים או של בני יונה, אחד לחטאת ואחד לעולה ואילו העשיר מביא בהמה אחת לחטאת בלבד, וכיון שהיה עני <strong>הפריש מעות לקינו</strong> ובינתיים <strong>העשיר</strong> וצריך להביא מעתה קרבן עשיר מן הבהמה, <strong>ואחר כך</strong> חילק את הכסף שהפריש לשעבר, ו<strong>אמר:</strong> דמים <strong>אלו לחטאתו, ואלו לעולתו —</strong>
 <strong>מוסיף ומביא חובתו</strong> של קרבן חטאת מן הבהמה <strong>מדמי חטאתו, ואין מוסיף ומביא חובתו</strong> של חטאת <strong>מדמי עולתו.</strong> שהרי כבר הוקדשה לעולה, ואינו יכול לשנותה לחטאת, ומכל מקום למדנו מכאן כי יכול המפריש להחליט מה יהא לחטאת ומה לעולה בשעת חלוקת הכסף.
 <strong>והא הכא</strong> <small>[והרי כאן]</small> כשהעשיר, <strong>דלאו</strong> <small>[שאין זו]</small> <strong>שעת לקיחה, ולאו</strong> <small>[ולא]</small> <strong>שעת עשייה היא, וקתני</strong> <small>[ולמדנו]</small> ש<strong>קבע!</strong>
 <strong>אמר רב ששת: ותסברא</strong> <small>[וסבור אתה]</small> שברייתא זו אפשר לקיימה כמות שהיא? <strong>והאמר</strong> <small>[והרי אמר]</small> <strong>ר' אלעזר אמר ר' הושעיא: מטמא מקדש</strong> כשהוא <strong>עשיר והביא קרבן עני — לא יצא</strong> כלל ידי חובתו, <strong>וכיון</strong> ש<strong>לא יצא</strong> אם כן <strong>היכי קבע</strong> <small>[איך</small> יכול <small>הוא לקבוע]</small> לגבי מעות שהוקדשו כקרבן עני מה יהא קרבנו?
 <strong>אלא מאי אית לך למימר</strong> <small>[מה יש לך לומר]</small> שמה שאמרנו שחילק האיש במעות "זה לחטאת וזה לעולה" בהכרח לומר <strong>שכבר אמר</strong> דבר זה בשעת <strong>עניותו, הכא נמי</strong> <small>[כך גם כאן]</small> תפרש כשלא אמר זאת לאחר זמן אלא <strong>שכבר אמר משעת הפרשה</strong> מה יהא החלק לעולה ומה לחטאת, ובאופן כזה הלא גם רב חסדא מסכים שאפשר לעשות כן.
 ושואלים: ולשיטת <strong>ר' חגא אמר ר' יאשיה,</strong> ש<strong>אמר</strong> שמטמא מקדש עשיר שהביא קרבן עני <strong>יצא</strong> ידי חובתו,
## דף מא:
 <strong>מאי איכא למימר</strong> <small>[מה יש לומר]</small> לפי שיטה זו? ומשיבים: <strong>לא תימא</strong> <small>[אל תאמר]</small> כפי שגרסנו: <strong>"ואחר כך אמר", אלא אימא</strong> <small>[אמור]</small> ותקן: <strong>ואחר כך לקח ואמר,</strong> שבשעת לקיחה קבע איזה מהם לחטאת ואיזה לעולה.
 ושואלים: אם כן מה ששנינו שאם <strong>לקח מוסיף ומביא חובתו מאי ניהו</strong> <small>[מה הוא,</small> מה פירוש הדבר<small>],</small> כיצד יכול הוא להוסיף על העוף שקנה כבר?!
 על כך משיבים: <strong>דפריק ליה</strong> <small>[שהוא פודה אותו]</small> את העוף ומוציאו לחולין ונעשים מעותיו קודש ומוסיף עליהם. ומקשים: <strong>והא</strong> <small>[והרי]</small> יודעים אנו כי <strong>אין פדיון לעוף</strong> לאחר שהקדישוהו לקרבן!
 <strong>אמר רב פפא: כגון שלקח פרידה</strong> (יחידה) <strong>אחת,</strong> גוזל אחד ולא שנים, ולכן <strong>אי</strong> <small>[אם]</small> <strong>עולה זבן</strong> <small>[קנה] —</small> <strong>מוסיף ומביא חובתו</strong> לחטאת בהמה <strong>מדמי חטאתו</strong> שהפריש לקנות עוף ועדיין לא קנה בהם, <strong>והאי</strong> <small>[וזו]</small> ה<strong>עולה</strong> שהפריש <strong>אזלא</strong> <small>[הולכת]</small> ונעשית קרבן <strong>לנדבה.</strong> ו<strong>אי</strong> <small>[אם]</small> <strong>חטאת זבן</strong> <small>[קנה]</small> מתחילה ולפיכך המעות שנותרו עומדות לעולה — <strong>אין מוסיף ומביא חובתו מדמי עולתו, והאי</strong> <small>[וזו]</small> <strong>חטאת</strong> אותו עוף שהקריב לשם כך <strong>אזלא</strong> <small>[הולכת]</small> <strong>למיתה</strong> ככל קרבן חטאת שהתכפרו בעליו באחר.
 כיון שהוזכרה המחלוקת בענין קרבן עשיר ועני, מביאים את <strong>גופא</strong> <small>[גופה]</small> של המחלוקת. <strong>אמר ר' אלעזר אמר ר' הושעיא: מטמא מקדש</strong> כשהוא <strong>עשיר והביא קרבן עני — לא יצא. ור' חגא אמר ר' הושעיא</strong> אמר: <strong>יצא.</strong>
 <strong>מיתיבי</strong> <small>[מקשים</small> על כך<small>]</small> מן המשנה, שנאמר בה: <strong>מצורע עני שהביא קרבן עשיר — יצא,</strong> ואילו מצורע <strong>עשיר שהביא קרבן עני — לא יצא.</strong> וכיצד איפוא אמר ר' חגא שמטמא מקדש יצא? ומשיבים: <strong>שאני התם</strong> <small>[שונה שם]</small> במצורע, <strong>דכתיב</strong> <small>[שנאמר]</small> בו: <strong>"זאת</strong> תהיה תורת המצורע ביום טהרתו<strong>"</strong> (ויקרא יד, ב), "זאת", כלומר: כך דווקא, ואין לשנות.
 ומקשים: <strong>אי הכי</strong> <small>[אם כך]</small> שאסרה התורה לשנות, <strong>רישא נמי</strong> <small>[מתחילה,</small> בדין הראשון <small>גם כן]</small> יהא כן הדין, שעני שהביא קרבן עשיר גם הוא לא יצא ידי חובה, שהרי אמרה התורה "זאת" ולא אחרת! ומשיבים: <strong>הא רבי רחמנא</strong> <small>[הרי רבתה התורה]</small> <strong>"תורת"</strong> (ויקרא יד,ב) ללמד שיש רשות להוסיף על הקצוב לו <strong>והתניא</strong> <small>[וכן שנויה</small> ברייתא<small>]:</small> <strong>"תורת" — לרבות מצורע עני שהביא קרבן עשיר</strong> שיצא בכך ידי חובתו. <strong>יכול אפילו עשיר שהביא קרבן עני</strong> יצא — <strong>תלמוד לומר: "זאת"</strong> — למעט.
 ושואלים: <strong>ונילף מינה</strong> <small>[ושנלמד ממנה]</small> מדין המצורע גם לקרבנות אחרים שיש בהם חילוק בין עני לעשיר! ודוחים: <strong>מיעט רחמנא</strong> <small>[מיעטה התורה]</small> ואמרה במצורע <strong>"ואם דל הוא"</strong> (ויקרא יד, כא), להדגיש כי רק "הוא" — המצורע יש בו דין זה, אבל לא לאחרים.
 <big>א משנה</big> <strong>קשר</strong> הכהן <strong>לשון של זהורית</strong> (צמר סרוק הצבוע אדום) <strong>בראש שעיר המשתלח, והעמידו כנגד בית שילוחו</strong> סמוך לשער שדרכו הוא נשלח, <strong>ולנשחט כנגד בית שחיטתו.</strong>
 <strong>בא לו אצל פרו</strong> בפעם <strong>שניה, וסומך שתי ידיו עליו ומתודה, וכך היה אומר: "אנא השם! עויתי פשעתי חטאתי לפניך אני וביתי ובני אהרן עם קדושך. אנא השם! כפר נא לעונות ולפשעים ולחטאים שעויתי ושפשעתי ושחטאתי לפניך אני וביתי ובני אהרן עם קדושך, ככתוב בתורת משה עבדך: 'כי ביום הזה יכפר עליכם לטהר אתכם מכל חטאתיכם לפני ה' תטהרו'"</strong> (ויקרא טז, ל) <strong>והן</strong> הכהנים והעם שהיו בעזרה <strong>עונין אחריו</strong> עם שמיעת השם: <strong>"ברוך שם כבוד מלכותו לעולם ועד".</strong>
 <big>ב גמרא</big> <strong>איבעיא להו</strong> <small>[נשאלה להם]</small> ללומדים שאלה זו: מה ששנינו במשנה כי <strong>"ולנשחט</strong> כנגד בית שחיטתו<strong>",</strong> האם על ענין ה<strong>קשירה קאי</strong> <small>[</small>הוא <small>עומד,</small> מוסב<small>],</small> שקושרים לנשחט לשון של זהורית כנגד בית שחיטתו <strong>או</strong> שמא על ענין ה<strong>העמדה</strong> שלו כנגד בית שחיטתו <strong>קאי</strong> <small>[</small>הוא <small>עומד,</small> מוסב<small>]?</small>
 ומשיבים: <strong>תא שמע</strong> <small>[בוא ושמע]</small> ממה <strong>דתני</strong> <small>[ששנה]</small> <strong>רב יוסף</strong> בברייתא: <strong>קשר לשון של זהורית בראש שעיר המשתלח, והעמידו כנגד בית שילוחו, ולנשחט כנגד בית שחיטתו</strong> כדי <strong>שלא יתערב זה בזה ולא יתערב באחרים.</strong>
 ומעתה ננסה להבין; <strong>אי אמרת בשלמא</strong> <small>[נניח אם אומר אתה]</small> כי על ה<strong>קשירה קאי</strong> <small>[</small>הוא <small>עומד,</small> מוסב<small>]</small> שגם לנשחט קשרו לשון זהורית וקשירה זו היתה על צוארו — <strong>שפיר</strong> <small>[יפה,</small> מובן הדבר<small>].</small> <strong>אלא אי אמרת</strong> <small>[אם אומר אתה]</small> שלענין <strong>העמדה קאי</strong> <small>[</small>הוא <small>עומד,</small> מוסב<small>],</small> <strong>נהי דבחבריה לא מיערב</strong> <small>[אם אמנם שבחבירו</small> בשעיר המשתלח <small>אינו מתערב]</small> <strong>דהאי קטיר ביה והאי לא קטיר ביה</strong> <small>[שזה קשורה בו</small> לשון זהורית <small>וזה אין קשורה בו],</small> אולם הרי <strong>באחריני מיהת מיערב</strong> <small>[באחרים על כל פנים הוא מתערב]</small> שהרי אין בו סימן היכר לעצמו! <strong>אלא לאו שמע מינה</strong> <small>[האם לא תלמד ממנה]</small> כי מה שאמרו כנגד בית שחיטתו על ה<strong>קשירה קאי</strong> <small>[</small>הוא <small>עומד,</small> מוסב<small>]</small> ומסכמים: אכן, <strong>שמע מינה</strong> <small>[למד מכאן]</small> שכן הוא.
 <strong>אמר ר' יצחק: שתי</strong> סוגי <strong>לשונות</strong> של זהורית <strong>שמעתי</strong> בהן הלכות, <strong>אחת</strong> מהן <strong>של פרה</strong> אדומה ("שני תולעת". במדבר יט, ו) <strong>ואחת של שעיר המשתלח,</strong> ושמעתי כי <strong>אחת</strong> מהן <strong>צריכה שיעור, ואחת אינה צריכה שיעור. ולא ידענא הי מיניהו</strong> <small>[ואין אני יודע איזו מהן].</small>
 <strong>אמר רב יוסף: ניחזי אנן</strong> <small>[נראה אנחנו],</small> כלומר: נעיין בדבר בעצמנו ונגיע למסקנה, ונאמר: לשון ש<strong>ל שעיר המשתלח דבעי</strong> <small>[שצריכה]</small> <strong>חלוקה,</strong> שהרי חולקין אותה ומחציתה נקשרת בין קרניו של השעיר ומחציתה בסלע — <strong>בעי</strong> <small>[צריכה]</small> <strong>שיעור,</strong> אבל <strong>של פרה דלא בעי</strong> <small>[שאינה צריכה]</small> <strong>חלוקה לא בעי</strong> <small>[אינה צריכה]</small> <strong>שיעור.</strong>
 <strong>מתקיף לה</strong> <small>[מקשה על כך]</small> <strong>רמי בר חמא: דפרה נמי</strong> <small>[גם כן]</small> <strong>בעי</strong> <small>[צריכה]</small> <strong>כובד</strong> שתהא כבידה ותיפול בתוך האש ממש, ואם כן יש לומר שצריכה שיעור! <strong>אמר ליה</strong> <small>[לו]</small> <strong>רבא: כובד — תנאי</strong> <small>[מחלוקת תנאים]</small> <strong>היא</strong> אם צריכה לשון זו כובד, 
 ומצד שני ברור כי של <strong>פרה לא בעי</strong> <small>[אינה צריכה]</small> <strong>חלוקה. איתיביה</strong> <small>[הקשה לו]</small> <strong>אביי</strong> ממה ששנינו: <strong>כיצד הוא עושה</strong> בשריפת הפרה <strong>כורכן</strong> את עץ הארז והאזוב שציוותה התורה לשרוף עם הפרה <strong>בשירי לשון</strong> של זהורית, ומשמע מכאן שמחלקים את לשון הזהורית, חלק לכריכה וחלק לשריפה בלא כריכה! ודוחים: <strong>אימא</strong> <small>[אמור]</small> לא שכורכם בשיירי לשון, שמובנו, שצריכה ליחלק לשנים, אלא כורכן <strong>בזנב לשון,</strong> בקצה הצר של לשון הזהורית ולא בכולה, ואין ללמוד מכאן שלשון זו צריכה חלוקה.
 <strong>אמר ר' חנין אמר רב: עץ ארז ושני תולעת</strong> של פרה אדומה <strong>שקלטתן שלהבת</strong> ונשרפו באויר מחוץ לשריפת גוף הפרה — <strong>כשרה. מיתיבי</strong> <small>[מקשים</small> על כך<small>]</small> ממה ששנינו: <strong>נתהבהב הלשון</strong> של זהורית באש ולא נשרף עם האפר — <strong>מביא לשון אחר ומקדש</strong> ושורפו שם!
 <strong>אמר אביי: לא קשיא</strong> <small>[אינו קשה]:</small> <strong>כאן</strong> מדובר באש <strong>בקולחת</strong> שיוצאת הלהבה ופורצת החוצה, ואם נשרפה הלשון במרחק צריכים לשון אחרת. ו<strong>כאן</strong> מדובר באש <strong>נכפפת</strong> קטנה ונמוכה, ולשון זהורית נשרפת סמוך לאפר שריפת הפרה, ואין צורך שתהיה ממש בתוך האפר.
 <strong>רבא אומר: כובד תנאי</strong> <small>[מחלוקת תנאים]</small> <strong>היא,</strong> אם הוא נחוץ. <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>למה כורכן</strong> לעץ הארז והאזוב <strong>כדי שיהיו כולן באגודה אחת,</strong> שהרי הוזכרו יחד בתורה, אלו <strong>דברי רבי. ר' אלעזר בר' שמעון אומר: כדי שיהא בהן כובד, ויפלו לתוך שריפת הפרה.</strong> הרי שחלקו תנאים אלה אם נחוץ כובד בלשון.
 <strong>כי אתא</strong> <small>[כאשר בא]</small> <strong>רב דימי</strong> מארץ ישראל לבבל <strong>אמר</strong> בשם <strong>ר' יוחנן: שלש לשונות</strong> של זהורית <strong>שמעתי</strong> בהן הלכות; <strong>אחת של פרה ואחת של שעיר המשתלח, ואחת של מצורע.</strong> ושמעתי כי <strong>אחת</strong> מהן צריך שתהיה <strong>משקל עשרה זוז, ואחת משקל שני סלעים</strong> (שמונה זוז) <strong>ואחת משקל שקל</strong> (שני זוזים) <strong>ואין לי לפרש</strong> איזו מהן הקטנה ואיזו הגדולה.
 <strong>כי אתא</strong> <small>[כאשר בא]</small> <strong>רבין</strong> מארץ ישראל לבבל <strong>פירשה משמיה</strong> <small>[משמו]</small> של <strong>ר' יונתן</strong> מה צריך לכל דבר,
## דף מב.
 לשון זהורית <strong>של פרה משקל עשרה זוז, ושל שעיר המשתלח משקל שני סלעים</strong> שהם שמונה זוז, <strong>ושל מצורע משקל שקל.</strong>
 ועוד <strong>אמר ר' יוחנן: פליגי בה</strong> <small>[חלוקים</small> בשאלה <small>זו]</small> <strong>ר' שמעון בן חלפתא ורבנן</strong> <small>[וחכמים]</small> לענין לשון של זהורית <strong>בפרה, חד</strong> <small>[אחד</small> מהם<small>]</small> <strong>אמר:</strong> שהיא <strong>משקל עשרה</strong> זוז, <strong>וחד</strong> <small>[ואחד</small> מהם<small>]</small> <strong>אמר:</strong> שהיא <strong>משקל שקל. וסימניך</strong> לזכרון שלא תטעה לומר שאחד מהם אמר שני סלעים <strong>—</strong> הביטוי מן המשנה <strong>"אחד המרבה ואחד הממעיט",</strong> ששימושו כאן לומר שהמחלוקת היא קיצונית, שאף אחד מהם לא נתן את השיעור הבינוני, אלא או הגדול שבשיעורים או הקטן שבהם.
 <strong>אמר ליה</strong> <small>[לו]</small> <strong>רבי ירמיה מדיפתי לרבינא: לא בפרה פליגי</strong> <small>[נחלקו]</small> לענין זה, <strong>אלא</strong> לענין לשון של <strong>שעיר המשתלח פליגי</strong> <small>[נחלקו]</small>. <strong>וההוא יומא</strong> <small>[ואותו יום</small> שהיתה בו מחלוקת<small>]</small> <strong>נח נפשיה</strong> <small>[נחה נפשו,</small> נפטר<small>]</small> החכם <strong>רביא בר קיסי, ואנחו</strong> <small>[והניחו]</small> <strong>בה סימנא</strong> <small>[סימן]</small> בהלכה זו וקשרוה בשמו: <strong>רביא בר קיסי מכפר כשעיר המשתלח,</strong> שאמרו שמיתת צדיקים מכפרת על הדור.
 <big>א</big> <strong>אמר ר' יצחק:</strong> ב<strong>שתי שחיטות שמעתי</strong> הלכה לענין שחיטתן בזר, <strong>אחת של פרה</strong> אדומה, <strong>ואחת של פרו</strong> של כהן גדול ביום הכיפורים, ושמעתי ש<strong>אחת</strong> מהם <strong>כשרה</strong> שחיטתה <strong>בזר, ואחת פסולה</strong> שחיטתה <strong>בזר,</strong> אלא נשחטת על ידי כהן בלבד, <strong>ולא ידענא הי מינייהו</strong> <small>[ואינני יודע איזו מהן].</small>
 <strong>איתמר</strong> <small>[נאמר]</small> שנחלקו אמוראים בדבר: <strong>שחיטת פרה</strong> אדומה <strong>ופרו</strong> של כהן גדול ביום הכיפורים, נחלקו בכך <strong>רב ושמואל. חד</strong> <small>[אחד</small> מהם<small>]</small> <strong>אמר: פרה</strong> אדומה שנשחטה בזר <strong>פסולה,</strong> ואילו <strong>פרו</strong> של כהן גדול שנשחט בזר — <strong>כשרה. וחד</strong> <small>[ואחד</small> מהם<small>]</small> <strong>אמר: פרו — פסולה, פרה — כשרה.</strong>
 ומעירים: <strong>תסתיים</strong> <small>[תוגדר]</small> כי <strong>רב הוא</strong> ש<strong>אמר פרה פסולה</strong> בזר, ש<strong>אמר ר' זירא: שחיטת פרה בזר — פסולה. ואמר רב עלה</strong> <small>[על</small> הלכה <small>זו]</small> של ר' זירא כהסבר: שהרי בשחיטת הפרה האדומה נזכר שמו של <strong>"אלעזר</strong> הכהן<strong>"</strong> ("ונתתם אותה אל אלעזר הכהן והוציא אותה אל מחוץ למחנה ושחט אותה לפניו". במדבר יט, ג) <strong>ו</strong>מיד לאחר מכן לשון <strong>"חוקה"</strong> ("זאת חוקת התורה". במדבר יט, ב) <strong>שנינו בה,</strong> וכל מקום שנאמר בו "חוקה" משמעו: כן הוא הדבר, ואין לשנות ממנו.
 הרי שלדברי רב שחיטת פרה אדומה בזר — פסולה. ושואלים: <strong>ו</strong>לשיטת <strong>רב מאי שנא</strong> <small>[במה שונה]</small> <strong>פרה</strong> אדומה <strong>דכתיב</strong> <small>[שנאמר]</small> בה <strong>"אלעזר" ו"חוקה",</strong> הרי בענין <strong>פרו</strong> של הכהן הגדול ביום הכיפורים <strong>נמי</strong> <small>[גם כן]</small> <strong>הא כתיב</strong> <small>[הרי נאמר]</small> גם <strong>"אהרן"</strong> שהוא כהן גדול ("והקריב אהרן את פר החטאת אשר לו וכיפר בעדו ובעד ביתו ושחט את פר החטאת אשר לו". ויקרא טז, יא) וגם <strong>"חוקה"</strong> ("והיתה זאת לכם לחוקת עולם". במדבר יט, לד)!
 ומשיבים: בכל זאת <strong>שחיטה לאו</strong> <small>[לא]</small> <strong>עבודה היא,</strong> שאינה נחשבת כעבודה המיוחדת לכהנים במעשה הקרבנות, ואף שהוזכר "אהרן" והוזכרה "חוקה" לומר שעבודה זו היום רק בכהן גדול — הרי זה רק בדברים שהם עבודת הכהנים, ושחיטה אינה בכלל עבודת כהן. ומקשים: <strong>אי הכי</strong> <small>[אם כך]</small> ב<strong>פרה</strong> אדומה <strong>נמי</strong> <small>[גם כן]</small> נאמר ששחיטה אינה נחשבת כעבודה! ומשיבים: <strong>שאני</strong> <small>[שונה]</small> דין ה<strong>פרה</strong> ש<strong>קדשי בדק הבית היא.</strong> שפרה אדומה אינה נחשבת כקרבן, אלא כהקדש ממין אחר, כעין הקדש בדק הבית, ולכן אין דיני הקרבנות חלים עליה.
 ומקשים: <strong>ולאו כל דכן</strong> <small>[ולא כל שכן]</small> <strong>הוא?</strong> אם בקדשי מזבח אין שחיטה נחשבת כעבודה — כל שכן בקדשי בדק הבית! ומשיבים: <strong>אמר רב שישא בריה</strong> <small>[בנו]</small> של <strong>רב אידי: מידי דהוה</strong> <small>[כמות שהוא</small> הדבר<small>]</small> <strong>במראות נגעים</strong> של מצורע <strong>דלאו</strong> <small>[שלא]</small> <strong>עבודה היא,</strong> ובכל זאת <strong>בעיא</strong> <small>[צריכה]</small> <strong>כהונה,</strong> שרק כהן רשאי לטמא ולטהר, ומכאן שיתכן שאף דבר שאינו מעבודות הקודש צריך להיעשות על ידי כהן.
 ושואלים: <strong>ולשמואל,</strong> ש<strong>אמר</strong> שחיטת <strong>פרו</strong> של הכהן הגדול בזר <strong>פסולה, מאי שנא</strong> <small>[במה שונה]</small> <strong>פרו דכתיב</strong> <small>[שנאמר]</small> בו: <strong>"אהרן" ו"חוקה", פרה</strong> אדומה <strong>נמי</strong> <small>[גם כן]</small> <strong>הכתיב</strong> <small>[הרי נאמר]</small> בה: <strong>"אלעזר" ו"חוקה"!</strong> ומשיבים: <strong>שאני התם</strong> <small>[שונה שם]</small> <strong>דכתיב</strong> <small>[שנאמר]:</small> <strong>"ושחט אותה לפניו"</strong> (במדבר יט, ג) ודיוק המילים משמעו: <strong>שיהא זר שוחט ואלעזר רואה.</strong>
 ושואלים: <strong>ורב,</strong> מה למד הוא מכאן? ומשיבים: לדעתו פירוש הדברים <strong>שלא יסיח דעתו</strong> מן הפרה משעת שחיטה, שהיסח הדעת פוסל בכל מקום שיש בו חובת טהרה. ושואלים: <strong>ושמואל,</strong> הלכה זו <strong>שלא יסיח דעתו מנא ליה</strong> <small>[מנין לו]?</small> ומשיבים: <strong>נפקא ליה</strong> <small>[יוצאת,</small> נלמדת, <small>לו]</small> ממה שנאמר: <strong>"ושרף את הפרה לעיניו"</strong> (במדבר יט, ה).
 ושואלים: <strong>ורב</strong> מה לומד הוא מפסוק זה? לדעתו יש צורך בפסוק <strong>חד</strong> <small>[אחד]</small> שהיסח הדעת אסור <strong>בשחיטה וחד</strong> <small>[ואחד,</small> הפסוק האחר<small>]</small> בא ללמד שהיסח הדעת אסור <strong>בשריפה,</strong>
 <strong>וצריכא</strong> <small>[ונצרכו</small> שניהם<small>].</small> <strong>דאי כתב רחמנא</strong> <small>[שאילו</small> היתה <small>כותבת התורה]</small> <strong>בשחיטה</strong> בלבד, הייתי אומר שיש להמנע מהיסח הדעת, משום ש<strong>תחילת עבודה היא — אבל שריפה אימא</strong> <small>[אמור]</small> כי <strong>לא</strong> צריכה היא השגחה ונתינת דעת, לכן <strong>צריכא</strong> <small>[נצרכה].</small> <strong>ואי כתב רחמנא</strong> <small>[ואם</small> היתה <small>כותבת התורה]</small> <strong>בשריפה</strong> בלבד, הייתי אומר: <strong>משום דהשתא</strong> <small>[שעכשיו]</small> <strong>הוא דמתכשרא</strong> <small>[שמתכשרת]</small> ה<strong>פרה</strong> למטרתה <strong>אבל שחיטה אימא</strong> <small>[אמור]</small> ש<strong>לא</strong> תיפסל בהיסח הדעת, על כן <strong>צריכא</strong> <small>[נצרכה].</small>
 ושואלים: <strong>למעוטי מאי</strong> <small>[למעט את מה]</small> שאם צריכים שני פסוקים להדגיש בשתי עבודות אלה, מה בא הדבר למעט שהוא אינו נפסל בהיסח הדעת? <strong>אילימא למעוטי</strong> <small>[אם תאמר למעט]</small> <strong>אסיפת אפרה</strong> לאחר השריפה <strong>ומילוי מים</strong> חיים בתוך האפר <strong>לקידוש</strong> ועירובן יחד, שמעתה ראויה היא להזות ולטהר, שיהיו עבודות אלו כשרות על אף היסח הדעת,
## דף מב:
 הלא <strong>"למשמרת למי נדה"</strong> (במדבר יט, ט) <strong>כתיב</strong> <small>[נאמר],</small> לומר שצריכים שמירה עד שיזה מהם. <strong>אלא למעוטי</strong> <small>[למעט]</small> <strong>השלכת עץ ארז ואזוב ושני תולעת</strong> לתוך השריפה, <strong>דלאו</strong> <small>[שלא]</small> <strong>גופה</strong> של ה<strong>פרה נינהו</strong> <small>[הם]</small> ולכן אינם צריכים נתינת דעת מתמדת.
 <strong>איתמר</strong> <small>[נאמר]</small> שנחלקו אמוראים אחרים בדבר <strong>שחיטת פרה בזר, ר' אמי אמר: כשרה, ור' יצחק נפחא</strong> <small>[הנפח]</small> <strong>אמר: פסולה. עולא אמר: כשרה, ואמרי לה</strong> <small>[ויש אומרים]</small> שאמר: <strong>פסולה.</strong>
 <strong>מתיב</strong> <small>[מקשה]</small> <strong>ר' יהושע בר אבא לסיועיה</strong> <small>[לסייע]</small> לדעת <strong>רב</strong> שאמר ששחיטתה פסולה בזר, מברייתא זו: <strong>אין לי אלא הזאת מימיה</strong> של פרה אדומה <strong>שאין כשרין באשה כבאיש, ואין כשרין אלא ביום.</strong>
 <strong>מניין לרבות שחיטתה וקבלת דמה והזאת דמה ושריפתה והשלכת עץ ארז ואזוב ושני תולעת</strong> שאף הם כשרים רק באיש ורק ביום — <strong>תלמוד לומר: "תורה"</strong> ("זאת חוקת התורה". במדבר יט, ב) להדגיש שהוראה אחת ומנהג אחיד לכל מעשיה. <strong>יכול שאני מרבה אף אסיפת אפרה, ומילוי מים</strong> חיים <strong>וקידוש</strong> המים על ידי נתינתם בתוך האפר <strong>— תלמוד לומר: "זאת"</strong> (במדבר יט, ב), שהיא לשון מיעוט ומיעט את אלו.
 ושואלים: <strong>ומה ראית לרבות את אלו</strong> ולומר שאין לשנות בהם, <strong>ולהוציא את אלו? אחר שריבה הכתוב ומיעט</strong> שהרי לשון הכתוב יש בה צד ריבוי וצד מיעוט, <strong>אמרת</strong> (אומר אתה)? <strong>הרי אנו למדין כולן מהזאת מימיה, מה הזאת מימיה אינן כשרין באשה כבאיש ואין כשרין אלא ביום — אף אני אביא שחיטתה וקבלת דמה, והזאת דמה, ושריפתה, והשלכת עץ ארז ואזוב ושני תולעת</strong>
 <strong>הואיל ואין כשרין באשה כבאיש — אין כשרין אלא ביום. ומוציא אני אסיפת אפרה ומילוי מים וקידוש הואיל וכשרין באשה כבאיש כשרין נמי</strong> <small>[גם כן]</small> <strong>ביום ובלילה.</strong>
 ושואלים: <strong>והאי מאי תיובתא</strong> <small>[וזו מה קושיה היא],</small> כלומר מה ההוכחה מברייתא זו שעסקה בענין כשרות האשה, לנושא הדיון שלנו בענין כשרות הזר? <strong>אילימא</strong> <small>[אם תאמר]</small> <strong>מדפסולין</strong> <small>[כיון שפסולין]</small> <strong>באשה פסולין נמי</strong> <small>[גם כן]</small> <strong>בזר,</strong> אולם מכאן אין ראיה, שהרי <strong>הזאת מימיה תוכיח</strong> שלדעת הכל <strong>פסולין באשה וכשרין בזר!</strong>
 <strong>אמר אביי: היינו תיובתיה</strong> <small>[זו היא קושייתו]</small> וכך יש להבינה: <strong>אשה מאי טעמא</strong> <small>[מה טעם]</small> אסורה היא לעשות דברים אלה — משום שנאמר <strong>"אלעזר"</strong> והתנא מדייק משם כי אלעזר שהוא זכר דווקא <strong>ולא אשה,</strong> ואם כן <strong>זר נמי</strong> <small>[גם כן]</small> אפשר למעט באותה דרך, שהרי נאמר <strong>אלעזר</strong> שהוא כהן <strong>ולא זר.</strong>
 <big>א</big> כיון שעסקנו בדין הפרה האדומה, מביאים עוד עניינים בנושא זה. <strong>אמר עולא: כל הפרשה כולה</strong> של פרה אדומה יש להבינה בשני אופנים ואינה יכולה להדרש באופן אחד, אלא, דברים שהם <strong>משמע</strong> בפסוק אחד <strong>מוציא מיד</strong> דברים אחרים ש<strong>משמע</strong> בפסוקים שלפניו או שלאחריו, או מדין של אדם אחר, ואילו דברים אחרים שהם <strong>משמע</strong> מלשון או מתוכן הפסוקים אינם באים להוציא אלא אדרבא <strong>ממילא</strong> יש להבינם ולקיימם כמו שהם. כיצד?
 נאמר: <strong>"ונתתם אתה אל אלעזר הכהן"</strong> (במדבר יט, ג) — לומר שדווקא <strong>אותה</strong> פרה אדומה ראשונה <strong>לאלעזר</strong> שהיה סגן כהן גדול <strong>ולא לדורות לאלעזר,</strong> הרי זה משמע מוציא מיד משמע. <strong>איכא דאמרי</strong> <small>[יש אומרים]</small> שבניגוד לפרה הראשונה שנעשתה על ידי אלעזר שהיה סגן — <strong>לדורות</strong> תיעשה הפרה <strong>בכהן גדול</strong> דווקא, <strong>ואיכא דאמרי</strong> <small>[ויש אומרים]</small> כי אף שהראשונה נעשתה על ידי הסגן — <strong>לדורות</strong> תיעשה הפרה אפילו <strong>בכהן הדיוט.</strong>
 ושואלים: <strong>בשלמא למאן דאמר</strong> <small>[נניח ל</small>שיטת <small>מי שאמר]</small> כי <strong>לדורות</strong> יכולה הפרה להיעשות אף <strong>בכהן הדיוט — שפיר</strong> <small>[יפה,</small> מובן הדבר<small>],</small> כי אם אין הדבר נעשה בסגן דווקא יעשה בכל כהן. <strong>אלא למאן דאמר</strong> <small>[ל</small>שיטת <small>מי שאמר]</small> כי <strong>לדורות</strong> אינה נעשית אלא <strong>בכהן גדול מנא ליה</strong> <small>[מנין לו]</small> שבכהן גדול דווקא? ומשיבים: <strong>גמר</strong> <small>[למד]</small> בגזירה שוה <strong>"חקה" "חקה" מיום הכפורים,</strong> שכשם שעבודת יום הכיפורים היא בכהן גדול דווקא, אף עבודת פרה אדומה בכהן גדול דווקא.
 ועוד נדרשת הפרשה בדרך משמע ממילא: <strong>"והוציא אתה"</strong> (במדבר יט, ג) לדקדק <strong>שלא יוציא</strong> פרה <strong>אחרת עמה. כדתנן</strong> <small>[כפי ששנינו</small> במשנה<small>]:</small> <strong>לא היתה פרה רוצה לצאת</strong> מעצמה ורוצים להוציא עימה פרה אחרת שתלך עימה — <strong>אין מוציאין עמה</strong> פרה <strong>שחורה — שלא יאמרו שחורה שחטו, ואין מוציאין עמה</strong> פרה <strong>אדומה</strong> אחרת <strong>שלא יאמרו שתים שחטו</strong> בבת אחת, וכל מלאכה אחרת הנעשית בשעת עשיית הפרה — פוסלת אותה. <strong>רבי אומר: לא מן השם הוא זה,</strong> כלומר: לא מטעם זה, <strong>אלא משום שנאמר: "אתה"</strong> שמשמעו <strong>לבדה</strong> ולא אחרת עימה, וגזירת הכתוב היא שבכל מקרה אסור.
 ושואלים: <strong>ותנא קמא</strong> <small>[</small>ולדעת <small>התנא הראשון]</small> יש לשאול: <strong>הא כתיב</strong> <small>[הרי נאמר]</small> במפורש <strong>"אתה"</strong> ומה למד הוא מדיוק לשון זה? ומשיבים: <strong>מאן תנא קמא</strong> <small>[מי הוא התנא הראשון] —</small> <strong>ר' שמעון היא, דדריש טעמיה דקרא</strong> <small>[שהוא דורש את טעמו של הכתוב]</small> ופוסק הלכה על פי מה שהוא מבין שהוא טעמה של אותה הלכה. והכתוב המדגיש "אותה" יש להסבירו: שמוציאים אותה לבדה, כדי שלא להביא לטעות. ושואלים: אם כן <strong>מאי בינייהו</strong> <small>[מה</small> ההבדל <small>ביניהם,</small> הלכה למעשה<small>],</small> מה טעמה של הלכה זו? ומשיבים: <strong>איכא בינייהו</strong> <small>[יש ביניהם,</small> הבדל מעשי<small>],</small> 
## דף מג.
 כגון: <strong>דאפיק</strong> <small>[שהוציא]</small> <strong>חמור בהדה</strong> <small>[עמה]</small> שלדעת החושש מן הטעות אין כאן מקום לחשש, ואילו לדעת המדגיש מצד גזירת הכתוב, אם כן אפילו הוצאת חמור עימה אסורה.
 ומה שנאמר: <strong>"ושחט אתה"</strong> (במדבר יט, ג), משמע אותה ולא אחרת — <strong>שלא ישחוט אחרת עמה.</strong> ומה שנאמר: <strong>"לפניו"</strong> לדעת <strong>רב,</strong> כוונתו <strong>שלא יסיח דעתו ממנה</strong> ותהא כלפניו תמיד, <strong>לשמואל</strong> בא הדבר ללמד <strong>שיהא זר שוחט ואלעזר,</strong> הוא הכהן <strong>רואה.</strong>
 מה שנאמר: <strong>"ולקח אלעזר הכהן מדמה באצבעו"</strong> (במדבר יט, ד), <strong>לשמואל</strong> פסוק זה בא <strong>לאהדוריה</strong> <small>[להחזירו]</small> <strong>לאלעזר,</strong> שהרי לדעתו יכול גם זר לעשות את המלאכות הקודמות, ולכן אמר שהזאת הדם רק על ידי אלעזר, כלומר: כהן. <strong>לרב הוי</strong> <small>[הרי זה]</small> <strong>מיעוט אחר מיעוט</strong> שהרי גם העבודות הקודמות צריכות להיעשות על ידי אלעזר דווקא. ולפי כללי מדרש ההלכה <strong>אין מיעוט אחר מיעוט אלא לרבות,</strong> ללמדנו: לאו דווקא אלעזר, אלא <strong>אפילו כהן הדיוט</strong> מותר לו לעשות זאת.
 נאמר: <strong>"ולקח הכהן עץ ארז ואזוב ושני תולעת"</strong> (במדבר יט, ו), <strong>לשמואל</strong> בא הדבר ללמד ש<strong>אפילו בכהן הדיוט</strong> אפשר לעשות זאת. ואילו <strong>לרב</strong> גם כן <strong>איצטריך</strong> <small>[הוצרך],</small> שכן <strong>סלקא דעתך אמינא</strong> <small>[יעלה על דעתך לומר]:</small> <strong>כיון דלאו</strong> <small>[שלא]</small> מ<strong>גופה</strong> של ה<strong>פרה נינהו</strong> <small>[הם],</small> אם כן <strong>לא ליבעי</strong> <small>[יצטרכו]</small> <strong>כהן</strong> כלל ואפילו זר יהא כשר לכך, על כן <strong>קא משמע לן</strong> <small>[השמיע לנו]</small> שאינו נעשה אלא על ידי כהן.
 נאמר: <strong>"וכבס בגדיו הכהן"</strong> (במדבר יט, ז), הדגשה זו באה לומר: הכהן <strong>בכיהונו,</strong> כשהוא לבוש בגדי כהונה וראוי לעבודה. ומה שנאמר: <strong>"וטמא הכהן עד הערב"</strong> (במדבר יט, ז) — ללמד שמלאכת הפרה אינה נעשית אלא על ידי <strong>כהן בכיהונו</strong> (כשהוא לבוש בגדי כהונה) אף <strong>לדורות.</strong>
 ושואלים: <strong>הניחא למאן דאמר</strong> <small>[זה נוח ל</small>שיטת <small>מי שאמר]</small> <strong>לדורות בכהן הדיוט — שפיר</strong> <small>[יפה,</small> מוטב<small>]</small> שרק בפעם הראשונה נעשה על ידי סגן הכהן, <strong>אלא למאן דאמר</strong> <small>[ל</small>שיטת <small>מי שאמר]</small> <strong>לדורות בכהן גדול, השתא כהן גדול בעינן</strong> <small>[צריכים אנו]</small> <strong>בכיהונו מיבעיא</strong> <small>[צריכה</small> לומר<small>]</small> שצריך? ומשיבים: <strong>אין</strong> <small>[כן],</small> נצרכה, כי פעמים <strong>מילתא דאתיא</strong> <small>[</small>ש<small>דבר הבא,</small> הנלמד<small>]</small> <strong>בקל וחומר טרח וכתב לה קרא</strong> <small>[אותו הכתוב]</small> במפורש.
 נאמר: <strong>"ואסף איש טהור את אפר הפרה והניח"</strong> (במדבר יט, ט), <strong>"איש"</strong> שנאמר, ודאי <strong>להכשיר את הזר</strong> בא, שאף הוא ראוי לאסיפת האפר. <strong>"טהור" — להכשיר</strong> אף <strong>את האשה, "והניח"</strong> כוונתו — <strong>מי שיש בו דעת להניח,</strong> שהוא מניח מצד דעת עצמו, <strong>יצאו חרש שוטה וקטן שאין בהן דעת להניח.</strong>
 <strong>תנן התם</strong> <small>[שנינו שם]</small> במשנה בענין זה: <strong>הכל כשרין לקדש</strong> כלומר לשפוך מים לאפר פרה אדומה, <strong>חוץ מחרש שוטה וקטן. ר' יהודה מכשיר בקטן, ופוסל באשה ובאנדרוגינוס.</strong>
 ומסבירים: <strong>מאי טעמא דרבנן</strong> <small>[מה טעמם של חכמים] —</small> <strong>דכתיב</strong> <small>[שנאמר]:</small> <strong>"ולקחו לטמא מעפר שרפת החטאת"</strong> (במדבר יט, יז) וכוונתו: <strong>הנך דפסלי</strong> <small>[אותם הפסולים]</small> <strong>לך באסיפה</strong> של האפר — <strong>פסלי</strong> <small>[פסולים]</small> <strong>לך בקידוש</strong> שלו, <strong>והנך דאכשרי</strong> <small>[ואלו שהכשרתי]</small> <strong>לך באסיפה</strong> של האפר <strong>— אכשרי</strong> <small>[הכשרתי]</small> <strong>לך</strong> אף <strong>בקידוש</strong> שלו.
 <strong>ור' יהודה</strong> מה משיב הוא לטענה זו? לדעתו <strong>אם כן לימא קרא</strong> <small>[שיאמר הכתוב]</small> כהמשך לפסוקים הקודמים <strong>"ולקח"</strong> בלשון יחיד, <strong>מאי</strong> <small>[מה פירוש]</small> <strong>"ולקחו"</strong> — ללמד ש<strong>אפילו קטן דפסלי לך התם</strong> <small>[שפסלתי לך שם]</small> לענין אסיפת האפר, <strong>הכא</strong> <small>[כאן]</small> לגבי קידושו — <strong>כשר.</strong>
 ושואלים: <strong>אשה מנא ליה</strong> <small>[מנין לו]</small> לר' יהודה שהיא פסולה? — שנאמר: <strong>"ונתן"</strong> בלשון זכר — <strong>ולא "ונתנה". ורבנן</strong> מה טוענים הם כנגד הסבר זה? הם סבורים: <strong>אי כתב רחמנא</strong> <small>[אם היתה כותבת התורה]</small> <strong>"ולקח ונתן", הוה אמינא עד דשקיל חד ויהיב חד</strong> <small>[הייתי אומר</small> שאין הדבר כשר <small>עד שלוקח</small> אדם <small>אחד ונותן</small> למים <small>אחד,</small> אותו אדם<small>]</small> לכך <strong>כתב רחמנא</strong> <small>[כתבה התורה]</small> <strong>"ולקחו" —</strong>
 ללמד שאין הלקיחה והנתינה צריכים להיעשות על ידי אותו אדם דווקא. <strong>ואי כתב רחמנא</strong> <small>[ואם</small> היתה <small>כותבת התורה]</small> לשון אחידה <strong>"ולקחו ונתנו", הוה אמינא</strong> <small>[הייתי אומר]:</small> <strong>עד דשקלי תרי ויהבי תרי</strong> <small>[עד שלוקחים שנים ונותנים שנים],</small> שתהא המצוה בשנים דווקא, על כן <strong>כתב רחמנא</strong> <small>[כתבה התורה]</small> <strong>"ולקחו" "ונתן"</strong> (במדבר יט, יז), לומר ש<strong>אפילו</strong> אם <strong>שקלי תרי ויהיב חד</strong> <small>[אספו שנים ונתן אחד],</small> גם כשר.
 נאמר: <strong>"ולקח אזוב וטבל במים איש טהור"</strong> (במדבר יט, יח), <strong>לרבנן</strong> <small>[</small>לשיטת <small>חכמים]</small> ההדגשה היא: <strong>איש ולא אשה.</strong> ואילו המילה <strong>"טהור"</strong> באה <strong>להכשיר</strong> למלאכה זו אף <strong>את הקטן, ולר' יהודה: "איש"</strong> בא למעט — <strong>ולא קטן, "טהור" — להכשיר את האשה.</strong>
 <strong>מיתיבי</strong> <small>[מקשים</small> על כך<small>]</small> ממה ששנינו במשנה במסכת פרה: <strong>הכל כשרין להזות</strong> מי חטאת <strong>חוץ מטומטום ואנדרוגינוס ואשה, וקטן שיש בו דעת אשה מסייעתו ומזה.</strong>
## דף מג:
 <strong>ולא פליג</strong> <small>[חולק]</small> <strong>ר' יהודה,</strong> משמע שאף הוא מסכים לכך!
 <strong>אמר אביי: כיון</strong> ש<strong>אמר מר</strong> <small>[החכם]</small> שבכל פרשה זו <strong>משמע מוציא מיד משמע ומשמע ממילא,</strong> כלומר יש פסוקים שיש להבינם כמשמעם ויש כאלה שאפשר לדייק בהם ולהוציא מכללם דברים אחרים וכיון שכך ודאי שלא פירש ר' יהודה כדעת חכמים, ובודאי <strong>פליג</strong> <small>[חולק]</small> ולא היה צריך לומר לנו כן במפורש.
 נאמר: <strong>"והזה הטהר על הטמא"</strong> (במדבר יט, יט), ולכאורה הדגשת הכתוב במה שאמר <strong>"טהר"</strong> מיותרת <strong>—</strong> אלא <strong>מכלל שהוא טמא,</strong> כלומר: שמדובר באופן שהיה טמא בו ביום ורק עכשיו נטהר, ואם כן הרי איננו טהור מכל צד, שהרי עד שתעריב שמשו עדיין הוא טבול יום — אלא <strong>לימד על טבול יום שכשר בפרה,</strong> בעשייתה ובהזאתה.
 <strong>אמר ר' אסי: כי הוו בה</strong> <small>[כאשר היו עוסקין בה]</small> <strong>ר' יוחנן וריש לקיש</strong> בפרשת פרה בתורה <strong>לא מסקי מינה</strong> <small>[לא היו מעלין ממנה],</small> לא היו מחדשים בה, <strong>אלא כמאי דמסיק תעלא מבי כרבא</strong> <small>[כמו שמעלה השועל מן השדה החרוש]</small> שהוא ביטוי לדבר מועט ביותר, שכמעט אינו ניכר. <strong>אלא אמרי</strong> <small>[</small>היו <small>אומרים]:</small> <strong>"משמע מוציא מיד משמע ומשמע ממילא",</strong> וכך נדרשת כל הפרשה, וכיון שאין אחידות בדרשה אי אפשר לחדש בה דברים מדעתנו.
 <strong>תני תנא קמיה</strong> <small>[שנה חוזר המשניות לפני]</small> <strong>ר' יוחנן: כל השחיטות כשירות בזר, חוץ משל פרה</strong> אדומה. <strong>אמר ליה</strong> <small>[לו]</small> <strong>ר' יוחנן: פוק תני לברא</strong> <small>[לך ושנה בחוץ],</small> כלומר: זו איננה משנה הראויה להילמד בבית המדרש, כי <strong>לא מצינו</strong> בשום מקום <strong>שחיטה בזר</strong> שהיא <strong>פסולה.</strong>
 ומעירים: <strong>ור' יוחנן</strong> כל כך החזיק בשיטתו זו, ש<strong>לא מיבעיא לתנא דלא ציית</strong> <small>[לא די שלחוזר המשניות לא הקשיב]</small> <strong>אלא אפילו לרביה</strong> <small>[לרבו]</small> <strong>לא ציית</strong> <small>[הקשיב],</small> כלומר, אף שרבו החזיק בשיטה אחרת, הוא לא קיבל דבריו. ש<strong>אמר ר' יוחנן משום</strong> (משמו) של <strong>ר' שמעון בן יהוצדק: שחיטת פרה בזר פסולה.</strong> והוסיף ר' יוחנן: <strong>ואני אומר: כשירה,</strong> כי <strong>לא מצינו שחיטה שפסולה בזר.</strong>
 <big>א</big> שנינו במשנה: <strong>בא לו</strong> הכהן <strong>אצל פרו</strong> בפעם ה<strong>שניה</strong> והתוודה. שואלים: <strong>מאי שנא</strong> <small>[מה,</small> במה <small>שונה]</small> <strong>בוידוי ראשון שלא אמר</strong> בשעת הוידוי: <strong>"ובני אהרן עם קדושך" ומאי שנא</strong> <small>[ומה</small> במה <small>שונה]</small> <strong>בוידוי שני</strong> ש<strong>אמר</strong> בו: <strong>"ובני אהרן עם קדושך"?</strong>
 <strong>תנא דבי</strong> <small>[שנה</small> החכם <small>מבית</small> מדרשו<small>]</small> של <strong>ר' ישמעאל: כך היא מדת הדין נותנת,</strong> וכך ראוי — <strong>מוטב יבא זכאי ויכפר על החייב.</strong> שלאחר שהתוודה והתכפר לו לעצמו, ראוי הוא להתוודות ולכפר על אחרים. <strong>ואל יבא חייב ויכפר על החייב</strong> ולכן אינו מתוודה וידוי זה לכפרת בני אהרן עד שלא נתכפר עוונו שלו.
 <big>ב משנה</big> <strong>שחטו</strong> הכהן את הפר <strong>וקבל במזרק את דמו, ונותנו למי שהוא ממרס</strong> (בוחש) <strong>בו,</strong> והוא הממרס עומד <strong>על הרובד</strong> (שורת המרצפות) <strong>הרביעי שבהיכל,</strong> ומירוס זה נעשה <strong>כדי שלא יקרוש</strong> הדם עד שהכהן עושה עבודות אחרות. <strong>נטל מחתה</strong> (כלי לגחלים) <strong>ועלה לראש המזבח ופנה גחלים</strong> העליונות <strong>אילך ואילך וחותה</strong> במחתה <strong>מן</strong> הגחלים <strong>המעוכלות הפנימיות, וירד והניחה</strong> את המחתה עם הגחלים <strong>על הרובד הרביעי שבעזרה.</strong>
 ומעירים: ו<strong>בכל יום היה חותה</strong> המקטיר את הקטורת במחתה <strong>של כסף, ומערה</strong> (ושופך) משם את הגחלים <strong>בתוך</strong> מחתה <strong>של זהב, והיום</strong> יום הכיפורים היה הכהן הגדול <strong>חותה בשל זהב ובה היה מכניס.</strong>
 <strong>בכל יום</strong> היתה המחתה <strong>של ארבעת קבין, ומערה</strong> את הגחלים שבתוכה <strong>לתוך</strong> מחתה של <strong>שלשת קבין והיום חותה בשלשת קבין ובה היה מכניס. ר' יוסי אומר</strong> בשינוי מה: <strong>בכל יום חותה בשל סאה</strong> שהיא ששה קבין <strong>ומערה בתוך שלשת קבין, והיום חותה בשלשת קבין ובה היה מכניס.</strong>
 ועוד שינוי: <strong>בכל יום היתה</strong> המחתה <strong>כבדה, והיום קלה. בכל יום היתה ידה</strong> (ידיתה) <strong>קצרה, והיום ארוכה</strong> יותר כדי יוכל להסתייע אף בזרועו. <strong>בכל יום היתה זהבה ירוק והיום</strong> היה זהבה מסיג שונה והיה צבעו <strong>אדום</strong> שהוא קל יותר. אלו <strong>דברי ר' מנחם.</strong>
 <strong>בכל יום מקריב</strong> לקטורת <strong>פרס</strong> (חצי מנה) קטורת <strong>בשחרית ופרס בין הערבים, והיום מוסיף</strong> ומקטיר גם <strong>מלא חפניו</strong> קטורת בקודש הקדשים. <strong>בכל יום היתה</strong> הקטורת <strong>דקה</strong> כמצווה בתורה, <strong>והיום דקה מן הדקה.</strong>
 <strong>בכל יום כהנים עולין במזרחו של כבש ויורדין במערבו</strong> שיהא הבדל בין עליה וירידה <strong>והיום כהן גדול עולה באמצע</strong> הכבש <strong>ויורד באמצע. ר' יהודה אומר:</strong> בכך לא היה שינוי, כי <strong>לעולם כהן גדול עולה באמצע ויורד באמצע</strong> מפני כבודו.
 <strong>בכל יום כהן גדול מקדש ידיו ורגליו מן הכיור</strong> כשאר הכהנים <strong>והיום מן הקיתון של זהב</strong> שלא יטרח. <strong>ר' יהודה אומר: לעולם כהן גדול מקדש ידיו ורגליו מן הקיתון של זהב</strong> מפני כבודו.
 <strong>בכל יום היו שם</strong> על המזבח <strong>ארבע מערכות</strong> (ערימות מסודרות) של עצים <strong>והיום חמש</strong> מערכות, אלו <strong>דברי ר' מאיר. ר' יוסי אומר: בכל יום</strong> היו <strong>שלש</strong> מערכות עצים בלבד <strong>והיום ארבע. ר' יהודה אומר: בכל יום</strong> היו <strong>שתים, והיום שלש.</strong>
 <big>ג גמרא</big> על האמור במשנה שהיה כהן ממרס על הרובד הרביעי שבהיכל מקשים: <strong>והכתיב</strong> <small>[והרי נאמר]:</small> <strong>"וכל אדם לא יהיה באהל מועד</strong> בבואו לכפר בקודש עד צאתו<strong>"</strong> (ויקרא טז, יז)! <strong>אמר רב יהודה: תני</strong> <small>[שנה]</small> רובד הרביעי <strong>של היכל,</strong> כלומר לא בתוך ההיכל עצמו היה הכהן עומד, אלא מחוץ לו, שהיה מניח את המזרק על הרובד הרביעי שביציאה מן ההיכל כלפי חוץ.
 <strong>תנו רבנן</strong> <small>[שנו חכמים]:</small> נאמר: <strong>"וכל אדם לא יהיה באהל מועד"</strong> (ויקרא טז, יז)
## דף מד.
 <strong>יכול אפילו בעזרה</strong> לא יהא אדם עומד בשעת הקטרת הקטורת <strong>תלמוד לומר: "באהל מועד"</strong> (ויקרא טז, יז), לומר: בתוך הבית עצמו אסור, אבל אין איסור שהייה בעזרה. <strong>אין לי אלא</strong> שיש דין זה <strong>באהל מועד שבמדבר,</strong> ב<strong>שילה ובית עולמים</strong> (בבית המקדש, שקדושתו לעולם) <strong>מנין? תלמוד לומר: "בקדש"</strong> (ויקרא טז, יז), משמע: בכל מקום הקודש, בכל מקום שיהא.
 <strong>אין לי אלא בשעת הקטרה</strong> שאסור להיות בהיכל, <strong>בשעת מתן דמים מנין? תלמוד לומר: "בבאו לכפר"</strong> (ויקרא טז, יז) ואין כפרה אלא במתן דם. <strong>אין לי אלא</strong> שאסור להיות שם בשעת <strong>כניסתו</strong> של הכהן אל הקודש, בשעת <strong>יציאתו מנין? תלמוד לומר: "עד צאתו"</strong> (ויקרא טז, יז).
 נאמר בפסוק: <strong>"וכפר בעדו ובעד ביתו ובעד כל קהל ישראל"</strong> (ויקרא טז, יז), ללמד: <strong>כפרתו קודמת לכפרת ביתו, כפרת ביתו קודמת לכפרת אחיו הכהנים, כפרת אחיו הכהנים קודמת לכפרת כל קהל ישראל.</strong>
 <big>א</big> ומעתה מפרשים ברייתא זו. <strong>אמר מר</strong> <small>[החכם]:</small> <strong>"אין לי אלא בשעת הקטרה".</strong> ושואלים: <strong>מאי משמע</strong> <small>[מה,</small> כיצד <small>משמע]</small> דברים אלה בכתוב? שהרי אין כתוב זה מדבר אלא מענין הזאת הדם ולא מענין הקטרת הקטורת! <strong>אמר רבא, וכן אמר ר' יצחק בר אבדימי, וכן אמר ר' אלעזר: אמר קרא</strong> <small>[הכתוב]:</small> <strong>"וכפר בעדו ובעד ביתו ובעד כל קהל ישראל"</strong> (ויקרא טז, יז) <strong>איזהו כפרה ששוה לו ולביתו ולאחיו הכהנים ולכל קהל ישראל,</strong> שאין בה חילוק ממדרגה למדרגה כבשאר הקרבנות — <strong>הוי אומר זה הקטרת הקטורת.</strong>
 ותוהים: והאם <strong>קטורת מכפרת?</strong> שאכן נזכרה לשון כפרה בכתוב המדבר מענין הקרבנות, אולם האם קטורת שלא נזכר בה לשון זה, אף היא מכפרת? ומשיבים: <strong>אין</strong> <small>[כן],</small> <strong>דהא תני</strong> <small>[שהרי שנה]</small> <strong>ר' חנניא: למדנו לקטורת שמכפרת</strong> ממה <strong>שנאמר: "ויתן את הקטרת ויכפר על העם"</strong> (במדבר יז, יב) <strong>ותנא דבי</strong> <small>[ושנה</small> החכם <small>מבית</small> מדרשו<small>]</small> של <strong>ר' ישמעאל: על מה קטורת מכפרת — על לשון הרע,</strong> ומדוע? — <strong>יבא דבר שבחשאי</strong> הקטרת הקטורת הנעשית כבהסתר בתוך ההיכל, <strong>ויכפר על מעשה חשאי</strong> של לשון הרע שמספרים בדרך כלל בחדרי חדרים.
 ב<strong>תנן התם</strong> <small>[שנינו שם]:</small> <strong>פורשין מבין האולם ולמזבח בשעת הקטרה. אמר ר' אלעזר: לא שנו</strong> הלכה זו <strong>אלא בשעת הקטרה</strong> של קטורת <strong>בהיכל, אבל בשעת הקטרה</strong> שמקטיר הכהן הגדול ביום הכיפורים <strong>לפני ולפנים</strong> (בקודש הקדשים), באותה שעה הכהנים <strong>מהיכל פרשי</strong> <small>[פורשים]</small> ויוצאים, אולם <strong>מבין האולם ולמזבח לא פרשי</strong> <small>[אינם פורשים].</small>
 <strong>מתיב</strong> <small>[מקשה]</small> על כך <strong>רב אדא בר אהבה, ואמרי לה כדי</strong> <small>[ויש אומרים סתם]</small> כלומר שונים קושיה זו בלא שם אומרה: שנינו: <strong>ר' יוסי אומר: כשם שפורשין מבין האולם ולמזבח בשעת הקטרה — כך פורשין בשעת מתן</strong> דם <strong>פר כהן משיח</strong> המכפר על שהורה לעצמו בשוגג הלכה שיסודה בטעות ואף נהג כן למעשה <strong>ופר העלם דבר של ציבור</strong> על הוראה מוטעית שהורו ראשי העדה לציבור בשוגג ונהג הציבור כפי הוראתם <strong>ושעירי עבודה זרה,</strong> שעבדו הציבור עבודה זרה בהוראת בית דין.
 אם כן, <strong>הא</strong> <small>[הרי]</small> מעתה <strong>מה מעלה יש</strong> אם כן <strong>בין ההיכל לבין האולם ולמזבח? אלא, שבהיכל פורשין בין בשעת הקטרה ובין שלא בשעת הקטרה,</strong> כלומר: אלא בשעת מתן דמים בפנים, <strong>ומבין האולם ולמזבח אין פורשין אלא בשעת הקטרה</strong> בלבד, אבל לא בשעת מתן דמים.
 ונדייק מכאן: <strong>בשעת הקטרה מיהא פרשי</strong> <small>[על כל פנים פורשים</small> הם<small>],</small> <strong>מאי לאו</strong> <small>[האם לא]</small> מדובר אפילו <strong>בשעת הקטרה</strong> ש<strong>לפני ולפנים</strong> (בקודש הקדשים)?
 ודוחים: <strong>לא, בשעת הקטרה</strong> של <strong>היכל</strong> פורשים. ומקשים: <strong>אי הכי</strong> <small>[אם כך]</small> <strong>הא</strong> <small>[זה</small> הביטוי<small>]</small> <strong>"מה מעלה" ותו</strong> <small>[ויותר]</small> <strong>לא</strong> אינו במקומו, שהרי אם מדובר בהקטרה שלפני ולפנים <strong>הא איכא</strong> <small>[הרי יש]</small> גם כן את <strong>הא</strong> <small>[זו]</small> ה<strong>מעלה</strong> של פרישה: ש<strong>אילו</strong> מן ה<strong>היכל פרשי</strong> <small>[פורשים]</small> הם <strong>בין בשעת הקטרה דידיה</strong> <small>[שלו],</small> שהוא מקטיר בהיכל, <strong>בין בשעת הקטרה</strong> ש<strong>לפני ולפנים, ואילו מבין האולם ולמזבח לא פרשי</strong> <small>[פורשים]</small> הם <strong>אלא בשעת הקטרה</strong> שב<strong>היכל!</strong>
 ומשיבים: אכן זאת <strong>הא קתני</strong> <small>[הרי כבר שנה]</small> וכך יש להבין: <strong>אלא</strong> ש<strong>בהיכל פורשין בין בשעת הקטרה</strong> בהיכל <strong>ובין שלא בשעת הקטרה</strong> בהיכל אלא לפני ולפנים, ואילו <strong>מבין האולם ולמזבח אין פורשין</strong>
## דף מד:
 <strong>אלא בשעת הקטרה.</strong>
 ומקשים עוד: <strong>והא איכא</strong> <small>[והרי יש]</small> עוד את <strong>הא</strong> <small>[זו]</small> ה<strong>מעלה,</strong> ש<strong>אילו מהיכל פרשי</strong> <small>[פורשים]</small> הם <strong>בין בקדושה דידיה</strong> <small>[שלו],</small> כלומר: בהקטרת קטורת בו <strong>בין בקדושה,</strong> כלומר: בהקטרת קטורת של <strong>לפני ולפנים, ואילו מבין האולם ולמזבח לא פרשי</strong> <small>[פורשים]</small> הם <strong>אלא בקדושה</strong> של הקטרת הקטורת ב<strong>היכל! אמר רבא:</strong> אין להקשות מכאן, כי <strong>שם פרישה אחת היא</strong> שכיון שיש פרישה בכלל, שוב אין מחלקים בפרטיה.
 ומוסיפים לדון באותה ברייתא: <strong>אמר מר</strong> <small>[החכם]</small> כשם שפורשים בשעת הקטרת הקטורת ביום הכיפורים <strong>כך פורשין בשעת מתן</strong> דם <strong>פר כהן משיח, ופר העלם דבר של צבור, ושעירי עבודה זרה</strong> שנותנים מדמם לפנים. ושואלים: <strong>מנא לן</strong> <small>[מניין לנו]</small> שכן הוא? <strong>אמר ר' פדת: אתיא</strong> <small>[בא,</small> נלמד הדבר<small>]</small> מגזירה שוה <strong>"כפרה" "כפרה" מיום הכפורים</strong> שאף באלה נאמרה כפרה ומתן דמם לפנים.
 <big>א</big> <strong>אמר רב אחא בר אהבה: שמע מינה</strong> <small>[למד מכאן]</small> כי אותן ה<strong>מעלות,</strong> הבדלי דרגות הקדושה, שהוזכרו במשנה במסכת כלים (פ"א מ"ח) שבין חלקי המקדש ועזרותיו, ודאי <strong>דאורייתא</strong> <small>[מ</small>דין <small>תורה]</small> הם <strong>והכי גמירי להו</strong> <small>[וכך למודים הם]</small> במסורת, ואינם רק ענין של מבנה המקדש.
 <strong>דאי סלקא דעתך</strong> <small>[שאם עולה על דעתך]</small> שחלוקות אלה של דרגות הקדושה הן <strong>דרבנן</strong> <small>[מדברי סופרים]</small> אם כן <strong>מאי שנא</strong> <small>[במה שונה]</small> שגזרו שיצאו מ<strong>בין האולם ולמזבח?</strong> אם תאמר <strong>דילמא מיקרו ועיילי</strong> <small>[שמא יזדמנו ויכנסו</small> פנימה<small>]</small> אל ההיכל בשעת הקטרה — אם כן מ<strong>כולה</strong> של ה<strong>עזרה נמי נפרשו</strong> <small>[גם כן יפרשו],</small> <strong>דילמא מיקרו ועיילי</strong> <small>[שמא יזדמנו ויכנסו]</small> בטעות!
 ודוחים: מכאן אין הוכחה, <strong>בין האולם ולמזבח כיון דלא מפסיק מידי</strong> <small>[שאין מפסיק דבר]</small> ביניהם, לכך <strong>לא מינכרא מילתא</strong> <small>[ניכר הדבר]</small> ויכולים לטעות וליכנס, אבל <strong>עזרה כיון דאכא</strong> <small>[שישנו]</small> <strong>מזבח החיצון</strong> שהוא <strong>מפסיק</strong> בין עזרת כהנים וההיכל — <strong>מינכרא מילתא</strong> <small>[ניכר הדבר],</small> ואין נכנסים שם.
 <strong>אמר רבא</strong> דבר אחר: <strong>שמע מינה</strong> <small>[למד מכאן]:</small> כי <strong>קדושת אולם</strong> וקדושת ה<strong>היכל חדא מילתא</strong> <small>[דבר אחד]</small> <strong>היא,</strong> ואין חילוקי מדרגות בקדושתם. <strong>דאי סלקא דעתך</strong> <small>[שאם עולה בדעתך]</small> לומר כי בעיקרן <strong>שתי קדושות</strong> נבדלות <strong>נינהו</strong> <small>[הן],</small> אם כן נמצא כי הפרישה מן ה<strong>אולם גופיה</strong> <small>[עצמו]</small> <strong>גזירה</strong> היא, שהרי איננו קדוש בקדושת ההיכל <strong>וניקום</strong> <small>[ואנו נבוא]</small> <strong>ונגזור גזירה לגזירה</strong> שגם בין האולם ולמזבח, שהוא רחוק ממנו יותר, אסור יהיה להכנס?!
 ודוחים: <strong>לא,</strong> אפשר לומר אחרת: <strong>אולם ובין האולם ולמזבח חדא קדושה</strong> <small>[קדושה אחת]</small> <strong>היא,</strong> ואילו <strong>היכל ואולם שתי קדושות</strong> הם וגזרו על האולם ועל בין האולם למזבח משום היכל, ואין הוכחה איפוא לדברי רבא.
 <big>ב</big> שנינו במשנה כי <strong>בכל יום היה חותה</strong> הכהן גחלים במחתה <strong>של כסף</strong> ומערה בשל זהב. ושואלים: <strong>מאי טעמא</strong> <small>[מה טעם]</small> אין חותים בכל יום במחתות זהב? ומשיבים: <strong>התורה חסה על ממונן של ישראל</strong> ומכיון שבעבודה זו נשחקת המחתה, לכך מוטב שהדבר ייעשה במחתת כסף שהיא זולה מזו של הזהב.
 <big>ג</big> שנינו עוד במשנה כי <strong>"והיום חותה בשל זהב ובה היה מכניס".</strong> ושואלים: <strong>מאי טעמא</strong> <small>[מה הטעם]?</small> <strong>משום חולשא</strong> <small>[חולשתו]</small> של ה<strong>כהן גדול</strong> שצריך לעשות לבדו את כל העבודה ביום הצום, ולכך דאגו שימעט ככל שאפשר ולא יטרח יותר מן הצריך.
 <big>ד</big> עוד שנינו במשנה כי <strong>בכל יום</strong> היה חותה במחתה <strong>של ארבעת קבין</strong> ומערה לתוך של שלושה. <strong>תנא</strong> <small>[שנה</small> החכם<small>]</small> בתוספתא: <strong>נתפזרו לו קב גחלים</strong> יתירות שהיו במחתה ראשונה יותר מבשניה, היה <strong>מכבדן</strong> (מטאטא אותם) <strong>לאמה</strong> (לתעלת המים) העוברת במקדש ויוצאת לנחל קדרון.
 <strong>תני חדא</strong> <small>[שנה</small> החכם בברייתא <small>אחת]:</small> שנתפזר לו <strong>קב, ותני אידך</strong> <small>[ושנויה</small> ברייתא <small>אחרת]:</small> שנתפזרו <strong>קביים</strong> (שני קבים). ומעירים: <strong>בשלמא הך דתני</strong> <small>[נניח זה</small> החכם <small>ששנה]</small> ש<strong>קב</strong> היה מתפזר — שיטה זו <strong>כרבנן</strong> <small>[כחכמים]</small> שאומרים שהיה לוקח במחתה של ארבעה קבים ומערה לתוך של שלשה. <strong>אלא הך דתני</strong> <small>[</small>ברייתא <small>זו ששנה</small> בה<small>]</small> שנתפזרו שם <strong>קביים</strong> של גחלים, <strong>מני</strong> <small>[</small>כשיטת <small>מי היא]?</small> <strong>לא רבנן</strong> <small>[חכמים]</small> <strong>ולא</strong> כשיטת <strong>ר' יוסי,</strong> שהרי ר' יוסי אמר שבסאה, שהיא ששה קבין, היה חותה ולחשבון זה היו צריכים להתפזר שלשה קבין גחלים!
 <strong>אמר רב חסדא:</strong> שיטה זו שיטת <strong>ר' ישמעאל בנו של ר' יוחנן בן ברוקה היא, דתניא</strong> <small>[ש</small>כן <small>שנינו</small> בברייתא<small>]:</small> <strong>ר' ישמעאל בנו של ר' יוחנן בן ברוקה אומר: בשל קביים היה מכניס,</strong> ובין ארבעה קבים לשל קביים נשארו קביים עודף והם שהיו מתפזרות.
 <strong>רב אשי אמר: אפילו תימא</strong> <small>[תאמר]</small> כי ברייתא זו כשיטת <strong>ר' יוסי</strong> היא, <strong>והכי קאמר</strong> <small>[וכך אמר]:</small> <strong>בכל יום היה חותה בשל סאה מדברית,</strong> שהיא המידה שהיתה נהוגה במדבר והיתה של שישה קבין, <strong>ומערה</strong> את אותה סאה <strong>לתוך שלשת קבין</strong> לפי המידות ה<strong>ירושלמיות</strong> והסאה הירושלמית הריהי בת חמישה קבין ולפי זה נמצא כי ההבדל ביניהם הוא רק של שני קבין.
 <big>ה</big> שנינו במשנה כי <strong>בכל יום היתה</strong> המחתה <strong>כבידה והיום קלה. תנא</strong> <small>[שנה</small> החכם<small>]</small> <strong>בכל יום היתה גלדה</strong> (דופנה) <strong>עבה, והיום</strong> היה <strong>רך</strong> ודק. <strong>בכל יום היתה</strong> ידיתה <strong>קצרה והיום ארוכה. מאי טעמא</strong> <small>[מה הטעם] —</small> <strong>כדי שתהא זרועו של כהן גדול מסייעתו</strong> שיוכל לא רק להחזיקה בכף ידו אלא גם להשעינה על זרועו.
 <strong>תנא</strong> <small>[שנה</small> החכם<small>]</small> <strong>בכל יום לא היה לה</strong> בראשה <strong>ניאשתיק</strong> (טבעת שהיתה מקשקשת ומשמיע קול), כדי לקיים מה שנאמר "ונשמע קולו בבואו אל הקודש" (שמות כח, לו) <strong>והיום היה לה ניאשתיק.</strong> אלו <strong>דברי בן הסגן,</strong> שמסורת היתה בידו גם על הבדל זה.
 <big>ו</big> שנינו במשנה ש<strong>בכל יום היה זהבה ירוק</strong> והיום אדום. <strong>אמר רב חסדא: שבעה</strong> מיני <strong>זהבים הן; זהב, וזהב טוב, וזהב אופיר</strong> (מלכים א' י, יא) <strong>וזהב מופז</strong> (מלכים א' י, יח) <strong>וזהב שחוט</strong> (מלכים א' י, יז) <strong>וזהב סגור</strong> (מלכים א' י, כא) <strong>וזהב פרוים</strong> (דברי הימים ב' ג, ו). ומפרטים: חלוקה זו בין <strong>זהב וזהב טוב</strong> למדנו מן הכתוב <strong>"וזהב הארץ ההוא טוב"</strong> (בראשית ב, יב) ללמדנו שיש מין זהב הקרוי זהב טוב, המשובח משאר מינים. <strong>זהב אופיר</strong> — הוא זהב <strong>דאתי</strong> <small>[שבא]</small> <strong>מאופיר. זהב מופז</strong>
## דף מה.
 <strong>שדומה לפז</strong> (כעין צבע המרגלית). <strong>זהב שחוט</strong> — הוא זהב שמפני רכותו הוא <strong>נטוה כחוט. זהב סגור</strong> נקרא כן — משום <strong>שבשעה שנפתח</strong> מקום לקנות בו סוג זהב זה <strong>כל החנויות</strong> האחרות שנמכר בהן מיני זהב אחרים <strong>נסגרות. זהב פרוים</strong> — זהב אדום, <strong>שדומה לדם הפרים.</strong>
 <strong>רב אשי אמר:</strong> לא שבעה מיני זהב אלא <strong>חמשה הן,</strong> אותם שמנינו. <strong>וכל חד וחד</strong> <small>[אחד ואחד]</small> ממינים הללו <strong>אית ביה זהב</strong> <small>[יש בו],</small> <strong>וזהב טוב</strong> שהוא מין מובחר יותר. <strong>תניא נמי הכי</strong> <small>[שנויה</small> ברייתא <small>גם כן כך]</small> לענין זהב פרוים: <strong>בכל יום היה זהבה ירוק והיום אדום, והיינו זהב פרוים</strong> ש<strong>דומה לדם הפרים.</strong>
 <big>א</big> שנינו במשנה בענין הקטורת, ש<strong>בכל יום</strong> היה <strong>מקריב פרס</strong> (חצי מנה) <strong>בשחרית</strong> ופרס בין הערבים והיום מוסיף מלא חפניו. <strong>בכל יום היתה</strong> הקטורת <strong>דקה והיום דקה מן הדקה. תנו רבנן</strong> <small>[שנו חכמים]:</small> נאמר ביום הכיפורים: <strong>"</strong>קטורת סמים <strong>דקה"</strong> (ויקרא טז, יב) <strong>מה תלמוד לומר? והלא כבר נאמר</strong> בקטורת: <strong>"ושחקת ממנה הדק"</strong> (שמות ל, לו), הרי שהקטורת דקה היא! <strong>אלא להביא</strong> וללמד שביום הכיפורים יש צורך שתהא הקטורת <strong>דקה מן הדקה.</strong>
 <big>ב</big> שנינו במשנה כי <strong>בכל יום</strong> ה<strong>כהנים עולין במזרחו של כבש.</strong> ש<strong>אמר מר</strong> <small>[החכם]:</small> <strong>כל פינות</strong> (פניות) <strong>שאתה פונה לא יהו אלא דרך ימין</strong> ולצד <strong>מזרח,</strong> ולכן היו עולין מן המזרח. וכשיורדים שוב היו פונים לצד ימין — והוא למערב הכבש.
 <big>ג</big> עוד שנינו במשנה: <strong>והיום עולין באמצע ויורדין באמצע. מאי טעמא</strong> <small>[מהו הטעם] —</small> <strong>משום כבודו</strong> של <strong>כהן גדול</strong> שלא יהלך מן הצד, אלא באמצע.
 <big>ד</big> שנינו במשנה כי <strong>בכל יום כהן גדול מקדש ידיו ורגליו מן הכיור.</strong> והיום מקיתון זהב, <strong>מאי טעמא</strong> <small>[מהו הטעם] —</small> <strong>משום כבודו של כהן גדול.</strong>
 <big>ה</big> במשנה שנינו ש<strong>בכל יום היו שם</strong> על המזבח <strong>ארבע מערכות</strong> עצים וביום הכיפורים היו חמש מערכות, וכן דעות נוספות בדבר. <strong>תנו רבנן</strong> <small>[שנו חכמים]</small> בתוספתא: <strong>בכל יום היו שתים מערכות</strong> עצים על המזבח <strong>והיום שלש.</strong> ואלו הן: <strong>אחת מערכה גדולה, ואחת מערכה שניה של</strong> גחלים לצורך <strong>קטורת, ואחת</strong> מערכת מיוחדת של עצים <strong>שמוסיפין בו ביום</strong> לצורך הקטורת שלפני ולפנים, אלו <strong>דברי ר' יהודה.</strong>
 <strong>ר' יוסי אומר: בכל יום</strong> היו <strong>שלש</strong> מערכות, <strong>והיום ארבע.</strong> כיצד? <strong>אחת של מערכה גדולה, ואחת מערכה שניה של קטורת, ואחת</strong> מערכה מיוחדת <strong>של קיום האש</strong> שאם מתעמעמת אש המערכה הגדולה, מוסיפים לה ממערכה זו כדי להגביר את האש, <strong>ואחת שמוסיפין בו ביום.</strong>
 <strong>ר' מאיר אומר: בכל יום</strong> היו על המזבח <strong>ארבע</strong> מערכות עצים, <strong>והיום חמש.</strong> והן: <strong>אחת מערכה גדולה, ואחת של מערכה שניה של קטורת, ואחת של קיום האש,</strong> ועוד <strong>אחת</strong> שהיתה מערכה מיוחדת <strong>לאיברים ופדרים</strong> שמאתמול <strong>שלא נתעכלו</strong> (נשרפו) על המזבח <strong>מבערב</strong> כל הלילה והיו עושים עוד מערכה מיוחדת לשרפם. <strong>ואחת שמוסיפין בו ביום.</strong>
 ושואלים: <strong>דכולי עלמא מיהת</strong> <small>[על כל פנים לדעת הכל]</small> <strong>תרתי אית להו</strong> <small>[שתים יש להם],</small> שהכל מודים שבכל יום יש לפחות שתי מערכות, <strong>מנלן</strong> <small>[מנין לנו]</small> דבר זה? ומשיבים: <strong>אמר קרא</strong> <small>[הכתוב]:</small> <strong>"היא העלה על מוקדה על המזבח כל הלילה"</strong> (ויקרא ו, ב) — <strong>זו מערכה גדולה,</strong> ונאמר עוד: <strong>"ואש המזבח תוקד בו"</strong> (ויקרא ו, ב) — <strong>זו מערכה שניה של קטורת,</strong> שהרי נאמרה פעמיים "אש המזבח". ושואלים: <strong>ור' יוסי</strong> מערכה נוספת ל<strong>קיום האש מנא ליה</strong> <small>[מנין לו]?</small> ומשיבים: <strong>נפקא ליה</strong> <small>[יוצא לו</small> הדבר<small>]</small> ממה שנאמר: <strong>"והאש על המזבח תוקד בו"</strong> (ויקרא ו, ה) להוסיף עוד יקידה אחת, ולומר שיש צורך בעוד מערכה שאינה משמשת אלא ליקידת האש.
 ושואלים: <strong>ור' יהודה</strong> הסובר שלא היו בכל יום אלא שתי מערכות בלבד, מה לומד הוא מפסוק נוסף זה? ומשיבים: לדעתו, <strong>ההוא</strong> <small>[אותו</small> כתוב נוסף<small>]</small> לענין <strong>הצתת</strong> <small>[הדלקת]</small> ה<strong>אליתא,</strong> שהם קיסמי עץ דקים שבאמצעותם מדליקים את אש המערכה <strong>הוא דאתא</strong> <small>[שבא]</small> ללמד. <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>היה ר' יהודה אומר: מניין להצתת</strong> <small>[הדלקת]</small> ה<strong>אליתא שלא תהא</strong> נעשית <strong>אלא בראשו של</strong> ה<strong>מזבח</strong> ולא ידליקנה למטה ויעלה? — <strong>תלמוד לומר: "והאש על המזבח תוקד בו"</strong> (ויקרא ו, ה) — לומר שאותה אש שמביאים צריכה להיות מוצתת על המזבח עצמו. <strong>אמר ר' יוסי: מניין שעושה מערכה לקיום אש — תלמוד לומר: "והאש על המזבח תוקד בו"</strong> (ויקרא ו, ה).
 ושואלים: <strong>ור' יוסי הצתת אליתא</strong> שתהא בראש המזבח <strong>מנא ליה</strong> <small>[מנין לו]?</small> ומשיבים: <strong>נפקא ליה</strong> <small>[יוצא לו</small> הדבר<small>]</small> <strong>מהיכא דנפקא ליה</strong> <small>[מהיכן,</small> מאותו מקור <small>שיוצא לו, ש</small>נלמד הדבר<small>]</small> לשיטת <strong>ר' שמעון. דתניא</strong> <small>[ש</small>כן <small>שנינו</small> בברייתא<small>]:</small> נאמר: <strong>"ונתנו בני אהרן הכהן אש על המזבח"</strong> (ויקרא א, ז) — <strong>לימד על הצתת</strong> ה<strong>אליתא שלא תהא אלא בכהן כשר</strong> לעבודה, <strong>ובכלי שרת</strong> (בבגדי כהונה). אלו <strong>דברי ר' יהודה. אמר לו ר' שמעון:</strong> דבר זה לא נצרך, <strong>וכי תעלה על דעתך שזר קרב לגבי מזבח</strong> לעבודה כלשהי? <strong>אלא לימד</strong> פסוק זה <strong>על הצתת אליתא שלא תהא אלא בראשו של מזבח.</strong>
 ושואלים: <strong>ור' יהודה</strong> מה עונה הוא על טענה זו? ומשיבים: לדעתו, <strong>אי מהתם</strong> <small>[אם משם]</small> בלבד <strong>הוה אמינא</strong> <small>[הייתי אומר]</small> <strong>קאי אארעא ועביד במפוחא</strong> <small>[עומד הוא על הארץ ועושה במפוח],</small> כדי שתדלק האש בראש המזבח, על כן <strong>קא משמע לן</strong> <small>[השמיע לנו]</small> כתוב נוסף "על", שההצתה עצמה צריכה להיות בראש המזבח.
 ושואלים עוד: <strong>ור' מאיר</strong> הסבור כי <strong>איברים ופדרים שלא נתעכלו מבערב</strong> עושים להם מערכה נוספת, <strong>מנא ליה</strong> <small>[מנין לו]?</small> ומשיבים: <strong>נפקא ליה</strong> <small>[יוצא לו</small> הדבר<small>]</small> ממה שנאמר: <strong>"ואש",</strong> וא"ו זה בא לרבות עוד מערכה נוספת של אש. ומסבירים: <strong>ורבנן</strong> <small>[וחכמים]</small> האחרים שאינם דורשים כן — <strong>וא"ו לא דרשי</strong> <small>[דורשים]</small> כאן לרבות מערכה שלימה נוספת.
 ושואלים: <strong>ורבנן</strong> <small>[ו</small>לדעת <small>חכמים],</small> אותם <strong>איברים ופדרים שלא נתעכלו מבערב מאי עביד להו</strong> <small>[מה עושה הוא בהם]</small> והיכן שורפם? ומשיבים: <strong>מהדר להו</strong> <small>[מחזיר אותם]</small> <strong>למערכה גדולה</strong> ושם מסתיים תהליך שריפתם. <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>מניין לאיברים ופדרים שלא נתעכלו מבערב</strong>
## דף מה:
 <strong>שסודרן על גבי מזבח, ואם אין מחזיקן</strong> המקום שם, שהוא צר מלהכיל את כולם, <strong>שסודרן על הכבש או על גבי סובב</strong> הבליטה סביב למזבח, <strong>עד שיעשה מערכה גדולה</strong> שנית, <strong>וסודרן</strong> עליה? — <strong>תלמוד לומר: "אשר תאכל האש את העלה על המזבח"</strong> (ויקרא ו, ג), לומר: אותם דברים שכבר אכלתם האש מונחים על המזבח.
 ושואלים: <strong>ור' מאיר</strong> מה לומד הוא מכאן? ומשיבים: לדעתו יש ללמוד מכתוב זה כי <strong>עיכולי עולה,</strong> כלומר אברי העולה שהתחילו להתעכל באש ומפני גודל החום פקעו ונפלו למטה <strong>אתה מחזיר</strong> ומעלה אותם שוב על המזבח, <strong>ואי אתה מחזיר עיכולי קטורת</strong> שנפלו ממזבח הפנימי. <strong>דתני</strong> <small>[כפי ששנה]</small> <strong>ר' חנניא בר מניומי בדבי</strong> <small>[</small>בשם <small>מבית</small> מדרשו<small>]</small> של <strong>ר' אליעזר בן יעקב:</strong> נאמר: <strong>"אשר תאכל האש את העלה על המזבח"</strong> (ויקרא ו, ג) — ללמד: <strong>עיכולי עולה אתה מחזיר, ואי אתה מחזיר עיכולי קטורת.</strong>
 ומעתה שואלים שאלה כללית, <strong>דכולי עלמא מיהת</strong> <small>[לדעת הכל על כל פנים]</small> מערכה זו ש<strong>מוסיפין בו ביום אית להו</strong> <small>[יש להם],</small> שלכל הדעות מוסיפים עוד מערכת מיוחדת ליום הכיפורים, ושואלים: <strong>מנא להו</strong> <small>[מנין להם]</small> דבר זה? ומשיבים: <strong>נפקא להו</strong> <small>[יוצא להם]</small> ממה שנאמר: <strong>"והאש"</strong> (ויקרא ו, ג) שיש בו לשון תוספת יתרה. <strong>ואפילו למאן דלא דריש</strong> <small>[לדעת מי שאינו דורש]</small> <strong>"וא"ו"</strong> יתירה ללמוד שיש להוסיף דבר מה, אולם <strong>"וא"ו"</strong> וכן <strong>"ה"א"</strong> הבאים יחד <strong>דריש</strong> <small>[דורש]</small> ולומד מכאן שיש להוסיף.
 ושואלים <strong>"אש תמיד"</strong> שנאמר באותו כתוב <strong>למאי אתא</strong> <small>[למה בא]</small> ללמדנו? ומשיבים: <strong>מיבעי ליה לכדתניא</strong> <small>[נחוץ הוא</small> הדבר <small>לכפי ששנינו</small> בברייתא<small>]:</small> נאמר: <strong>"אש תמיד תוקד על המזבח לא תכבה"</strong> (ויקרא ו, ו) — <strong>לימד על מערכה שניה של</strong> ה<strong>קטורת שלא תהא אלא על מזבח החיצון</strong> ולא במקום אחר.
 <strong>אש</strong> שעושים לצורך <strong>מחתה</strong> של גחלי הקטורת שמכניסים לקודש הקדשים ביום הכיפורים ואש שעושים להדליק את ה<strong>מנורה מניין</strong> שאף היא תהיה מן המזבח? ומשיבים: לכאורה <strong>ודין הוא,</strong> כלומר: דבר זה אפשר ללמוד בדרך ההגיון: <strong>נאמרה אש בקטורת ונאמרה אש במחתה ומנורה, מה להלן</strong> אש הקטורת היא מ<strong>על מזבח החיצון אף כאן</strong> האש שלצורך מחתה ומנורה, <strong>על מזבח החיצון.</strong>
 אולם לכאורה יש מקום גם לטענה הפוכה, <strong>או כלך</strong> (לך) וחשוב את הדברים <strong>לדרך זו: נאמרה</strong> הצתת <strong>אש בקטורת ונאמרה אש במחתה ובמנורה, מה להלן</strong> בקטורת נוטלים דווקא מן האש <strong>הסמוך לו</strong> והאש הסמוכה ביותר היא זו שעל המזבח החיצון <strong>אף</strong> לצורך <strong>מחתה ומנורה</strong> נוטלים דווקא מן ה<strong>סמוך לו,</strong> כלומר: מאש המזבח הפנימי.
 וכיון שהדבר שקול שוב אין להכריע בו מן הסברה ולכן <strong>תלמוד לומר</strong> מן הכתובים: <strong>"אש תמיד תוקד על המזבח לא תכבה"</strong> (ויקרא ו, ו) — <strong>אש תמיד</strong> היא אש המנורה, שנאמר בה "נר תמיד" (שמות כז, כ), <strong>שאמרתי לך לא תהא</strong> מדליק אותה <strong>אלא</strong> מגחלים הנמצאים <strong>בראשו של מזבח החיצון.</strong>
 <strong>למדנו</strong> איפוא <strong>אש למנורה</strong> שנאמר בה במפורש אש תמיד, אולם <strong>אש למחתה</strong> של קטורת שלפני ולפנים <strong>מניין?</strong> ולכאורה <strong>ודין הוא,</strong> יכול אתה ללמוד הדבר מכח הסברה: <strong>נאמרה אש במחתה, ונאמרה אש במנורה, מה להלן</strong> במנורה אין נוטלים גחלים לצורכה אלא מ<strong>על גבי מזבח החיצון, אף כאן</strong> לצורך הקטורת אין נוטלים גחלים אלא מ<strong>על מזבח החיצון.</strong>
 אולם אם דבר זה נלמד מסברה, אפשר אם כן לטעון: <strong>כלך לדרך זו,</strong> לך וטען באופן אחר: <strong>נאמרה אש בקטורת, ונאמרה אש במחתה, מה להלן</strong> בקטורת, האש באה מן המזבח ה<strong>סמוך לו</strong> המזבח החיצון <strong>אף כאן</strong> במנורה אין ניטלים הגחלים לצורכה אלא מן המזבח ה<strong>סמוך לו,</strong> והוא מזבח הפנימי!
 <strong>תלמוד לומר: "ולקח מלא המחתה גחלי אש מעל המזבח מלפני ה'"</strong> (ויקרא טז, יב), <strong>איזהו מזבח</strong> שרק <strong>מקצתו לפני ה',</strong> שחלק ממנו מכוון כנגד קודש הקדשים <strong>ואין כולו לפני ה'</strong> ויש צורך לומר שיטול גחלים דווקא מאותו החלק שלפני ה' — <strong>הוי אומר זה מזבח חיצון,</strong> שהרי מזבח הפנימי כולו לפני ה' הוא.
 ומעירים: <strong>ואיצטריך למיכתב</strong> <small>[וצריך</small> היה <small>לכתוב]:</small> <strong>"מעל המזבח" ואיצטריך למיכתב</strong> <small>[וצריך</small> היה <small>לכתוב]:</small> <strong>"מלפני ה'": דאי כתב רחמנא</strong> <small>[שאילו כתבה התורה]</small> רק <strong>"מעל המזבח", הוה אמינא</strong> <small>[הייתי אומר]</small> <strong>מאי</strong> <small>[מהו]</small> <strong>"מזבח"</strong> האמור כאן — <strong>מזבח הפנימי,</strong> לכן <strong>כתב רחמנא: "מלפני ה'". ואי כתב רחמנא</strong> <small>[ואילו כתבה התורה]</small> <strong>"מלפני ה'"</strong> בלבד, <strong>הוה אמינא</strong> <small>[הייתי אומר]</small> <strong>דוקא מלפני ה'</strong> כלומר מצד המזבח הפונה לפני ה', המכוון כנגד קודש הקדשים,
## דף מו.
 <strong>אבל מהאי גיסא ומהאי גיסא</strong> <small>[מצד זה ומצד זה]</small> של המזבח <strong>אימא</strong> <small>[אמור]</small> ש<strong>לא,</strong> על כן <strong>צריכא</strong> <small>[צריך]</small> לשני הכתובים ללמדנו הלכה זו.
 <big>א</big> <strong>אמר ר' אלעזר משום</strong> <small>[בשם]</small> <strong>בר קפרא, אומר היה ר' מאיר: איברי עולה שנתותרו</strong> שנשארו על המזבח ולא הספיקו להתעכל — <strong>עושה להן מערכה</strong> מיוחדת <strong>בפני עצמה וסודרן</strong> עליה להישרף, <strong>ואפילו בשבת.</strong>
 ושואלים: <strong>מאי קא משמע לן</strong> <small>[מה השמיע לנו]</small> בכך? הלא <strong>תנינא</strong> <small>[שנינו]</small> דבר זה במפורש שלשיטת ר' מאיר <strong>בכל יום היו שם ארבע מערכות</strong> ואחת מהן מיוחדת לשריפת איברים. <strong>אמר ר' אבין: לא נצרכה אלא</strong> לאיברים <strong>פסולין,</strong> שיש קרבנות פסולים שכיון שעלו על המזבח, שוב אין מורידים אותם משם.
 ומעירים: <strong>ודוקא</strong> שכבר <strong>משלה בהן האור</strong> (האש) והחלו כבר להישרף, <strong>אבל</strong> אם עדיין <strong>לא משלה בהן האור</strong> — <strong>לא,</strong> אין מעלים אותם למזבח.
 <strong>איכא דאמרי</strong> <small>[יש אומרים]:</small> <strong>אחד</strong> איברי עולה <strong>כשירין ואחד פסולין, אי</strong> <small>[אם]</small> כבר <strong>משלה בהן האור</strong> — <strong>אין</strong> <small>[כן]</small> מעלים אותם למזבח, <strong>ואי</strong> <small>[ואם]</small> <strong>לא — לא.</strong>
 ועוד שואלים: מה שאמר בר קפרא <strong>"ואפילו בשבת"</strong> גם כן הרי <strong>תנינא</strong> <small>[שנינו]</small> ואין בכך חידוש, שהרי למדנו לשיטת ר' מאיר: <strong>והיום</strong> ביום הכיפורים <strong>חמש</strong> ואם ביום הכיפורים, שהוא שבת שבתון, ודינו לכל דבר כשבת, עושים בו חמש מערכות, ודאי שגם לשבת עושים מערכה מיוחדת לשריפת איברי עולה שנתותרו!
 <strong>אמר רב אחא בר יעקב:</strong> מכל מקום <strong>איצטריך</strong> <small>[הוצרך]</small> להיאמר, כי <strong>סלקא דעתך אמינא</strong> <small>[יעלה על דעתך לומר]</small> כי <strong>הני מילי היכא</strong> <small>[דברים אלה</small> אמורים <small>כאשר]</small> <strong>חל יום הכפורים להיות אחר השבת</strong> ביום הראשון, ואז עושים בו מערכה מיוחדת לשריפת איברי אתמול, על סמך ההלכה המקובלת ש<strong>חלבי</strong> קרבנות שקרבו <strong>בשבת</strong> ולא הספיקו להישרף <strong>קרבין</strong> ונשרפים <strong>ביום הכפורים, אבל</strong> חל יום הכיפורים <strong>באמצע שבת,</strong> באחד מימות השבוע האחרים — <strong>לא,</strong> אין מוסיפין בו מערכה מיוחדת לשריפת איברים של יום חול — על כן <strong>קא משמע לן</strong> <small>[השמיע לנו]</small> שבכל אופן עושים ביום הכיפורים מערכה מיוחדת לאיברי יום אתמול, אף אם היה זה באמצע השבוע.
 <strong>אמר רבא: מאן האי</strong> <small>[מי זה]</small> ש<strong>לא חייש לקמחיה</strong> <small>[חושש לקמחו]?</small> כלומר: מי הוא זה שאינו חושש לדברים שהוא מוציא מפיו, ואינו מדקדק בהם יפה, <strong>הא</strong> <small>[הרי]</small> <strong>"בכל יום" תנן</strong> <small>[שנינו]</small> ואין איפוא חילוק בין יום לחבירו! ומעירים: אכן <strong>קשיא</strong> <small>[קשה</small> הדבר<small>]</small> לדברי רב אחא בר יעקב.
 ומעירים: <strong>ופליגא</strong> <small>[וחלוקה]</small> שיטת רבא ובר קפרא ש"בכל יום" האמור במשנה הוא דווקא, וכי אף בשבת היתה נעשית מערכה לשריפת איברי עולה של אתמול, על דעת <strong>רב הונא,</strong> ש<strong>אמר:</strong> קרבן תמיד <strong>תחילתו דוחה</strong> שבת, שעבודת הקודש שבשחיטתו והקרבתו דוחה שבת, ואילו <strong>סופו,</strong> של קרבן התמיד, גמר הקטרתו, <strong>אינו דוחה</strong> שבת.
 <big>ב</big> <strong>גופא</strong> <small>[</small>ל<small>גוף</small> הדברים<small>],</small> כיון שהוזכרו דברי רב הונא דנים בהם לגופם. <strong>אמר רב הונא: תמיד תחילתו,</strong> כלומר: שחיטתו והקרבתו <strong>דוחה,</strong> ואילו <strong>סופו</strong> הקטרת איבריו ואימוריו <strong>אינו דוחה.</strong>
 ושואלים בפירוש דברים אלו: <strong>מאי</strong> <small>[מה</small> פירוש<small>]</small> <strong>אינו דוחה? רב חסדא אמר:</strong> כוונתו, שסופו של התמיד כתחילתו שהוא <strong>דוחה את השבת,</strong> ואף בשבת מקטירים את איבריו ואימוריו, אבל <strong>אינו דוחה את הטומאה.</strong> שאם הוצרכו להקריבו בטומאה, מותר רק לשוחטו ולהזות את דמו, אבל אין מקטירים את איבריו. <strong>ורבה אמר: דוחה את הטומאה, ואינו דוחה את השבת.</strong>
 <strong>אמר ליה</strong> <small>[לו]</small> <strong>אביי</strong> לרבה: <strong>לדידך קשיא</strong> <small>[לשיטתך קשה]</small> <strong>ול</strong>שיטת <strong>רב חסדא קשיא</strong> <small>[קשה];</small> <strong>לדידך קשיא</strong> <small>[לשיטתך קשה]</small> — <strong>מאי שנא</strong> <small>[מה,</small> במה <small>שונה]</small> <strong>טומאה</strong> שהיא דוחה — <strong>דכתיב</strong> <small>[שנאמר]</small> בקרבן התמיד: <strong>"במעדו",</strong> והדגשה זו באה ללמד: <strong>ואפילו בטומאה,</strong> אולם אם כן, <strong>שבת נמי</strong> <small>[גם כן]</small> תדחה, שהרי <strong>"במעדו"</strong> משמע <strong>ואפילו בשבת.</strong>
 <strong>ולרב חסדא קשיא</strong> <small>[קשה]</small> מאותו מקור: <strong>מאי שנא</strong> <small>[מה,</small> במה <small>שונה]</small> <strong>שבת</strong> שהתמיד דוחה אותה משום <strong>דכתיב</strong> <small>[שנאמר]</small> <strong>"במעדו",</strong> להדגיש שכן הדין <strong>אפילו בשבת,</strong> אם כן <strong>טומאה נמי</strong> <small>[גם כן]</small> יש להבין <strong>"במעדו" — ואפילו בטומאה,</strong> ומה טעם לחלק?
 <strong>אמר ליה</strong> <small>[לו]</small> רבה: <strong>לא לדידי קשיא</strong> <small>[לשיטתי קשה],</small> <strong>ולא ל</strong>שיטת <strong>רב חסדא קשיא</strong> <small>[קשה].</small> והוא מסביר: <strong>לדידי לא קשיא</strong> <small>[לשיטתי אינו קשה],</small> כי סבור אני שדנים <strong>סופו כתחילתו,</strong>
## דף מו:
 ולכן <strong>טומאה,</strong> ש<strong>תחילתו בר מידחא</strong> <small>[ראוי לדחות]</small> את <strong>טומאה הוא</strong> <small>—</small> <strong>סופו נמי דחי</strong> <small>[גם כן דוחה]</small> את הטומאה. ואילו <strong>שבת</strong> שמ<strong>תחילתו לאו בר מידחא</strong> <small>[אינו ראוי לדחות]</small> את <strong>שבת</strong>, שהרי כאן מדובר בקרבן תמיד של יום השישי שאינו דוחה את השבת, <strong>סופו נמי</strong> <small>[גם כן]</small> <strong>לא דחי</strong> <small>[דוחה]</small> את השבת לשרוף איברים שנשארו מקרבן התמיד של יום שישי.
 ואף <strong>לרב חסדא לא קשיא</strong> <small>[קשה],</small> שכן נימוק זה של <strong>סופו כתחילתו לית ליה</strong> <small>[אין לו],</small> שאין הוא מקבל השוואה זו. כי <strong>שבת</strong> ש<strong>הותרה היא בציבור</strong> מלכתחילה היתר גמור לכן <strong>סופו נמי דחי</strong> <small>[גם כן דוחה]</small> את השבת, שהרי עבודת הקרבנות נעשית לכתחילה בשבת.
 ואילו <strong>טומאה</strong> שרק <strong>דחויה היא בציבור,</strong> שאף שמקריבים בציבור בטומאה, מכל מקום נעשה הדבר מתוך הדחק ואם אפשר בטהרה — עושים, ולכן <strong>תחלתו</strong> שחיטתו והזאת דמו ש<strong>עיקר</strong> ה<strong>כפרה</strong> תלוי בכך, יעשה אף בטומאה ו<strong>דחי</strong> <small>[דוחה]</small> מצוה זו את הטומאה, אבל <strong>סופו דלאו</strong> <small>[שאינו]</small> <strong>עיקר כפרה — לא דחי</strong> <small>[דוחה]</small> את הטומאה, שהרי עיקר הכפרה כבר היתה, ואין סיבה איפוא להוסיף ולדחות את איסור הטומאה.
 <big>א</big> כיון שעסקנו בדיני הבאת אש למחתה ולמנורה, מביאים מה ש<strong>איתמר</strong> <small>[נאמר]</small> שנחלקו אמוראים בשאלה מה דינו של <strong>המכבה אש</strong> הגחלים הנמצאים ב<strong>מחתה</strong> לאחר חתייתם מהמזבח <strong>ומנורה, אביי אמר: חייב</strong> על כך. <strong>רבא אמר: פטור.</strong>
 ומצמצמים את המחלוקת: <strong>דכבייה</strong> <small>[</small>אם <small>כיבה]</small> את האש הזו <strong>בראשו של מזבח, דכולי עלמא לא פליגי</strong> <small>[לדעת הכל אין חלוקים]</small> שהוא <strong>חייב.</strong> כי הדבר כלול בתוך האיסור לכבות אש המזבח, כאמור: "אש תמיד תוקד על המזבח לא תכבה" (ויקרא ו, ו). <strong>כי פליגי דאחתיה אארעא וכבייה</strong> <small>[כאשר נחלקו היה כאשר הוריד</small> מאש זו <small>לארץ ו</small>שם <small>כיבה אותה].</small> <strong>אביי אמר: חייב</strong> עליה כי עדיין בכלל <strong>אש המזבח הוא, רבא אמר: פטור, כיון</strong> ש<strong>נתקה</strong> ממקומה לצורך חתייתה עם המחתה ושוב אינה שייכת לאש המזבח — <strong>נתקה,</strong> ואין דינה עוד כאש המזבח.
 ושואלים: <strong>אלא הא</strong> <small>[</small>הלכה <small>זו]</small> ש<strong>אמר רב נחמן אמר רבה בר אבוה: המוריד גחלת מעל גבי המזבח וכיבה — חייב, כמאן</strong> <small>[כ</small>שיטת <small>מי היא]</small> דעה זו? לכאורה רק כשיטת <strong>אביי</strong> היא!
 ודוחים: <strong>אפילו תימא</strong> <small>[תאמר]</small> שהלכה זו <strong>כ</strong>שיטת <strong>רבא,</strong> ויש לחלק; <strong>התם</strong> <small>[שם]</small> הגחלת שהוריד <strong>לא אינתיק</strong> <small>[נותקה]</small> <strong>למצותה,</strong> שעדיין מאש המזבח היא, ולא ניתנה לצורך מצוה אחרת, אבל <strong>הכא אינתיקה</strong> <small>[כאן נותקה</small> והועברה<small>]</small> מ<strong>מצותה,</strong> וכיון שעכשיו היא שייכת כבר למצות מנורה ומחתה שלא נאמר בהן איסור כיבוי כבאש המזבח, לכן פטור.
 <strong>איכא דאמרי</strong> <small>[יש אומרים]</small> שמחלוקת זו היתה באופן אחר.
 <strong>דאחתיה אארעא וכבייה</strong> <small>[</small>אם <small>הוריד</small> את האש במחתה <small>על הארץ וכיבה אותה],</small> <strong>דכולי עלמא לא פליגי</strong> <small>[לדעת הכל אין חלוקים]</small> שהוא <strong>פטור; כי פליגי</strong> <small>[כאשר נחלקו] —</small> היה זה <strong>דכבייה</strong> <small>[כאשר כיבה אותה]</small> <strong>בראשו של</strong> ה<strong>מזבח</strong> לאחר שניתקה מן המערכה, <strong>אביי אמר: חייב,</strong> שהרי <strong>אש המזבח הוא. רבא אמר: פטור,</strong> וטעמו: <strong>כיון שנתקה — נתקה.</strong>
 ושואלים: <strong>אלא הא</strong> <small>[</small>הלכה <small>זו]</small> ש<strong>אמר רב נחמן אמר רבה בר אבוה: המוריד גחלת מעל גבי המזבח וכבה — חייב, כמאן</strong> <small>[כ</small>שיטת <small>מי היא],</small> הלא אינו <strong>לא</strong> כשיטת <strong>אביי ולא</strong> כשיטת <strong>רבא!</strong> ודוחים: מכאן אין להקשות לשניהם, כי <strong>התם לא אינתיק</strong> <small>[שם לא נותקה]</small> <strong>למצותה,</strong> אלא נשארה בגדר אש המזבח, ולכן גם כשהורידוה חייבים עליה, <strong>הכא אינתיק</strong> <small>[כאן ניתקה]</small> כבר <strong>למצותה</strong> אחרת ושוב אינה בכלל אש המזבח, ולכן אם הורידה ודאי אין חייבים על כיבויה.
## דף מז.
 <big>א משנה</big> <strong>הוציאו לו</strong> לכהן הגדול <strong>את הכף ואת המחתה</strong> לצורך העבודה, <strong>חפן</strong> מן הקטורת <strong>מלא חפניו ונתן לתוך הכף. הגדול,</strong> כלומר: כהן שידיו גדולות — ממלא <strong>לפי גדלו, והקטן — לפי קטנו. וכך היתה מדתה</strong> של הכף עשויה בהתאם לגודל ידיו. <strong>נטל את המחתה בימינו ואת הכף בשמאלו.</strong>
 <big>ב גמרא</big> על המשנה תוהים: הבאת <strong>מחתה</strong> הרי כבר <strong>תנא ליה</strong> <small>[שנה אותה]</small> קודם (לעיל יומא מג, ב), ששנינו: <strong>נטל את המחתה ועלה לראש המזבח וחותה ויורד,</strong> ומה מקום אם כן להזכיר את הדבר שנית? ומסבירים: <strong>התם</strong> <small>[שם]</small> מדובר ב<strong>מחתה</strong> של <strong>גחלים,</strong> שממלא בגחלי אש, <strong>והכא</strong> <small>[וכאן]</small> מדובר ב<strong>מחתה</strong> של <strong>קטורת,</strong> שבה היו מכניסים לו את הקטורת שממנה יחפון. <strong>דתניא</strong> <small>[ש</small>כן <small>שנינו</small> בברייתא<small>]</small> ובה מפורש הדבר: <strong>הוציאו לו כף ריקן מלשכת הכלים, ומחתה גדושה של קטורת מלשכת בית אבטינס.</strong>
 <big>ג</big> שנינו כי הכהן <strong>חפן</strong> מן הקטורת <strong>מלא חפניו ונותן לתוך הכף. הגדול,</strong> כלומר: כהן שידיו גדולות — ממלא <strong>לפי גדלו, והקטן — לפי קטנו. וכך היתה מדתה</strong> של הכף עשויה בהתאם לגודל ידיו. ושואלים: <strong>כף ביום הכפורים למה לי?</strong> הלא "ולקח מלא המחתה גחלי אש מעל המזבח מלפני ה' <strong>ומלא חפניו</strong> קטורת סמים דקה <strong>והביא</strong> מבית לפרוכת" (ויקרא טז, יב) <strong>אמר רחמנא</strong> <small>[אמרה התורה],</small> ומשמע שצריך להביא מלוא חפניו ביד, ולא בכלי!
 ומשיבים: <strong>משום דלא</strong> <small>[שאי]</small> <strong>אפשר</strong> לעשות אחרת; <strong>דהיכי נעביד</strong> <small>[ש</small>הרי <small>כיצד נעשה]?</small> <strong>נעייל והדר נעייל</strong> <small>[שיכניס</small> את המחתה <small>ואחר יכניס]</small> את הקטורת — <strong>הבאה אחת אמר רחמנא</strong> <small>[אמרה התורה]</small> לגחלים ולקטורת <strong>ולא שתי הבאות.</strong>
 אלא <strong>נשקליה</strong> <small>[שיקח]</small> את ה<strong>קטורת בחפניו ונחתיה</strong> <small>[ושישים]</small> את ה<strong>מחתה עלה</strong> <small>[עליה],</small> על שני החופנים שבידיו, <strong>וליעול</strong> <small>[ויכנס]</small> ויכניס הכל בבת אחת. אולם <strong>כי מטי התם היכי לעביד</strong> <small>[כאשר הוא מגיע שם</small> לקודש הקדשים <small>איך יעשה],</small> כיצד יוכל להניח את המחתה במקומה? <strong>נשקליה בשיניה ונחתיה</strong> <small>[יקחנה בשיניו ויוריד]</small> את ה<strong>מחתה — השתא</strong> <small>[עכשיו,</small> הרי<small>]</small> <strong>לפני מלך בשר ודם אין עושין כן</strong> באופן בלתי מכובד, <strong>לפני מלך מלכי המלכים הקדוש ברוך הוא על אחת כמה וכמה</strong> שאין לעשות כן.
 <strong>הלכך</strong> (על כן) — <strong>לא אפשר</strong> לעשות באופן אחר, <strong>וכיון דלא</strong> <small>[שאי]</small> <strong>אפשר</strong> לעשות אחרת <small>—</small> <strong>עבדינן כדאשכחן</strong> <small>[כמו שמצאנו]</small> שעשו בקרבנות ה<strong>נשיאים</strong> בחנוכת המשכן, שהביאו כף מליאה קטורת ("כף אחת עשרה זהב מלאה קטורת". במדבר ז, יד).
 <big>ד</big> נאמר במשנה כי <strong>נטל הכהן את המחתה בימין ואת הכף בשמאל.</strong> על סדר זה תוהים, כפי הפתגם המקובל: <strong>יציבא בארעא וגיורא בשמי שמיא</strong> <small>[האזרח</small> מוטל <small>בארץ והגר בשמי השמים]?</small> כלומר, הלא זה היפך הסדר הראוי! שהרי עיקר המצוה היא בקטורת, ומחתת הגחלים אינה אלא לשרוף את הקטורת, והיה צריך שיקח העיקר בימינו והטפל בשמאלו!
 ומשיבים: טעם הדבר הוא כי כך נוח יותר, שכן זו המחתה <strong>מרובה</strong> בגחלים וכבידה, <strong>וזו</strong> הקטורת <strong>מועטת. ואפילו בזמן ששניהן שוין</strong> שיש לו בכף כשלושה קבים קטורת, <strong>וכמעשה</strong> של <strong>ר' ישמעאל בן קמחית</strong> שהיו ידיו גדולות ביותר, והיו מכילות קבים אחדים, מכל מקום <strong>זו</strong> המחתה — <strong>חמה</strong> וצריך משום כך להחזיקה ביד ימין לזהירות יתר <strong>וזו</strong> הקטורת — <strong>צוננת,</strong> ונוח לאחוז אותה ביד שמאל.
 <big>ה</big> כיון שהוזכר ר' ישמעאל בן קמחית מספרים: <strong>אמרו עליו על ר' ישמעאל בן קמחית</strong> שהיו ידיו גדולות ביותר עד <strong>שהיה חופן</strong> כדי שיעור <strong>ארבעת קבין במלוא חפניו.</strong> והיה <strong>אומר: כל הנשים זרדו,</strong> כלומר: כל הנשים בררו <strong>וזרד אימא עלה לגג,</strong> שמה שבררה אמי גבר על כולם. כלומר: על עצמו, שגדל כל כך בקומה ובאיברים. <strong>איכא דאמרי</strong> <small>[יש אומרים]</small> שכוונתו היתה כפשוטה: <strong>בערסן</strong> בברירת הסולת, וכדברי <strong>רבה בר יונתן,</strong> ש<strong>אמר רבה בר יונתן אמר ר' יחיאל: ערסן</strong> (סולת) <strong>יפה</strong> ובריא <strong>לחולה,</strong> וכיון שאכלה אמו בהרותה לו סולת מבוררת היטב, מכח זה גדל בנה ביותר.
 <strong>ואיכא דאמרי</strong> <small>[ויש אומרים]</small> שהיה זה כינוי ל<strong>שכבת זרע</strong>, <strong>וכד</strong>ברי <strong>ר' אבהו.</strong> ש<strong>ר' אבהו רמי</strong> <small>[השליך,</small> הראה סתירה<small>]</small> בין הכתובים, <strong>כתיב</strong> <small>[נאמר]</small> במקום אחד: <strong>"ותזרני חיל למלחמה"</strong> (שמואל ב' כב, מ), <strong>וכתיב</strong> <small>[ונאמר]</small> בפסוק המקביל לו: <strong>"המאזרני חיל למלחמה"</strong> (תהלים יח, מ), כיצד מקבילים משוים את שני הכתובים תזרני-תאזרני? <strong>אמר דוד לפני הקדוש ברוך הוא: רבונו של עולם!</strong> אתה <strong>זריתני</strong> כלומר בררת את המעולה מתוך טיפת הזרע שקלטה אימי ובה גם <strong>זרזתני</strong> (הזרתני) — יצרת אותי, ועל ידי כך מתיישבים הכתובים. כיון שהוזכר ר' ישמעאל בן קמחית מספרים מעשים אחרים שאירעו בו.
 <strong>אמרו עליו על ר' ישמעאל בן קמחית: פעם אחת סיפר דברים עם ערבי אחד</strong> ביום הכיפורים <strong>בשוק, ונתזה צינורא</strong> <small>[טיפת רוק]</small> <strong>מפיו</strong> של הערבי <strong>על בגדיו</strong> של ר' ישמעאל שהיה כהן גדול , ועל ידי כך נטמא (בטומאה שהיא מדברי סופרים כטומאת הזב), ולא יכול היה לשמש בכהונה, <strong>ונכנס ישבב אחיו ושמש תחתיו</strong> בכהונה באותו יום. וכך <strong>ראתה אמן שני</strong> בניה משמשים כ<strong>כהנים גדולים ביום אחד.</strong>
 <strong>שוב אמרו עליו על ר' ישמעאל בן קמחית: פעם אחת יצא וסיפר עם אדון אחד בשוק, ונתזה צינורא</strong> <small>[טיפת רוק]</small> <strong>מפיו</strong> של אותו אדון <strong>על בגדיו</strong> של ר' ישמעאל <strong>ונכנס יוסף אחיו ושמש תחתיו</strong> בכהונה גדולה, <strong>וראתה אמן</strong> שוב <strong>שני</strong> בניה משמשים כ<strong>כהנים גדולים ביום אחד.</strong>
 <strong>תנו רבנן</strong> <small>[שנו חכמים]</small> בברייתא: <strong>שבעה בנים היו לה לקמחית, וכולן שמשו בכהונה גדולה</strong> כממלאי מקומו של הכהן הגדול. <strong>אמרו לה חכמים: מה עשית</strong> מעשים טובים <strong>שזכית לכך? אמרה להם: מימי לא ראו קורות ביתי קלעי</strong> (קליעות) <strong>שערי,</strong> שהיתה צנועה ביותר ומקפידה בכיסוי הראש אפילו בתוך ביתה. <strong>אמרו לה: הרבה</strong> נשים <strong>עשו כן ולא הועילו</strong> עד כדי כך, ומשמים הוא שסייעוך לכך.
 <big>ו</big> <strong>תנו רבנן</strong> <small>[שנו חכמים]:</small> נאמר: "והרים ממנו <strong>בקמצו</strong> מסולת המנחה ומשמנה" (ויקרא ו, ח), ללמד <strong>שלא יעשה מדה לקומץ</strong> על ידי כלי, אלא יפריש בידו ממש. <strong>איבעיא להו</strong> <small>[נשאלה להם</small> לחכמים<small>]:</small> <strong>מהו שיעשה מדה לחפינה</strong> של הקטורת, או האם גם את הקטורת חייב לחפון בידיו ממש?
 וצדדי השאלה: <strong>התם</strong> <small>[שם]</small> בקמיצה <strong>הוא דכתיב</strong> <small>[שנאמר]</small> <strong>"בקמצו"</strong> ללמד: בקומץ עצמו ולא על ידי כלי, <strong>אבל הכא דלא כתיב</strong> <small>[כאן שלא נאמר]</small> <strong>"בחפניו", אלא: "ומלא חפניו קטרת סמים דקה"</strong> (ויקרא טז, יב), שמא הכוונה היא ללמד שמלוא חפניו <strong>לא</strong> יצטרך לעשותה דווקא בידיו, אלא יחפון כדי מידה זו אף בכלי. <strong>או דילמא</strong> <small>[שמא]</small> <strong>יליף</strong> <small>[לומד]</small> הוא בכעין גזירה שוה <strong>"מלא" "מלא" מקמצו</strong> שנאמר במנחה ואף בקטורת לא יחפון אלא בידו ממש?
 ומציעים: <strong>תא שמע</strong> <small>[בוא ושמע]</small> תשובה לדבר ממה ששנינו: <strong>"וכך היתה מדתה", מאי לאו</strong> <small>[האם לא]</small> הכוונה שכדי חפניו זוהי אכן מידתה, אבל אינו חייב לחפון בידו דווקא ו<strong>אם רצה לעשות מדה אחרת — עושה</strong> ובה היה לוקח. ודוחים: <strong>לא, הכי קאמר</strong> <small>[כך אמר]</small> זו היא הכוונה: <strong>וכך</strong> באותה מידה עצמה <strong>היה חוזר וחופנה לפנים</strong> ולא היה משנה.
 ושואלים: אם כן <strong>שמעת מינה</strong> <small>[למד מכאן]</small> <strong>חופן וחוזר וחופן,</strong> שמתחילה חופן פעם אחת ואחר כך חוזר וחופן בקודש הקדשים, ועל ידי כך נפתרת בעיה שנשאלה בנושא זה (להלן יומא מט, א)!
 ודוחים: לא, אפשר לפרש כאן <strong>דילמא</strong> <small>[שמא]</small> <strong>שאם רצה לעשות מדה עושה</strong> שהרי מן הלשון אין הוכחה לפירוש הקודם שלנו, ושמא פירושה כפי שפירשנו תחילה שאינו צריך לחפון דווקא בידו, ואין לפתור איפוא את הבעיה. <strong>אי נמי</strong> <small>[או גם כן]</small> הכוונה היא <strong>שלא יחסר ושלא יותיר,</strong> אלא כמידתה בצמצום, ואין להוכיח מכאן דבר.
 <big>ז</big> <strong>תנו רבנן</strong> <small>[שנו חכמים]:</small> נאמר: <strong>"מלא קמצו"</strong> (ויקרא טז, יב). <strong>יכול מבורץ</strong> שתהא הקטורת מבצבצת מן הקומץ ויוצאת חוצה לו — <strong>תלמוד לומר: "בקמצו"</strong> בדיוק, ולא יותר. <strong>אי</strong> <small>[אם]</small> נדקדק מן הלשון <strong>"בקמצו" יכול</strong> יקמוץ מעט <strong>אפילו בראשי אצבעותיו</strong> ולא בכל בית קיבולה של הקומץ, <strong>תלמוד לומר: "מלא קמצו",</strong> וכוונתו: <strong>כדקמצי אינשי</strong> <small>[כפי שאנשים</small> רגילים <small>לקמוץ],</small> שלוקחים מלוא היד. <strong>הא כיצד</strong> עושה — <strong>חופה</strong> (מכסה) <strong>שלש אצבעותיו על פיסת ידו וקומץ</strong> מסולת המנחה.
## דף מז:
 ובמנחת <strong>מחבת</strong> ובמנחת <strong>מרחשת,</strong> שהיו מטוגנות לפני קמיצתן והיו קשות יותר <strong>מוחק</strong> מנקה <strong>בגודלו</strong> את מה שהיה מבצבץ ויוצא <strong>מלמעלה,</strong> ומוחק <strong>באצבעו קטנה</strong> את מה שהיה מבצבץ ויוצא <strong>מלמטה. וזו</strong> הקמיצה המדוייקת <strong>היא</strong> ה<strong>עבודה</strong> ה<strong>קשה שבמקדש.</strong> ושואלים: ו<strong>זו היא ותו</strong> <small>[ועוד]</small> <strong>לא? והא איכא</strong> <small>[והרי יש]</small> <strong>מליקה</strong> שגם עליה נאמר שהיא עבודה קשה, <strong>והא איכא</strong> <small>[והרי יש]</small> <strong>חפינה! אלא</strong> כך יש להבין: <strong>זו היא</strong> אחת מן ה<strong>עבודות</strong> ה<strong>קשות שבמקדש.</strong>
 <big>א</big> <strong>אמר ר' יוחנן, בעי</strong> <small>[שאל]</small> <strong>ר' יהושע בן עוזאה</strong> שאלה זו: <strong>בין הבינים</strong> אותו חלק הנשאר בין האצבעות <strong>של מלא קומצו, מהו?</strong> האם נחשב הוא כחלק מן הקומץ, או הוא כחלק מן המנחה? ומפרטים: <strong>אמר רב פפא: דגואי</strong> <small>[שבפנים]</small> לצד היד <strong>לא תיבעי</strong> <small>[יסתפק]</small> <strong>לך</strong> בענין זה, ש<strong>ודאי קומץ הוא,</strong> וכן <strong>דבראי</strong> <small>[</small>החלק <small>שבחוץ]</small> <strong>לא תיבעי</strong> <small>[יסתפק]</small> <strong>לך</strong> בו — ש<strong>ודאי שירים הוא</strong> כשאר מנחה.
 <strong>כי תיבעי</strong> <small>[כאשר יסתפק]</small> <strong>לך —</strong> הרי זה במה שנמצא <strong>ביני ביני</strong> <small>[באמצע]</small> בין פנים וחוץ <strong>מאי</strong> <small>[מה</small> יהיה דינו<small>]</small>. <strong>אמר ר' יוחנן: הדר פשטה</strong> <small>[חזר ופתרה]</small> <strong>יהושע בן עוזאה</strong> לשאלתו ואמר כי מה שנמצא <strong>בין הבינים — ספק נינהו</strong> <small>[הוא]</small> ויש לנהוג בו כדין ספק.
 ושואלים: <strong>היכי עביד</strong> <small>[כיצד הוא עושה,</small> נוהג<small>]</small> בספק זה? <strong>אמר ר' חנינא,</strong> כך הוא עושה: <strong>מקטיר קומץ לחודיה</strong> <small>[לעצמו]</small> <strong>תחלה, והדר</strong> <small>[ואחר כך]</small> מקטיר מה ש<strong>בין הבינים. דאי אמרת</strong> <small>[שאם אומר אתה]</small> שיקטיר את מה שנמצא <strong>בין הבינים ברישא</strong> <small>[בתחילה] —</small> <strong>דילמא שירים נינהו</strong> <small>[הם]</small> <strong>והוו להו</strong> <small>[והרי יהיו אלה]</small> כדין <strong>שירים שחסרו בין קמיצה להקטרה</strong> שהרי הוא נוטל מחלק השיריים של המנחה, <strong>ואמר מר</strong> <small>[החכם]</small> בהלכה זו: <strong>שירים שחסרו בין קמיצה להקטרה — אין מקטירין עליהן את הקומץ.</strong>
 ומקשים: <strong>אי הכי</strong> <small>[אם כך]</small> שיש ספק שמא חלק זה מן השיריים הוא — <strong>השתא נמי</strong> <small>[עכשיו גם כן]</small> אם יקטיר את מה שבין הבינים לאחר הקטרת הקומץ <strong>איקרי כאן</strong> <small>[קרא כאן]</small> את ההלכה: <strong>כל שממנו לאשים — הרי הוא בבל תקטירו.</strong> שהלכה היא בידינו שכל דבר שמקטירים חלק ממנו למזבח, אם מקטיר את החלק שאינו נועד להקטרה עובר עליו באיסור לא תעשה. ואם בין הבינים אינו נחשב אלא כשירים — הרי הוא עובר בהקטרתו משום איסור זה!
 <strong>אמר ר' יהודה בריה</strong> <small>[בנו]</small> של <strong>ר' שמעון בן פזי:</strong> מדובר כאן שאינו מקטירם לשם מנחה, אלא <strong>מקטיר ליה</strong> <small>[אותו]</small> <strong>לשום</strong> (לשם) <strong>עצים.</strong> כלומר: אינו מקטיר לשם קרבן אלא כחומר דלק בלבד למזבח, ודבר זה מותר, כדברי <strong>ר' אליעזר. דתניא</strong> <small>[ש</small>כן <small>שנינו</small> בברייתא<small>]:</small> <strong>ר' אליעזר אומר:</strong> נאמר: <strong>"</strong>ואל המזבח לא יעלו <strong>לריח ניחח"</strong> (ויקרא ב, יב), לומר: "לריח ניחוח" <strong>אי אתה מעלה,</strong> שאינם עולים כקרבן, <strong>אבל אתה מעלה</strong> דברים אחרים <strong>לשום עצים.</strong>
 ושואלים: <strong>הניחא</strong> <small>[דבר זה נוח]</small> לשיטת <strong>ר' אליעזר, אלא לרבנן</strong> <small>[לחכמים]</small> החולקים על ר' אליעזר ואינם מסכימים להלכה זו <strong>מאי איכא למימר</strong> <small>[מה יש לומר]?</small> <strong>אמר רב מרי:</strong> צריך לומר: <strong>דקמצי שמיני</strong> <small>[שקומצים</small> את המנחה כהנים <small>שמנים]</small> שעובי הבשר של אצבעותיהם דוחק את כל מה שביניהם, ואין סולת נשארת בין האצבעות. ואומרים: <strong>השתא דאתית להכי</strong> <small>[ועכשיו שהגעת לכך]</small> לתירוץ זה, לשיטת <strong>ר' אליעזר נמי</strong> <small>[גם כן]</small> <strong>לכתחילה</strong> ראוי <strong>דקמצי שמיני</strong> <small>[שקומצים</small> כהנים <small>שמנים]</small> וממילא אין מגיעים כלל לידי ספק.
 <big>ב</big> <strong>בין הביניי"ם, פש"ט, ומח"ץ, ופז"ר, וחש"ב, בחפינ"ת חביר"ו</strong> — <strong>סימן</strong> לבעיות הבאות של רב פפא. <strong>בעי</strong> <small>[שאל]</small> <strong>רב פפא: בין הבינים של מלא חפניו</strong> קטורת <strong>מהו</strong> דינו? ושואלים: <strong>מאי קא מבעיא ליה</strong> <small>[מהו שנשאל לו]</small> מה הספק בדבר זה? <strong>אי גמר</strong> <small>[אם לומד]</small> הוא גזירה שוה <strong>"מלא" "מלא" מהתם</strong> <small>[משם]</small> מדין קומץ המנחה — <strong>היינו הך</strong> <small>[הרי זה אותו דבר]</small> ואף בין הביניים של הקטורת — פסול<small>,</small> ואם לא למד כן, אם כן מה מקום לשאלה?
 ומסבירים: <strong>רב פפא הכי בעי ליה</strong> <small>[כך נשאל לו]:</small> האם מה שנאמר: <strong>"ומלא חפניו</strong> קטורת סמים דקה <strong>והביא</strong> מבית לפרוכת<strong>"</strong> (ויקרא טז, יב) בא לומר כי "מלוא חפניו" וכן "והביא" <strong>בעינן</strong> <small>[צריכים אנו]</small> לקיים, <strong>והא איכא</strong> <small>[והרי יש</small> כאן<small>]</small> שהרי הביא מלוא חפניו, <strong>או דילמא</strong> <small>[שמא]</small> <strong>"ולקח" "והביא"</strong> (ויקרא טז, יב) <strong>בעינן</strong> <small>[צריכים אנו]</small> לקיים, שתהיה הלקיחה וההבאה מדעתו <strong>והא ליכא</strong> <small>[והרי אין]</small> שהרי תוספת זו שבין אצבעותיו לא נתכווין לה כלל בעת לקיחתו? שאלה זו לא נפתרה, ונשארה ב<strong>תיקו</strong> <small>[תעמוד</small> השאלה במקומה<small>].</small>
 <strong>אמר רב פפא: פשיטא</strong> <small>[פשוט</small> ברור<small>]</small> <strong>לי</strong> כי <strong>מלא קומצו</strong> יש לכתחילה לעשות <strong>כדקמצי אינשי</strong> <small>[כמו,</small> כדרך <small>שקומצים אנשים]</small> כרגיל, כשראשי אצבעותיו כלפי מטה. אולם <strong>בעי</strong> <small>[שאל]</small> <strong>רב פפא:</strong> אם <strong>קמץ בראשי אצבעותיו,</strong> כלומר: שהכניס בתחילה את כף ידו לתוך הכלי ולאחר מכן הושיט את אצבעותיו וקירב באמצעותן את הסולת וכך מילא את כף ידו, <strong>מהו?</strong> האם יפסול הדבר את הקמיצה או לא?
 וכן: אם עשה זאת כשגב כף ידו מונח בתוך הכלי כלפי <strong>מטה</strong> ובאמצעות אצבעותיו העלה את הסולת כלפי <strong>מעלה</strong> לתוך כף ידו <strong>מהו?</strong> וכן: אם קמץ <strong>מן הצדדין,</strong> שהעביר את גב כף ידו בכוח הלוך וחזור על גבי הסולת שבתוך הכלי כשאצבעותיו פשוקות וכך נדחק הסולת ביניהן לתוך כף ידו, <strong>מהו</strong> הדין? שאלות אלו לא נפתרו, ונשארו ב<strong>תיקו.</strong>
 וכיוצא בזה <strong>אמר רב פפא: פשיטא</strong> <small>[פשוט]</small> <strong>לי</strong> שמה שנאמר <strong>"מלא חפניו" — כדחפני אינשי</strong> <small>[כמו שחופנים בני אדם]</small> ודרכם שמכניסים גב היד בכלי ומצרפים שתי ידים זו לזו, אולם <strong>בעי</strong> <small>[שאל]</small> <strong>רב פפא</strong> אם <strong>חפן בראשי אצבעותיו מהו?</strong> וכן אם חפן <strong>מלמטה למעלה מהו,</strong> אם חפן <strong>מן הצד מהו?</strong> ואם <strong>חפן</strong> ביד <strong>זו</strong> וביד <strong>זו וקרבן זו אצל זו מהו?</strong> אף שאלות אלה לא נפתרו ונשארו ב<strong>תיקו</strong> <small>[תעמוד</small> השאלה במקומה<small>].</small>
 ועוד <strong>בעי</strong> <small>[שאל]</small>
## דף מח.
 <strong>רב פפא:</strong> מדיני הקמיצה הוא, שלאחר שקומצים את הקומץ בכלי אחד קיימת חובה להניחו בכלי שרת אחר כדי להקטירו אחר כך ובכך הוא מקדישו, ואם במקום להניחו בתחתית הכלי כראוי <strong>דבקיה לקומץ בדופניה דמנא מאי</strong> <small>[הדביק את הקומץ בדופן הכלי</small> <small>מהו</small> דינו<small>]?</small> וצדדי השאלה: האם רק שהקומץ יהיה ב<strong>תוך כלי בעינן</strong> <small>[צריכים אנו],</small> <strong>והא איכא</strong> <small>[והרי יש],</small> <strong>או דילמא</strong> <small>[שמא]</small> <strong>הנחה בתוכו כתקנו בעינן</strong> <small>[צריכים אנו]</small> <strong>והא ליכא</strong> <small>[והרי</small> דבר זה <small>אינו].</small> לשאלה זו לא נמצאה תשובה והושארה ב<strong>תיקו</strong> <small>[תעמוד</small> השאלה במקומה<small>].</small>
 כעין זה <strong>בעי</strong> <small>[שאל]</small> <strong>מר בר רב אשי: אפכיה למנא ודבקיה</strong> <small>[הפך את הכלי, והדביק]</small> את ה<strong>קומץ בארעיתיה דמנא</strong> <small>[בקרקעית,</small> תחתית <small>הכלי]</small> <strong>מהו</strong> דינו? האם <strong>הנחה בתוכו בעינן</strong> <small>[צריכים אנו]</small> <strong>והא איכא</strong> <small>[והרי יש]</small> שהרי הקומץ בין דופני הכלי, <strong>או דילמא</strong> <small>[שמא]</small> <strong>הנחה כתקנו בעינן</strong> <small>[צריכים אנו]</small> <strong>וליכא</strong> <small>[ואין כאן]?</small> אף שאלה זו נשארה ב<strong>תיקו</strong> <small>[תעמוד</small> השאלה במקומה<small>].</small>
 <strong>בעי</strong> <small>[שאל]</small> <strong>רב פפא: מלא חפניו שאמרו</strong> האם צריכים להיות <strong>מחוקות</strong> כלומר במידה מצומצמת ומחוקה, <strong>או גדושות</strong> במקצת? <strong>אמר ליה</strong> <small>[לו]</small> <strong>ר' אבא לרב אשי: תא שמע</strong> <small>[בוא ולמד]</small> ממה ששנינו מפורש בברייתא: <strong>מלא חפניו שאמרו — לא מחוקות, ולא גדושות, אלא טפופות</strong> כלומר, מליאות למדי אבל לא בגדישה.
 <big>א</big> <strong>תנן התם</strong> <small>[שנינו שם]</small> במשנה בזבחים (לב,א): <strong>נשפך הדם</strong> של בהמת הקרבן <strong>על הרצפה</strong> במקום לקבלו ישירות לכלי <strong>ואספו</strong> משם לכלי <strong>פסול,</strong> משום שלא נתקבל הדם כתיקונו. ואם כבר קיבל את הדם בכלי ולאחר מכן נשפך הדם <strong>מן הכלי</strong> שקיבלו אותו בו <strong>על הרצפה ואספו</strong> והחזירו לכלי — <strong>כשר.</strong>
 ושואלים: <strong>מנא הני מילי</strong> <small>[מניין דברים אלה]?</small> <strong>דתנו רבנן</strong> <small>[ששנו חכמים]</small> במדרש הלכה: נאמר: <strong>"ולקח</strong> הכהן המשיח <strong>מדם הפר"</strong> (ויקרא ד, ה) ומשמעו: מדם הפר שהוא <strong>דם הנפש</strong> עצמו, שהוא הדם המקלח מבית שחיטתו ובו הנפש יוצאת <strong>ולא מדם העור</strong> שיצא אגב חיתוך העור שלפני השחיטה, וכן <strong>לא מדם התמצית</strong> היוצא לאחר שהפסיק הדם לקלח אחר השחיטה.
 <strong>"מדם הפר",</strong> דורשים כאילו היה כתוב בשינוי סדר האותיות — <strong>"דם מהפר" יקבלנו</strong> — במישרין, <strong>דאי סלקא דעתך</strong> <small>[שאם יעלה על דעתך]</small> לומר ולדרוש כרגיל כי תוספת האות "מ" במילים <strong>"מדם הפר"</strong> באה לצמצם את הדברים ולומר כי הכוונה היא — <strong>מדם ואפילו מקצת דם, והאמר</strong> <small>[והרי אמר]</small> <strong>רב יהודה: המקבל, צריך שיקבל את כל דמו של</strong> ה<strong>פר, שנאמר: "ואת כל דם הפר ישפך אל יסוד מזבח העלה"</strong> (ויקרא ד, ז) — הדגיש הכתוב לומר כי יש לשפוך את כל דמו של הפר, ודבר זה לא שייך אלא רק אם נאמר שחובה עליו לקבל את כל דמו.
 <strong>אלא שמע מינה</strong> <small>[למד מכאן]</small> <strong>מאי</strong> <small>[מה]</small> יש לדרוש <strong>"מדם הפר" — דם מהפר יקבלנו. וקסבר</strong> <small>[וסבר]</small> חכם זה: כי <strong>גורעין</strong> אות ממילה אחת <strong>ומוסיפין</strong> למילה שניה <strong>ודורשין</strong> כאילו היו הדברים יחד.
 על סמך הלכה זו <strong>בעי</strong> <small>[שאל]</small> <strong>רב פפא</strong> שאלה זו: אם <strong>נתפזר הקטורת ממלוא חפניו מהו?</strong> האם <strong>ידו כצואר בהמה דמי</strong> <small>[נחשב]</small> ולכן הקטורת <strong>פסולה, או דילמא</strong> <small>[שמא]</small> ידו <strong>ככלי שרת דמי</strong> <small>[נחשבת]</small> ואם נפלה מן היד <strong>לא פסולה?</strong> שאלה זו לא נמצאה לה תשובה והושארה אף היא ב<strong>תיקו</strong> <small>[תעמוד</small> השאלה במקומה<small>].</small>
 <big>ב</big> ועוד <strong>בעי</strong> <small>[שאל]</small> <strong>רב פפא: חישב</strong> מחשבה של פסול בשעת <strong>חפינת קטורת</strong> כגון שחשב להקטירה לאחר הזמן הראוי לה <strong>מהו?</strong> האם פוסלת מחשבה זו או לא? <strong>מי אמרינן</strong> <small>[האם אומרים</small> אנו<small>]</small> כי <strong>יליף</strong> <small>[לומדים אנו]</small> בגזירה שוה <strong>"מלא" "מלא" ממנחה, מה התם</strong> <small>[מה שם]</small> במנחה <strong>מהניא</strong> <small>[מועילה]</small> <strong>בה מחשבה</strong> לפוסלה, אף <strong>הכא נמי מהניא</strong> <small>[כאן גם כן מועילה]</small> <strong>בה מחשבה</strong> בחפינה לפסול, <strong>או לא,</strong> שמא אין להשוותן בכך?
 <strong>אמר ליה</strong> <small>[לו]</small> <strong>רב שימי בר אשי לרב פפא: תא שמע</strong> <small>[בוא ושמע]</small> פתרון לשאלתך, ממה ששנינו: <strong>הוסיף ר' עקיבא הקומץ</strong> של סולת המנחה, וכן <strong>הקטורת,</strong> או <strong>הלבונה,</strong> או <strong>הגחלים</strong> הצבורים בכלי אחד, שגזרו חכמים <strong>שאם נגע טבול יום במקצתן — פסל את כולן,</strong> שמפני חיבת הקודש דנים אנו אותם כאילו היו חטיבה אחת, אף שבאמת אינם מחוברים זה לזה, אלא הם יחידות קטנות בפני עצמן, ומעיקר הדין היה צריך טבול יום לפסול רק את אותו חלק שנגע בו ולא יותר.
 ומעתה נדון: <strong>קא סלקא דעתך</strong> <small>[עלה על דעתך],</small> כלומר: הנחה ראשונה היתה: <strong>מדפסל</strong> <small>[</small>כיון שדברים אלה <small>נפסלים]</small> במגע <strong>טבול יום —</strong> כך <strong>פסלה</strong> בהם <strong>נמי</strong> <small>[גם כן]</small> <strong>לינה</strong> לאחר זמנם. ומכיון ש<strong>לינה פסלה —</strong> כך <strong>פסלה נמי</strong> <small>[גם כן]</small> <strong>מחשבה.</strong> ועל כן, כיון שהקטורת נחשבת כמו הסולת לגבי טומאה — אף לגבי מחשבה נפסלת היא כמותה.
 עוד <strong>בעי</strong> <small>[שאל]</small> <strong>רב פפא</strong> שאלה זו:
## דף מח:
 <strong>חישב</strong> מחשבת פסול בשעת <strong>חתיית גחלים מהו?</strong> האם פוסלת המחשבה את הקטורת. ויסוד השאלה הוא: <strong>מכשירי מצוה</strong> האם <strong>כמצוה דמו</strong> <small>[נחשבים],</small> ולכן אף כשהוא חותה את הגחלים, שהם רק מכשירים למצות הקטורת, הרי זו כהקטרה עצמה ופוסל בה, <strong>או לא?</strong> שאלה זו לא נמצאה לה תשובה ונשארה ב<strong>תיקו</strong> <small>[תעמוד</small> השאלה במקומה<small>].</small>
 <big>א</big> <strong>בעי מיניה</strong> <small>[שאלו ממנו]</small> <strong>מרב ששת</strong> שאלה זו: <strong>הולכה</strong> של דם ביד <strong>שמאל מהו</strong> האם כשרה היא, או שדינה כקבלה וזריקה שחובה לעשותן דווקא ביד ימין? <strong>אמר להו</strong> <small>[להם]</small> <strong>רב ששת</strong> לשואלים: כבר <strong>תניתוה</strong> <small>[שניתם אותה].</small> כלומר: יש תשובה לדבר ממקור ידוע. שהרי שנינו בענין דומה: <strong>נטל את המחתה בימינו ואת הכף בשמאלו,</strong> הרי, אף שמוליך את הכף למקום העבודה ביד שמאל, זוהי דרך הכשרו.
 ושואלים: <strong>ונפשוט להו מהא דתנן</strong> <small>[ושיפתור להם</small> את הבעיה <small>מזו ששנינו</small> במשנה<small>]:</small> שהכהן שזכה בהעלאת הראש והרגל לכבש, היה מעלה את <strong>הרגל של ימין</strong> ביד <strong>שמאל ובית עורה</strong> השלם צריך שיהיה כלפי <strong>חוץ</strong> ואילו בית שחיטתה שהוא המקום החתוך צריך להיות כלפי הכהן, הרי שאפשר להוליך ביד שמאל!
 ודוחים: <strong>אי מהתם הוה אמינא</strong> <small>[אם</small> היה מוכיח <small>משם, הייתי אומר]</small> בדחיה: כי <strong>הני מילי</strong> <small>[דברים אלה</small> אמורים<small>]</small> ב<strong>הולכה</strong> שהרי היא <strong>לא מעכבא</strong> <small>[מעכבת]</small> את ה<strong>כפרה,</strong> שהרי גם אם לא הועלו האיברים למזבח כבר היתה הכפרה בזריקת הדם, שהרי אף אם לא הוקטרו איברי הקרבן כלל — כשר, <strong>אבל הולכה</strong> זכו <strong>דמעכבא</strong> <small>[שמעכבת]</small> את ה<strong>כפרה,</strong> כגון הולכת הדם למזבח — <strong>לא,</strong> ויש לעשותה דווקא בימין, על כן <strong>קמשמע לן</strong> <small>[השמיע לנו]</small> ממקור זה, שמוליך את הכף לצורך עיקר המצוה, ובכל זאת כשירה בשמאל.
## דף מט.
 <strong>מיתיבי</strong> <small>[מקשים</small> על כך<small>]</small> מן הברייתא: <strong>זר</strong> שאינו כהן, <strong>ואונן</strong> (אבל ביום אבלו הראשון), <strong>שיכור, ובעל מום,</strong> כל אלו <strong>בקבלה ובהולכה ובזריקה</strong> של הדם — <strong>פסול. וכן</strong> פסול העושה זאת כשהוא <strong>יושב, וכן</strong> אם עושה אחת מעבודות אלו ביד <strong>שמאל — פסול,</strong> והרי הדברים סותרים את דעת רב ששת! ומסכמים: הרי זו <strong>תיובתא</strong> <small>[קושיה חמורה],</small> ונדחו איפוא דברי רב ששת.
 ותוהים על רב ששת: <strong>והא</strong> <small>[והרי]</small> <strong>רב ששת הוא דאותבה</strong> <small>[שהקשה אותה]</small> והשתמש בברייתא זו, שהרי <strong>אמר ליה</strong> <small>[לו]</small> <strong>רב ששת לאמוריה</strong> <small>[למתורגמנו]</small> של <strong>רב חסדא בעי מיניה</strong> <small>[שאל ממנו]</small> <strong>מרב חסדא</strong> שאלה זו: <strong>הולכה</strong> של הדם <strong>בזר מהו? אמר ליה</strong> <small>[לו]:</small> <strong>כשירה, ומקרא מסייעני,</strong> שהרי נאמר: <strong>"וישחטו הפסח ויזרקו הכהנים מידם והלוים מפשיטים"</strong> (דברי הימים ב' לה, יא), משמע שהכהנים לקחו את הדם מידי הלויים, ומסתבר שהם שהוליכו את הדם ממקום השחיטה למקום הזריקה!
 <strong>ומותיב</strong> <small>[והקשה]</small> <strong>רב ששת</strong> מברייתא זו: <strong>זר ואונן, שיכור ובעל מום,</strong> כל אלו אינם <strong>בקבלה ובהולכה ובזריקה</strong> ואם בכל זאת עשו אחת מהעבודות הללו <strong>— פסול, וכן</strong> אם עשה אחת מעבודות אלו כשהוא <strong>יושב וכן</strong> ביד <strong>שמאל — פסול.</strong> משמע שאי אפשר שתהא הולכה בזר! ומתוך שהקשה ר' ששת מברייתא זו, ודאי שידע אותה ואיך אם כן פסק הוא עצמו הלכה בניגוד לברייתא זו?
 ומשיבים: <strong>בתר דשמעה</strong> <small>[אחר ששמע אותה]</small> כשהקשו ממנה לשיטתו <strong>הדר אותבה</strong> <small>[חזר והקשה ממנה],</small> שבתחילה גם רב ששת לא ידע אותה ולכן פסק בניגוד לה, וכששמע — הסתמך עליה כדי להקשות על דברי רב חסדא. ושואלים: <strong>והא</strong> <small>[והרי]</small> <strong>רב חסדא קרא קאמר</strong> <small>[כתוב אמר]</small> והמקרא מסייעו, ואם כן כיצד יכולה הברייתא לחלוק על המקרא? ומשיבים: אין הכוונה שהלויים הוליכו את הדם. אלא <strong>דעבוד מעשה</strong> <small>[שעשו מעשה]</small> <strong>איצטבא,</strong> שרק החזיקו את מזרקי הדם בידם, אבל לא הוליכום ממקומם.
 <big>א</big> שוב חוזרים אנו לבירור ענין החפינה וצורות החפינה הכשירה. <strong>בעי</strong> <small>[שאל]</small> <strong>רב פפא: חפן חבירו, ונתן לתוך חפניו</strong> של הכהן <strong>מהו?</strong> וצדדי השאלה: האם <strong>"מלא חפניו" בעינן</strong> <small>[צריכים אנו]</small> <strong>והא איכא</strong> <small>[והרי יש]!</small> שהרי בסופו של דבר חופניו מלאים, <strong>או דילמא</strong> <small>[שמא]</small> <strong>"ולקח" "והביא" בעינן</strong> <small>[צריכים אנו]?</small> שהכהן עצמו יקח ויחפון, <strong>והא ליכא</strong> <small>[וזה איננו]!</small> אף שאלה זו לא נמצאה לה תשובה, ונשארה ב<strong>תיקו</strong> <small>[תעמוד</small> השאלה במקומה<small>].</small>
 <strong>בעי</strong> <small>[שאל]</small> <strong>ר' יהושע בן לוי: חפן</strong> הכהן הגדול <strong>ומת, מהו שיכנס</strong> כהן גדול <strong>אחר</strong> שמשמש תחתיו <strong>בחפינתו?</strong> האם יכול השני להכניס את הקטורת שחפן הכהן הראשון, או שמא צריך להתחיל מתחילה? <strong>אמר ר' חנינא</strong> לתלמידיו בהתפעלות: <strong>בא וראה</strong> שהדור האחרון זכה לשאול שאלה חמורה וקשה כ<strong>שאלת הראשונים.</strong> שאף אני, ר' חנינא, זכיתי כבר לשאול שאלה זו של ר' יהושע בן לוי שהוא מן הראשונים.
 מתחילה מבררים את הביטוי: <strong>למימרא</strong> <small>[האם נאמר</small> ונלמד מכאן<small>]</small> כי <strong>ר' יהושע בן לוי קשיש</strong> <small>[זקן]</small> היה מר' חנינא, שר' חנינא קורא לו ראשון? <strong>והא</strong> <small>[והרי]</small> <strong>אמר ר' יהושע בן לוי: לי התיר ר' חנינא לשתות שחליים</strong> (מין ירק) <strong>בשבת</strong> לצורך רפואה, משמע שר' חנינא היה גדול ממנו!
 אגב הזכרת הענין תוהים: <strong>לשתות, פשיטא</strong> <small>[פשוט,</small> מובן מאליו<small>],</small> ומדוע אסור יהיה לשתות? <strong>דתנן</strong> <small>[ש</small>הרי <small>שנינו</small> במשנה<small>]:</small> <strong>כל האוכלין,</strong> כלומר: דברים הראויים לאכילה — <strong>אוכל אדם,</strong> גם אם הוא מתכוין בכך <strong>לרפואה. וכל המשקין</strong> הראויין לשתיה <strong>שותה,</strong> גם אם מועילים <strong>לרפואה,</strong> ולא גזרו עליהם משום איסור רפואה בשבת!
 <strong>אלא,</strong> השאלה היתה: האם מותר <strong>לשחוק ולשתות שחליים בשבת.</strong> ושואלים: <strong>היכי דמי</strong> <small>[כיצד</small> בדיוק <small>היה</small> הדבר<small>]?</small> <strong>אי דאיכא סכנתא</strong> <small>[אם יש סכנה</small> בדבר<small>]</small> וזו היא התרופה לכך — <strong>משרא שרי</strong> <small>[היתר</small> גמור הרי <small>הותר].</small> <strong>ואי דליכא סכנתא</strong> <small>[ואם אין סכנה] —</small> <strong>מיסר אסיר</strong> <small>[אסור</small> הדבר<small>],</small> שהרי זו מלאכה אסורה ממש! ומשיבים: <strong>לעולם</strong> יש לפרש <strong>דאיכא סכנתא</strong> <small>[שהיתה</small> בכך <small>סכנה]</small> <strong>והכי מבעיא ליה</strong> <small>[וזה שנסתפק לו]:</small> <strong>מי מסיא, דניחול עלייהו שבתא</strong> <small>[האם מרפא</small> משקה זה שראוי <small>לחלל עליו את השבת],</small> <strong>או לא מסיא</strong> <small>[מרפא]</small> <strong>ולא ניחול עלייהו שבתא</strong> <small>[יחללו עליו את השבת].</small>
 ושואלים: אם לא היתה זו שאלה הלכתית, אלא בעיה רפואית, <strong>ומאי שנא</strong> <small>[ובמה שונה],</small> מדוע בחר דווקא ב<strong>ר' חנינא</strong> לשאול אותו? ומסבירים: <strong>משום</strong> ש<strong>בקי ברפואות הוא.</strong> ש<strong>אמר ר' חנינא: מעולם לא שאלני אדם על מכת פרדה לבנה וחיה.</strong> הרי שר' חנינא היה נשאל שאלות רפואיות שונות.
 על עצם הדבר תוהים: <strong>והא קא חזינן דחיי</strong> <small>[והרי אנו רואים</small> שאדם נבעט על ידי פרדה <small>וחי]!</small> ומתרצים: <strong>אימא: וחיית</strong> <small>[אמור: וחיתה</small> המכה<small>],</small> כלומר: המכה אינה מתרפאה לעולם. ומקשים: <strong>והא קא חזינן דמיתסי</strong> <small>[והרי רואים אנו שהיא מתרפא]!</small> ומשיבים: <strong>בסומקן אינהו וחיורן ריש כרעיהו קאמרינן</strong> <small>[</small>כשהפרדות <small>הן אדומות, ולבנים</small> רק <small>ראשי הרגלים שלהם, אומרים אנו],</small> שפרדות אלה מכתן קשה ביותר, ואין להן רפואה.
 <strong>מכל מקום שמע מינה</strong> <small>[למד מכאן]</small> מן הענין ש<strong>ר' חנינא קשיש</strong> <small>[זקן]</small> היה מר' יהושע בן לוי, ומדוע התבטא על דבריו בלשון "שאלת הראשונים"? <strong>אלא</strong> מסבירים כי <strong>הכי קאמר</strong> <small>[כך אמר],</small> כך יש להבין את דבריו: <strong>שאלתן כשאילה של ראשונים.</strong> שלא נתכוין לומר בוא וראה כמה יפה שואלים הראשונים, אלא: ראה שאלה זו שהיא חמורה וקשה כשאלותיהם של הראשונים.
 ושואלים: <strong>ומי</strong> <small>[והאם]</small> <strong>אמר ר' חנינא הכי</strong> <small>[כך]</small> ששאלה זו חמורה וקשה להשיב עליה, <strong>והאמר</strong> <small>[והרי אמר]</small> <strong>ר' חנינא:</strong> נאמר: "בזאת יבא אהרן אל הקודש <strong>בפר</strong> בן בקר" (ויקרא טז, ג), ומדייקים: בפר <strong>ולא בדמו של פר.</strong> כלומר: הכהן הגדול צריך לשחוט בעצמו פר החטאת משלו ואם שחט כהן אחד וקיבל את הדם ומת, לא יבוא בדם פר כהן אחר המשמש תחתיו, אלא צריך להביא פר אחר, לשוחטו, לקבל דמו ולהביאו לפנים.
 וכן <strong>אמר ר' חנינא: קטורת שחפנה קודם שחיטת הפר — לא עשה ולא כלום,</strong> שצריכה החפינה להיות לאחר שחיטה. ואם כן, לשיטת ר' חנינא, לא יתכן כלל שכהן אחד יכנס בחפינתו של חבירו, שהרי אם מת הכהן הראשון לאחר החפינה, ודאי שעדיין לא הכניס את דם הפר שקיבל ולכך אין שחיטתו מועילה לממלא מקומו, וחייב הוא לחזור על כל סדר העבודה, משחיטת הפר והלאה!
 ומשיבים: <strong>הכי קאמר</strong> <small>[כך אמר]</small> ר' חנינא: <strong>מדקא מיבעיא ליה</strong> <small>[מכיון שהסתפקה לו</small> לר' יהושע בן לוי שאלה זו<small>],</small> <strong>הא מכלל</strong> <small>[הרי]</small> מכלל הדברים אתה לומד <strong>דקסבר</strong> <small>[שהוא סבר]</small> כי מה שאמרו <strong>"בפר"</strong> כוונתו: <strong>ואפילו בדמו של פר.</strong> שהכהן השני אינו צריך לחזור ולשחוט פר חדש. <strong>ולמאי דסבירא ליה</strong> <small>[ולפי מה שהוא סבור] —</small> <strong>שאילתו כשאילת הראשונים,</strong> שאף שלדעת ר' חנינא אין מקום לשאלה זו, הרי לשיטת ר' יהושע בן לוי שאלה זו שאלה חמורה ויפה.
 ושואלים: <strong>מאי הוי עלה</strong> <small>[מה היה עליה]</small> על שאלה זו, ומה אכן הדין בחפן ומת, האם יכול כהן אחר להסתפק בחפינה זו, או שמא צריך חפינה מחודשת? <strong>אמר רב פפא:</strong> פתרון שאלה זו תלוי בבעיה אחרת <strong>אי</strong> <small>[אם]</small> נאמר ש<strong>חופן</strong> הכהן הגדול כשלוקח את הקטורת ממחתת הקטורת ו<strong>חוזר וחופן</strong> פעם שניה גם בקודש הקדשים — הרי אז <strong>חבירו נכנס</strong> ודי לו <strong>בחפינתו</strong> של כהן ראשון. ומדוע — <strong>דהא מקימא</strong> <small>[שהרי מתקיימת]</small> מצות <strong>חפינה. אי</strong> <small>[אם]</small> <strong>אין חופן וחוזר וחופן — תבעי לך</strong> <small>[תשאל לך]</small> שאלה זו.
 <strong>אמר ליה</strong> <small>[לו]</small> <strong>רב הונא בריה</strong> <small>[בנו]</small> של <strong>רב יהושע לרב פפא: אדרבה</strong> (להיפך), <strong>אי</strong> <small>[אם]</small> <strong>חופן וחוזר וחופן — לא יכנס אחר בחפינתו,</strong> ומדוע — שהרי <strong>אי אפשר</strong> שבחפינה מחודשת זו <strong>לא יחסר ושלא יותיר</strong> משיעור החפינה של הראשון. ונמצא שלא חפן כראוי. אולם <strong>אי</strong> <small>[אם]</small> <strong>אין חופן וחוזר וחופן</strong> — אז <strong>תיבעי לך</strong> <small>[תשאל לך]</small> שאלה זו, שהרי נתקיימה כבר מצות חפינה בכהן, והכהן השני אינו צריך אלא להניח את הקטורת על הגחלים.
 ומסבירים את רקע הבעיה <strong>דאיבעיא להו</strong> <small>[שנשאלה להם]</small> ללומדים שאלה זו: האם הכהן הגדול <strong>חופן</strong> מן הקטורת פעם אחת ו<strong>חוזר וחופן</strong> פעם שניה בקודש הקדשים, <strong>או לא?</strong> ומציעים: <strong>תא שמע</strong> <small>[בוא ושמע]</small> פתרון לאותה שאלה, ששנינו: <strong>כך היתה מידתה</strong> של הכף. <strong>מאי לאו</strong> <small>[האם לא]</small> <strong>כשם שמדתה מבחוץ כך מדתה מבפנים,</strong> לומר שאין צורך לחזור ולחפון, אלא זו היא מידתה הקבועה, וממנה היה שופך על המחתה!
 ודוחים: <strong>לא</strong> כך יש להבין, <strong>דילמא</strong> <small>[שמא]</small> הכוונה היא <strong>שאם רצה לעשות מדה</strong> לחפניו <strong>עושה,</strong> וחופן על ידי כלי, <strong>אי נמי</strong> <small>[או גם כן]</small> <strong>שלא יחסר ושלא יותיר</strong> ממידה זו שחפן תחילה. ואם כן, אין מכאן איפוא כל הוכחה.
 ומציעים עוד: <strong>תא שמע</strong> <small>[בא ושמע]</small> פתרון לשאלה זו מברייתא:
## דף מט:
 <strong>כיצד הוא עושה</strong> בבית קודש הקדשים כשצריך להניח את הקטורת על הגחלים ולשם כך צריך לחפון מן הבזך וליתן לתוך חפניו? <strong>אוחז את</strong> ראש <strong>הבזך</strong> (הכלי) של קטורת <strong>בראש אצבעותיו</strong> לאחר שהניח את המחתה בארץ, <strong>ויש אומרים</strong> כי אוחזו <strong>בשיניו,</strong> וידו של הבזך מונח כלפי בין זרועותיו <strong>ומעלה</strong> ודוחף אותו <strong>בגודלו</strong> לצד גופו מעט מעט <strong>עד שמגעת</strong> (הבזך) <strong>לבין אצילי ידיו</strong> (מרפקו), ובהם יכול להסתייע כדי להופכו, <strong>וחוזר ומחזירה לתוך חפניו,</strong> ואחר כך שופכה מתוך חפניו למחתת הגחלים, <strong>וצוברה</strong> לקטורת על גבי הגחלים בערימה, <strong>כדי שיהא עשנה שוהה לבוא. ויש אומרים:</strong> לא כן, אלא אדרבא היה <strong>מפזרה, כדי שיהא עשנה ממהרת לבוא.</strong>
 ועבודה <strong>זו</strong> של חפינת הקטורת <strong>היא עבודה קשה שבמקדש.</strong> על לשון זו שואלים: <strong>זו היא ותו לא</strong> <small>[ולא עוד]?</small> <strong>והאיכא</strong> <small>[והרי יש]</small> עבודת ה<strong>מליקה</strong> שנאמר שהיא קשה! <strong>והא איכא</strong> <small>[והרי יש]</small> עבודת ה<strong>קמיצה</strong> הקשה! <strong>אלא:</strong> יש לומר כי <strong>זו היא עבודה קשה מעבודות קשות שבמקדש.</strong> על כל פנים <strong>שמע מינה</strong> <small>[למד מכאן]</small> כי <strong>חופן וחוזר וחופן.</strong> ומסכמים: אכן, <strong>שמע מינה</strong> <small>[למד מכאן]</small> שכן הוא.
 <big>א</big> <strong>איבעיא להו</strong> <small>[נשאלה להם]</small> ללומדים שאלה זו: <strong>שחט</strong> הכהן הגדול את הפר <strong>ומת, מה הוא שיכנס</strong> כהן גדול <strong>אחר</strong> לפני ולפנים <strong>בדמו</strong> של הפר ששחט הראשון? <strong>מי אמרינן</strong> <small>[האם אומרים אנו]</small> כי מה שנאמר: "בזאת יבא אהרן אל הקודש <strong>בפר</strong> בן בקר לחטאת" (ויקרא טז, ג), כוונתו — כי אין הכהן נכנס אלא בדם הפר, אבל אין קפידה מיוחדת שיהיה זה דווקא דמו של הפר שנשחט על ידו ויתכן כי אין כל חיסרון אם הוא נכנס <strong>אפילו בדמו של פר</strong> ששחטו אחר, <strong>או דילמא</strong> <small>[שמא]</small> יש לדייק: <strong>"בפר" — ולא בדמו של פר.</strong>
 ונחלקו חכמים בדבר: <strong>ר' חנינא אומר: — "בפר" ולא בדמו של פר,</strong> ולכן עליו לשחוט פר חדש ואינו נכנס אלא בדמו של פר זה <strong>וריש לקיש אמר: "בפר" — ואפילו בדמו של פר.</strong> כיוצא בכך <strong>אמר ר' אמי: "בפר" — ולא בדמו של פר, ר' יצחק אמר: "בפר" — ואפילו בדמו של פר.</strong>
 <strong>איתיביה</strong> <small>[הקשה לו]</small> <strong>ר' אמי לר' יצחק נפחא</strong> <small>[הנפח]:</small> שנינו בהלכות קרבן פסח, שכדי להצטרף לחבורה המקריבה יחד קרבן אחד <strong>נמנין</strong> בני חבורה עליו, וכן <strong>מושכין ידיהן ממנו</strong> ועוברים לחבורה אחרת, <strong>עד שישחט</strong> הקרבן. <strong>ואם איתא</strong> <small>[יש</small> ממש<small>]</small> בדבריך, שגם דמו של הקרבן נחשב עדיין כקרבן, הרי <strong>"עד שיזרוק" מיבעי ליה</strong> <small>[צריך היה לו</small> לומר<small>],</small> ומדוע אין יכולים להמשיך ולהמנות וכן למשוך ידיהם ממנו עד אז, שהרי לדעתך דם הקרבן והקרבן דבר אחד הם!
 ענה לו: <strong>שאני התם</strong> <small>[שונה שם]</small> <strong>דכתיב</strong> <small>[שנאמר]:</small> "ואם ימעט הבית <strong>מהיות משה</strong> ולקח הוא ושכנו הקרוב אל ביתו" (שמות יב, ד) שאנו דורשים "מהיות משה" — <strong>מחיותה</strong> <small>[מחיותו]</small> של ה<strong>שה,</strong> לומר: כל זמן שהשה חי מותר להמנות ולהמשך ממנו. ואם כן, גזירת הכתוב היא בפסח, וביום הכיפורים לא נאמרה.
 <strong>מתיב</strong> <small>[מקשה]</small> <strong>מר זוטרא,</strong> שנינו: <strong>אין פודין</strong> פטר חמור אלא בשה <strong>לא בעגל ולא בחיה, ולא</strong> בכבשה <strong>שחוטה, ולא בטריפה, ולא בכלאים</strong> (של כבש ועז) <strong>ולא בכוי</strong> (שהוא ספק חיה ספק בהמה) <strong>אלא בשה.</strong> משמע שבהמה שחוטה שוב אינה קרויה שה! ודוחים: <strong>שאני התם</strong> <small>[שונה שם]</small> <strong>דיליף</strong> <small>[שהוא לומד]</small> בגזירה שוה <strong>"שה" "שה" מפסח,</strong> ולכן האמור בדיני פסח שייך גם בדיני פטר חמור.
 ושואלים: אם כן, <strong>אי</strong> <small>[אם]</small> <strong>מה להלן</strong> בפסח צריך שיהא הקרבן <strong>זכר, תם</strong> ממום, <strong>ובן שנה, אף כאן</strong> בפדיון פטר חמור יצטרכו שיהא זה <strong>זכר</strong> דווקא, <strong>תם</strong> בלי מום, <strong>ובן שנה? תלמוד לומר:</strong> "וכל פטר חמור תפדה בשה ואם לא תפדה וערפתו", שכפל דבריו לומר פעמים לשון <strong>"תפדה" "תפדה"</strong> (שמות יג, יג) ובכך <strong>ריבה</strong> הכתוב שפדיון כשר בכל און שיהיה, ולא דווקא כעין קרבן פסח.
 ומקשים: <strong>אי</strong> <small>[אם]</small> אומר אתה ש<strong>"תפדה" "תפדה" ריבה — אפילו כולהו נמי</strong> <small>[כולם גם כן]</small> עגל, חיה, שחוטה וכיוצא! ומשיבים: <strong>אם כן,</strong> הגזירה השוה <strong>"שה" מאי אהני ליה</strong> <small>[מה הועילה לו]?</small> אלא ודאי יש לרבות ויש למעט, הכל לפי הענין, ומכל מקום לענין יום הכיפורים אין להוכיח מכאן.
## דף נ.
 <strong>איתיביה</strong> <small>[הקשה לו]</small> <strong>ר' יצחק נפחא</strong> <small>[הנפח]</small> <strong>לר' אמי:</strong> והרי נאמר: <strong>"והוציא את כל הפר</strong> אל מחוץ למחנה<strong>"</strong> (ויקרא ד, יב) ושם מדובר בפר לאחר שנשחט ולאחר שהקטירו את חלביו ואימוריו, משמע שאף לאחר שחיטה עדיין הוא קרוי פר! ענה לו ר' אמי: שם הכוונה היא לומר <strong>שיוציא את כולו,</strong> כלומר: את כל הנותר מן הפר.
 ועוד מקשים: הלא נאמר: <strong>"ואת פר החטאת ואת שעיר החטאת</strong> אשר הובא את דמם לכפר בקודש יוציא אל מחוץ למחנה<strong>"</strong> (ויקרא טז, כז). הרי שאף לאחר שחיטה, בשלב של הכנסת הדם לקודש הקדשים עדיין הוא קרוי פר! <strong>אמר רב פפא: בעור ובשר ופרש דכולי עלמא לא פליגי</strong> <small>[הכל אינם חולקים]</small> שאף זה קרוי פר, <strong>כי פליגי</strong> <small>[כאשר נחלקו]</small> היה זה בענין <strong>דם. מר</strong> <small>[חכם</small> זה<small>]</small> <strong>סבר; דם איקרי</strong> <small>[נקרא]</small> <strong>פר, ומר</strong> <small>[וחכם</small> זה<small>]</small> <strong>סבר; דם</strong> בלבד <strong>לא איקרי</strong> <small>[נקרא]</small> <strong>פר.</strong>
 <strong>אמר רב אשי: מסתברא</strong> <small>[מסתבר]</small> <strong>כמאן דאמר</strong> <small>[</small>כדעת <small>מי שאמר]</small> כי <strong>דם איקרי</strong> <small>[נקרא]</small> <strong>פר, דכתיב</strong> <small>[שנאמר]:</small> <strong>"בזאת יבא אהרן אל הקדש בפר בן בקר"</strong> (ויקרא טז, ג), <strong>אטו בקרניה מעייל ליה</strong> <small>[וכי בקרניו</small> הוא <small>מכניס אותו]</small> לקודש הקדשים?! <strong>אלא בדמו</strong> הוא נכנס, <strong>וקרי ליה</strong> <small>[והוא קורא לו]</small> <strong>"פר",</strong> משמע שאף הדם בלבד קרוי פר.
 ושואלים: <strong>ואידך</strong> <small>[והאחר]</small> הסבור שדם אינו קרוי פר, כיצד מבין הוא פסוק זה? ומשיבים: כי לשיטה זו יש לומר: <strong>במה הוכשר אהרן לבא אל הקדש — בפר בן בקר לחטאת</strong> ודרך הבאתו לפנים — ענין לעצמו הוא.
 <big>א</big> על בעיה זו אם נכנס כהן בדמו של פר ראשון, שואלים: <strong>ותיפוק ליה</strong> <small>[ותצא לו]</small> תשובה לבעיה זו ש<strong>חטאת שמתו בעליה היא,</strong> שהרי פרו של הכהן הגדול פר חטאת הוא, ומתו בעליו, ולפי הכלל: <strong>חטאת שמתו בעליה — למיתה אזלא</strong> <small>[היא הולכת],</small> ואם כן אין מקום לשאלה זו! <strong>אמר ליה</strong> <small>[לו]</small> <strong>רבין בר רב אדא לרבא: אמרי תלמידיך</strong> <small>[אומרים תלמידיך];</small> <strong>אמר רב עמרם:</strong> פר החטאת של הכהן הגדול <strong>חטאת צבור היא,</strong> שהרי היא מביאה הכהן הגדול עליו ועל אחיו הכהנים, וחטאת ציבור הרי <strong>לא למיתה אזלא</strong> <small>[</small>היא <small>הולכת].</small>
 <strong>דתנן</strong> <small>[ש</small>כן <small>שנינו</small> במשנה<small>]</small> במסכת תמורה (יד, א), שנחלקו תנאים מה הם הקרבנות הדוחים את השבת ואת הטומאה. ובענין זה <strong>אמר לו ר' מאיר: והלא פר יום הכפורים וחביתי</strong> (מנחת המחבת המיוחדת של) <strong>כהן גדול, ופסח,</strong> ש<strong>קרבן יחיד הוא ודוחה את השבת ואת הטומאה.</strong> וכיון שר' מאיר אומר שקרבן יחיד הוא, <strong>לאו מכלל דאיכא למאן דאמר</strong> <small>[האם לא</small> תבין <small>מכלל</small> הדברים <small>שיש מי שאומר]</small> שכל אלה קרבנות <strong>צבור</strong> הם? ותהא זו הוכחה למה שאמרנו.
 את ההוכחה הזו דוחים: <strong>ולטעמיך, דקתני</strong> <small>[ולטעמך,</small> לשיטתך<small>, מה שלמדנו]</small> שם: <strong>אמר לו ר' יעקב: והלא פר העלם דבר של צבור, ושעירי עבודה זרה,</strong> וקרבן <strong>חגיגה,</strong> ש<strong>קרבן צבור</strong> הם <strong>ואין דוחין לא את השבת ולא את הטומאה!</strong> ולפי שיטת ההסבר הזו צריך לומר <strong>מכלל דאיכא למאן דאמר</strong> <small>[מכלל</small> הדברים תלמד <small>שיש מי שאומר]</small> שאלה קרבנות <strong>יחיד</strong> הם, והרי דבר זה ודאי איננו נכון!
 <strong>אלא,</strong> כך עליך להבין: ר' מאיר <strong>לתנא קמא קא מהדר ליה</strong> <small>[הוא עונה לו]</small> <strong>דשמעיה דקאמר</strong> <small>[שהוא שמע אותו שהוא אומר]</small> וקובע כלל: <strong>קרבן צבור דוחה את השבת ואת הטומאה, וקרבן יחיד אינו דוחה לא את השבת ולא את הטומאה. אמר לו ר' מאיר:</strong> וכי קביעה זו ביחס ל<strong>קרבן יחיד כללא</strong> <small>[כלל</small> גמור<small>]</small> <strong>הוא? והלא פר יום הכפורים, וחביתי כהן גדול, ופסח,</strong> ש<strong>קרבן יחיד הוא ודוחין את השבת ואת הטומאה!</strong>
 <strong>ואמר לו ר' יעקב</strong> לתנא הראשון מצד אחר: וכי <strong>קרבן צבור כללא</strong> <small>[כלל</small> גמור<small>]</small> <strong>הוא</strong> שהוא דוחה? <strong>והלא פר העלם דבר של צבור ושעירי עבודה זרה, וחגיגה</strong> ש<strong>קרבן צבור הוא ואין דוחין לא את השבת ולא את הטומאה!</strong>
 <strong>אלא, נקוט האי כללא בידך</strong> <small>[החזק כלל זה בידך]:</small> <strong>כל</strong> קרבן <strong>שזמנו קבוע — דוחה את השבת ואת הטומאה אפילו</strong> הוא קרבן <strong>יחיד, וכל שאין זמנו קבוע — אינו דוחה לא את השבת ולא את הטומאה ואפילו בצבור.</strong> ולפי הסבר זה יש עדיין לומר כי פר כהן גדול קרבן יחיד הוא.
 <strong>איתיביה</strong> <small>[הקשה לו]</small> <strong>אביי</strong> לרבא: וכי פר כהן גדול קרבן יחיד הוא? והלא שנינו: <strong>פר ושעיר של יום הכפורים שאבדו, והפריש אחרים תחתיהן,</strong> ונמצאו הראשונים — <strong>כולם</strong> כל המופרשים השניים <strong>ימותו, וכן שעירי עבודה זרה שאבדו, והפריש אחרים תחתיהן — כולם ימותו,</strong> אלו <strong>דברי ר' יהודה. ר' אלעזר ור' שמעון אומרים: ירעו עד שיסתאבו</strong> (שיפול בהם מום) ואז <strong>ימכרו, ויפלו דמיהן</strong> לקרבן <strong>נדבה, שאין חטאת צבור מתה.</strong> והרי הוכחה שפר יום הכיפורים קרוי חטאת ציבור!
 <strong>אמר ליה</strong> <small>[לו]</small> רבא לאביי: <strong>מאי</strong> <small>[מהו]</small> <strong>פר</strong> זה המוזכר כאן — <strong>פר העלם דבר של צבור.</strong> חזר והקשה לו אביי: <strong>והא</strong> <small>[והרי]</small> <strong>"של יום הכפורים" קתני</strong> <small>[שנה]</small> שם, משמע שמדובר בפר של יום הכיפורים! ושוב דחאו רבא: <strong>כי קתני</strong> <small>[כאשר שנה]</small> "של יום הכיפורים" כוונתו היתה <strong>לשעיר,</strong> וכך יש להבין את המשנה: פר של ציבור, וכן שעיר של יום הכיפורים, שאף הוא קרבן הציבור.
 הקשה לו: <strong>והתניא</strong> <small>[והרי שנינו</small> בברייתא<small>]:</small> <strong>פר של יום הכפורים, ושעיר של יום הכפורים שאבדו והפריש אחרים תחתיהן</strong> ונמצאו — <strong>כולם ימותו,</strong> אלו <strong>דברי ר' יהודה, ר' אלעזר ור' שמעון אומרים: ירעו עד שיסתאבו</strong> (שיפול בהם מום) <strong>וימכרו ויפלו דמיהן</strong> לקרבן <strong>נדבה, שאין חטאת צבור מתה.</strong> הרי ששנינו במפורש שהיא נחשבת כקרבן ציבור!
 ענה לו: <strong>לא תימא</strong> <small>[תאמר],</small> כלומר: אל תדקדק בלשון <strong>"שאין חטאת צבור מתה", אלא אימא</strong> <small>[אמור]:</small> <strong>"שאין חטאת השותפין מתה"</strong> שכיון שנשארו אחדים מן השותפין בחיים — אין החטאת מתה. ופר כהן גדול ביום הכיפורים, כיון שלא הוא לבדו אלא גם אחיו הכהנים מתכפרים בו, כקרבן השותפין הוא. ושואלים: מאחר וסוף סוף אין הפר הולך למיתה, אם כן <strong>מאי נפקא מינה</strong> <small>[מה יוצא ממנה],</small> מה ההבדל אם קורים אנו לפרו של כהן גדול חטאת ציבור או חטאת השותפין, ומדוע הקפיד לכנותו בשם חטאת השותפין?
 ומשיבים: כי על פי דין, אם הורה בית דין לציבור שלם (כגון שבט) הוראה מוטעית ועשו בני הציבור לפי הוראה זו, על בית הדין להביא (לפי כמה דעות) פר העלם דבר של ציבור. ולכן הקפיד לכנות פר זה כחטאת השותפים ולא כחטאת הציבור שאם קרבן שותפים הוא, הרי אם הורה בית דין של כהנים הוראה מוטעית ועשו הכהנים על פיהם ש<strong>לא מייתו</strong> <small>[מביאים]</small> ה<strong>כהנים פר בהוראה</strong> זו, משום שהכהנים אינם קרויים ציבור לעצמם, ואינם אלא כשותפין מרובים.
 ומציעים עוד: <strong>תא שמע</strong> <small>[בוא ושמע]</small> פתרון נוסף לשאלה זו, <strong>דבעי</strong> <small>[ששאל]</small> <strong>ר' אלעזר</strong> את השאלה הבאה:
## דף נ:
 <strong>לדברי</strong> ר' מאיר <strong>האומר</strong> כי <strong>פר יום הכפורים קרבן יחיד</strong> הוא האם <strong>עושה תמורה?</strong> אם עבר הכהן הגדול על האיסור לעשות תמורה, ואמר שפר זה יומר באחר, האם חלה תמורה זו, <strong>או אינו עושה תמורה?</strong> ומלשון השאלה, <strong>לאו</strong> <small>[האם לא]</small> תלמד <strong>מכלל</strong> הדברים <strong>דאיכא למאן דאמר</strong> <small>[שיש מי שאומר]</small> שפר יום הכיפורים קרבן <strong>צבור</strong> הוא?
 ודוחים: <strong>לא,</strong> אין זו הוכחה, אלא <strong>מכלל</strong> הדברים נלמד <strong>דאיכא למאן דאמר</strong> <small>[שיש מי שאומר]</small> שהוא קרבן <strong>השותפין.</strong> ואין ראיה חותכת שהוא נחשב לקרבן ציבור. ובכל אופן, הבעיה מפני מה אין הפר נפסל במיתת הכהן הגדול נפתרה, בין מפני שהוא קרבן ציבור, בין מפני שהוא של שותפים.
 <big>א</big> כיון שהוזכרה בעייתו זו של ר' אלעזר דנים בה ל<strong>גופא</strong> (לגופה). <strong>בעי</strong> <small>[שאל]</small> <strong>ר' אלעזר: לדברי</strong> ר' מאיר <strong>האומר</strong> כי <strong>פר יום הכפורים קרבן יחיד</strong> הוא, האם <strong>עושה תמורה או אינו עושה תמורה?</strong> ושואלים: <strong>מאי קא מיבעיא ליה</strong> <small>[מה נסתפק לו]</small> מהו עיקרה של הבעיה?
 <strong>אי בתר</strong> <small>[האם אחר]</small> ה<strong>מקדיש אזלינן</strong> <small>[אנו הולכים]</small> וכיון ש"המקדיש" הוא הכהן הגדול שהרי פר זה בא מרכושו הפרטי, הריהו נחשב כקרבן יחיד ותמורתו תמורה, <strong>אי בתר</strong> <small>[או אחר]</small> ה<strong>מתכפר אזלינן</strong> <small>[אנו הולכים]</small> וכיון שבקרבן זה מכפר הכהן הגדול על ציבור אחיו הכהנים, הרי זה נחשב כקרבן ציבור ואין תמורתו תמורה. והשאלה היא אחרי מי הולכים במקרה כזה לענין תמורה.
 ותוהים: <strong>פשיטא</strong> <small>[פשוט]</small> <strong>דבתר</strong> <small>[שאחר]</small> ה<strong>מתכפר אזלינן</strong> <small>[אנו הולכים],</small> שכבר <strong>אמר ר' אבהו אמר ר' יוחנן: המקדיש</strong> את בהמתו לקרבן בכוונה שיתכפר בו אדם אחר, אם פודה אותו <strong>מוסיף חומש</strong> עליו כדין כל הפודה הקדש שהוא עצמו מקדיש ולעומת זאת אם פדאה המתכפר, אינו צריך להוסיף עליה חומש. <strong>והמתכפר,</strong> שעבורו הוקדש הקרבן הזה — <strong>עושה בה תמורה</strong> ואילו המקדיש אינו יכול לעשותה תמורה, שלענין תמורה אינו נחשב כבעליה.
 וכן <strong>התורם</strong> מתבואתו <strong>שלו על</strong> תבואתו <strong>של חבירו</strong> כדי שלא יצטרך חבירו להפריש תרומה ממנה. אף שנתקנה תבואת חבירו והריהו נפטר מחובת תרומה, מכל מקום <strong>טובת הנאה שלו</strong> — של התורם היא והוא זה שרשאי להחליט לאיזה כהן לתת את התרומה ואף שנתקנו פירות חבירו, אין זכות זו עומדת לזכותו של החבר אלא לזכות התורם. ומכן הוכחה שאף שנעשית המצוה לטובת אחרים, עדיין היא נחשבת ועומדת לזכותו של זה שהוציא הוצאות משלו עבורה. ואם כן, אין מקום לשאלת ר' אלעזר!
 ודוחים: <strong>לעולם פשיטא ליה דבתר</strong> <small>[</small>תאמר <small>שברור לו שאחר]</small> ה<strong>מתכפר אזלינן</strong> <small>[הולכים אנו]</small> <strong>והכי קא מיבעיא ליה</strong> <small>[וכך נסתפק לו]:</small> <strong>אחיו הכהנים בקביעותא מתכפרי</strong> <small>[בקביעות,</small> בעיקרו של הקרבן הם <small>מתכפרים]</small> וחלק מן הקרבן נעשה כשלהם ובשל כך הריהם נעשים כשותפים ולכך אף הם נחשבים כ"מתכפר" בקרבן זה, <strong>או דילמא בקופיא מתכפרי</strong> <small>[שמא בדרך אגב מתכפרים],</small> ועיקר הכפרה הוא לכהן הגדול, והוא הוא המתכפר האמיתי, ואם כן יש עדיין מקום לשאלה אם הכהן הגדול יכול לעשות בפר זה תמורה.
 ומציעים: <strong>תא שמע</strong> <small>[בא ושמע]</small> פתרון לשאלה זו, ממה ששנינו: <strong>חומר בזבח</strong> (בקרבן הראשון שהוקדש) <strong>מבתמורה</strong> שעשו בו, <strong>וחומר בתמורה מבזבח.</strong> והסבר הדברים: <strong>חומר בזבח</strong> שקדושת <strong>הזבח נוהג ביחיד כבצבור,</strong> והזבח <strong>דוחה את השבת ואת הטומאה,</strong> והוא <strong>עושה תמורה — מה שאין כן בתמורה</strong> שאין בה את כל אלה.
 ולעומת זאת: <strong>חומר בתמורה מבזבח</strong> — שקדושת ה<strong>תמורה חלה</strong> בשעת תמורתה אפילו <strong>על בעל מום קבוע</strong> ואם בא לחללה — <strong>אינה יוצאה לחולין</strong> אלא לענין זביחה ואכילה בלבד אבל אינה מותרת בשום אופן שתוכל <strong>ליגזז</strong> מצמרה <strong>וליעבד,</strong> שאסורה בה עבודה לעולם, מפני שאין התרה לקדושתה, <strong>מה שאין כן בזבח</strong> שיש אופנים שונים לפדיונו.
 ומעתה נברר, <strong>האי זבח היכי דמי</strong> <small>[זבח זה</small> שהוזכר כאן <small>כיצד</small> בדיוק <small>הוא],</small> מה הוא זבח זה שדובר בו כאן? <strong>אילימא</strong> <small>[אם תאמר]</small> שהוא זבח של <strong>יחיד, מי דחי</strong> <small>[האם דוחה]</small> קרבן יחיד את ה<strong>שבת</strong> ואת <strong>הטומאה? אלא</strong> תאמר שמדובר בזבח של <strong>צבור — מי</strong> <small>[האם]</small> <strong>עושה</strong> קרבן ציבור <strong>תמורה? אלא לאו</strong> <small>[האם לא]</small> מדובר כאן במקרה מיוחד ב<strong>פר</strong> של יום הכיפורים, שהוא <strong>דוחה את השבת ואת הטומאה</strong> משום <strong>דקביע ליה</strong> <small>[שקבוע לו]</small> <strong>זמן,</strong> וכפי שאמרנו כל קרבן שזמנו קבוע דוחה שבת וטומאה, <strong>ו</strong>בכל זאת הריהי <strong>עושה תמורה,</strong> מפני שהוא <strong>קרבן יחיד,</strong> ומכאן ראיה איפוא לשאלת ר' אליעזר.
 ודוחים: <strong>אמר רב ששת: לא,</strong> אין להוכיח מכאן, כי אפשר לומר שזבח זה שדובר בו הוא <strong>אילו של אהרן</strong> שמקריב הכהן הגדול ביום הכיפורים לעולה ("בזאת יבוא אהרן אל הקודש בפר בן בקר לחטאת ואיל לעולה". ויקרא טז, ג) וקרבן זה הוא בודאי שלו בלבד ונחשב כקרבן יחיד.
 ומעירים: <strong>הכי נמי מסתברא</strong> <small>[כך גם מסתבר],</small> <strong>דאי סלקא דעתך</strong> <small>[שאם עולה על דעתך]</small> לומר שמדובר כאן <strong>בפרו</strong> של הכהן הגדול, וכי <strong>תמורה</strong> של <strong>פר</strong> זה רק <strong>שבת וטומאה הוא</strong> ש<strong>לא דחיא</strong> <small>[דוחה]?</small> <strong>הא</strong> <small>[הרי]</small> <strong>בחול מקריב קרבה</strong> <small>[מוקרבת היא</small> לקרבן<small>]?</small> <strong>הא</strong> <small>[הרי]</small> תמורה זו <strong>תמורת חטאת היא,</strong> וידוע לנו כי <strong>תמורת חטאת למיתה אזלא</strong> <small>[הולכת]</small> ואין לה כל תקנה. אלא ודאי מדובר כאן באיל העולה, ותמורת עולה יכולים להקריב.
 את הסיוע הזה דוחים: <strong>לא,</strong> לעולם אפשר לפרש שזבח זה הוא <strong>פרו</strong> של הכהן הגדול ביום הכיפורים, <strong>ומאי</strong> <small>[ומה]</small> <strong>תמורה</strong> זו שנאמרה בו — אין הכוונה לתמורתו של פר זה, אלא ברייתא זו מדברת רק מענין <strong>שם תמורה,</strong> כלומר: שמושג התמורה בכללו כולל דברים שאינם קיימים בזבח.
 ומקשים: <strong>אי הכי</strong> <small>[אם כך]</small> אמור כי <strong>זבח נמי</strong> <small>[גם כן]</small> שהוזכר בברייתא <strong>שם זבח,</strong> שאין הכוונה לזבח מסויים אחד אלא למושג הזבח בכללו, טענה זו דוחים: <strong>שם זבח לא קתני</strong> <small>[שונה],</small> שודאי אין ברייתא זו מדברת על זבח כמהות כוללת לגבי כל הקרבנות,
 <strong>ממאי</strong> <small>[ממה]</small> יודע אתה שכך הוא — <strong>מדקתני</strong> <small>[ממה ששנינו]:</small> <strong>חומר בתמורה — שהתמורה חלה על בעל מום קבוע, ואינה יוצאה לחולין ליגזז וליעבד</strong> מה שאין כן בזבח. <strong>ואי סלקא דעתך</strong> <small>[ואם עולה בדעתך]</small> לומר כי <strong>מאי</strong> <small>[מה</small> פירוש<small>]</small> <strong>זבח — שם זבח,</strong> מושג הזבח בכללותו, <strong>והא איכא</strong> <small>[והרי יש]</small> דוגמה לזבחים שגם בהם קיים דין זה,
## דף נא.
 <strong>בכור ומעשר</strong> ש<strong>חלין</strong> קדושתן גם <strong>על בעל מום קבוע, ואין יוצאין לחולין ליגזז וליעבד. אלא</strong> על כרחך <strong>שם זבח לא קתני</strong> <small>[שנה]</small> וכשהוא אומר זבח, כוונתו לזבח מסויים אחד.
 ושואלים: <strong>ומאי שנא</strong> <small>[ובמה שונה]?</small> כלומר: מדוע בדבר אחד מתכוון התנא לקרבן מיוחד ובדבר שני הריהו מדבר על מושג כללי? <strong>תמורה — שם תמורה אחת היא</strong> שמושג התמורה אחד הוא, ואין הבדל איפוא בין תמורה לתמורה. ואילו <strong>בזבח איכא</strong> <small>[יש]</small> <strong>בכור ואיכא</strong> <small>[ויש]</small> <strong>מעשר,</strong> שדיניהם שונים משאר זבחים, ולכן אין לקבוע בהם כלל אחד ולכן ודאי היתה הכוונה לזבח מסויים.
 <big>א</big> בהמשך למשא והמתן הקודם שואלים: ולדעת <strong>רב ששת,</strong> שמפרש שזבח זה אינו פר כהן גדול אלא הכוונה לאילו של אהרן, <strong>אדמוקים לה</strong> <small>[עד שהוא מעמיד,</small> מפרש, את הברייתא הזו<small>]</small> <strong>באילו של אהרן, לוקמה</strong> <small>[שיעמיד,</small> שיסביר<small>]</small> שמדובר כאן בקרבן ה<strong>פסח,</strong> ש<strong>דוחה את השבת ואת הטומאה ועושה תמורה,</strong> ש<strong>קרבן יחיד הוא</strong> לכל הדיעות? ומשיבים: <strong>קסבר</strong> <small>[סבר]</small> רב ששת <strong>אין שוחטין הפסח על היחיד,</strong> אלא נשחט רק בחבורה, ולכן קרבן הפסח לעולם אינו קרבן יחיד, אלא לפחות קרבן השותפין, ולכן אינו עושה תמורה.
 ושואלים: <strong>ונוקמיה</strong> <small>[ושנעמיד אותו]</small> <strong>בפסח שני,</strong> שנשחט על ידי יחיד! ומשיבים; <strong>מי דחי</strong> <small>[האם</small> פסח שני <small>דוחה]</small> את ה<strong>טומאה?</strong> וכיון שכך, אי אפשר לפרש שמדובר בקרבן זה.
 <strong>אמר ליה</strong> <small>[לו]</small> <strong>רב הונא בריה</strong> <small>[בנו]</small> של <strong>רב יהושע לרבא: ותנא</strong> זה שהבאנו אותו קודם, <strong>מאי שנא</strong> <small>[במה שונה]</small> קרבן ה<strong>פסח דקרי ליה</strong> <small>[שהוא קורא לו]</small> <strong>קרבן יחיד, ומאי שנא</strong> <small>[ובמה שונה]</small> קרבן <strong>חגיגה</strong> הבאה עם הפסח <strong>דקרי</strong> <small>[שהוא קורא]</small> <strong>לה קרבן ציבור? אי</strong> <small>[אם]</small> <strong>משום דאתי בכנופיא</strong> <small>[שהיא באה בחבורה],</small> שכל העם מביאין אותה — קרבן <strong>פסח נמי אתי בכנופיא</strong> <small>[בא גם כן בחבורה]</small> ולא כקרבנו של יחיד לעצמו? ענה לו: <strong>איכא</strong> <small>[יש]</small> <strong>פסח שני</strong> ש<strong>לא אתי בכנופיא</strong> <small>[בא בחבורה]</small> ולכן לא ראה את הפסח כדוגמה.
 <strong>אמר ליה</strong> <small>[לו]:</small> <strong>אם כן</strong> שדינו כקרבן ציבור <strong>יהא</strong> פסח שני <strong>דוחה את השבת ואת הטומאה! אמר ליה</strong> <small>[לו]:</small> <strong>אין</strong> <small>[כן],</small> אפשר לומר; <strong>כמאן דאמר דחי</strong> <small>[</small>כשיטת <small>מי שאומר שדוחה],</small> <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>פסח שני דוחה את השבת,</strong> אבל <strong>אינו דוחה את הטומאה. ר' יהודה אומר: אף דוחה את הטומאה.</strong> ומסבירים: <strong>מאי טעמא דתנא קמא</strong> <small>[מה טעמו של התנא הראשון] —</small> <strong>אמר</strong> (יכול היה לומר) <strong>לך</strong> הלא כל עניינו של המקריב פסח שני שהרי אדם זה הבא להקריב פסח שני <strong>מפני טומאה דחיתו</strong> שהרי בגלל הטומאה לא יכול היה להקריב פסח ראשון ועכשיו <strong>יעשה בטומאה?!</strong>
 <strong>ור' יהודה אמר לך</strong> (יכול היה לומר לך), משום כך <strong>אמר קרא</strong> <small>[הכתוב]</small> בפסח שני: <strong>"ככל חקת הפסח יעשו אתו"</strong> (במדבר ט, יב), משמע: ככל חוקת הפסח <strong>ואפילו</strong> שיבוא <strong>בטומאה</strong> כפסח ראשון. ולגבי הטענה של התנא הראשון אפשר לענות: <strong>התורה החזירה עליו</strong> כלומר חיפשה הזדמנות לאותו אדם שנטמא בפסח ראשון <strong>לעשותו בטהרה, לא זכה</strong> לעשותו בטהרה — <strong>יעשנו</strong> על כל פנים, ואפילו <strong>בטומאה.</strong>
## דף נא:
 <big>א</big> וחוזרים לשאלתו של ר' אלעזר, אם הכהן הגדול יכול לעשות תמורה בפרו. ורוצים להוכיח כי אחיו הכהנים לא היו שותפים גמורים בקרבן זה, אלא בדרך אגב היו מתכפרים. <strong>ותיפוק</strong> <small>[ותצא]</small> <strong>לי</strong> תשובה לבעיה זו מ<strong>"</strong>והקריב אהרן את פר החטאת <strong>אשר לו"</strong> (ויקרא טז, יא), שהרי מכאן ברור כי <strong>אמר רחמנא</strong> <small>[אמרה התורה]:</small> <strong>משלו הוא מביא.</strong>
 <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>"אשר לו"</strong> כוונתו: <strong>משלו הוא מביא, ולא משל ציבור. יכול לא יביא</strong> קרבן זה <strong>משל ציבור</strong> לפי <strong>שאין הציבור</strong> כולו <strong>מתכפרין בו, אבל יביא משל אחיו הכהנים, שהרי אחיו הכהנים מתכפרים בו — תלמוד לומר: "אשר לו"</strong> — ולא של אחר.
 <strong>יכול לא יביא</strong> משל כהנים, <strong>ואם הביא</strong> בכל זאת, <strong>כשר — תלמוד לומר שוב: "</strong>ושחט את פר החטאת <strong>אשר לו"</strong> (ויקרא טז, יא) — <strong>שנה הכתוב עליו</strong> בהדגשה זו <strong>לעכב,</strong> שאם הביאו משל ציבור פסול.
 את ההוכחה הזו דוחים: <strong>וליטעמיך</strong> <small>[ולטעמך,</small> לשיטתך<small>],</small> הלא <strong>אחיו הכהנים אי לאו דקנו בגויה</strong> <small>[שיש להם קנין בו]</small> <strong>היכי מכפר להו</strong> <small>[כיצד מתכפר להם]?</small> וכיון שהם מתכפרים בו, משמע שיש להם צד קנין בו. אלא על כרחך יש לומר כי <strong>שאני בי גזא</strong> <small>[שונה אוצרו,</small> רכושו<small>]</small>, של <strong>אהרן</strong> הכהן הגדול <strong>דאפקריה רחמנא</strong> <small>[שהפקירתו התורה]</small> <strong>לגבי אחיו הכהנים</strong> לענין זה, שאף שהוא מביא משלו, מכל מקום נחשב כמקדישו עבור כל הכהנים. ואם כן <strong>הכא גבי תמורה נמי</strong> <small>[כאן לגבי התמורה גם כן]</small> יכולים אנו לומר: <strong>שאני בי גזא</strong> <small>[שונה אוצרו]</small> של <strong>אהרן דאפקריה רחמנא</strong> <small>[שהפקירתו התורה]</small> <strong>לגבי אחיו הכהנים,</strong> ואין איפוא להוכיח מכאן.
 <big>ב משנה</big> <strong>היה הכהן הגדול מהלך בהיכל</strong> לכיוון מערב <strong>עד שמגיע לבין שתי הפרוכת המבדילות בין הקדש ובין קדש הקדשים, וביניהן</strong> היה ריוח של <strong>אמה</strong> אחת. <strong>ר' יוסי אומר: לא היתה שם אלא פרוכת אחת בלבד, שנאמר: "והבדילה הפרכת לכם בין הקדש ובין קדש הקדשים"</strong> (שמות כו, לג).
 <big>ג גמרא</big> שואלים: <strong>שפיר קאמר להו</strong> <small>[יפה אמר להם]</small> <strong>ר' יוסי לרבנן</strong> <small>[לחכמים],</small> והלא מפורש בכתוב כדבריו! <strong>ורבנן אמרי</strong> <small>[וחכמים אומרים,</small> יכולים היו לומר<small>]</small> <strong>לך: הני מילי</strong> <small>[דברים אלה</small> אמורים<small>]</small> <strong>במשכן</strong> שהיתה בו פרוכת אחת, <strong>אבל במקדש שני כיון</strong> ש<strong>לא הואי</strong> <small>[היתה]</small> בו <strong>אמה טרקסין,</strong> שהיה קיר שעוביו אמה מפסיק בין הקודש וקודש הקדשים, ורק <strong>במקדש ראשון הוא דהואי</strong> <small>[שהיתה]</small> <strong>ואיסתפקא להו לרבנן בקדושתיה</strong> <small>[ונסתפק להם לחכמים בקדושתו]</small> של מקום קיר זה <strong>אי</strong> <small>[אם]</small> קדושתו <strong>כלפנים</strong> כקודש הקדשים, <strong>אי</strong> <small>[אם]</small> קדושתו <strong>כלחוץ</strong> כמו ההיכל, ומשום כך <strong>עבוד</strong> <small>[עשו]</small> <strong>שתי פרוכות</strong> שתסגורנה את השטח המסופק הזה, שיהיה בפני עצמו.
 <big>ד</big> <strong>תנו רבנן</strong> <small>[שנו חכמים]:</small> כשהיה היה הכהן הגדול הולך בדרכו לקודש הקדשים — בצד דרום <strong>בין המזבח</strong> הפנימי <strong>למנורה היה מהלך.</strong> אלו <strong>דברי ר' יהודה. ר' מאיר אומר בין שלחן למזבח</strong> בצד צפון היה מהלך. <strong>ויש אומרים: בין שלחן לכותל.</strong> ושואלים: <strong>מאן</strong> <small>[מיהו]</small> בעל הדעה המכונה <strong>"יש אומרים"? אמר רב חסדא:</strong> שיטת <strong>ר' יוסי</strong> במשנתנו <strong>היא,</strong> שלדעתו יש רק פרוכת אחת וכדעת הכל <strong>אמר</strong> אף הוא הכניסה לקודש הקדשים צריכה להיות בצד צפון ומכיון שלא היתה לדעתו אלא פרוכת אחת, לכך ודאי כי <strong>פיתחא</strong> <small>[הפתח]</small> שלה <strong>בצפון קאי</strong> <small>[</small>היה <small>עומד]</small> ולכן הלך הכהן במישרין כלפי פתח זה, סמוך לצידו הצפוני של ההיכל.
 <strong>ור' יהודה</strong> סובר כי היו שתי פרוכות ולכן <strong>אמר לך</strong> כי אף שהכניסה לקודש הקדשים צריכה בפועל להיות דרך צד צפון, מכל מקום כיון שהיו שתי פרוכות, זו לפנים מזו, לכך ודאי <strong>פיתחא</strong> <small>[הפתח]</small> של הפרוכת בתחילת כניסתו מצד <strong>דרום קאי</strong> <small>[</small>היה <small>עומד]</small> ורק לאחר מכן היה הולך בין הפרוכות ומגיע לצפון הפרוכת הפנימית ושם היתה כניסתו<small>.</small> ושואלים: אם כן, <strong>ר' מאיר כמאן סבירא ליה</strong> <small>[</small>כשיטת <small>מי סבור הוא]?</small> <strong>אי</strong> <small>[אם]</small> כשיטת <strong>ר' יהודה סבירא ליה</strong> <small>[סבור הוא]</small> לענין הפתח — אם כן <strong>ניעול</strong> <small>[שיכנס</small> ויאמר<small>]</small> כדברי <strong>ר' יהודה, אי</strong> <small>[אם]</small> כשיטת <strong>ר' יוסי סבירא ליה</strong> <small>[סבור הוא] —</small> <strong>ניעול</strong> <small>[שיכנס</small> ויאמר<small>]</small> כדעת <strong>ר' יוסי!</strong>
 ומשיבים: <strong>לעולם</strong> תפרש שכדעת <strong>ר' יוסי סבירא ליה</strong> <small>[סבור הוא]</small> <strong>ואמר</strong> (יכול היה לומר) <strong>לך: שולחנות</strong> שולחן לחם הפנים והשולחנות שלידו, בצד <strong>צפון ודרום מונחין ומפסקא ליה</strong> <small>[</small>והיה <small>מפסיק לו]</small> ה<strong>שלחן</strong> בצד צפון <strong>ולא מתעייל ליה</strong> <small>[יכול להיכנס בו</small> במישרין<small>]</small> שהמקום דחוק מידי.
 <strong>ואיבעית אימא</strong> <small>[ואם תרצה אמור]:</small> <strong>לעולם</strong> תפרש כי בצד <strong>מזרח ומערב</strong> היו <strong>מונחין</strong> השולחנות, <strong>ומשום</strong> כבוד ה<strong>שכינה לאו אורח ארעא</strong> <small>[אינו דרך ארץ]</small>
## דף נב.
 <strong>למיעל להדיא</strong> <small>[להיכנס במישרין]</small> וראוי לכהן להקיף קצת, דרך כבוד. <strong>ור' יוסי אמר לך</strong> כנגד טענה זו: <strong>חביבין ישראל</strong> לפני המקום <strong>שלא הצריכן הכתוב לשליח</strong> כגון מלאך וכיוצא בו, אלא הקדוש ברוך הוא עצמו שומע תפילת ישראל, ולכן חביב הכהן הגדול שליח ישראל שאינו צריך ללכת בדרך עקיפין.
 ושואלים: ואם עקיפין הוא דרך כבוד, הרי לשיטת <strong>ר' יהודה נמי</strong> <small>[גם כן]</small> <strong>ניעול</strong> <small>[שיכנס]</small> הכהן הגדול בעקיפין, <strong>בין</strong> ה<strong>מנורה לכותל!</strong> ומשיבים: אם יעבור הכהן הגדול שם, יתכן כי <strong>משחרי מאניה</strong> <small>[יושחרו בגדיו],</small> מהשחרורית הדבוקה לכותל מעשן המנורה.
 <big>א</big> <strong>אמר ר' נתן: אמה טרקסין לא הכריעו בו חכמים</strong> מה דינו מבחינת הקדושה, <strong>אי</strong> <small>[אם]</small> <strong>כלפנים</strong> כקודש הקדשים <strong>אי</strong> <small>[אם]</small> <strong>כלחוץ</strong> כהיכל.
 <strong>מתקיף לה</strong> <small>[מקשה על כך]</small> <strong>רבינא: מאי טעמא</strong> <small>[מה טעם]</small> הקושי שהיה בדבר? <strong>אילימא</strong> <small>[אם תאמר]</small> <strong>משום דכתיב</strong> <small>[שנאמר]:</small> <strong>"והבית אשר בנה המלך שלמה לה' ששים אמה ארכו ועשרים רחבו ושלשים אמה קומתו"</strong> (מלכים א' ו, ב) <strong>וכתיב</strong> <small>[ונאמר]:</small> <strong>"וארבעים באמה היה הבית הוא ההיכל לפני"</strong> (מלכים א' ו, יז), ונאמר: <strong>"ולפני הדביר עשרים אמה ארך ועשרים אמה רחב ועשרים אמה קומתו"</strong> (מלכים א' ו, כ) ומשום כך <strong>לא ידעינן</strong> <small>[אין אנו יודעים]</small> ב<strong>אמה טרקסין</strong> זו <strong>אי מהני</strong> <small>[אם מאלו]</small> <strong>עשרים</strong> אמה של קודש הקדשים ("הדביר"), <strong>ואי מהני</strong> <small>[אם מאלו]</small> <strong>ארבעים</strong> אמה שנמנו בתוך מידת הקודש ("ההיכל").
 אולם, הרי אפשר לפתור בפשטות: <strong>ודילמא</strong> <small>[ושמא]</small> אינו <strong>לא מהני</strong> <small>[מאלה]</small> ה<strong>עשרין</strong> אמה <strong>ולא מהני</strong> <small>[מאלה]</small> ה<strong>ארבעין</strong> אמה, <strong>וחללא קא חשיב</strong> <small>[את החלל הוא מחשיב],</small> אבל את ה<strong>כותלים</strong> עצמם <strong>לא קא חשיב</strong> <small>[אין הוא מחשיב]</small> בקביעת המידות, ואמה זו של כותל אינה נחשבת כלל בין המידות. <strong>תדע</strong> שכן הוא, <strong>דכל היכא דקא חשיב</strong> <small>[שבכל מקום שמחשיב]</small> את ה<strong>כותלים</strong> ולא רק את השטח בפנים <strong>חשיב ליה לדידיה</strong> <small>[מונה גם אותה,</small> את האמה טרקסין<small>],</small>
 <strong>דתנן</strong> <small>[ש</small>כן <small>שנינו</small> במשנה<small>]:</small> <strong>ההיכל מאה</strong> אמה <strong>על מאה</strong> אמה <strong>ברום</strong> <small>[בגובה]</small> <strong>מאה;</strong> וכך היה מתחלק ממזרח למערב: <strong>כותל אולם חמש</strong> אמות, <strong>והאולם</strong> עצמו <strong>אחת עשרה</strong> אמות, <strong>כותל ההיכל שש</strong> אמות, <strong>וארכו ארבעים אמה, ואמה טרקסין,</strong> ועוד <strong>עשרים אמה בית קדשי הקדשים, כותל ההיכל</strong> החיצוני <strong>שש, והתא</strong> מאחוריו <strong>שש, וכותל התא חמש</strong> אמות.
 משמע שכאשר מונים גם הכתלים ולא רק החללים מונים גם אמה טרקסין! אלא, השאלה לא היתה בדבר מקומה של אמה טרקסין שהיא ודאי בין הקודש וקודש הקדשים <strong>אלא</strong> על <strong>קדושתיה</strong> <small>[קדושתו]</small> <strong>אי</strong> <small>[אם]</small> הוא <strong>כלפנים</strong> כקודש הקדשים או <strong>כלחוץ</strong> לו, וכיון שבבית שני לא היה שם כותל בנוי, לא ידעו לאן לשייך את האמה היתירה הזו.
 <strong>והיינו דאמר</strong> <small>[והוא שאמר]</small> <strong>ר' יוחנן, בעי</strong> <small>[שאל]</small> <strong>יוסף איש הוצל:</strong> נאמר: <strong>"ודביר בתוך הבית מפנימה הכין לתתן שם את ארון ברית ה'"</strong> (מלכים א' ו, יט). <strong>איבעיא להו</strong> <small>[</small>כך <small>נשאלה להם</small> ללומדים<small>]</small> שאלה זו: <strong>היכי קאמר קרא</strong> <small>[כיצד</small> בדיוק <small>אמר הכתוב]</small> וכיצד משמעות דברי הפסוק; האם יש לקוראו ולהבינו כך:
 <strong>"ודביר בתוך הבית מפנימה הכין לתתן שם",</strong> שעשה מחיצה המפסקת בתוך הבית ("ודביר בתוך הבית"), ולפנים מאותה מחיצה הכין חלל למשכן ארון הקודש ("מפנימה הכין לתתן שם"), וממילא הדביר עצמו אינו קדוש בקדושת קודש הקדשים, <strong>או דילמא</strong> <small>[שמא]</small> <strong>הכי קאמר</strong> <small>[כך אמר]:</small> <strong>"ודביר בתוך הבית מפנימה"</strong> וכאן יש להפסיק, ולקרוא את המשך הפסוק כיחידה אחרת, ומשמעות הפסוק באופן כזה היא שמקום הדביר עצמו היה חלק מקודש הקדשים ואותו הכין למקום משכן לארון.
 על ההסבר הזה תוהים: <strong>ומי מספקא ליה</strong> <small>[והאם מסופק לו]</small> כיצד יש להפסיק במקרא זה? <strong>והתניא</strong> <small>[והרי שנינו</small> בברייתא<small>]:</small> <strong>איסי בן יהודה אומר: חמש מקראות בתורה אין להן הכרע,</strong> שלא ברור מן המקרא היכן יש להפסיק בתוך הפסוקים:
## דף נב:
 <strong>"שאת"</strong> (בראשית ד, ז), כלומר: אם יש לך לקרוא כך: "הלא אם תיטיב שאת" ו"שאת" במובן זה היא לשון סליחה ומחילה, כלומר: ימחל לך, או: "הלא אם תיטיב, שאת ואם לא תיטיב" ו"שאת" במובן זה הוא לשון זכירה, כלומר: שאם לא תיטיב יזכר לך העוון.
 וכן המילה <strong>"משוקדים"</strong> (שמות כה, לד), האם יש לקרוא: "ובמנורה ארבעה גביעים משוקדים", או שמא יש לקרוא: "משוקדים כפתוריה ופרחיה".
 וכן המילה <strong>"מחר"</strong> (שמות יז, ט), האם יש לקרוא: "וצא הלחם בעמלק מחר", או שהכוונה היא שעליו לצאת למלחמה מיידית בעמלק ו"מחר אנוכי ניצב על ראש הגבעה", אבל היום אינך צריך לתפילתי.
 וכן המילה <strong>"ארור"</strong> (בראשית מט, ז), האם לקוראה: "ארור אפם כי עז ועברתם כי קשתה", או: "וברצונם עקרו שור ארור" (בראשית מט, ו-ז) ו"שור ארור" הכוונה לשור של שכם הבא מ"ארור כנען", "או בשל מה שעשו שמעון ולוי לשכם שבשל כך נאמר עליהם "ארור אפם כי עז", וכן המילה
 <strong>"וקם"</strong> (דברים לא, טז) האם לקרוא: "הנך שוכב עם אבותיך וקם" בתחיית המתים, או: "וקם העם הזה וזנה".
 <strong>ותניא</strong> <small>[ושנויה</small> ברייתא<small>]:</small> <strong>הוא יוסף איש הוצל,</strong> (הוצל היא עיר בבבל), <strong>הוא יוסף הבבלי, הוא</strong> הקרוי <strong>איסי בן יהודה</strong> (כי איסי הוא קיצור של יוסף), <strong>הוא איסי בן גור אריה</strong> (שהוא כינוי ליהודה) <strong>הוא איסי בן גמליאל, הוא איסי בן מהללאל, ומה שמו</strong> האמיתי שנקרא בו מתחילה — <strong>איסי בן עקיבא שמו.</strong> ואם כן, הרי איסי בן יהודה שהוא יוסף איש הוצל אומר שיש רק חמישה מקראות שאין הפסקם ברור, וכאן מוסיף הוא מקרא נוסף? ומשיבים: <strong>בדאורייתא</strong> <small>[בתורה]</small> עצמה <small>—</small> <strong>ליכא</strong> <small>[אין]</small> אכן יותר מחמישה פסוקים, אבל <strong>בדנביאי</strong> <small>[בנביאים] —</small> <strong>איכא</strong> <small>[יש]</small> וזה אחד מהם.
 ומקשים: <strong>ובדאורייתא ליכא</strong> <small>[ובתורה</small> עצמה האם <small>אין]</small> יותר? <strong>והא איכא</strong> <small>[והרי יש]</small> בעיה זאת <strong>דבעי</strong> <small>[ששאל]</small> <strong>רב חסדא</strong> בכתוב: <strong>"וישלח את נערי בני ישראל ויעלו עלת ויזבחו זבחים שלמים לה' פרים"</strong> (שמות כד, ה), האם יש לפרש "ויעלו עולות", והכוונה היא — כבשים, וגם: "ויזבחו זבחים שלמים לה'" — פרים, שהשלמים היו רק פרים, <strong>או דילמא</strong> <small>[שמא]</small> <strong>אידי ואידי</strong> <small>[אלה ואלה]</small> <strong>פרים,</strong> ויש לקרוא: "ויעלו עולות כבשים ויזבחו זבחים שלמים" וגם "לה' פרים" עולות ושלמים. ואם כן יש פסוק נוסף שלא ידוע היכן מפסיקים בו! ודוחים: זו אינה קושיה, אכן <strong>לרב חסדא מספקא ליה</strong> <small>[מסופק לו]</small> ואינו יודע היכן יש להפסיק, אולם <strong>לאיסי בן יהודה פשיטא ליה</strong> <small>[פשוט</small> היה <small>לו]</small> היכן יש להפסיק וכיצד משמעותו של פסוק זה, ובו לא התקשה.
 <big>א משנה</big> פרוכת <strong>החיצונה</strong> של קודש הקדשים <strong>היתה פרופה</strong> (פתוחה קצת על ידי פריפות = קרסים) <strong>מן הדרום,</strong> ופרוכת ה<strong>פנימית</strong> היתה פתוחה <strong>מן הצפון,</strong> ולכן לא היה יכול ללכת ולהכנס לקודש הקדשים במישרין, אלא <strong>מהלך ביניהן,</strong> בין הפרוכות, כשהוא נכנס בפריפת צד דרום והולך <strong>עד שמגיע לצפון, הגיע</strong> לפריפת צד <strong>צפון</strong> — נכנס לקודש הקדשים <strong>הופך פניו לדרום מהלך לשמאלו עם הפרוכת</strong> בצמוד לה <strong>עד שהוא מגיע</strong> מול <strong>לארון,</strong>
 <strong>הגיע לארון — נותן את המחתה בין שני הבדים. צבר את הקטרת על גבי</strong> ה<strong>גחלים, ונתמלא כל הבית כולו עשן. יצא ובא לו בדרך בית כניסתו</strong> כלומר לא היה הופך פניו אלא צועד אחורנית כשפניו כלפי הארון וכשם שנכנס כך יוצא, <strong>ומתפלל תפלה קצרה בבית החיצון</strong> (בהיכל). <strong>ולא היה מאריך בתפלתו</strong> שם, כדי <strong>שלא להבעית את ישראל</strong> שיחשבו שמא אירע בו דבר ומת בהיותו בקודש הקדשים.
 <big>ב גמרא</big> שואלים: <strong>במאי עסקינן</strong> <small>[במה עוסקים אנו]</small> כאן; באיזו תקופה אנו מדברים? <strong>אילימא</strong> <small>[אם נאמר]</small> <strong>במקדש ראשון,</strong> אולם אז <strong>מי הוו פרוכת</strong> <small>[האם היו פרוכות]?</small> הלא שמה היתה רק פרוכת אחת בתוך כותל אמה טרקסין. <strong>אלא</strong> תאמר <strong>במקדש שני</strong> אם כן <strong>מי הוה</strong> <small>[האם היה]</small> אז <strong>ארון?</strong>
 <strong>והתניא</strong> <small>[והרי שנינו</small> בברייתא<small>]:</small> <strong>משנגנז</strong> ה<strong>ארון נגנזה עמו צנצנת המן</strong> שהיתה בצידו <strong>וצלוחית שמן המשחה, ומקלו של אהרן ושקדיה ופרחיה, וארגז ששגרו פלשתים דורון לאלהי ישראל</strong> לאחר ששבו את הארון וניגפו בכמה מגיפות, <strong>שנאמר: "וכלי הזהב אשר השבתם לו אשם תשימו בארגז מצדו ושלחתם אתו והלך"</strong> (שמואל א' ו, ח).
 <strong>ומי גנזו</strong> את הארון — <strong>יאשיהו</strong> מלך יהודה <strong>גנזו. ומה ראה שגנזו — ראה שכתוב: "יולך ה' אתך ואת מלכך אשר תקים עליך</strong> אל גוי אשר לא ידעת<strong>"</strong> (דברים כח, לו) וכיון שידע שסוף ישראל לגלות, אמר: מוטב שלא יתבזה הארון בגלות ולכן <strong>עמד וגנזו,</strong>
 <strong>שנאמר: "ויאמר ללוים המבינים לכל ישראל הקדושים לה' תנו את ארון הקדש בבית אשר בנה שלמה בן דויד מלך ישראל אין לכם משא בכתף עתה עבדו את ה' אלהיכם ואת עמו ישראל"</strong> (דברי הימים ב' לה, ג), כלומר: מעתה שוב אין על הלוים עבודת משא הארון בכתף, ועליהם לעסוק בעבודת השירה ונעילת השערים.
 <strong>ואמר ר' אלעזר: אתיא</strong> <small>[בא,</small> נלמד הדבר<small>]</small> בגזירה שוה שנאמר בארון: <strong>"</strong>אשר על ארון העדות לפני הכפורת אשר על העדות אשר אועד לך <strong>שמה"</strong> (שמות ל, ו). ונאמר: "קח צנצנת אחת ותן <strong>שמה</strong> מלוא העומר מן והנח אותו לפני ה' למשמרת לדורותיכם" (שמות טז, לג) <strong>ואתיא</strong> <small>[ונלמד]</small> בגזירה שוה <strong>"דרת"</strong> הכתוב כאן מ<strong>"דרת"</strong> שנאמר בשמן המשחה בכתוב: "שמן משחת קודש יהיה זה לי לדורותיכם" (שמות ל, לא)
 <strong>ואתיא</strong> <small>[ונלמד]</small> בגזירה שוה <strong>"משמרת"</strong> האמור כאן מ<strong>"משמרת"</strong> האמור במקלו של אהרן, ככתוב: "השב את מטה אהרן לפני העדות למשמרת" (במדבר יז, כה), ללמד שלא רק הארון אלא גם אלה יגנזו עמו. ואם כן, עוד בסוף ימי הבית הראשון לא היה ארון בבית קודש הקדשים, וכיצד מדובר פה על ארון בבית שני?
 ומשיבים: <strong>לעולם</strong> מדובר פה <strong>במקדש שני, ומאי</strong> <small>[ומה</small> פירוש<small>],</small> <strong>הגיע לארון</strong> שנאמר כאן — כוונתו ל<strong>מקום ארון.</strong> ומקשים: <strong>והא קתני</strong> <small>[והרי שנינו]:</small> <strong>נתן את המחתה לבין שני הבדים,</strong> משמע שהיו בדי הארון! ומשיבים: <strong>אימא</strong> <small>[אמור,</small> תקן<small>]:</small> <strong>"כבין שני הבדים",</strong> כלומר: במקום שהיו הבדים מצויים בשעה שהיה הארון.
 <big>ג</big> שנינו במשנה: <strong>צבר את הקטרת על גבי גחלים.</strong> ומעירים: <strong>תנן כמאן דאמר</strong> <small>[שנינו</small> במשנתנו זו <small>כשיטת מי שאמר]</small> שהקטורת <strong>צוברה</strong> על הגחלים ואינו מפזרה שם. <strong>תני חדא</strong> <small>[שנויה</small> ברייתא <small>אחת]:</small> <strong>צוברה</strong> את הקטורת בתוך המחתה <strong>פנימה</strong> לצד הארון <strong>שהיא חוצה לו</strong> לכהן, עד שמגיע לצידה השני של המחתה. <strong>ותניא אידך</strong> <small>[ושנויה</small> ברייתא <small>אחרת]:</small> <strong>צוברה חוצה</strong> לארון <strong>שהיא פנימה לו</strong> לעברו של הכהן.
 <strong>אמר אביי תנאי</strong> <small>[</small>מחלוקת <small>תנאים]</small> <strong>היא</strong> בענין זה. <strong>ואמר אביי: מסתברא כמאן דאמר</strong> <small>[מסתבר כשיטת מי שאמר]</small> <strong>פנימה</strong> לארון <strong>שהיא חוצה לו</strong> לכהן. ומדוע — <strong>דתנן</strong> <small>[ש</small>כן <small>שנינו</small> במשנה<small>]</small> כי <strong>מלמדין אותו</strong> את הכהן המקטיר קטורת: <strong>הזהר</strong>
## דף נג.
 <strong>שלא תתחיל</strong> לצבור את הקטורת <strong>מפניך,</strong> מן הצד הקרוב אליך, <strong>שמא תכוה.</strong> כי אם מתחיל להניח את הקטורת בצד שלפניו וצריך להמשיך ולפזרה הלאה כלפי פנים, אל הארון, הרי ידיו עוברות במקום שבו כבר יש קטורת בוערת וקיים חשש שיכווה.
 <big>א</big> <strong>תנו רבנן</strong> <small>[שנו חכמים]</small> בברייתא: נאמר: <strong>"ונתן את הקטרת על האש לפני ה'"</strong> (ויקרא טז, יג) — להדגיש: <strong>שלא יתקן,</strong> כלומר: שלא יניח את הקטורת <strong>מבחוץ</strong> בהיכל <strong>ויכניס</strong> את המחתה עם הקטורת הבוערת לקודש הקדשים. ובאה הדגשה זו <strong>להוציא מלבן</strong> (מדעתם) <strong>של צדוקים, שאומרים</strong> שההלכה היא ש<strong>יתקן מבחוץ</strong> ורק אחר כך <strong>יכניס.</strong>
 ושואלים: <strong>מאי דרוש</strong> <small>[מה דרשו]</small> הצדוקים? מהיכן הביאו ראיה לדבריהם? — כך אמרו: נאמר: <strong>"כי בענן אראה על הכפרת"</strong> (ויקרא טז, ב) ולדעתם הפסוק <strong>מלמד שיתקן מבחוץ</strong> שיהא כבר ענן קטורת, ורק לאחר מכן <strong>יכניס</strong> פנימה.
 <strong>אמרו להם חכמים: והלא כבר נאמר</strong> במפורש: <strong>"ונתן את הקטרת על האש לפני ה'"</strong> (ויקרא טז, יג) משמע שבעמדו לפני ה', בקודש הקדשים, רק אז יתן את הקטורת. <strong>אם כן מה תלמוד לומר: "כי בענן אראה על הכפרת"</strong> (ויקרא טז, ב) — אין הכוונה שכבר יהיה ענן קטורת טרם כניסתו, אלא בא הכתוב להדגיש על צורת עשן הקטורת והריהו
 <strong>מלמד שנותן בה,</strong> כלומר: בין שאר סממניה <strong>מעלה עשן</strong> שהוא מין צמח הגורם לעשן לעלות זקוף כמקל. <strong>ומניין שנותן בה מעלה עשן? שנאמר: "וכסה ענן הקטרת את הכפרת"</strong> (ויקרא טז, יג). <strong>הא</strong> <small>[הרי]</small> אם <strong>לא נתן בה מעלה עשן, או שחיסר אחת מכל סמניה</strong> הכתובים בה — <strong>חייב מיתה.</strong> על ההלכה האחרונה תוהים: מדוע צריך לומר שחייב מיתה אם חסר אחד מכל סממניה?
 <strong>ותיפוק ליה</strong> <small>[ותצא לו]</small> שהוא חייב מיתה מטעם אחר — <strong>דקא מעייל</strong> <small>[שהוא נכנס]</small> <strong>ביאה ריקנית,</strong> שהרי אסור להכנס לקודש הקדשים, אלא לצורך מצוה, ואם הקטורת חסירה הרי שאינו עושה מצוה, אלא נכנס ללא צורך לקודש הקדשים, וחייב מיתה על ביאתו לשם, גם ללא הקטרה!
 <strong>אמר רב ששת: הכא במאי עסקינן</strong> <small>[כאן במה אנו עוסקים],</small> <strong>כגון ששגג בביאה</strong> ריקנית, שלא ידע שהבא לקודש הקודשים שלא לצורך חייב, או שלא התכוון לבוא כלל אל קודש הקדשים, <strong>והזיד בהקטרה</strong> שידע שהמקטיר קטורת חסירה חייב מיתה, ולכן אינו חייב אלא על הקטרתו קטורת חסירה.
 <strong>רב אשי אמר</strong> הסבר אחר: <strong>אפילו תימא</strong> <small>[תאמר]</small> <strong>שהזיד בזו ובזו</strong> שהקטרת הקטורת החסירה וביאתו אל הקודש היו מתוך ידיעה ברורה והכרת חומרת האיסור, ו<strong>כגון דעייל</strong> <small>[שהכניס</small> איתו<small>]</small> באותה ביאה לקודש הקדשים <strong>שתי הקטרות, אחת שלימה</strong> שיש בה כל הסממנים <strong>ואחת חסירה</strong> והקטיר את שתיהן. ואז, על עצם ה<strong>ביאה</strong> לקודש הקדשים <strong>לא מיחייב</strong> <small>[מתחייב],</small> <strong>דהא עייל ליה</strong> <small>[שהרי הכניס לו,</small> לתוכו<small>]</small> קטורת <strong>שלימה</strong> ונמצא שקיים מצוה, אולם על ה<strong>הקטרה</strong> של החסירה — הריהו <strong>מיחייב</strong> <small>[חייב],</small> <strong>דקא מקטר</strong> <small>[שהרי הוא מקטיר]</small> <strong>קטורת חסירה.</strong>
 <big>ב</big> כיון שהוזכרה ברייתא זו, מבררים את הדברים שנאמרו בה. <strong>אמר מר</strong> <small>[החכם]</small> בברייתא: <strong>ומניין שנותן בה</strong> בקטורת בין שאר סממניה גם <strong>מעלה עשן — תלמוד לומר: "וכסה</strong> ענן הקטורת<strong>".</strong> ותוהים: <strong>קרא לקרא</strong> <small>[כתוב לכתוב]?</small> שהרי כבר הוכיח מן המקרא שנאמר: "כי בענן אראה על הכפורת", שצריך להביא מעלה עשן, ומה טעם להביא מקרא אחר לסייע למקרא ראשון?
 <strong>אמר רב יוסף: הכי קאמר</strong> <small>[כך אמר],</small> כך יש להבין את הדברים: <strong>אין לי אלא</strong> שמביא את <strong>עלה</strong> הצמח <strong>מעלה עשן,</strong> אבל את <strong>עיקר</strong> (שורשו) של הצמח <strong>מעלה עשן מניין</strong> שצריך להביא? <strong>תלמוד לומר: "וכסה"</strong> ללמדנו שיש לדאוג לתוספת מעלה עשן.
 <strong>אמר ליה</strong> <small>[לו]</small> <strong>אביי</strong> לרב יוסף: מדבריך משמע כי העלה טוב מן השורש, <strong>והא איפכא תניא</strong> <small>[והרי היפך</small> מזה <small>שנינו</small> בברייתא<small>],</small> <strong>דתניא</strong> <small>[ש</small>הרי <small>שנינו</small> בברייתא<small>]:</small> <strong>נתן בה</strong> בקטורת <strong>עיקר</strong> (שורש) <strong>מעלה עשן,</strong> ו<strong>היה</strong> העשן <strong>מתמר ועולה כמקל עד שמגיע לשמי קורה</strong> (לתקרת הבית) <strong>כיון שהגיע לשמי קורה,</strong> ומתוך שאיננו יכול לצאת החוצה, הריהו <strong>ממשמש ויורד בכותלים</strong> מעט מעט <strong>עד שנתמלא הבית</strong> כולו <strong>עשן, שנאמר: "והבית ימלא עשן"</strong> (ישעיה ו, ד), הרי משמע כי עיקר מעלה עשן טוב מן העלה!
 <strong>אלא</strong> יש לחזור מן הפירוש הראשון ו<strong>אמר אביי: הכי קאמר</strong> <small>[כך אמר]:</small> <strong>אין לי אלא</strong> שמכניס בו <strong>עיקר מעלה עשן, עלה מעלה עשן מניין</strong> שמוסיפים בו? <strong>תלמוד לומר: "וכסה</strong> ענן הקטורת<strong>". 
 <strong>רב ששת אמר</strong> כך יש לפרש את שני הפסוקים; <strong>אין לי</strong> שחייב לכלול בין סממני הקטורת גם מעלה עשן <strong>אלא</strong> ב<strong>אהל מועד שבמדבר,</strong> שחובה זו קיימת גם במשכן <strong>שילה ובית עולמים מניין? תלמוד לומר: "וכסה"</strong> שבכל מקום שנכנס לקודש להקטיר מכניס גם מעלה עשן.
 ותוהים: <strong>האי</strong> <small>[</small>לימוד <small>זה]</small> אין צורך בו, שהרי מ<strong>"וכן יעשה לאהל מועד השכן אתם"</strong> (ויקרא טז, טז) <strong>נפקא</strong> <small>[יוצא</small> הדבר<small>],</small> שהכתוב מלמדנו שדבר זה אינו נעשה רק בפעם ראשונה במדבר, אלא חייב להיעשות בכל מקום השראת השכינה!
 <strong>אלא הכי קאמר</strong> <small>[כך אמר]:</small> <strong>אין לי</strong> חובה זו לכלול בין הסממנים גם מעלה עשן <strong>אלא</strong> בקטורת הבאה <strong>ביום הכפורים</strong> ומוקטרת בקודש הקודשים, בקטורת של <strong>שאר ימות השנה</strong> המוקטרת בהיכל <strong>מניין? תלמוד לומר: "וכסה"</strong> ללמד שבכל פעם שמקטירים קטורת צריך שיהא בה מעלה עשן.
 <strong>רב אשי אמר:</strong> פסוק <strong>חד</strong> <small>[אחד]</small> בא ללמדנו <strong>למצוה, וחד</strong> <small>[</small>ופסוק <small>אחד]</small> בא <strong>לעכב,</strong> שאם לא עשה כן פסל. <strong>רבא אמר:</strong> פסוק <strong>חד</strong> <small>[אחד]</small> בא ללמדנו שיש <strong>עונש</strong> מיתה בדבר, <strong>וחד</strong> <small>[</small>ופסוק <small>אחד]</small> בא <strong>לאזהרה,</strong> להודיע שדבר זה אסור, שהרי אין עונש בלא אזהרה.
 <strong>תניא</strong> <small>[שנויה</small> ברייתא<small>]</small> <strong>ר' אליעזר אומר:</strong> נאמר: <strong>"</strong>דבר אל אהרן אחיך ואל יבא בכל עת אל הקודש מבית לפרוכת אל פני הכפורת אשר על הארון <strong>ולא ימות"</strong> (ויקרא טז, ב) — הרי זה בא ללמד על <strong>עונש</strong> המחסיר מעלה עשן מסממני הקטורת, <strong>"כי בענן אראה</strong> על הכפורת <strong>"</strong>— הרי זו <strong>אזהרה,</strong> שאם לא כלל בין הסממנים גם מעלה עשן שהוא הגורם לענן הקטורת — אסור הדבר.
 <strong>יכול יהיו שניהם אמורין קודם מיתת בני אהרן</strong> שמתו בבואם אל הקודש — <strong>תלמוד לומר: "אחרי מות שני בני אהרן"</strong> (ויקרא טז, א). <strong>יכול יהיו שניהם,</strong> גם העונש וגם האזהרה <strong>אמורים אחר מיתת שני בני אהרן — תלמוד לומר: "כי בענן אראה על הכפרת". הא כיצד? אזהרה</strong> נאמרה <strong>קודם מיתה</strong> של בני אהרן, <strong>ועונש</strong> מיתה שיש בדבר נאמר <strong>אחר מיתת</strong> בניו.
 על דברי ר' אליעזר שואלים: <strong>מאי תלמודא?</strong> כלומר: מה משמעו של לימוד זה, כיצד למד מן הלשון "אראה" שהדבר נאמר קודם? <strong>אמר רבא: אמר קרא</strong> <small>[הכתוב]:</small> <strong>"כי בענן אראה"</strong> — לשון עתיד, משמע: <strong>ועדיין לא נראה</strong> הענן על הכפורת, לפי שעדיין לא נבנה המשכן. ודבר זה היה לפני שנכנסו בני אהרן ומתו. ושואלים: אם כן <strong>ואלא מאי טעמא איענוש</strong> <small>[מה טעם נענשו]</small> במיתה אם העונש לא נאמר עדיין? הרי אין עונשים אדם על חטא שלא ידע את עונשו!
 ומשיבים: לא בשל הכניסה לקודש נענשו, אלא מטעם אחר, <strong>כדתניא</strong> <small>[כפי ששנינו</small> בברייתא<small>]:</small> <strong>ר' אליעזר אומר: לא מתו בני אהרן אלא על שהורו הלכה בפני משה רבן,</strong> שהיה להם לשאול אותו ולא שאלו. ושואלים: <strong>מאי דרוש</strong> <small>[מה דרשו]</small> מן המקרא, עד שהעלו בדעתם להכנס ולהכניס אש זרה בקודש? נאמר: <strong>"ונתנו בני אהרן הכהן אש על המזבח"</strong> (ויקרא א, ז) — לומר: <strong>אף על פי שהאש יורדת מן השמים — מצוה</strong> מיוחדת היא <strong>להביא מן ההדיוט</strong> (בשר ודם), ולקיום מצוה זו נכנסו להביא אש למזבח. ואף שהורו כדין, מתו כעונש על שלא שאלו את משה רבינו.
 <big>ג</big> שנינו במשנה: <strong>יצא ובא לו כדרך כניסתו,</strong> כלומר: שאין הכהן הגדול הופך פניו אלא חוזר לאחוריו כשפניו אל הארון, בכל דרך יציאתו. ושואלים: <strong>מנא הני מילי</strong> <small>[מניין דברים אלה]?</small> מה מקורם במקרא? <strong>אמר ר' שמואל בר נחמני אמר ר' יונתן: אמר קרא</strong> <small>[הכתוב]:</small> <strong>"ויבא שלמה לבמה אשר בגבעון ירושלים"</strong> (דברי הימים ב' א, יג), ולכאורה <strong>וכי מה ענין גבעון אצל ירושלים?</strong> או שבא לגבעון, או שבא לירושלים!
 <strong>אלא: מקיש יציאתו מגבעון לירושלים, לביאתו מירושלים לגבעון, מה ביאתו מירושלים לגבעון</strong> בהכרח היו <strong>פניו כלפי במה, כדרך ביאתו</strong> של אדם — <strong>אף יציאתו מגבעון לירושלים</strong> היו עדיין <strong>פניו כלפי במה, כדרך ביאתו.</strong> ומכאן למדים שאין מחזירין פנים מן הקודש, אלא חוזרים אחורנית.
 <strong>וכן כהנים בעבודתן, ולוים בדוכנן</strong> שהיו אומרים שירה במקדש <strong>וישראל במעמדן</strong> שהיו צופים בהקרבת קרבנות היום <strong>כשהן נפטרין</strong> מן הקודש <strong>לא היו מחזירין פניהן והולכין, אלא מצדדין פניהן</strong> הצידה <strong>והולכין</strong> כלפי הצד כדי שלא להפנות עורף לקודש.
 <strong>וכן</strong> דרך ארץ של <strong>תלמיד הנפטר מרבו — לא יחזיר פניו וילך, אלא מצדד פניו והולך.</strong> ומספרים: <strong>כי הא</strong> <small>[כמו</small> שהיה נוהג<small>]</small> <strong>ר' אלעזר כד הוה מיפטר מיניה</strong> <small>[כאשר היה נפרד מאת]</small> <strong>ר' יוחנן</strong> רבו, <strong>כד הוה בעי</strong> <small>[כאשר היה רוצה]</small> <strong>ר' יוחנן לסגויי</strong> <small>[ללכת]</small> ממנו, <strong>הוה גחין קאי</strong> <small>[היה מתכופף ועומד]</small> <strong>ר' אלעזר אדוכתיה</strong> <small>[במקומו]</small> בדרך כבוד והכנעה <strong>עד דהוה מיכסי</strong> <small>[שהיה מתכסה]</small> <strong>ר' יוחנן מיניה</strong> <small>[ממנו]</small> כשהיה מתרחק ביותר, ורק אז היה ר' אלעזר פונה ללכת.
 <strong>וכד הוה בעי</strong> <small>[וכאשר היה רוצה]</small> <strong>ר' אלעזר לסגויי</strong> <small>[ללכת],</small> <strong>הוה קא אזיל לאחוריה</strong> <small>[היה הולך לאחוריו]</small> <strong>עד דמכסי מיניה</strong> <small>[עד שהיה מתכסה ממנו]</small> מ<strong>ר' יוחנן</strong> ואז היה הולך כסדרו, כדי שלא יחזיר פניו לרבו. ועוד מספרים: <strong>רבא כד הוה מיפטר מיניה</strong> <small>[כאשר היה נפטר]</small> מ<strong>רב יוסף, הוה אזיל לאחוריה</strong> <small>[היה הולך לאחוריו]</small> ולא היה שם ליבו למכשולים שבדרך <strong>עד דמנגפן כרעיה</strong> <small>[שהיו ניגפות,</small> נפצעות, <small>רגליו]</small> <strong>ומתווסן אסקופתא דבי</strong> <small>[והיו מתמלאים מפתניו של בית]</small> <strong>רב יוסף דמא</strong> <small>[בדם]</small> מפצעיו של רבא.
## דף נג:
 <strong>אמרו ליה</strong> <small>[אמרו לו]</small> <strong>לרב יוסף: הכי עביד</strong> <small>[כך עושה]</small> <strong>רבא,</strong> מפני שרב יוסף עיוור היה ולא ראה. <strong>אמר ליה</strong> <small>[לו]</small> רב יוסף: <strong>יהא רעוא דתרום רישך אכולה כרכא</strong> <small>[יהי רצון שירום ראשך על כל העיר],</small> שכיון שכך אתה מכבד את רבך — ראוי אתה לכבוד זה.
 <big>א</big> כיון שעסקו בענין הצורך בהליכה לאחור בעת פרידת התלמיד מן הרב, מביאים נושא דומה. <strong>אמר ר' אלכסנדרי אמר ר' יהושע בן לוי: המתפלל</strong> וסיים תפלתו <strong>צריך שיפסיע שלש פסיעות לאחוריו, ואחר כך יתן שלום</strong> שהוא כיוצא מלפני הקדוש ברוך הוא, בדרך פרידה של כבוד. <strong>אמר ליה</strong> <small>[לו]</small> <strong>רב מרדכי</strong> והוסיף: <strong>כיון שפסע שלש פסיעות לאחוריו — התם איבעיא ליה למיקם</strong> <small>[שם צריך הוא לעמוד]</small> ולא יחזור מיד. <strong>משל לתלמיד הנפטר מרבו, אם חוזר לאלתר</strong> (מיד) למקום שעמד בו <strong>דומה לכלב ששב על קיאו,</strong> ונמצא מקלקל כל מה שעשה קודם.
 ומעירים: <strong>תניא נמי הכי</strong> <small>[שנויה</small> ברייתא <small>גם כן כך]:</small> <strong>המתפלל, צריך שיפסיע שלש פסיעות לאחוריו ואחר כך יתן שלום, ואם לא עשה כן — ראוי לו שלא התפלל,</strong> שהרי הראה במעשיו שאינו מכבד את הקדוש ברוך הוא. <strong>ומשום</strong> החכם <strong>שמעיה אמרו: שנותן שלום</strong> ומשתחוה תחילה לצד <strong>ימין ואחר כך לשמאל,</strong> שנאמר: <strong>"מימינו אש דת למו"</strong> (דברים לג, ב) <strong>ואומר: "יפל מצדך אלף ורבבה מימינך"</strong> (תהלים צא, ז).
 ושואלים: <strong>מאי ואומר,</strong> כלומר מדוע הוצרך להוסיף עוד ראיה אחרת? ומשיבים: <strong>וכי תימא אורחא דמילתא היא למיתב</strong> <small>[ואם תאמר</small> כי <small>דרך רגילה היא לתת]</small> <strong>בימין,</strong> שצד זה רגילים להשתמש בו, ולא משום החשיבות שיש בדבר, על כן <strong>תא שמע</strong> <small>[בוא ושמע]</small> ממה שנאמר: <strong>"יפל מצדך אלף ורבבה מימינך",</strong> לומר שצד ימין הוא החשוב.
 מסופר: <strong>רבא חזייה</strong> <small>[ראה את]</small> <strong>אביי דיהיב שלמא לימינא ברישא</strong> <small>[שהוא נותן שלום,</small> משתחווה בסוף התפלה, <small>לצד ימין תחילה]</small> <strong>אמר ליה</strong> <small>[לו]:</small> <strong>מי סברת</strong> <small>[האם סבור אתה]</small> שצריך להשתחוות לצד <strong>ימין דידך</strong> <small>[שלך]?</small> לצד <strong>שמאל דידך קא אמינא</strong> <small>[שלך אני אומר]</small> שיש להשתחוות תחילה, משום <strong>דהוי</strong> <small>[שהיא]</small> <strong>ימינו של הקדוש ברוך הוא.</strong> שהרי הוא, כביכול, עומד אליך פנים אל פנים. <strong>אמר רב חייא בריה</strong> <small>[בנו]</small> של <strong>רב הונא: חזינא להו</strong> <small>[ראיתי אותם]</small> את <strong>אביי ורבא דפסעי להו</strong> <small>[שהיו פוסעים]</small> אותן <strong>שלש פסיעות בכריעה אחת</strong> ולא היו זוקפים קודם, שכל זה דרך הכנעה וקבלת מרות היא.
 <big>ב</big> שנינו במשנה שהיה הכהן הגדול <strong>מתפלל תפלה קצרה בבית החיצון.</strong> ושואלים: <strong>מאי מצלי</strong> <small>[מה</small> היה <small>מתפלל]?</small> <strong>רבא בר רב אדא ורבין בר רב אדא תרוייהו משמיה</strong> <small>[שניהם משמו]</small> של <strong>רב אמרי</strong> <small>[</small>היו <small>אומרים]</small> כך היתה תפילתו: <strong>יהי רצון מלפניך ה' אלהינו שתהא שנה זו גשומה ושחונה</strong> (חמה). ותוהים מיד: <strong>שחונה מעליותא</strong> <small>[מעלה]</small> <strong>היא?!</strong> כלומר: לשם מה יש לבקש שתהא שנה חמה? <strong>אלא אימא</strong> <small>[אמור]</small> ותקן כך: <strong>אם שחונה</strong> היא השנה הבאה <strong>שתהא</strong> גם <strong>גשומה</strong> ולא יזיק החום ליבול.
 <strong>רב אחא בריה</strong> <small>[בנו]</small> של <strong>רבא מסיים בה</strong> בלשון תפילה זו <strong>משמיה</strong> <small>[משמו]</small> של <strong>רב יהודה: לא יעדי עביד שולטן מדבית</strong> <small>[יסור מעשה,</small> כח, <small>שלטון מבית]</small> <strong>יהודה, ולא יהיו עמך ישראל צריכין לפרנס זה מזה</strong> אלא יתפרנסו מתנובת הארץ, ולא יזדקקו לעזרת הבריות. <strong>ולא תכנס לפניך תפלת עוברי דרכים</strong> ההולכים בשעת הגשם ומתפללים שיפסקו הגשמים.
 מסופר: <strong>ר' חנינא בן דוסא הוה קא אזיל באורחא</strong> <small>[היה מהלך בדרך]</small> <strong>שדא מטרא עליה</strong> <small>[ירד המטר עליו]</small> <strong>אמר: רבונו של עולם! כל העולם כולו בנחת, וחנינא בצער. פסק מיטרא</strong> <small>[פסק המטר]</small> <strong>כי אתא לביתיה</strong> <small>[כאשר בא לביתו]</small> <strong>אמר: רבונו של עולם! כל העולם כולו בצער</strong> שאין גשמים, <strong>וחנינא בנחת. אתא מיטרא</strong> <small>[בא הגשם</small> בחזרה<small>].</small> <strong>אמר ר' יוסף: מאי אהניא ליה צלותיה</strong> <small>[מה הועילה לו תפילתו של]</small> ה<strong>כהן גדול לגבי ר' חנינא בן דוסא</strong> שלמרות תפילת הכהן הגדול בקודש, גדולה קדושתו של ר' חנינא בן דוסא שהקדוש ברוך הוא עושה לו רצונו. 
 שנינו במשנה כי לא היה הכהן הגדול מאריך בתפילתו. ו<strong>תנו רבנן</strong> <small>[שנו חכמים]</small> בתוספתא: <strong>מעשה בכהן גדול אחד שהאריך בתפלתו, ונמנו</strong> (החליטו) <strong>אחיו הכהנים ליכנס אחריו</strong> שמא מת או התעלף ויש להוציאו. <strong>התחילו הם נכנסין והוא יוצא. אמרו לו: מפני מה הארכת בתפלתך? אמר להם:</strong> ומדוע לא, וכי <strong>קשה בעיניכם שהתפללתי עליכם ועל בית המקדש שלא יחרב? אמרו לו: אל תהי רגיל לעשות כן, שהרי שנינו: לא היה מאריך בתפלתו כדי שלא להבעית</strong> (להפחיד) <strong>את ישראל</strong> שמא מת שם.
 <big>ג משנה</big> <strong>משניטל ארון</strong> הקודש בגלות, <strong>אבן היתה שם</strong> בקודש הקדשים <strong>מימות נביאים</strong> ה<strong>ראשונים,</strong> דוד ושמואל שיסדו את המקדש, ואבן זו <strong>"שתייה" היתה נקראת,</strong> והיתה <strong>גבוה מן הארץ שלש אצבעות ועליה היה נותן</strong> את הקטורת. לאחר שיצא הכהן הגדול מקודש הקדשים <strong>נטל את הדם</strong> של פר החטאת <strong>ממי שהיה ממרס בו</strong> שלא יקרוש, ו<strong>נכנס</strong> שוב <strong>למקום שנכנס</strong> בקודש הקדשים <strong>ועמד במקום שעמד</strong> קודם בהקטרת הקטורת, בין הבדים, <strong>והזה ממנו</strong> מן הדם, הזאה <strong>אחת למעלה ושבע</strong> הזאות <strong>למטה.</strong>
 <strong>ולא היה מתכוון להזות לא למעלה</strong> ממש <strong>ולא למטה</strong> ממש <strong>אלא כמצליף</strong> בשורה אחת, זו מתחת לזו. <strong>וכך היה מונה</strong> בהזאותיו, שלא יטעה: <strong>אחת, אחת ואחת, אחת ושתים, אחת ושלש, אחת וארבע, אחת וחמש, אחת ושש, אחת ושבע. יצא</strong> משם <strong>והניחו</strong> לדם שנשאר <strong>על כן הזהב שבהיכל.</strong>
 <strong>הביאו לו את השעיר</strong> החטאת לה', <strong>שחטו, וקבל במזרק את דמו, נכנס למקום שנכנס</strong> בקודש הקדשים <strong>ועמד במקום שעמד, והזה ממנו אחת למעלה ושבע למטה, וכך היה מונה,</strong> כדרך שמנה בדם הפר: <strong>אחת, אחת ואחת, אחת ושתים וכו' יצא והניחו</strong> גם הוא <strong>על כן הזהב השני</strong> שהיה <strong>בהיכל. ר' יהודה אומר: לא היה שם אלא כן אחד בלבד,</strong> ועליו היו מניחים את שני הבזיכים, וכך היה עושה: <strong>נטל דם הפר</strong> מן הכן <strong>והניח דם השעיר</strong> במקומו
 <strong>והזה ממנו</strong> מדם הפר <strong>על הפרוכת שכנגד</strong> (מול) <strong>הארון מבחוץ, אחת למעלה ושבע למטה ולא היה מתכוון וכו'. וכך היה מונה וכו'.</strong> סיים <strong>נטל דם השעיר</strong> מן הכן <strong>והניח דם הפר</strong> במקומו על הכן <strong>והזה ממנו</strong> מדם השעיר <strong>על הפרוכת שכנגד הארון מבחוץ</strong> כדרך שעשה בדם הפר, <strong>אחת למעלה ושבע למטה וכו'.</strong> לאחר מכן <strong>עירה דם הפר לתוך דם השעיר, ונתן</strong> שוב <strong>את</strong> הדם מן המזרק <strong>המלא</strong> אל תוך המזרק ה<strong>ריקן</strong> כדי לערב יפה את הדמים.
 <big>ד גמרא</big> על לשון המשנה מעירים: <strong>"משנגנז</strong> הארון <strong>"לא קתני</strong> <small>[שנינו],</small> <strong>אלא "משניטל",</strong> ואם כן <strong>תנן</strong> <small>[שנינו</small> במשנה<small>]</small> <strong>כמאן דאמר</strong> <small>[כ</small>שיטת <small>מי שאמר]</small> כי <strong>ארון גלה לבבל</strong> ולא נגנז במקומו. <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>ר' אליעזר אומר: ארון גלה לבבל, שנאמר: "ולתשובת השנה שלח המלך נבוכדנאצר ויבאהו בבלה עם כלי חמדת בית ה'"</strong> (דברי הימים ב' לו, י), וכלי החמדה המיוחד הלא הוא ארון הברית.
 וכן <strong>ר' שמעון בן יוחאי אומר: ארון גלה לבבל, שנאמר: "</strong>הנה ימים באים ונישא כל אשר בביתך ואשר אצרו אבותיך עד היום הזה בבל <strong>לא יותר דבר אמר ה'"</strong> (ישעיה לט, ו) — <strong>אלו עשרת הדברות שבו,</strong> שגם הם לא נותרו.
 <strong>ור' יהודה בן לקיש אומר: ארון במקומו נגנז, שנאמר: "ויראו ראשי הבדים מן הקדש על פני הדביר ולא יראו החוצה ויהיו שם עד היום הזה"</strong> (מלכים א' ח, ח) ובכל מקום שנאמר "עד היום הזה", נשאר כך לעולם, שהרי בכל זמן אפשר לקרוא כן. משמע שנגנז הארון במקומו.
 ומעירים: ושיטה זו שארון גלה לבבל <strong>פליגא</strong> <small>[חלוקה]</small> על דעת <strong>עולא</strong> ש<strong>אמר עולא, שאל ר' מתיא בן חרש את ר' שמעון בן יוחאי</strong> כשהיה <strong>ברומי: וכי מאחר שר' אליעזר מלמדנו פעם ראשונה ושניה,</strong> כלומר: בשני כתובים, כי <strong>ארון גלה לבבל,</strong> פעם <strong>ראשונה</strong> מלמדנו <strong>הא דאמרן</strong> <small>[זו שאמרנו]</small> שהביא מן הכתוב: <strong>"ויבאהו בבלה עם כלי חמדת בית ה'"</strong> (דברי הימים ב' לו, י), פעם <strong>שניה מאי</strong> <small>[מה]</small> <strong>היא?</strong> — שאמר ר' אליעזר: <strong>דכתיב</strong> <small>[שנאמר]:</small> <strong>"ויצא מבת ציון</strong>
## דף נד.
 <strong>כל הדרה"</strong> (איכה א, ו). <strong>מאי</strong> <small>[מה]</small> פירוש: <strong>"כל הדרה" — חדרה,</strong> כלומר דבר שהיה גנוז לפנים בחדרי חדרים, הוא ארון הברית. <strong>אתה</strong> ר' שמעון בן יוחאי <strong>מאי</strong> <small>[מה]</small> <strong>אתה אומר</strong> בענין זה? <strong>אמר לו: שאני אומר ארון במקומו נגנז</strong> ולא גלה, <strong>שנאמר: "ויארכו הבדים</strong> ויראו ראשי הבדים מן הקודש על פני הדביר ולא יראו החוצה ויהיו שם עד היום הזה<strong>"</strong> (מלכים א' ח, ח). 
 <strong>אמר ליה</strong> <small>[לו]</small> <strong>רבה לעולא: מאי משמע</strong> <small>[מה המשמעות]</small> מה יסוד ההוכחה הזו? ענה לו: <strong>דכתיב</strong> <small>[שנאמר]</small> שם: <strong>"ויהיו שם עד היום הזה"</strong> ו"היום הזה" פירושו: כל יום שקוראים בו דבר זה, והוא לעולם. והקשה לו: <strong>וכל היכא דכתיב</strong> <small>[מקום שנאמר</small> בו<small>]:</small> <strong>"עד היום הזה" לעולם הוא</strong> ואינו מתכוון לזמן כתיבת הדברים? <strong>והכתיב</strong> <small>[והרי נאמר]:</small> <strong>"ואת היבוסי ישב ירושלים לא הורישו בני בנימין וישב היבוסי את בני בנימין בירושלים עד היום הזה"</strong> (שופטים א, כא) <strong>הכי נמי</strong> <small>[כך גם כן]</small> תאמר ש<strong>לא גלו</strong> היבוסים מירושלים?
 <strong>והתניא</strong> <small>[והרי שנינו</small> בברייתא<small>]:</small> <strong>ר' יהודה אומר: חמשים ושתים שנה</strong> מזמן חורבן הבית בימי נבוכדנצר <strong>לא עבר איש ביהודה, שנאמר: "על ההרים אשא בכי ונהי ועל נאות מדבר קינה כי נצתו מבלי איש עבר ולא שמעו קול מקנה מעוף השמים ועד בהמה נדדו הלכו"</strong> (ירמיה ט, ט) ו<strong>"בהמה" בגימטריא חמשים ושתים הוו</strong> <small>[הם],</small> לרמז שחמישים ושתים שנה לא עבר אדם ביהודה, הרי שהכל גלו משם!
 <strong>ותניא</strong> <small>[ושנוייה</small> עוד ברייתא<small>]:</small> <strong>ר' יוסי אומר: שבע שנים נתקיימה</strong> קללת <strong>גפרית ומלח בארץ ישראל,</strong> שלא ישב אדם בה. <strong>ואמר ר' יוחנן: מאי טעמא</strong> <small>[מה טעמו]</small> של <strong>ר' יוסי,</strong> מהיכן לומד הוא דבר זה — <strong>אתיא</strong> <small>[באה,</small> נלמד<small>],</small> הדבר מגזירה שוה <strong>"ברית" "ברית"; כתיב הכא</strong> <small>[נאמר כאן]:</small> <strong>"והגביר ברית לרבים שבוע אחד"</strong> (דניאל ט, כז) ושבוע זה משמעו שבע שנים, <strong>וכתיב התם</strong> <small>[ונאמר שם]</small> שאחר הקללה שתהא הארץ גפרית ומלח: <strong>"ואמרו על אשר עזבו את ברית ה' אלהי אבתם"</strong> (דברים כט, כד). הרי לך הוכחה נוספת כי כשאמר הכתוב "עד היום הזה", אין הכוונה לעולם!
 <strong>אמר ליה</strong> <small>[לו]</small> עולא: <strong>הכא</strong> <small>[כאן]</small> בכתוב על הארון <strong>כתיב</strong> <small>[נאמר]</small> <strong>"שם"</strong> ("ויהיו שם"), <strong>התם</strong> <small>[שם]</small> בפסוק על היבוסי <strong>לא כתיב</strong> <small>[נאמר]</small> <strong>"שם", וכל היכא</strong> <small>[היכן]</small> <strong>דכתיב</strong> <small>[שנאמר]:</small> <strong>"שם"</strong> — <strong>לעולם הוא. מיתיבי</strong> <small>[מקשים]</small> על כך: והרי נאמר: <strong>"ומהם מן בני שמעון הלכו להר שעיר אנשים חמש מאות ופלטיה ונעריה ורפיה ועזיאל בני ישעי בראשם. ויכו את שארית הפלטה לעמלק וישבו שם עד היום הזה"</strong> (דברי הימים א' ד, מב-מג)
 <strong>וכבר עלה סנחריב מלך אשור ובלבל</strong> את <strong>כל הארצות, שנאמר</strong> בדברי סנחריב: <strong>"ואסיר גבולת עמים ועתודתיהם שושתי"</strong> (ישעיה י, יג), משמע שגם בני שמעון גלו, אף שכתוב בהם גם "שם" וגם "עד היום הזה" ומסכמים: אכן, <strong>תיובתא</strong> <small>[קושיה חמורה]</small> לדברי עולא.
 <big>א</big> <strong>אמר רב נחמן: תנא</strong> <small>[שנה</small> החכם<small>]</small> בתוספתא: <strong>וחכמים אומרים: ארון</strong> הברית <strong>בלשכת דיר העצים היה גנוז. אמר רב נחמן בר יצחק: אף אנן נמי תנינא</strong> <small>[אנו גם כן שנינו]</small> מעין דבר זה במשנה: <strong>מעשה בכהן אחד שהיה מתעסק</strong> בדברים שונים, ובתוך כדי כך <strong>ראה</strong> בדיר העצים <strong>רצפה משונה מחברותיה,</strong> שאחת ממרצפות השיש ששימשו לה כרצפה, היתה גבוהה מן האחרות, ודבר זה מהווה עדות לכך שניטלה ממקומה ולאחר מכן הושבה בחזרה <strong>ובא והודיע את חבירו</strong> שיש שם רצפה מיוחדת, <strong>ולא הספיק לגמור</strong> לספר <strong>את הדבר</strong> היכן בדיוק ראה <strong>עד שיצתה נשמתו וידעו ביחוד</strong> (בבירור) <strong>ששם ארון גנוז</strong> ואין רוצים שיתגלה הדבר.
 ושואלים: <strong>מאי הוה עביד</strong> <small>[מה היה עושה]</small> אותו כהן שגילה את הרצפה? <strong>אמר ר' חלבו: מתעסק בקרדומו היה</strong> כלומר היה משתעשע ומקיש בקרדום על הרצפה, ובתוך כך גילה שמתחת לאותה מרצפת קיים חלל, המשמש בוודאי כפתח של מחילה. <strong>תנא דבי</strong> <small>[שנה</small> החכם <small>מבית</small> מדרשו<small>]</small> של <strong>ר' ישמעאל: שני כהנים בעלי מומין היו מתליעין בעצים,</strong> שעבודת הכהנים בעלי המומים היתה, בין השאר, למיין את העצים וכל עץ שיש בו תולעים לא היו מעלים אותו למזבח, <strong>ונשמטה קרדומו של אחד מהם ונפלה שם</strong> לאותו חור שהיה ברצפה <strong>ויצתה אש</strong> משם <strong>ואכלתו</strong> לאותו כהן, ושוב לא ידוע היכן בדיוק המקום.
 <big>ב</big> כיון שהבאנו את הכתוב על הבדים, <strong>ר' יהודה רמי</strong> <small>[השליך,</small> הראה סתירה<small>]</small> בין שני כתובים; <strong>כתיב</strong> <small>[נאמר]</small> במקום אחד: <strong>"ויראו ראשי הבדים"</strong> (מלכים א' ח, ח) <strong>וכתיב</strong> <small>[ונאמר]</small> באותו פסוק: <strong>"ולא יראו החוצה"</strong> (מלכים א' ח, ח) <strong>הא כיצד</strong> מיישב אתה את הסתירה? — היו <strong>נראין ואין נראין,</strong> כלומר: נראים מעט. <strong>תניא נמי הכי</strong> <small>[שנויה</small> ברייתא <small>גם כן כך]</small> כשיטה זו: נאמר: <strong>"ויראו ראשי הבדים", יכול לא יהו זזין ממקומן</strong> ואינם בולטים כלל? — <strong>תלמוד לומר: "ויארכו הבדים". יכול יהו מקרעין בפרוכת ויוצאין</strong> הרבה מאוד — <strong>תלמוד לומר: "ולא יראו החוצה",</strong>
 <strong>הא כיצד</strong> היה הדבר? — היו בדי הארון <strong>דוחקין ובולטין ויוצאין בפרוכת</strong> כלפי חוץ, <strong>ונראין כשני דדי אשה</strong> הבולטים בבגדה. והוא <strong>שנאמר: "צרור המר דודי לי בין שדי ילין"</strong> (שיר השירים א, יג), שמשום כך דימו את ארון הברית, מקום לינת השכינה, כדדיה של אשה.
 אגב דברים אלה <strong>אמר רב קטינא: בשעה שהיו ישראל עולין לרגל</strong> היו <strong>מגללין</strong> פותחין <strong>להם את הפרוכת ומראין להם את הכרובים שהיו מעורים</strong> (דבוקים ומחובקים) <strong>זה בזה, ואומרים להן ראו חבתכם לפני המקום כחבת זכר ונקבה.</strong> כי שני כרובים אלה מסמלים כיכול את הקדוש ברוך הוא ואת כנסת ישראל.
 <strong>מתיב</strong> <small>[מקשה</small> על כך<small>]</small> <strong>רב חסדא:</strong> כיצד יכלו לראות את הדבר? והלא נאמר: <strong>"ולא יבאו לראות כבלע את הקדש</strong> ומתו<strong>"</strong> (במדבר ד, כ), <strong>ואמר רב יהודה אמר רב: בשעת הכנסת כלים לנרתק שלהם</strong> לצורך נשיאתם ממקום למקום אסור היה אפילו ללויים לראותם. ולכאורה, כל שכן כשהם נמצאים במקומם בקודש פנימה אסור לראותם, וכיצד איפוא הראום לרבים?
 <strong>אמר רב נחמן</strong> כתשובה לכך: <strong>משל לכלה, כל זמן שהיא בבית אביה</strong> והיא עדיין ארוסה הרי היא <strong>צנועה מבעלה</strong> ומסתתרת מפניו, ואין ראוי לראותה. <strong>כיון שבאתה לבית חמיה</strong> שנישאה נישואין גמורים, והיא חיה בבית הבעל — שוב <strong>אינה צנועה מבעלה.</strong> אף כאן, במדבר כיון שלא היתה השראת שכינה בישראל במקום קבוע — אסור היה לראות את הקודש, אולם במקדש במקום הקבע הורשו הכל לראותו.
 <strong>מתיב</strong> <small>[מקשה</small> על כך<small>]</small> <strong>רב חנא בר רב קטינא</strong> ממה ששנינו: <strong>מעשה בכהן אחד שהיה מתעסק</strong> בקרדומו ובתוך כדי כך גילה את מקום גניזת הארון, וכשרצה לגלות דבר זה זה מת, כדי שלא יראה את ארון הברית, משמע שאף לאחר בנין המקדש אסור היה לראות בקודש! <strong>אמר ליה</strong> <small>[לו]:</small> אין להקשות, כי <strong>נתגרשה קא אמרת</strong> שכיון שגלו ישראל לאחר חורבן מקדש ראשון הרי הם כגירושין של אשה מבעלה, <strong>וכשנתגרשה</strong> האשה שוב <strong>חזרה לחיבתה הראשונה,</strong> שהיא שוב צנועה, ואינה מראה את עצמה, עד שתחזור השכינה לכמו שהיתה בבית הראשון.
 על הדבר שאמר רב קטינא שואלים: <strong>במאי עסקינן</strong> <small>[במה אנו עוסקים],</small> כיצד היה ענין זה שהיו מגלגלים להם את הפרוכת להראות לכל את הכרובים? <strong>אי נימא</strong> <small>[אם תאמר]</small> שמדובר <strong>במקדש ראשון — מי הואי</strong> <small>[האם היתה]</small> בו <strong>פרוכת</strong> כלל בין הקודש לקודש הקדשים? והלא כותל פנוי היה שם. אלא תאמר שמדובר <strong>במקדש שני</strong> — אולם שם <strong>מי הוו</strong> <small>[האם היו]</small> <strong>כרובים?</strong> שהרי לא היה ארון, וממילא לא היו כרובים עליו? ומשיבים: <strong>לעולם</strong> יש לפרש שמדובר כאן <strong>במקדש ראשון, ומאי</strong> <small>[ומהי]</small> <strong>פרוכת</strong> זו שהזכרנו — <strong>פרוכת דבבי</strong> <small>[של השערים]</small> שכדי שיראו כל ישראל היו צריכים להרים את כל פרוכות השערים.
 ש<strong>אמר ר' זירא אמר רב: שלשה עשר פרוכות היו במקדש</strong> השני: <strong>שבעה כנגד</strong> (בתוך) <strong>שבעה שערים, שתים</strong> נוספות בפנים <strong>אחת לפתחו של היכל, ואחת לפתחו של אולם. שתים</strong> היו <strong>בדביר</strong> שבקודש הקדשים, במקום האמה טרקסין, <strong>ושתים כנגדן</strong> למעלה <strong>בעליה</strong> שמעל קודש הקדשים היתה קומה נוספת, והיתה בנויה כתבנית הבנין שלמטה ואף בה עשו פרוכת, שלא עלו לעליית בית קודש הקדשים אלא לצורך גדול. ומן הסתם היו פרוכות אלה גם במקדש ראשון.
 <strong>רב אחא בר יעקב אמר: לעולם</strong> יש לפרש שמדובר <strong>במקדש שני,</strong> ושם הרי היתה פרוכת בפתח קודש הקדשים, אולם ו<strong>כרובים דצורתא הוו קיימי</strong> <small>[שבציור היו קיימים]</small> שם, שציירו או חקקו בכתלים כרובים מעשה ציור, וכעין מה <strong>דכתיב</strong> <small>[שנאמר]</small> לגבי מקדש ראשון: <strong>"ואת כל קירות הבית מסב קלע</strong> פיתוחי מקלעות <strong>כרובים ותמרת ופטרי ציצים</strong> מלפנים ולחיצון<strong>"</strong> (מלכים א' ו, כט), ובהמשך נאמר: <strong>"וצפה זהב מישר על המחקה"</strong> (מלכים א' ו, לה). משמע, שנוסף לכרובים שבקודש פנימה היו כרובים מצויירים על הקירות.
 <strong>וכתיב</strong> <small>[ונאמר מלכים א' ו, לה]:</small> <strong>"כמער איש וליות"</strong> (מלכים א' ז, לו) ושואלים: <strong>מאי</strong> <small>[מה]</small> פירוש <strong>"כמער איש וליות"? אמר רבה בר רב שילא:</strong>
## דף נד:
 <strong>כאיש המעורה</strong> ודבוק <strong>בלוייה</strong> (באשה) <strong>שלו,</strong> שהיו הכרובים נראים מחובקים יחד. <strong>אמר ריש לקיש: בשעה שנכנסו גוים להיכל</strong> בבית שני <strong>ראו</strong> ציורים של <strong>כרובים המעורין זה בזה,</strong> קלפום מן הקיר ו<strong>הוציאון לשוק ואמרו: ישראל הללו, שברכתן ברכה וקללתן קללה</strong> שהם מלאים ביראת שמים <strong>יעסקו בדברים הללו</strong> ויעשו שם דמויות כגון אלה? <strong>מיד הזילום</strong> (התיכו אותם) והשמידום, <strong>שנאמר: "כל מכבדיה הזילוה כי ראו ערותה"</strong> (איכה א, ח).
 <big>א</big> שנינו במשנה כי אבן היתה בקודש הקדשים <strong>ו"שתיה" היתה נקראת. תנא</strong> <small>[שנה</small> החכם<small>]</small> בתוספתא: מדוע נקראת שתיה — <strong>שממנה הושתת</strong> <small>[נברא]</small> <strong>העולם.</strong> ומעירים: הרי <strong>תנן כמאן דאמר</strong> <small>[שנינו</small> במשנה כשיטת <small>מי שאמר]:</small> <strong>מציון נברא העולם. דתניא</strong> <small>[ש</small>הרי <small>שנינו</small> בברייתא<small>]:</small> <strong>ר' אליעזר אומר: עולם מאמצעיתו נברא, שנאמר: "בצקת עפר למוצק ורגבים ידבקו"</strong> (איוב לח, לח), וכשם שעושים ברגבי עפר, שמתחילים מן האמצע תחילה, ומוסיפים רגבים מסביב, כך היתה גם בריאת העולם.
 <strong>ר' יהושע אומר: עולם מן הצדדין נברא, שנאמר: "כי לשלג יאמר הוא ארץ וגשם מטר וגשם מטרות עזו"</strong> (איוב לז, ו), כלומר: שמכל צד היו הגשמים יורדים, ומשם נבראת הארץ. <strong>ר' יצחק אמר: אבן ירה הקדוש ברוך הוא בים, וממנה נשתת העולם, שנאמר: "על מה אדניה הטבעו או מי ירה אבן פנתה"</strong> (איוב לח, ו).
 <strong>וחכמים אומרים: מציון נברא</strong> העולם, <strong>שנאמר: "מזמור לאסף אל אלהים ה'</strong> דיבר ויקרא ארץ ממזרח שמש עד מבואו<strong>"</strong> (תהלים נ, א) <strong>ואומר: "מציון מכלל יפי</strong> אלהים הופיע<strong>"</strong> (תהלים נ, ב). כלומר: <strong>ממנו</strong> מציון <strong>מוכלל</strong> (נבנה) <strong>יפיו של עולם.</strong> ומשנתנו כשיטה זו היא.
 <strong>תניא</strong> <small>[שנויה</small> ברייתא<small>]:</small> <strong>ר' אליעזר הגדול אומר:</strong> נאמר: <strong>"אלה תולדות השמים והארץ בהבראם ביום עשות ה' אלהים ארץ ושמים"</strong> (בראשית ב, ד), <strong>תולדות שמים,</strong> כלומר: כל הנמצאים בשמים — <strong>משמים נבראו, תולדות הארץ — מארץ נבראו.</strong>
 <strong>וחכמים אומרים: אלו ואלו מציון נבראו, שנאמר: "מזמור לאסף אל אלהים ה' דבר ויקרא ארץ ממזרח שמש עד מבאו"</strong> (תהלים נ, א), משמע שמדבר הכתוב בבריאת העולם. <strong>ואומר "מציון מכלל יפי אלהים הופיע"</strong> (תהלים נ, ב), כלומר: <strong>ממנו</strong> מציון <strong>מוכלל יפיו של עולם,</strong> בין בתולדות השמים ובין בתולדות הארץ.
 <big>ב</big> שנינו במשנה ש<strong>נטל הכהן את הדם</strong> של פר החטאת <strong>ממי</strong> שהיה <strong>ממרס בו</strong> שלא יקרוש, ומזה ממנו כמצליף. ושאלו: <strong>מאי</strong> <small>[מה</small> פירוש המילה<small>]</small> <strong>כמצליף?</strong> היה <strong>מחוי</strong> <small>[מראה</small> בידו<small>]</small> <strong>רב יהודה</strong> כדי להסביר זאת
## דף נה.
 <strong>כמנגדנא</strong> <small>[כמי שמכה ברצועה]</small> על הגב, ומפעם לפעם מכה למטה יותר. <strong>תנא</strong> <small>[שנה</small> החכם<small>]</small> בתוספתא, <strong>כשהוא מזה</strong> מן הדם — <strong>אינו מזה על הכפורת</strong> למעלה, בגגה, <strong>אלא כנגד עוביה של כפורת,</strong> ו<strong>כשהוא מזה</strong> אחת <strong>למעלה —</strong> הריהו <strong>מצדד ידו</strong> שיהא גב ידו מופנה <strong>למטה</strong> ומזה כלפי מעלה. <strong>וכשהוא מזה</strong> שבע <strong>למטה —</strong> הריהו <strong>מצדד ידו</strong> שיהא גבה <strong>למעלה.</strong> אבל אינו מזה ממש על הכפורת או למטה ממנה ואין הדם נוגע בה ממש.
 ושואלים: <strong>מנא הני מילי</strong> <small>[מניין דברים אלה],</small> שהזאות אלה אינן על גבי הכפורת ממש? <strong>אמר רב אחא בר יעקב, אמר ר' זירא: אמר קרא</strong> <small>[הכתוב]</small> בשעיר החטאת: <strong>"</strong>ועשה את דמו כאשר עשה לדם הפר <strong>והזה אתו על הכפרת ולפני הכפרת"</strong> (ויקרא טז, טו), <strong>לא יאמר "למטה",</strong> כלומר: "לפני הכפורת" <strong>בשעיר דלא</strong> <small>[שאינו]</small> <strong>צריך</strong> לאמרו, משום <strong>דגמר</strong> <small>[שהוא לומד]</small> שיש לעשות זאת <strong>ממטה</strong> שנאמר בהזאת דם ה<strong>פר,</strong> שהרי נאמר שמעשה השעיר כמעשה הפר, 
 אם כן <strong>למה נאמר</strong> דבר זה שנית <strong>— לאקושי</strong> <small>[להשוות]</small> <strong>"על</strong> הכפורת <strong>"ל"לפני</strong> הכפורת<strong>",</strong> שכיון שכתבם בפסוק זה יחד, באו ללמוד זה מזה: <strong>מה "לפני"</strong> משמעו <strong>דלאו</strong> <small>[שאינו]</small> <strong>על</strong> הכפורת ממש אלא רק לפני הכפורת, <strong>אף "על"</strong> משמעו <strong>דלאו</strong> <small>[שאינו]</small> <strong>על</strong> ממש, אלא לפני הכפורת, ורק רק מצדד ידו כלפי מעלה.
 ומקשים: <strong>אדרבה</strong> (להיפך) נאמר כך: <strong>לא יאמר למעלה בפר</strong> ש<strong>לא צריך,</strong> שהרי <strong>גמר</strong> <small>[למד]</small> <strong>ממעלה</strong> שנאמר ב<strong>שעיר</strong> שהרי הכתוב השווה את שניהם, אם כן <strong>למה</strong> בכל זאת <strong>נאמר? לאקושי</strong> <small>[להשוות]</small> <strong>"לפני"</strong> האמור בפר <strong>ל"על"</strong> האמור בשעיר, ונאמר כך: <strong>מה "על"</strong> האמור בשעיר משמעו: <strong>על ממש,</strong> כמשמעו, <strong>אף "לפני"</strong> כוונתו — <strong>על ממש</strong> שאף דמי השעיר יגעו בעובי הכפורת ממש!
 על קושיה זו תוהים: <strong>האי מאי</strong> <small>[זו מה היא]?!</small> כלומר: מה מקום לשאלה זו? <strong>אי אמרת בשלמא</strong> <small>[נניח אם אומר אתה]</small> כפי שאמרנו כי <strong>למטה</strong> האמור ב<strong>שעיר לאקושי</strong> <small>[להשוות]</small> <strong>למעלה</strong> האמור ב<strong>פר,</strong> אם כן <strong>מיבעי ליה</strong> <small>[צריכים אנו</small> לדבר זה<small>]</small> <strong>לכדתנא דבי</strong> <small>[לכמו ששנה</small> החכם <small>מבית</small> מדרשו<small>]</small> של <strong>ר' אליעזר בן יעקב. דתנא דבי</strong> <small>[ששנה</small> החכם <small>מבית</small> מדרשו<small>]</small> של <strong>ר' אליעזר בן יעקב:</strong> נאמר: <strong>"על פני הכפרת קדמה"</strong> (ויקרא טז, יד) — <strong>זה בנה אב,</strong> כלומר: יסוד ללמוד ממנו לכל התורה, ש<strong>כל מקום שנאמר: "פני" — אינו אלא קדים,</strong> כלומר: בצד המזרח. <strong>אלא אי אמרת</strong> <small>[אם אומר אתה]</small> כפי הקושיה כי <strong>למעלה</strong> האמור ב<strong>פר לאקושי</strong> <small>[להשוות]</small> מעלה של פר למעלה של שעיר, אם כן <strong>למטה</strong> האמור ב<strong>שעיר למאי אתא</strong> <small>[למה הוא בא]!</small> מה למדים אנו ממנו? אלא על כרחך יש ללמוד מן המקרא כפי שאמרנו קודם.
 <big>א</big> <strong>תנו רבנן</strong> <small>[שנו חכמים]</small> בענין זה: נאמר: <strong>"והזה אתו על הכפרת ולפני הכפרת"</strong> (ויקרא טז, טו) — <strong>למדנו: כמה</strong> מזה <strong>למעלה בשעיר</strong> — הזאה <strong>אחת,</strong> שהרי נאמר "והזה". אולם בהזאה ש<strong>למטה בשעיר</strong> לפני הכפורת, <strong>איני יודע כמה</strong> פעמים צריכים להזות!
 <strong>— הריני דן</strong> מן הכתובים, <strong>נאמרו דמים</strong> שמזה <strong>למטה בפר, ונאמרו דמים למטה בשעיר,</strong> מה דמים שמזה <strong>למטה</strong> בדם ה<strong>פר — שבע</strong> הזיות ("ולפני הכפורת יזה שבע פעמים". ויקרא טז, יד) <strong>אף</strong> דמים שמזה <strong>למטה בשעיר — שבע.</strong>
 ושואלים: <strong>או כלך</strong> (לך) <strong>לדרך זו</strong> ותדרוש כך: <strong>נאמרו דמים למעלה בשעיר, ונאמרו דמים למטה בשעיר. מה למעלה בשעיר</strong> הזיה <strong>אחת — אף למטה בשעיר</strong> הזאה <strong>אחת</strong> בלבד? ומעירים: <strong>נראה למי דומה; דנין</strong> ולמדין דבר שניתן ל<strong>מטה</strong> מדבר שניתן ל<strong>מטה ואין דנין מטה מלמעלה.</strong>
 אולם יש לטעון כנגד זה: <strong>אדרבה, דנין גופו מגופו</strong> כלומר דנין מה שנאמר בגופו של שעיר מדבר שנאמר בגופו, <strong>ואין דנין גופו מעלמא</strong> <small>[מן העולם,</small> מדברים אחרים<small>]!</small> <strong>תלמוד לומר: "ועשה את דמו כאשר עשה לדם הפר"</strong> (ויקרא טז, טו), <strong>שאין תלמוד לומר "כאשר עשה",</strong> שהרי לכאורה כל עשיותיו מפורשות שנית, <strong>ומה תלמוד לומר</strong> בכל זאת <strong>"כאשר עשה" — שיהיו כל עשיותיו שוות,</strong> אף בפרטי הדברים. ולכן <strong>כשם שלמטה בפר</strong> מזה <strong>שבע, כך</strong> הזאות <strong>למטה בשעיר — שבע.</strong>
 <strong>למדנו</strong> איפוא <strong>כמה למטה? בפר ובשעיר — שבע.</strong> אולם <strong>למעלה בפר איני יודע כמה</strong> מזים, <strong>והריני דן: נאמרו דמים למעלה בשעיר, ונאמרו דמים למעלה בפר, מה למעלה</strong> שמזה <strong>בשעיר</strong> הרי זו הזאה <strong>אחת</strong> כמפורש, <strong>אף למעלה</strong> שנאמרה <strong>בפר — אחת.</strong>
 ודנים: <strong>או כלך לדרך זו: נאמרו דמים למטה בפר, ונאמרו דמים למעלה בפר. מה למטה בפר — שבע, אף למעלה בפר</strong> יזה <strong>שבע</strong> פעמים! ומעירים: <strong>נראה למי דומה? דנין</strong> מתן <strong>מעלה</strong> של פר ממתן <strong>מעלה</strong> של השעיר, <strong>ואין דנין מעלה</strong> של פר <strong>ממטה</strong> שלו!
 ודוחים: <strong>אדרבה</strong> ההיפך מסתבר: <strong>דנין גופו</strong> של פר <strong>מגופו</strong> של פר, <strong>ואין דנין גופו מעלמא</strong> (מן החוץ)! על כן <strong>תלמוד לומר</strong> מן המקרא המפורש: <strong>"ועשה את דמו כאשר עשה</strong> לדם הפר<strong>", שאין תלמוד לומר: "כאשר עשה",</strong> שהרי אין הכתוב מלמד דברים חדשים, <strong>ומה תלמוד לומר: "כאשר עשה" — שיהיו כל עשיותיו שוות, כשם שלמטה בפר</strong> מזה <strong>שבע</strong> אף <strong>כך למטה בשעיר שבע. וכשם שלמעלה בשעיר — אחת, כך למעלה בפר</strong> הזאה
 <big>ב</big> נאמר במשנה שהיה מונה <strong>אחת, אחת ואחת ושתים. תנו רבנן</strong> <small>[שנו חכמים]</small> בברייתא: בשעת ההזאה היה הכהן מונה: <strong>אחת, אחת ואחת, אחת ושתים, אחת ושלש, אחת וארבע, אחת וחמש, אחת ושש, אחת ושבע,</strong> אלו <strong>דברי ר' מאיר. ר' יהודה אומר:</strong> היה מונה <strong>אחת, אחת ואחת, שתים ואחת, שלש ואחת, ארבע ואחת, חמש ואחת, שש ואחת, שבע ואחת.</strong>
 ומעירים: <strong>ולא פליגי</strong> <small>[נחלקו]</small> בענין זה לגוף הדבר, שמזה אחת למעלה ושבע למטה, אלא: <strong>מר כי אתריה ומר כי אתריה</strong> <small>[חכם זה כבמקומו, וחכם זה כבמקומו],</small> שבמקום אחד היו נוהגים למנות את המספר הקטן קודם, ובמקום אחר היו נוהגים לספור את המספר הגדול קודם.
 ושואלים: <strong>דכולי עלמא מיהת</strong> <small>[לדעת הכל על כל פנים]</small> גם לר' מאיר וגם לר' יהודה <strong>הזאה ראשונה</strong> שמזה אחת למעלה <strong>צריכה מנין עם כל אחת ואחת</strong> מן ההזאות הבאות, שמונה אחת ואחת, אחת ושתים וכו', <strong>מאי טעמא</strong> <small>[מה טעם</small> הדבר<small>]?</small> מדוע אינו מונה את ההזאות למטה לעצמן? ודנו חכמים בדבר, <strong>ר' אלעזר אמר: שלא יטעה בהזאות,</strong> שאם יספור למטה בלי לכלול את ההזאה הראשונה למעלה, יכול לחשוב בטעות שכלל את הראשונה ביניהן ויבוא להוסיף עוד אחת.
 <strong>ר' יוחנן אמר: אמר קרא</strong> <small>[הכתוב]:</small> <strong>"</strong>והזה באצבעו על פני הכפורת <strong>ולפני הכפרת יזה"</strong> (ויקרא טז, יד), <strong>שאין תלמוד לומר</strong> פעם נוספת <strong>"יזה", ומה תלמוד לומר: "יזה" — לימד על הזאה ראשונה שצריכה מנין עם כל אחת ואחת</strong> שצריך להזכיר את ההזאה שהזה כבר.
 ושואלים: <strong>מאי בינייהו</strong> <small>[מה</small> ההבדל המעשי <small>ביניהם]</small> בין שני ההסברים? ומשיבים: <strong>איכא בינייהו</strong> <small>[יש ביניהם]</small> הבדל כש<strong>לא מנה</strong> את ההזאה הראשונה <strong>ולא טעה.</strong> שלדעת ר' אלעזר אין בכך פגם, ולדעת ר' יוחנן לא יפה עשה, שהרי מצוה היא למנות את הראשונה.
 <big>ג</big> שנינו במשנה ש<strong>יצא</strong> הכהן <strong>והניחו</strong> לדם הפר <strong>על כן הזהב שבהיכל</strong> ודם השעיר על כן שני. ולדעת ר' יהודה היה רק כן אחד. ומעירים: <strong>תנן התם</strong> <small>[שנינו שם]</small> במסכת שקלים: <strong>ר' יהודה אומר: לא היו שופרות</strong> (תיבות, קופות לכסף) <strong>לקיני חובה,</strong> כלומר לזוג תורים או בני יונה שמביאים חטאת ועולה יחד לחובת היולדת ולאחרים, <strong>מפני</strong> חשש <strong>התערובות.</strong>
 ושאלו: <strong>מאי</strong> <small>[מה</small> הכוונה<small>]</small> במה שאמר <strong>מפני התערובות? אמר רב יוסף: מפני תערובת</strong> קיני <strong>חובה</strong> בקיני <strong>נדבה,</strong> שיש לחשוש שמא יערבו את הכסף הניתן לקינים (אותו זוג יונים) של חובה שהם חטאת ועולה, באלה של קיני נדבה שהם זוג עולות ונמצאו פוסלים אותם במעשה הקרבן. <strong>אמר ליה</strong> <small>[לו]</small> <strong>אביי: ונעביד תרי</strong> <small>[ושנעשה שתי]</small> שופרות, שתי קופות, <strong>ונכתוב עלייהו</strong> <small>[ונכתוב עליהם]</small> <strong>הי</strong> <small>[איזו]</small> היא התיבה של קיני <strong>חובה והי</strong> <small>[ואיזו]</small> של <strong>נדבה?</strong> ומשיבים: <strong>ר' יהודה</strong>
## דף נה:
 <strong>לית ליה</strong> <small>[אין לו]</small> <strong>כתיבה,</strong> כלומר: לדעתו אין לסמוך על כתיבה שעל גבי דבר במקום שאפשר לטעות. <strong>דתנן</strong> <small>[</small>שכן <small>שנינו</small> במשנה<small>]:</small> <strong>ר' יהודה אומר: לא היה שם</strong> בבית המקדש ביום הכיפורים <strong>אלא כן אחד בלבד</strong> להנחת הדם. <strong>תרי מאי טעמא</strong> <small>[שני</small> כנים <small>מה הטעם]</small> <strong>לא</strong> היו עושים — <strong>משום דמחלפי</strong> <small>[שהם מתחלפים]</small> זה בזה, ושמא יקח דם השעיר במקום דם הפר. והרי אפשר <strong>ונעביד תרי</strong> <small>[ושנעשה שני</small> כנים<small>]</small> <strong>וליכתוב עלייהו</strong> <small>[ושיכתוב עליהם]</small> <strong>הי</strong> <small>[איזה]</small> של <strong>פר והי</strong> <small>[ואיזה]</small> של <strong>שעיר. אלא,</strong> על כרחך <strong>לר' יהודה לית ליה</strong> <small>[אין לו]</small> <strong>כתיבה,</strong> שלדעתו אין כתיבה מועילה במקום שאפשר לטעות.
 <strong>מיתיבי</strong> <small>[מקשים]</small> על מסקנא זו ממה ששנינו <strong>שלש עשרה שופרות</strong> (קופות) <strong>היו במקדש, והיה כתוב עליהן:</strong> על אחת <strong>תקלין חדתין</strong> <small>[שקלים חדשים],</small> שבהם היו נותנים את השקלים שהביאו בשנה זו כדינם. <strong>ותקלין עתיקין</strong> <small>[ושקלים ישנים]</small> של השנה שעברה, שמשום מה לא הגיעו לתעודתם בזמנן, <strong>וקינין</strong> כלומר קרבנות חובה של זוג תורים או בני יונה, ועוד אחד של <strong>גוזלי עולה,</strong> וקופה למי שרוצה להתנדב <strong>עצים,</strong> וקופה למי שרוצה להתנדב <strong>לבונה,</strong> וקופה של המתנדבים <strong>זהב לכפורת, וששה</strong> נוספי שהיו מיועדים <strong>לנדבה</strong> מכל הסוגים.
 ומסבירים: <strong>תקלין חדתין</strong> <small>[שקלים חדשים]</small> <strong>— אלו שקלים של כל שנה ושנה</strong> הבאים בזמנן, <strong>תקלין עתיקין</strong> <small>[ושקלים ישנים]</small> — <strong>מי שלא שקל אשתקד, ישקול לשנה הבאה. קינין — הן תורין</strong> שמביאים לקרבן, <strong>גוזלי עולה — הן בני יונה, וכולן עולות, דברי ר' יהודה.</strong> שהרי לדעתו לא היו עושים שופר לקיני חובה, שהם חטאת ועולה, מפני התערובות כאמור. על כל פנים משמע מכאן כי ר' יהודה סומך על הכתיבה שהיתה על כל קופה וקופה! ואם כן נשארו דברי ר' יהודה בחשש "מפני התערובות" צריכים לימוד.
 <strong>כי אתא</strong> <small>[כאשר בא]</small> <strong>רב דימי</strong> מארץ ישראל לבבל, <strong>אמר: אמרי במערבא</strong> <small>[אומרים בארץ ישראל]</small> מה שאמרו "תערובות" הוא <strong>גזירה משום חטאת שמתו בעליה.</strong> שחטאת כזו דינה שהיא מתה, ויש לחשוש שמא מת בינתים אחד מן המנדבים לקופת קרבנות חטאת, ואם כן יש שם קרבן אחד שאינו ראוי. ושואלים: <strong>ומי חיישינן</strong> <small>[והאם חוששים אנו]</small> למותו של אדם שנדב? <strong>והתנן</strong> <small>[והרי שנינו</small> במשנה<small>]:</small> <strong>השולח חטאתו ממדינת הים</strong> שמגיעה החטאת לאחר זמן <strong>— מקריבין אותה</strong> חטאת עבורו <strong>בחזקת שהוא קיים</strong> (חי) ואין חוששים שמא מת בינתיים. משמע שאין חוששים למיתה!
 <strong>אלא</strong> כך יש לומר: שחשש ר' יהודה <strong>משום חטאת שמתו בעליה ודאי.</strong> שמא יתברר בודאות שאכן מת אחד מאלו שהכניסו כסף לחטאת העוף. ושואלים: והרי גם לזה יש תקנה: <strong>ונברור ארבעה זוזי</strong> <small>[זוזים]</small> שהם דמי קן אחד <strong>ונשדי במיא</strong> <small>[ונזרקם למים]</small> לאיבוד, ונאמר: שאותו כסף שהוצאנו הוא הוא הכסף שהיה של החטאת שמתו בעליה, <strong>והנך נישתרו</strong> <small>[וההם,</small> השאר, <small>יותרו],</small> ונאמר שהתברר הדבר למפרע, שכסף זה היה המיועד לצורך זה. ומשיבים: <strong>ר' יהודה לית ליה</strong> <small>[אין לו]</small> דין זה של <strong>ברירה,</strong> שלדעתו אין מקבלים את ההנחה שדבר שלא היה ברור בשעתו מתברר לאחר מעשה, ולכן אינו יכול לסמוך על תקנה זו.
 ושואלים: <strong>מנא לן</strong> <small>[מניין לנו]</small> שזו אכן שיטת ר' יהודה? <strong>אילימא מהא</strong> <small>[אם תאמר מזו]</small> <strong>דתנן</strong> <small>[ששנינו</small> במשנה<small>]:</small> <strong>הלוקח יין מבין הכותיים</strong> (השומרונים) שאינם מעשרים כהלכה ויש לחשוש שהיין אינו מעושר, והיה זה <strong>ערב שבת עם חשכה</strong> שאין לו זמן להפריש לפני השבת ולהניח כל חלק מופרש למקום הראוי לו — כך הוא עושה, אם היו אלה למשל מאה לוגין יין, <strong>עומד ואומר: שני לוגין שאני עתיד להפריש</strong> לאחר השבת <strong>הרי הן</strong> מעכשיו מוקדשין בקדושת <strong>תרומה</strong> כי המידה הבינונית של תרומה היא אחד מחמישים, שני לוגין ממאה.
## דף נו.
 <strong>עשרה</strong> לוגין שאני עתיד להפריש יהיו <strong>מעשר ראשון,</strong> ועוד עשירית מן השאר שהם <strong>תשעה</strong> לוגין מתוך התשעים שנותרו יהיו <strong>מעשר שני. ומיחל</strong> (ומחלל) מיד את המעשר השני על הכסף, שאותו הוא יעלה לאחר מכן לירושלים <strong>ושותה מיד.</strong> ולאחר השבת כשיוציא מן התערובת את חלקי התרומה והמעשרות ויתנם לתוך כלי, אומרים אנו שכל מה שמוציא עכשיו וקורא לו שם תרומה או מעשר, הוברר למפרע שזהו היה החלק שהופרש מתחילה לצורך זה, ושאותו חלק ששתה היה חולין. אלו <strong>דברי ר' מאיר.</strong>
## דף נו:
 <strong>ר' יהודה ור' יוסי ור' שמעון אוסרין. אלמא</strong> <small>[מכאן]</small> שלדעת ר' יהודה <strong>אין ברירה.</strong>
 ודוחים: <strong>ממאי</strong> <small>[ממה]</small> מסיק אתה מסקנה זו? <strong>דילמא שאני התם</strong> <small>[שמא שונה שם]</small> <strong>כדקתני טעמא</strong> <small>[כמו ששנוי</small> שם <small>הטעם]</small> <strong>אמרו לו</strong> חכמים אלו <strong>לר' מאיר: אי אתה מודה שמא יבקע הנוד</strong> לפני שיוציא מן התערובת את חלקי התרומה והמעשרות וישפך הכל לפני הפרשה <strong>ונמצא שותה טבלים למפרע,</strong> ואין איפוא לסמוך על הפרשה שעדיין לא נעשתה בפועל. <strong>ואמר להם:</strong> אין אני חושש לכך, כי <strong>לכשיבקע</strong> אכן תהיה בעיה, אולם אין אנו צריכים לחשוש לכגון זה. ואם כן, מכאן אין להוכיח שר' יהודה סבור שאין ברירה.
 <strong>אלא</strong> ממקום אחר נוכיח שלדעת ר' יהודה אין ברירה, <strong>מדתני</strong> <small>[מ</small>מה <small>ששנה</small> החכם<small>]</small> <strong>איו. דתני</strong> <small>[ששנה</small> החכם<small>]</small> <strong>איו: ר' יהודה אומר: אין אדם מתנה</strong> בעירוב <strong>על שני דברים כאחד.</strong> כלומר: אין אדם רשאי לעשות בערב שבת עירוב תחומין לשני כיוונים שונים, מתוך כוונה שלמחרת אם יגיעו שני חכמים לשני הכיוונים יחליט אז את דברי איזה חכם רצונו לשמוע ויברר לאיזה משני הכיוונים תחום שבת שלו.
 <strong>אלא,</strong> דבר זה הותר לו: שאם חושש לביאת חכם אחד, אלא שאינו יודע לאיזה צד יבוא, מערב לשני כיוונים ומתנה: <strong>אם בא חכם</strong> זה <strong>למזרח — עירובו למזרח,</strong> ואם יבוא החכם <strong>למערב — עירובו למערב. אבל לכאן ולכאן — לא.</strong>
 <strong>והוינן בה</strong> <small>[והיינו עוסקים</small> ומתקשים <small>בה]</small> במקומה בסוגיה זו: <strong>מאי שנא</strong> <small>[במה שנה]</small> <strong>לכאן ולכאן</strong> ש<strong>לא,</strong> מפני שהוא סבור ש<strong>אין ברירה,</strong> ואין אומרים שהוברר הדבר לאחר מעשה שהמקום בו הלך הוא המקום שבחר מתחילה.
 אולם אם כן <strong>למזרח ומערב נמי</strong> <small>[גם כן]</small> <strong>אין ברירה,</strong> ומדוע אם חושש לביאת חכם אחד ומתנה שאם בא חכם זה למזרח יהיה עירובו למזרח — כשר עירובו למזרח, אפילו לדעת ר' יהודה?
 <strong>ואמר ר' יוחנן: כשכבר בא חכם.</strong> כלומר: כאן מדובר במקרה שהחכם כבר הגיע ביום שישי מבעוד יום לאחד מצידי העיר, אלא שהמניח את העירוב איננו יודע עדיין לאיזה צד הגיע, ולכן איננו יודע לאיזה צד לערב. ואם כן, אכן חל העירוב לצד אחד בלבד, ובשעת הנחת העירוב כבר היה צד זה מוחלט וקבוע, אלא שהמניח את העירוב לא ידע על כך, ובמקרה זה מודה ר' יהודה. הרי שבכלל לדעת ר' יהודה אין ברירה, ולפי זה אפשר להסביר את חששו מפני התערובת בשופרות של קיני חובה. 
 ושואלים: <strong>והשתא דאמרינן</strong> <small>[עכשיו שאמרנו]</small> והוכחנו כי <strong>לר' יהודה אין ברירה, הא</strong> <small>[הרי]</small> <strong>כתיבה</strong> והסתמכות על הדברים הכתובים <strong>אית ליה</strong> <small>[יש לו]</small> כמו שהוכחנו מענין השופרות, אם כן <strong>יום הכפורים נמי</strong> <small>[גם כן]</small> <strong>נעביד תרי</strong> <small>[נעשה שני</small> כנים<small>]</small> <strong>ונכתוב עלייהו</strong> <small>[עליהם]</small> איזהו לדם הפר ואיזהו לדם השעיר!
 ומשיבים: <strong>משום חולשא</strong> <small>[חולשתו]</small> של ה<strong>כהן</strong> ה<strong>גדול</strong> שצם וכל עבודת היום עליו <strong>לאו אדעתיה</strong> <small>[אין דעתו</small> לכך<small>]</small> והוא עשוי להתבלבל. <strong>דאי לא תימא הכי</strong> <small>[שאם לא תאמר כך]</small> שאנו חוששים כאן מפני חולשתו של הכהן הגדול, הלא <strong>בלא כתיבה נמי</strong> <small>[גם כן]</small> אין מקום לטעות, שכן <strong>האי</strong> <small>[</small>מזרק <small>זה]</small> שמקבל בו דם הפר הוא <strong>נפיש</strong> <small>[גדול]</small> <strong>והאי</strong> <small>[וזה]</small> של השעיר <strong>זוטר</strong> <small>[קטן].</small>
 <strong>וכי תימא לא מקביל ליה כוליה</strong> <small>[ואם תאמר</small> שמא <small>אינו מקבל את</small> דם הפר <small>כולו]</small> אלא רק מקצתו, ונמצא ששני המזרקים שווים בגודלם. אולם, <strong>והאמר</strong> <small>[והרי אמר]</small> <strong>רב יהודה: השוחט צריך שיקבל את כל דמו של</strong> ה<strong>פר, שנאמר: "ואת כל דם הפר ישפך אל יסוד מזבח העלה"</strong> (ויקרא ד, ז).
 <strong>וכי תימא</strong> <small>[ואם תאמר]:</small> <strong>דילמא משתפיך מיניה</strong> <small>[שמא ישפך ממנו]</small> ועל ידי כך משתווה כמות הדם במזרקים, אולם גם אז אין לטעות <strong>האי חיור</strong> <small>[זה</small> דם השעיר, <small>לבן,</small> בהיר<small>]</small> ביחס לדם הפר, <strong>והאי סומק</strong> <small>[וזה</small> דם הפר <small>אדום</small> וכהה ממנו<small>].</small> <strong>אלא,</strong> על כרחך אתה צריך לומר כי <strong>משום חולשא</strong> <small>[חולשתו]</small> של ה<strong>כהן גדול לאו אדעתיה</strong> <small>[אין דעתו</small> לכך<small>].</small> <strong>הכא נמי</strong> <small>[כאן גם כן]</small> גם אם יכתוב, לא יועיל הדבר, ש<strong>משום חולשתו דכהן גדול לאו אדעתיה</strong> <small>[אין דעתו</small> לכך<small>].</small>
 מסופר: <strong>ההוא דנחית קמיה</strong> <small>[</small>אדם <small>אחד ירד</small> להתפלל לפני התיבה <small>לפני]</small> <strong>רבא</strong> ביום הכיפורים, והיה אומר בשעת התפילה את סדר עבודת הכהן הגדול ביום הכיפורים, ו<strong>אמר: יצא והניחו על כן שני שבהיכל, נטל דם הפר</strong> ממקומו, <strong>והניח</strong> במקומו <strong>דם השעיר.</strong>
 <strong>אמר ליה</strong> <small>[לו]:</small> <strong>חדא</strong> <small>[אחת]</small> כשיטת <strong>רבנן</strong> <small>[חכמים]</small> <strong>וחדא</strong> <small>[ואחת]</small> כשיטת <strong>ר' יהודה?!</strong> שכדברי חכמים היה כל אחד מאלה על כן מיוחד בהיכל, וכדברי ר' יהודה היה צריך ליטול קודם את דם הפר ואחר כך להניח את דם השעיר. אלא <strong>אימא</strong> <small>[אמור]</small> ותקן שיהא הדבר כדברי חכמים לגמרי: <strong>הניח דם השעיר</strong> על הכן המיוחד לו, <strong>ונטל דם הפר</strong> מן הכן השני<strong>.</strong>
 <big>א</big> נאמר במשנה כי <strong>הזה</strong> הכהן <strong>ממנו,</strong> מן הדם <strong>על הפרכת כנגד ארון מבחוץ. תנו רבנן</strong> <small>[שנו חכמים]:</small> "וכיפר על הקודש מטומאות בני ישראל ומפשעיהם לכל חטאתם <strong>וכן יעשה לאהל מועד</strong> השוכן איתם בתוך טומאותם" (ויקרא טז, טז), פסוק זה <strong>מה תלמוד לומר?</strong> — <strong>כשם שמזה לפני לפנים</strong> בקודש הקדשים <strong>כך מזה בהיכל</strong> ("אוהל מועד") על הפרוכת.
 ועוד: <strong>מה</strong> בהזאתו <strong>לפני לפנים</strong> הזאה <strong>אחת למעלה ושבע למטה מדם הפר — כך מזה בהיכל. וכשם שלפני לפנים</strong> מזה <strong>אחת למעלה ושבע למטה מדם השעיר, כך מזה</strong> גם <strong>בהיכל.</strong> נאמר שם עוד: <strong>"השכן אתם בתוך טמאתם"</strong> (ויקרא טז, טז) — דבר זה בא ללמדנו כי <strong>אפילו בשעה שהן טמאים — שכינה עמהם.</strong>
 אגב הזכרת פסוק זה, מביאים מה ש<strong>אמר ליה</strong> <small>[לו]</small> <strong>ההוא מינא</strong> <small>[מין אחד]</small> <strong>לר' חנינא:</strong>
## דף נז.
 <strong>השתא ברי טמאים אתון</strong> <small>[עכשיו בודאי טמאים אתם],</small> שנאמר על עם ישראל: <strong>"טמאתה בשוליה"</strong> (איכה א, ט) ואין שכינה שרויה על ישראל כשהם טמאים. <strong>אמר ליה</strong> <small>[לו]</small> ר' חנינא: <strong>תא חזי מה כתיב בהו</strong> <small>[בוא וראה מה נאמר בהם]</small> בישראל — <strong>"השכן אתם בתוך טמאתם"</strong> (ויקרא טז, טז), ללמד: <strong>אפילו בזמן שהן טמאין שכינה שרויה ביניהן.</strong>
 <big>א</big> לגופה של ההלכה שהובאה קודם, שלמדים בהיקש הזאה אחת מדם הפר למעלה מן השעיר ושבע למטה של שעיר מן הפר וחוזרים ולומדים מהזאות אלו בהיקש אף את הזאת פרוכת בהיכל, ועל כך מקשים: <strong>וכי דבר הלמד בהיקש,</strong> כלומר: דבר שאינו כתוב במקרא במפורש אלא נלמד בדרך ההיקש, האם הוא <strong>חוזר ומלמד בהיקש?</strong> והרי כלל בידינו, שבהלכות קדשים דבר הלמד בהיקש, אינו חוזר ומלמד בהיקש!
 ומשיבים: ההיקש הראשון לא היה היקש גמור כי <strong>האי</strong> <small>[זה]</small> לימוד זה שלמדנו לגבי אחת למעלה ושבע למטה, <strong>הימנו</strong> מן ההיקש <strong>ודבר אחר הוא</strong> נלמד, שהרי עיקר הדברים שיש מתן מעלה ומטה גם בפר וגם בשעיר נאמר בשניהם במפורש, ולא הוצרכנו ללמוד אלא לגבי מספר ההזאות, ולימוד כעין זה <strong>לא הוי</strong> <small>[איננו נחשב]</small> ל<strong>היקש</strong> לענין זה שלא תוכל לחזור וללמוד ממנו בהיקש.
 ומקשים עוד: <strong>הניחא למאן דאמר</strong> <small>[זה נוח ל</small>דעת <small>מי שאומר]</small> כי היקש שלמדים גם מדבר אחר <strong>לא הוי</strong> <small>[איננו נחשב]</small> <strong>היקש</strong> לענין זה. <strong>אלא למאן דאמר הוי</strong> <small>[ל</small>דעת <small>מי שאומר</small> שאף זה <small>קרוי]</small> <strong>היקש, מאי איכא למימר</strong> <small>[מה יש לומר]?</small>
 ומשיבים: <strong>מקומות הוא דגמרי מהדדי.</strong> כלומר: יש להבין את דרך הלימוד באופן זה: לא שלמדו דין הפר מדין השעיר, ודין מתן דם של פר מבחוץ מדין מתן דם של פר בפנים, אלא: ההיקש הראשון בא להשוות את מתן דם הפר ודם השעיר, וההיקש השני בא להשוות את המקומות — שמזה בחוץ כדרך שמזה בפנים, ואם כן אין ההיקשים למדים בעצם זה מזה.
 <strong>אי בעית אימא</strong> <small>[אם תרצה אמור]</small> תירוץ אחר: הזאת <strong>חוץ</strong> מהזאת <strong>פנים בחדא זימנא גמר</strong> <small>[בפעם אחת למד],</small> שהלימוד בהיקש כולל לא רק את דם הפר ואת דם השעיר, אלא את כל דרכי נתינת הדם בין בפנים בין בחוץ, ואין כאן שני היקשים הלמדים זה מזה אלא היקש אחד מורכב.
 <big>ב</big> <strong>תנא</strong> <small>[שנה</small> החכם<small>]:</small> <strong>כשהוא מזה</strong> מן הדם <strong>אינו מזה על הפרוכת</strong> ממש, <strong>אלא כנגד הפרוכת. אמר ר' אלעזר בר' יוסי: אני ראיתיה</strong> את הפרוכת <strong>ברומי</strong> שלאחר שנעשה לו נס וריפא את בת קיסר רומי, ניתנה לו רשות לראות את גנזי הקיסר וליטול מהם כפי רצונו והיו שם כלי המקדש שנטלו הרומאים וביניהם הפרוכת, <strong>והיו עליה</strong> על הפרוכת <strong>כמה טיפי דמים של פר ושעיר של יום הכפורים.</strong> הרי שהיו מזים ממש על הפרוכת!
 ושואלים: מניין לו ששל פר ושעיר של יום הכיפורים היו המתנות? <strong>ודילמא</strong> <small>[ושמא]</small> מתנות אלה של <strong>פר העלם דבר של צבור</strong> או של <strong>שעירי עבודה זרה הוו</strong> <small>[היו]</small> אותן טיפות, שהרי אף מדמם מזים על הפרוכת!
 ומשיבים: <strong>דחזא דעבידי</strong> <small>[שראה שהיו</small> המתנות <small>עשויות]</small> <strong>כסדרן</strong> טיפה אחר טיפה וצורה זו של הזאה נעשית רק במתנות של יום הכיפורים. <strong>ותנן נמי</strong> <small>[ושנינו</small> במשנה <small>גם כן]</small> <strong>גבי פר העלם דבר של צבור כי האי גוונא</strong> <small>[בדומה לזה]:</small> <strong>כשהוא מזה לא היו</strong> הדמים <strong>נוגעין בפרוכת, ואם נגעו — נגעו.</strong>
 <strong>אמר ר' אלעזר בר' יוסי: אני ראיתיה</strong> את הפרוכת <strong>ברומי, והיו עליה כמה טיפי דמים של פר העלם דבר של צבור, ושעירי עבודה זרה.</strong> ושואלים: ומניין לו שדמים אלה היו? <strong>ודילמא</strong> <small>[ושמא]</small> של <strong>פר ושעיר של יום הכפורים נינהו</strong> <small>[הם]?</small> ומשיבים: <strong>דחזנהו דעבידי</strong> <small>[שראה אותם שעשויים]</small> <strong>שלא כסדרן,</strong> והבין שהם מן המתנות של חטאות הציבור, שאינן ניתנות כסדרן.
 <big>ג</big> התעוררה הבעיה, אם <strong>נתערבו לו דמים בדמים,</strong> דם הפר בדם השעיר, לפני שסיים בנתינת המתנות כולן, מה יעשה? <strong>אמר רבא: נותן</strong> מן התערובת <strong>אחת למעלה ושבע למטה ועולה לו לכאן ולכאן,</strong> שהרי נתן משניהם.
 <strong>אמרוה קמיה</strong> <small>[אמרו</small> תשובה זו <small>לפני]</small> <strong>ר' ירמיה</strong> בארץ ישראל, <strong>אמר: בבלאי טפשאי</strong> <small>[בבליים טפשים],</small> <strong>משום דדיירי בארעא דחשוכא אמרי שמעתא דמחשכן</strong> <small>[שהם גרים בארץ חשוכה,</small> נמוכה, <small>הם אומרים הלכות חשוכות]</small> ובלתי הגיוניות! <strong>הא</strong> <small>[הרי]</small> בנתינתו מן התערובת של דם הפר והשעיר <strong>קא יהיב</strong> <small>[הוא נותן]</small> לפי זה את המתנות <strong>למעלה</strong> של ה<strong>שעיר מקמיה</strong> <small>[לפני]</small> שנותן מתנות <strong>מטה</strong> של <strong>פר,</strong> והרי <strong>התורה אמרה: "וכלה מכפר את הקדש"</strong> (ויקרא טז, כ), כלומר: <strong>כלה דם הפר</strong> בנתינת מעלה ומטה ורק <strong>אחר כך כלה דם השעיר!</strong>
 <strong>אלא אמר ר' ירמיה:</strong> כך הוא עושה: <strong>נותן אחת למעלה ושבע למטה לשם</strong> מתן דם של <strong>הפר</strong> שהרי דם הפר מעורב בדם זה, <strong>וחוזר ונותן אחת למעלה ושבע למטה לשם</strong> מתן דם <strong>השעיר</strong> ואפילו שהדמים מעורבים ובנתינתו לשם הפר הריהו נותן גם מדם השעיר — כיון שלא התכוין אלא לדם הפר, הרי זה כאילו לא נתן כלל מדם השעיר.
 ועוד שאלו: אם <strong>נתערבו לו דמים</strong> של הפר <strong>בדמים</strong> של העיר <strong>במתנות האחרונות</strong> שנותן בהיכל, מה יעשה? <strong>סבר</strong> <small>[חשב]</small> <strong>רב פפא</strong> שישב <strong>קמיה</strong> <small>[לפני]</small> <strong>רבא למימר</strong> <small>[לומר]:</small> <strong>נותן שבע למטה לשם פר ולשם שעיר, וחוזר ונותן אחת למעלה לשם שעיר.</strong>
 <strong>אמר ליה</strong> <small>[לו]</small> <strong>רבא: עד השתא קרו לן טפשאי</strong> <small>[עד עכשיו קראו לנו</small> בבליים <small>טפשים]</small> <strong>והשתא טפשאי דטפשאי</strong> <small>[ועכשיו</small> יקראו לנו <small>טפשים שבטפשים]</small> <strong>דקא מגמרינן להו ולא גמירי</strong> <small>[שמלמדים אותם ואינם לומדים],</small> שהרי כנגד דבריך אפשר לטעון מה שאמר כבר ר' ירמיה: <strong>והא קא יהיב</strong> <small>[והרי הוא נותן]</small> מתנות <strong>מטה</strong> של <strong>שעיר מקמי</strong> <small>[מלפני]</small> מתנות <strong>מעלה</strong> של <strong>שעיר, והתורה אמרה: תן למעלה, ואחר כך למטה!</strong>
## דף נז:
 <strong>אלא אמר רבא: נותן שבע למטה לשם פר, וחוזר ונותן אחת למעלה ושבע למטה לשם שעיר.</strong>
 ועוד שאלו: אם <strong>נתערבו לו כוסות</strong> המכילות את דם הפר <strong>בכוסות</strong> המכילות את דם השעיר — <strong>נותן</strong> מכוס אחת אחת למעלה ושבע למטה, <strong>וחוזר ונותן</strong> מתנות אלו בפעם השניה,
 <strong>וחוזר</strong> שוב <strong>ונותן</strong> מן הכוס הראשונה פעם נוספת, שהם בסך הכל <strong>שלשה פעמים,</strong> ועל ידי כך יוצא ידי חובה. שהרי אם הכוס הראשונה של פר היתה והשניה של השעיר — יצא ידי חובה בנתינה ראשונה ושניה. ואם הכוס הראשונה של שעיר היתה, נמצא שהקדים מתן דם שעיר לפר, והרי זה כאילו לא עשה כלום. ולכן כשנותן מכוס שניה שהיא של פר, ונותן בשלישית שוב משל שעיר — יצא ידי חובה במתנה שניה ושלישית.
 ועוד שואלים: אם <strong>מקצת</strong> מן ה<strong>דמים נתערבו לו</strong> אלו באלו, <strong>ומקצת דמים לא נתערבו לו,</strong> כגון שנשפך ונתערב מקצת הדם בכלי שלישי, <strong>פשיטא</strong> <small>[פשוט]</small> ברור לנו: <strong>כי יהיב</strong> <small>[כאשר הוא נותן] —</small> <strong>מודאין יהיב</strong> <small>[</small>מדמים <small>הודאיים</small> הברורים <small>הוא נותן],</small>
 <strong>מיהו</strong> <small>[מכל מקום]</small> יש לשאול שאלה זו: <strong>הנך</strong> <small>[אלו]</small> השאר, הכלי או הכלים בהם יש דם מעורב, מה דינם? האם יש לומר כי <strong>שירים הוו</strong> <small>[הם],</small> ושיירי הדם <strong>ליסוד</strong> המזבח <strong>אזלי</strong> <small>[הולכים],</small> כדין שיירי דם החטאת, <strong>או דילמא</strong> <small>[שמא]</small> דמי תערובת זו <strong>דחויין הוו</strong> <small>[הם],</small> שהרי המתנות הראשונות לא נתנו מכלי זה <strong>ואזלו</strong> <small>[והולכים,</small> נשפכים<small>]</small> <strong>לאמה</strong> תעלת המים שבמקדש, שדרכה נשפך כל הלכלוך שבעזרה לנחל קדרון.
 <strong>אמר רב פפא: אפילו למאן דאמר</strong> <small>[</small>לשיטת <small>מי שאומר]</small> <strong>כוס אחד עושה חבירו שירים.</strong> כלומר, אם קיבל את הדם בשתי כוסות, הדם שבכוס השניה נחשב כשיריים לכוס הראשונה, הרי <strong>הני מילי היכא דאי בעי למיתב מצי יהיב</strong> <small>[דברים אלה</small> אמורים <small>היכן שאם היה רוצה לתת</small> מן השני היה <small>יכול לתת]</small> שהרי שתי הכוסות מלאות מדם הקרבן. <strong>אבל האי</strong> <small>[זה]</small> דם התערובת, <strong>דאי בעי למיתב לא מצי יהיב</strong> <small>[שאם היה רוצה לתת לא היה יכול לתת] —</small> <strong>לא,</strong> ולכן בודאי דחוי הוא.
 <strong>אמר ליה</strong> <small>[לו]</small> <strong>רב הונא בריה</strong> <small>[בנו]</small> של <strong>רב יהושע לרב פפא: אדרבה</strong> (להיפך) צריך לטעון: <strong>אפילו למאן דאמר</strong> <small>[</small>לדעת <small>מי שאומר]</small> כי כשקיבל את הדם בשתי כוסות הרי <strong>כוס אחד עושה</strong> את <strong>חבירו דחוי — הני מילי</strong> <small>[דברים אלה</small> אמורים<small>]</small> דווקא, <strong>דדחיה</strong> <small>[שדחה]</small> את הכוס השניה <strong>בידים,</strong> על ידי מעשה של ממש, <strong>אבל היכא</strong> <small>[היכן]</small> ש<strong>לא דחיה</strong> <small>[דחה אותם]</small> <strong>בידים,</strong> שהרי לא נעשתה פעולה מיוחדת של דחיה אלא מעצמו התברר ששיריים הם — <strong>לא.</strong>
 <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>למעלה</strong> במקרא <strong>הוא אומר:</strong> "ולקח הכהן מדם החטאת באצבעו ונתן על קרנות מזבח העולה <strong>ואת דמו ישפך</strong> אל יסוד מזבח העולה" (ויקרא ד, כה) <strong>ולמטה הוא אומר:</strong> "ולקח הכהן מדמה באצבעו ונתן על קרנות מזבח העולה <strong>ואת כל דמה ישפך</strong> אל יסוד המזבח" (ויקרא ד, ל), שמשינוי הלשון (עם או בלי המילה "כל") למדים:
 <strong>מניין לחטאת שקבל את דמה בארבע כוסות, ונתן</strong> מכל אחת מהן, <strong>מזה</strong> הזאה <strong>אחת, ומזה אחת</strong> וכך נתן ארבע מתנות מכולן, שכל הכוסות <strong>כולן נשפכין ליסוד</strong> כדין שיריים <strong>— תלמוד לומר: "ואת כל דמה ישפך"</strong> (ויקרא ד, ל).
 <strong>יכול אפילו נתן ארבע מתנות</strong> (הזאות) <strong>מאחת מהן</strong> יישפכו כל השאר ליסוד כדין שיריים — <strong>תלמוד לומר: "ואת דמו ישפך"</strong> משמע: ולא את כל הדם, אלא <strong>הוא,</strong> אותה כוס שממנה נתן למזבח את השיריים — <strong>נשפך ליסוד</strong> כשיריים, <strong>והן,</strong> שאר הכוסות — <strong>נשפכין לאמה. ר' אליעזר בר' שמעון אומר: מניין לחטאת שקבל דמה בארבע כוסות ונתן ארבע מתנות מאחד מהן שכולן נשפכין ליסוד — תלמוד לומר: "ואת כל דמה ישפך".</strong>
 ושואלים: <strong>ולר' אליעזר בר' שמעון, הא כתיב</strong> <small>[הרי נאמר]</small> גם כן: <strong>"ואת דמו ישפך"</strong> וכיצד מבין הוא שינוי זה? <strong>אמר רב אשי:</strong> מה שנאמר: "את דמו" בא <strong>למעוטי</strong> <small>[למעט]</small> <strong>שירים שבצואר</strong> ה<strong>בהמה,</strong> שאם לאחר קבלת הדם יצא עוד דם מן הצואר — דם זה ודאי אינו נשפך אל יסוד המזבח, אלא לתעלה (אמה) שבמקדש.
 <big>א</big> שנינו במשנה כי לאחר שנתן את המתנות על הפרוכת, <strong>עירה הכהן את דם הפר לתוך דם השעיר.</strong> ומעירים: <strong>תנן כמאן דאמר</strong> <small>[שנינו</small> במשנתנו איפוא כשיטת <small>מי שאמר]:</small> <strong>מערבין</strong> את שני מיני הדם כדי לתת <strong>לקרנות</strong> מזבח הפנימי, ואין נותנים כל אחד לחוד. <strong>דאיתמר</strong> <small>[שנאמר]</small> שנחלקו תנאים אחרונים בדבר: <strong>ר' יאשיה ור' יונתן; חד</strong> <small>[אחד]</small> מהם <strong>אמר: מערבין</strong> את הדם לצורך מתנה על קרנות המזבח, <strong>וחד</strong> <small>[אחד]</small> מהם <strong>אמר: אין מערבין.</strong>
 ומעירים: <strong>תסתיים</strong> <small>[תוגדר]</small> נוכיח כי <strong>ר' יאשיה הוא</strong> התנא ש<strong>אמר</strong> ש<strong>מערבין</strong> את הדם, כי שיטתו בכלל היא: שבכל מקום שנזכרים שני דברים כאחד <strong>אף על גב</strong> <small>[אף על פי]</small> ש<strong>לא כתיב</strong> <small>[נאמר]</small> בהם במפורש לשון <strong>"יחדיו"</strong> — <strong>כמאן דכתיב</strong> <small>[כמו שנאמר]</small> <strong>"יחדיו" דמי</strong> <small>[נחשב]</small> והכוונה היא לשניהם יחד, עד שיפרש לך הכתוב שכל אחד מהם לחוד, ואילו ר' יונתן סבור להיפך, שבדברים הנאמרים יחד הכוונה היא לכל אחד לחוד עד שיהיה כתוב בהם במפורש לשון "יחדיו". ואם כן, ר' יאשיה לשיטתו, מאחר שנאמר: "ולקח מדם הפר ומדם השעיר", הרי שיש לתת יחד את דם הפר והשעיר.
 ודוחים: מכאן אין להוכיח כי <strong>אפילו תימא</strong> <small>[תאמר]</small> שהתנא שאמר מערבן <strong>ר' יונתן הוא, שאני הכא</strong> <small>[שונה כאן]</small> <strong>דכתיב</strong> <small>[שנאמר]:</small> <strong>"אחת"</strong> משמע: מתנה אחת נותנים ולא שתים, ובהכרח שיש לערב את הדם כדי שלא תהיה יותר מנתינה אחת.
 ומעירים: <strong>תניא דלא כשנויין</strong> <small>[שנויה</small> ברייתא <small>שלא כתירוצנו],</small> אלא כפי שהנחנו מתחלה. ששנינו: נאמר: "ויצא אל המזבח אשר לפני ה' וכפר עליו <strong>ולקח מדם הפר ומדם השעיר</strong> ונתן על קרנות המזבח סביב" (ויקרא טז, יח) ללמד: <strong>שיהיו</strong> דם הפר והשעיר <strong>מעורבין,</strong> אלו <strong>דברי ר' יאשיה,</strong>
## דף נח.
 <strong>ר' יונתן אומר:</strong> נותן <strong>מזה,</strong> מדם הפר, <strong>בפני עצמו</strong> ונותן <strong>מזה,</strong> מדם השעיר, <strong>בפני עצמו</strong> ואינו מערבם. <strong>אמר לו ר' יאשיה: והלא כבר נאמר:</strong> "וכיפר אהרן על קרנותיו <strong>אחת</strong> בשנה מדם חטאת הכיפורים" (שמות ל, י), משמע: אין נותנים פעמיים!
 <strong>אמר לו ר' יונתן: הלא כבר נאמר: "מדם הפר ומדם השעיר"</strong> (ויקרא טז, יח) משמע: כל אחד לעצמו. <strong>אם כן למה נאמר "אחת" — לומר לך: אחת ולא שתים מדם הפר, אחת ולא שתים מדם השעיר,</strong> שמכל אחד מהם נותן רק מתנה אחת. הרי שנחלקו בכך באמת ר' יאשיה ור' יונתן.
 <strong>תניא אידך</strong> <small>[שנויה</small> ברייתא <small>אחרת]:</small> נאמר: <strong>"ולקח מדם הפר ומדם השעיר"</strong> (ויקרא טז, יח) — מלמד <strong>שיהיו</strong> דמי הפר ודמי השעיר <strong>מעורבין זה בזה. אתה אומר שיהיו מעורבין זה בזה או אינו אלא מזה בפני עצמו ומזה בפני עצמו? תלמוד לומר: "אחת".</strong> ומעירים: <strong>וסתמא</strong> <small>[וסתמה]</small> של ברייתא זו, שנאמרה סתם בלא שם חכם, <strong>כ</strong>שיטת <strong>ר' יאשיה</strong> היא, שאמר מערבין, וכן משנתנו.
 <big>א</big> שנינו במשנה כי לאחר שעירה את דם הפר לתוך דם השעיר <strong>נתן</strong> שוב <strong>את</strong> הדם מן המזרק <strong>המלא</strong> אל תוך המזרק ה<strong>ריקן</strong> כדי לערב יפה את הדמים. אגב ענין זה מביאים מה ש<strong>בעא מיניה</strong> <small>[שאל ממנו]</small> <strong>רמי בר חמא מרב חסדא: הניח מזרק בתוך מזרק, וקבל בו</strong> במזרק הפנימי <strong>את הדם, מהו?</strong> האם לומר כי <strong>מן במינו חוצץ</strong> ונמצא שהכהן לא קיבל בעצמו את הדם, שהרי היתה חציצה בינו לבין הכלי על ידי המזרק החיצוני, <strong>או</strong> שמא מין במינו <strong>אינו חוצץ</strong> ושניהם נחשבים כדבר אחד!
 <strong>אמר ליה</strong> <small>[לו]</small> רב חסדא: <strong>תניתוה</strong> <small>[כבר שניתם אותה]</small> את התשובה לשאלה זו, שהרי שנינו במשנתנו: <strong>"נתן את המלא בריקן". מאי לאו</strong> <small>[האם לא]</small> הכוונה: ש<strong>הושיב מזרק מלא לתוך מזרק ריקן.</strong>
 ודוחים: <strong>לא,</strong> הכוונה היא ש<strong>עירה מזרק מלא לתוך מזרק ריקן.</strong> אמר לו: אולם דבר זה אינו צריך, <strong>הא תנא ליה רישא</strong> <small>[הרי כבר שנה אותו בתחילה],</small> שהרי שנינו: <strong>עירה דם הפר לתוך דם השעיר,</strong> ואם כן, מה ששנינו "נתן את המלא בריקן" — ודאי הכוונה לכלי בתוך כלי! ודוחים: אין הדבר כן, כי יש צורך לערות בשנית את המלא בריקן, <strong>כדי לערבן יפה יפה,</strong> ששופך מכלי אחד לחבירו, וחוזר ושופך מן התערובת לכלי האחר, כדי שיתערבו על ידי כך יפה.
 ומציעים: <strong>תא שמע</strong> <small>[בוא ושמע]</small> פתרון לשאלה זו, ממה ששנינו: <strong>היה עומד</strong> הכהן בשעת העבודה <strong>על גבי כלי, או על גבי רגל חבירו — פסול,</strong> לפי שהכהן צריך לעמוד על רצפת הבית עצמה בשעת עבודה. וכיון שנאמר שם שרגל חבירו חוצצת, משמע שמין במינו חוצץ! ודוחים: <strong>שאני</strong> <small>[שונה]</small> <strong>רגל דלא מצי מבטיל ליה</strong> <small>[שאינו יכול לבטל אותה]</small> שאין לומר שרגל חבירו בטלה לגבי רגלו שלו, אולם בכלי ניתן לומר כי כלי אחד בטל לגבי כלי אחר.
 <strong>איכא דאמרי</strong> <small>[יש אומרים]</small> <strong>הכי בעי מיניה</strong> <small>[כך שאל ממנו]</small> רמי בר חמא מרב חסדא, לא מבחינת חציצה, אלא מצד אחר: האם <strong>דרך שירות</strong> בקודש <strong>בכך,</strong> כאשר מניח כלי בתוך כלי, <strong>או אין דרך שירות בכך,</strong> וכששירת בדרך זו — פסול הוא? ומשיבים: <strong>תא שמע</strong> <small>[בוא ושמע]</small> <strong>דתנא דבי</strong> <small>[ששנה</small> החכם <small>מבית</small> מדרשו<small>]</small> של <strong>ר' ישמעאל:</strong> נאמר: <strong>"את כל כלי השרת אשר ישרתו בם בקדש"</strong> (במדבר ד, יב), ומכאן נדייק: <strong>שני כלים</strong> ("כלי") <strong>ושירות אחת</strong> ("השרת"), משמע שדרך שירות היא בכך.
 ועוד שאלה <strong>בעא מיניה</strong> <small>[שאל ממנו]</small> <strong>רמי בר חמא מרב חסדא,</strong> באותם נושאים: <strong>הניח סיב</strong> ספוגי הגדל סביב הדקל <strong>בתוך המזרק, וקבל בו</strong> דרך הסיב <strong>את הדם,</strong> באופן שהדם מחלחל דרכו לתוך המזרק, <strong>מהו?</strong> האם נאמר כי <strong>מין בשאינו מינו חוצץ</strong> ולכן אין זו קבלה, <strong>או</strong> שמא <strong>אינו חוצץ</strong> והטעם — <strong>כיון</strong> שהדם <strong>מחלחל</strong> דרכו — <strong>לא חייץ</strong> <small>[אינו חוצץ],</small> <strong>או דילמא לא שנא</strong> <small>[שמא אינו שונה],</small> שכיון שיש דבר נוסף בכלי הרי הוא נחשב כחציצה, גם אם הדם עדיין מחלחל דרכו?
 <strong>אמר ליה</strong> <small>[לו]</small> רב חסדא בתשובה: <strong>תנינא</strong> <small>[שנינו]</small> דבר זה לגבי קידוש מי חטאת (מים המעורבים באפר פרה אדומה), שאם היה ספוג מונח בתוך שוקת המים, הרי המים שבספוג פסולים להזות מהם, וכיצד יעשה? <strong>זולף</strong> (מזה) מן המים <strong>והולך עד שמגיע לספוג.</strong> על כל פנים למדים אנו מכאן כי עצם מציאותו של הספוג בשוקת אין בה חציצה לגבי המים שבשוקת, אף על פי שהוא עצמו אינו ראוי להזאה! ודוחים: מכאן אין להוכיח, כי <strong>שאני מיא דקלישי</strong> <small>[שונים מים שהם קלושים]</small> שבודאי מחלחלים היטב בתוך הספוג, אבל דם שהוא סמיך יותר, שמא אינו מחלחל כל צרכו בסיב.
 <strong>איכא דאמרי</strong> <small>[יש אומרים]</small> <strong>הכי פשט ליה</strong> <small>[כך פתר לו]</small> רב חסדא את הבעיה ביחס להנחת סיב במזרק: אם במזרק שמקבל בו <strong>דם</strong> הניחו — <strong>כשר</strong> כי הדם עובר, מחלחל, ואין הסיב חוצץ. אולם <strong>בקומץ</strong> של מנחה שצריך לקדשו בכלי מיד לאחר מעשה הקמיצה ואם נתן סיב בכלי ועליו הניח את הקומץ — <strong>פסול.</strong> כי קומץ המנחה הוא מבצק, ואינו עובר דרך הסיב, והריהו לפיכך חציצה של ממש.
## דף נח:
 <big>א משנה</big> נאמר: <strong>"ויצא אל המזבח אשר לפני ה'</strong> וכיפר עליו, ולקח מדם הפר ומדם השעיר ונתן על קרנות המזבח סביב<strong>"</strong> (ויקרא טז, יח) מזבח זה <strong>זה מזבח הזהב,</strong> שהרי המזבח החיצוני אינו "לפני ה'". <strong>התחיל מחטא</strong> (מזה) מן הדם, <strong>ויורד, מהיכן הוא מתחיל — מקרן מזרחית צפונית,</strong> ומשם הולך לקרן <strong>צפונית מערבית,</strong> ולאחריה לקרן <strong>מערבית דרומית,</strong> ואחר כך לקרן <strong>דרומית מזרחית.</strong> וסימן לדבר: <strong>מקום</strong> אותה קרן <strong>שהוא מתחיל</strong> להזות בה <strong>בחטאת על מזבח החיצון,</strong> שהיא קרן דרומית מזרחית — <strong>משם היה גומר על מזבח הפנימי.</strong>
 <strong>ר' אליעזר אומר:</strong> לא היה הכהן מסתובב סביבות המזבח, אלא <strong>במקומו היה עומד ומחטא</strong> (מזה), שמידתו של מזבח זה היתה רק אמה על אמה ויכול איפוא להזות על קרנותיו בלא לזוז ממקומו.
 <strong>ועל</strong> כל הקרנות <strong>כולן, היה נותן</strong> את הדם <strong>מלמטה למעלה, חוץ מזו</strong> בקרן <strong>שהיתה לפניו,</strong> שבה <strong>היה נותן</strong> את הדם <strong>מלמעלה למטה. הזה על טהרו של מזבח שבע פעמים, ושירי הדם</strong> שנשארו בתוך המזרק <strong>היה שופך על יסוד מערבי של מזבח החיצון,</strong> ואגב כך הוא מלמדנו, כי שיירי הדם שהיו נשארים מן ההזאות <strong>של מזבח החיצון היה שופך אל יסוד דרומי</strong> שלו. <strong>אלו ואלו,</strong> כלומר: בין שיירי דם מזבח פנימי ובין שיירי דם מזבח חיצון היו לבסוף <strong>מתערבין באמה</strong> (בתעלת המים) <strong>ויוצאין</strong> עם מי השטיפה <strong>לנחל קדרון,</strong> והיו מים אלה <strong>נמכרין לגננין לזבל</strong> שהדם יפה לזיבול, והיו מקבלים מן הגננים בנחל קדרון את דמי השימוש במים מיוחדים אלה. וכיון שמים אלה רכוש הקדש הם — <strong>מועלין בהן</strong> אם לא שילמו תמורתם.
 <big>ב גמרא</big> תנו רבנן <small>[שנו חכמים]:</small> נאמר: <strong>"ויצא אל המזבח",</strong> (ויקרא טז, יח) <strong>מה תלמוד לומר?</strong> שהרי לכאורה בהכרח יוצא הכהן ומגיע לשם. <strong>אמר ר' נחמיה: לפי שמצינו בפר הבא על כל המצו‍ת,</strong> שהוא פר החטאת שמביא הציבור אם שגגו כל העם בשאר המצוות (פר העלם דבר של ציבור) <strong>שכהן עומד חוץ למזבח ומזה על הפרוכת בשעה שהוא מזה</strong> עליה, <strong>יכול אף זה</strong> יהיה <strong>כן,</strong>
 <strong>תלמוד לומר: "ויצא אל המזבח"</strong> ללמד: <strong>היכן היה</strong> קודם — <strong>לפנים מן המזבח</strong> בצד מערב, סמוך אל הפרוכת ששם היה מזה.
 <strong>תניא אידך</strong> <small>[שנויה</small> ברייתא <small>אחרת]:</small> נאמר שם בפר הבא על כל המצוות: "והזה שבע פעמים <strong>לפני ה'</strong> את פני הפרוכת" (ויקרא ד, יז), <strong>מה תלמוד לומר? אמר ר' נחמיה: לפי שמצינו בפר ושעיר של יום הכפורים שכהן עומד לפנים מן המזבח</strong> קרוב אל הפרוכת <strong>ומזה על הפרוכת בשעה שהוא מזה, יכול אף זה,</strong> פר העלם דבר של ציבור, יהיה דינו <strong>כן,</strong>
 <strong>תלמוד לומר: "</strong>ונתן הכהן מן הדם על קרנות <strong>מזבח קטרת הסמים לפני ה' אשר באהל מועד"</strong> (ויקרא ד, ז), והדגשת הכתוב "מזבח קטורת הסמים לפני ה'" באה ללמדנו כי על ה<strong>מזבח</strong> להיות <strong>לפני ה', ואין כהן לפני ה'. הא כיצד? — עומד</strong> הכהן <strong>חוץ למזבח ומזה.</strong>
 <big>ג</big> שנינו במשנה: <strong>התחיל מחטא</strong> (מזה) <strong>ויורד. תנו רבנן</strong> <small>[שנו חכמים]</small> בברייתא: <strong>התחיל מחטא ויורד. מהיכן היה מתחיל — מקרן מזרחית דרומית,</strong> ומשם פנה לקרן <strong>דרומית מערבית,</strong> והלאה לקרן <strong>מערבית צפונית,</strong> ואחר כך לקרן <strong>צפונית מזרחית</strong> אלו <strong>דברי ר' עקיבא. ר' יוסי הגלילי אומר: מקרן מזרחית צפונית</strong> היה מתחיל, ומשם פונה לקרן <strong>צפונית מערבית,</strong> ומשם לקרן <strong>מערבית דרומית,</strong> ומסיים בקרן <strong>דרומית מזרחית.</strong>
 ומעירים: <strong>מקום</strong> שלדעת <strong>ר' יוסי הגלילי</strong> היה הכהן <strong>מתחיל,</strong> שהיא קרן דרומית מזרחית, <strong>שם</strong> באותה קרן לדעת <strong>ר' עקיבא</strong> היה הכהן <strong>פוסק. מקום ש</strong>לדעת <strong>רבי עקיבא</strong> היה הכהן <strong> מתחיל שם</strong> לדעת <strong> רבי יוסי הגלילי</strong> היה הכהן <strong> פוסק.</strong>
 ושואלים: <strong>דכולי עלמא מיהא</strong> <small>[לדעת הכל על כל פנים]</small> <strong>בההוא קרן דפגע ברישא לא עביד</strong> <small>[באותה קרן שהוא פוגש בה בראשונה אינו עושה],</small> שהרי מאחר והוא בא מצד מערב הריהו פוגע בראשונה בקרן הנמצאת בצד <strong>מערב. מאי טעמא</strong> <small>[מה הטעם]?</small> <strong>אמר שמואל: דאמר קרא</strong> <small>[שאמר הכתוב]:</small> <strong>"ויצא אל המזבח"</strong> — ללמד: <strong>עד דנפיק מכוליה</strong> <small>[עד שהוא יוצא</small> מן הקודש מחוץ <small>לכל]</small> מקום ה<strong>מזבח,</strong> ואם כן, שוב אינו עומד בצד המערבי של המזבח, אלא בצד המזרחי שלו.
 ושואלים: ולדעת <strong>ר' עקיבא,</strong> מדוע לא <strong>נקיף</strong> <small>[יקיף]</small> <strong>דרך ימין,</strong> שאם עומד הוא עכשיו במזרחו של המזבח, ופניו למערב, הרי הקרן שעומדת בצד ימינו היא קרן מזרחית צפונית. <strong>לימא</strong> <small>[האם לומר]</small> כי בשיטת <strong>רמי בר יחזקאל קא מיפלגי</strong> <small>[הם חלוקים]</small>
 ש<strong>אמר רמי בר יחזקאל: ים שעשה שלמה</strong> נאמר בו שהיה <strong>"עומד על שנים עשר בקר שלשה פנים צפונה ושלושה פנים ימה ושלשה פנים נגבה ושלשה פנים מזרחה והים עליהם מלמעלה וכל אחריהם ביתה"</strong> (דברי הימים ב' ד, ד), <strong>הא</strong> <small>[הרי]</small> <strong>למדת</strong> מכאן, מן הכיוון שבו הוא מונה את קבוצות הבקר שמתחת לים, <strong>שכל פינות</strong> (פניות) <strong>שאתה פונה לא יהו אלא דרך ימין,</strong> ולצד <strong>מזרח.</strong> האם נאמר כי <strong>מר</strong> <small>[חכם זה]</small> ר' יוסי הגלילי <strong>אית ליה</strong> <small>[יש לו]</small> מקבל את שיטת <strong>רמי בר יחזקאל, ומר</strong> <small>[וחכם זה]</small> ר' עקיבא <strong>לית ליה</strong> <small>[אין לו]</small> אינו מקבל את שיטת <strong>רמי בר יחזקאל?</strong>
 ודוחים: <strong>לא, דכולי עלמא</strong> <small>[לדעת הכל]</small> <strong>אית להו</strong> <small>[יש להם</small> הם מקבלים<small>]</small> את דברי <strong>רמי בר יחזקאל. והכא בהא קא מיפלגי</strong> <small>[וכאן</small> בדבר <small>זה נחלקו]:</small> <strong>מר</strong> <small>[חכם זה]</small> ר' יוסי הגלילי <strong>סבר: ילפינן</strong> <small>[לומדים אנו]</small> <strong>פנים מחוץ,</strong> שכשם שמזים במזבח החיצון באותו כיוון כך הוא צריך להזות במזבח הפנימי, <strong>ומר</strong> <small>[וחכם זה]</small> ר' עקיבא <strong>סבר: לא ילפינן</strong> <small>[אין אנו למדים]</small> <strong>פנים מחוץ.</strong>
 ושואלים: <strong>ור' עקיבא נהי דלא יליף</strong> <small>[אומנם אינו לומד]</small> <strong>פנים מחוץ,</strong> אולם לשיטתו <strong>אי בעי</strong> <small>[אם רוצה] —</small> <strong>הכי נעביד</strong> <small>[כך יעשה],</small> <strong>אי בעי</strong> <small>[ואם רוצה] —</small> <strong>הכי נעביד</strong> <small>[כך יעשה],</small> ומשום מה מתחיל דווקא בקרן מזרחית דרומית? ומשיבים: <strong>אמר</strong> <small>[יכול היה לומר]</small> <strong>לך ר' עקיבא:</strong> אכן <strong>מדינא</strong> <small>[</small>מעיקר <small>הדין]</small> <strong>בההוא</strong> <small>[באותה]</small> <strong>קרן</strong> המזבח <strong>דפגע ברישא</strong> <small>[ש</small>בה <small>הוא פוגש בתחילה] —</small> <strong>בההוא עביד ברישא</strong> <small>[בה</small> הוא <small>צריך לעשות תחילה],</small> לפי ש<strong>אמר ריש לקיש: אין מעבירין על המצות,</strong> שכל מצוה המזדמנת לו לאדם לעשותה אל ידחנה לזמן מאוחר יותר, אלא יעשנה מיד.
 <strong>ואמאי לא עביד</strong> <small>[ומדוע לא עשה]</small> כן, ומדוע לא נתן על אחת הקרנות המערביות? — <strong>משום דכתיב</strong> <small>[שנאמר]:</small> <strong>"ויצא אל המזבח"</strong> וכוונתו: <strong>עד דנפיק מכוליה</strong> <small>[שיוצא מכל]</small> מקום ה<strong>מזבח וכיון דיהיב בההוא</strong> <small>[שנותן באותה]</small> <strong>קרן</strong> שהיא מחוץ למזבח — מיד <strong>הדר אתי לההוא קרן דאיחייב למיתב ברישא</strong> <small>[חוזר ובא לאותה קרן</small> בצד מערב <small>שהיה חייב לתת מתחילה]</small> את הדם עליה.
## דף נט.
 <strong>ואי בעית אימא</strong> <small>[ואם תרצה אמור]</small> כך: <strong>אי סבירא לן</strong> <small>[אם סבורים אנו]</small> כי <strong>הקפה ברגל</strong> שהיה הכהן מקיף ברגליו את המזבח הפנימי — <strong>דכולי עלמא לא פליגי</strong> <small>[לדעת הכל אינם חולקים]</small> <strong>דילפינן</strong> <small>[שאנו לומדים]</small> דרך הזאת <strong>פנים</strong> מהזאת <strong>חוץ</strong> לענין ימין. <strong>והכא</strong> <small>[וכאן]</small> <strong>בהא קא מיפלגי</strong> <small>[בדבר זה נחלקו]:</small> <strong>מר</strong> <small>[חכם זה]</small> ר' עקיבא <strong>סבר</strong> כי עומד היה הכהן במקומו וממנו היה מקיף ומזה לכל הקרנות ו<strong>הקפה</strong> זו <strong>ביד</strong> היתה, <strong>ומר</strong> <small>[וחכם זה]</small> ר' יוסי <strong>סבר</strong> כי <strong>הקפה</strong> זו <strong>ברגל</strong> היתה.
 <strong>ואי בעית אימא</strong> <small>[ואם תרצה אמור]:</small> <strong>דכולי עלמא</strong> <small>[לדעת הכל]</small> <strong>הקפה ביד</strong> היא, <strong>והכא בהא קא מיפלגי</strong> <small>[וכאן</small> בדבר <small>זה נחלקו]</small> <strong>מר</strong> <small>[חכם זה]</small> ר' עקיבא <strong>סבר</strong> כי <strong>ילפינן</strong> <small>[למדים אנו]</small> <strong>יד מרגל,</strong> ולכן עושים במזבח הפנימי כמו בחיצון. <strong>ומר</strong> <small>[וחכם זה]</small> ר' יוסי <strong>סבר: לא ילפינן</strong> <small>[אין אנו למדים].</small> 
 ושואלים: כיצד אפשר לומר הסבר אחרון זה? וכי <strong>סבר ר' יוסי הגלילי הקפה ביד? והא מדקתני סיפא</strong> <small>[והרי ממה ששנינו בסופה</small> של המשנה<small>]:</small> <strong>ר' אליעזר אומר: במקומו היה עומד ומחטא — מכלל</strong> זה נבין כי ה<strong>תנא קמא</strong> <small>[הראשון]</small> <strong>לא סבירא ליה</strong> <small>[אינו סובר אותו],</small> שאינו חושב כך, והתנא הראשון הרי הוא כפי שהוכחנו ר' יוסי הגלילי. <strong>אלא מחוורתא כדשנינן מעיקרא</strong> <small>[מחוור,</small> ברור, <small>כפי שיתרצנו מתחילה]</small> כי <strong>מר</strong> <small>[חכם זה]</small> ר' עקיבא <strong>סבר</strong> כי <strong>הקפה</strong> זו <strong>ביד</strong> היתה, <strong>ומר</strong> <small>[וחכם זה]</small> <strong>סבר</strong> כי <strong>הקפה</strong> זו <strong>ברגל</strong> היתה.
 <strong>ואי בעית אימא</strong> <small>[ואם תרצה אמור]</small> כך: <strong>בהא קא מיפלגי</strong> <small>[</small>בדבר <small>זה נחלקו]</small> <strong>מר</strong> <small>[חכם זה]</small> ר' עקיבא <strong>סבר: סביב</strong> של <strong>מזבח</strong> ה<strong>פנימי כסביב</strong> של <strong>מזבח</strong> ה<strong>חיצון, ומר</strong> <small>[וחכם זה]</small> ר' יוסי <strong>סבר: כוליה</strong> <small>[כל]</small> ה<strong>מזבח</strong> ה<strong>פנימי במקום חדא קרן</strong> <small>[קרן אחת]</small> של <strong>מזבח החיצון קאי</strong> <small>[</small>הוא <small>עומד],</small> שהרי המזבח הפנימי היה כולו אמה על אמה, כמו קרן אחת של המזבח החיצון, ולכן דיני מזבח החיצון אינם שייכים איפוא במזבח הפנימי.
 <strong>תניא</strong> <small>[שנינו</small> בברייתא<small>]:</small> <strong>אמר ר' ישמעאל: שני כהנים גדולים נשתיירו</strong> עוד מימי <strong>מקדש ראשון, זה אומר: בידי הקפתי</strong> והזיתי ולא הקפתי ברגלי סביב המזבח, <strong>וזה אומר: ברגלי הקפתי. זה נותן טעם לדבריו, וזה נותן טעם לדבריו.</strong>
 <strong>זה</strong> שאמר כי ברגליו הקיף, <strong>נותן טעם לדבריו</strong> ואומר: כי <strong>סביב</strong> של <strong>מזבח הפנימי</strong> צריך לעשות אותו <strong>כסביב של מזבח החיצון</strong> שמקיפו ברגליו לצורך ההזאה, <strong>וזה</strong> שאמר כי הקיף בידיו <strong>נותן טעם לדבריו</strong> ואומר: כי <strong>כוליה</strong> <small>[כל]</small> <strong>מזבח</strong> ה<strong>פנימי במקום חדא קרן</strong> <small>[קרן אחת]</small> של מזבח ה<strong>חיצון קאי</strong> <small>[</small>הוא <small>עומד]</small> וכשם שבקרן המזבח החיצון מזים מן הדם רק ביד, אף במזבח הפנימי כך היו עושים.
 <big>א</big> שנינו במשנה כי <strong>ר' אליעזר אומר: במקומו היה עומד ומחטא.</strong> ומעירים: <strong>מתניתין מני</strong> <small>[משנתנו כשיטת מי היא] —</small> כשיטת <strong>ר' יהודה היא</strong> שלדעתו זוהי שיטת ר' אליעזר בענין זה. <strong>דתניא</strong> <small>[ש</small>כן <small>שנינו</small> בברייתא<small>]</small> שנחלקו תנאים אחרונים בשיטת ר' אליעזר. <strong>ר' מאיר אומר:</strong> ש<strong>ר' אליעזר אומר</strong> כך: <strong>במקומו עומד ומחטא,</strong> אולם <strong>ועל כולן</strong> על כל הקרנות <strong>היה נותן</strong> מזה <strong>מלמעלה למטה,</strong> כדי שלא יזל מן הדם לתוך שרוול בגדו, <strong>חוץ מאותה שבאלכסון</strong> שהיתה בדיוק כנגדו, שטורח הוא להזות מלמעלה למטה ועליה היה <strong>נותן ממטה למעלה.</strong>
 ואילו <strong>ר' יהודה אומר:</strong> ש<strong>ר' אליעזר אומר: במקומו עומד ומחטא,</strong> אולם <strong>ועל כולן הוא נותן מלמטה למעלה,</strong> שנוח לו להזות כך, <strong>חוץ מזו שהיתה לפניו</strong> וסמוכה לו <strong>ממש, שנותן</strong> היה עליה <strong>ממעלה למטה.</strong> וטעמו: <strong>כי היכי דלא נתווסן מאניה</strong> <small>[כדי שלא יתלכלכו בגדיו]</small> בדם. שאם יזה בקרן הסמוכה לו מלמטה למעלה קיים חשש שיפול הדם על בגדיו, ויצטרך להחליף בגדים, שבגדי כהונה מלוכלכים ומוכתמים פסולים לעבודה.
 <big>ב</big> שנינו במשנה: <strong>הזה ממנו על טהרו של מזבח.</strong> ושואלים: <strong>מאי</strong> <small>[מה</small> פרוש המילה<small>]</small> <strong>"טהרו"? אמר רבה בר רב שילא: פלגיה</strong> <small>[חציו]</small> של ה<strong>מזבח, כדאמרי אינשי</strong> <small>[כמו שאנשים</small> רגילים <small>לומר]:</small> <strong>"טהר טיהרא</strong> <small>[צהרו הצהריים]</small> <strong>והוי פלגיה דיומא</strong> <small>[והרי זה חציו של יום]</small><strong>".</strong> אף כאן, "טהרו של מזבח" — חצי המזבח. כלומר:, היה מזה על דפנותיו במחציתו.
 <strong>מיתיבי</strong> <small>[מקשים]</small> על כך ממה ששנינו: <strong>כשהוא מזה</strong> על מזבח הפנימי — <strong>אינו מזה לא על גבי האפר ולא על גבי הגחלים, אלא חותה</strong> ומסלק <strong>גחלים אילך ואילך, ומזה.</strong> משמע שהזאה זו היתה על גבי המזבח, ולא בצידו! <strong>אלא</strong> חזר בו <strong>רבה בר רב שילא</strong> ואמר: "על טהרו של מזבח" הכוונה — <strong>על גלויה</strong> <small>[על גילויו,</small> עצמו<small>]</small> של ה<strong>מזבח, כדכתיב</strong> <small>[וכמו שנאמר]:</small> <strong>"וכעצם השמים לטהר"</strong> (שמות כד, י), הרי שטוהר הוא לשון נקיון.
 <strong>תניא</strong> <small>[שנינו</small> בברייתא<small>]:</small> <strong>חנניא אומר:</strong> שבע ההזאות שהיה הכהן מזה על המזבח, <strong>בצד צפוני</strong> של המזבח <strong>הוא נותן</strong> אותם, ו<strong>ר' יוסי אומר: בצד דרומי הוא נותן.</strong> ושואלים: <strong>במאי קמיפלגי</strong> <small>[במה</small> באיזה עקרון <small>נחלקו]?</small> ומסבירים: <strong>מר</strong> <small>[חכם זה],</small> חנניא, <strong>סבר:</strong> כי <strong>פיתחא</strong> <small>[הפתח]</small> <strong>בדרום קאי</strong> <small>[</small>הוא <small>עומד]</small> ולכן מתחיל את ההזאות מצד זה. <strong>ומר</strong> <small>[וחכם זה]</small> ר' יוסי <strong>סבר: פיתחא</strong> <small>[הפתח]</small> <strong>בצפון קאי</strong> <small>[</small>הוא <small>עומד]</small> ולכן מתחיל להזות במזבח מצד צפון.
 ומעירים: <strong>דכולי עלמא מיהא</strong> <small>[לדעת הכל על כל פנים],</small> <strong>היכא דגמרן</strong> <small>[במקום שנסתיימו]</small> ה<strong>מתנות</strong> של ה<strong>קרנות, התם יהיב</strong> <small>[שם</small> הוא <small>נותן]</small> <strong>על גגו,</strong> סמוך לקרן שבה סיים להזות. ולא נחלקו אלא באיזה צד סיום ההזאות, אם בצד דרומי או בצד צפוני. ושואלים: <strong>מאי טעמא</strong> <small>[מה טעם</small> הדבר<small>]?</small> ומשיבים: <strong>אמר קרא</strong> <small>[אמר הכתוב]:</small> <strong>"</strong>והזה עליו מן הדם באצבעו שבע פעמים <strong>וטהרו וקדשו"</strong> (ויקרא טז, יט), לומר: קרן המזבח שהוא <strong>מקום שקדשו</strong> בהזאת הדם, <strong>שם</strong> גם <strong>טיהרו</strong> מן הגחלים להזות על גבו.
 <big>ג</big> שנינו במשנה: <strong>שירי הדם היה שופך על יסוד מערבי של מזבח החיצון.</strong> ומסבירים: <strong>דאמר קרא</strong> <small>[שאמר הכתוב]</small> לגבי פר חטאת כהן גדול בשאר ימות השנה: <strong>"ואת כל דם הפר ישפך</strong> אל יסוד מזבח העולה אשר פתח אהל מועד<strong>"</strong> (ויקרא ד, ז) <strong>וכי נפיק</strong> <small>[וכאשר יוצא]</small> מן ההיכל לשפוך את שיירי הדם <strong>בההוא</strong> <small>[בזה],</small> ביסוד המזבח שלצד מערב הוא <strong>פגע ברישא</strong> <small>[פוגש תחילה].</small>
 <big>ד</big> שנינו עוד במשנה, כי שיירי הדם <strong>של מזבח החיצון היה שופך על יסוד דרומית</strong> שלו. <strong>תנו רבנן</strong> <small>[שנו חכמים]</small> בברייתא: <strong>יסוד המזבח</strong> שנאמר לענין שפיכת שיירי הדם — <strong>זה יסוד דרומית. אתה אומר יסוד דרומית, או אינו אלא יסוד מערבית?</strong>
 <strong>אמרת: ילמד ירידתו מן הכבש</strong> של המזבח החיצון כשמסיים להזות עליו מדם חטאות החיצונות <strong>ליציאתו מן ההיכל</strong> ושיריים הפנימיים בידו, <strong>מה</strong> בשעת <strong>יציאתו מן ההיכל</strong> הריהו שופך את שיירי הדם <strong>בסמוך לו, ואי זה — זה יסוד מערבי,</strong> שהוא סמוך לו, <strong>אף</strong> ב<strong>ירידתו מן הכבש</strong> של המזבח החיצון לאחר שסיים להזות מדם החטאות, הריהו שופך את הדם <strong>בסמוך לו, ואי זה — זה יסוד דרומי,</strong> שכאשר יורד מן הכבש, צריך לפנות לימין ולמזרח, ויסוד דרומי הוא הסמוך ביותר אליו.
 ומעירים: <strong>תניא</strong> <small>[שנינו</small> בברייתא<small>]:</small> <strong>ר' ישמעאל אומר: זה וזה</strong> גם דם חטאת פנימית וגם חטאת חיצונה היה נשפכין ל<strong>יסוד מערבי. ר' שמעון בן יוחאי אומר: זה וזה</strong> נשפכין ל<strong>יסוד דרומי.</strong> ושואלים: <strong>בשלמא</strong> <small>[נניח]</small> כי <strong>ר' ישמעאל קסבר</strong> <small>[סבר]:</small> <strong>ילמד</strong> ענין חטאות החיצוניות שדינם <strong>סתום</strong> במקרא מענין חטאות הפנימיות שדינם <strong>מפורש,</strong> וכשם שמצאנו ששיירי דם המתנות שבפנים ניתנים על יסוד מערבי, אף מתן שיירי דם החיצוניות ליסוד, מקומם ביסוד מערבי.
 <strong>אלא, ר' שמעון בן יוחאי</strong> הסובר כי זה וזה נשפכים ליסוד דרומי, <strong>מאי טעמא</strong> <small>[מה טעם</small> נתן לדבריו<small>]?</small> <strong>אמר רב אשי: קסבר</strong> <small>[סבור הוא]</small> כי <strong>פתחא</strong> <small>[פתח]</small> ההיכל בצד <strong>דרום</strong> למזבח <strong>קאי</strong> <small>[עומד</small> הוא<small>],</small> שהמזבח נוטה כלפי צפון העזרה ולכן יסוד דרומי הוא היסוד הסמוך לו ביציאתו מן הקדש.
  <strong>תנא דבי</strong> <small>[שנה</small> החכם <small>מבית</small> מדרשו<small>]</small> של <strong>ר' ישמעאל</strong> בנוסחה שאותה למדו <strong>בדבי</strong> <small>[בבית</small> מדרשו<small>]</small> של <strong>ר' שמעון בן יוחאי,</strong> ששם היו שונים בשמו נוסחה אחרת: <strong>זה וזה</strong> היו נותן ב<strong>יסוד דרומית.</strong> ולפי גירסה זו חזר בו ר' ישמעאל והודה לר' שמעון. ומעירים: <strong>וסימניך,</strong> לזכור את שינוי הגירסה והדין: <strong>משכוה גברי לגברא</strong> <small>[משכו אנשים את האיש]</small> שהרי הרבים גוברים ומושכים את היחיד. וכאן תלמידי ר' שמעון הרבים "משכו" את ר' ישמעאל היחיד לומר כדבריהם.
 <big>ה</big> שנינו: <strong>אלו ואלו</strong> הדמים שנשפכו ליסוד היו בסוף יוצאים משם אל האמה (תעלה) <strong>מתערבין</strong> במים ש<strong>באמה, ויוצאין</strong> לנחל קדרון ושם היו נמכרים לגננים ואלו שלא פדאום מן ההקדש, היו מועלין בהם. <strong>תנו רבנן</strong> <small>[שנו חכמים]:</small> <strong>מועלין בדמים</strong> שהם מוקדשים לשמים והם רכוש המקדש, ואסורים בשימוש לצורך דבר חולין, והמשתמש בהם — מעל בקודש. אלו <strong>דברי ר' מאיר ור' שמעון. וחכמים אומרים: אין מועלין בהן.</strong>
## דף נט:
 ומעירים: <strong>עד כאן לא פליגי</strong> <small>[נחלקו]</small> חכמים אלה <strong>אלא</strong> במעילה <small>שהיא</small> <strong>מדרבנן</strong> <small>[מדברי סופרים]</small> שגזרו חכמים מעילה בדמים, <strong>אבל מדאורייתא</strong> <small>[מן התורה]</small> לדעת הכל <strong>אין מועלין בהן,</strong> שאם מדין תורה יש בהם מעילה בודאי לא היו נמכרין לגננים לכתחילה (תוספות).
 ושואלים: <strong>מנא הני מילי</strong> <small>[מנין דברים אלה]</small> שאין מעילה בדם? <strong>אמר עולא: אמר קרא</strong> <small>[הכתוב]:</small> "כי נפש הבשר בדם היא ואני נתתיו <strong>לכם</strong> על המזבח לכפר על נפשותיכם" (ויקרא יז, יא), "לכם" משמע: <strong>שלכם יהא</strong>, שאין הוא קנין ההקדש, אלא של כל ישראל הוא. <strong>דבי</strong> <small>[בבית</small> מדרשו<small>]</small> של <strong>ר' שמעון תנא</strong> <small>[שנו]</small> בדומה לזה: מה שנאמר: <strong>"לכפר" —</strong> הרי זה בא ללמד כי <strong>לכפרה נתתיו, ולא למעילה.</strong>
 <strong>ור' יוחנן אמר:</strong> שלמדים דבר זה מהדגשה אחרת בכתוב: <strong>אמר קרא</strong> <small>[הכתוב]:</small> "כי הדם <strong>הוא</strong> בנפש יכפר" (ויקרא יז, יא), "הוא" משמעו בהוייתו יהא, שדינו אחד תמיד, ש<strong>לפני כפרה</strong> דינו <strong>כלאחר כפרה; מה לאחר כפרה</strong> לדעת הכל <strong>אין בו</strong> עוד <strong>מעילה</strong> שהרי נעשתה כבר מצותו — <strong>אף לפני כפרה אין בו מעילה.</strong>
 ושואלים: אם יש להשוות, אם כן אולי על בסיס השוואה זו של לפני כפרה לזו שלאחר <strong>ואימא</strong> <small>[ואמור</small> כך<small>]:</small> כי <strong>לאחר כפרה</strong> יהיה דינו <strong>כלפני כפרה, מה לפני כפרה יש בו מעילה — אף לאחר כפרה יש בו מעילה!</strong> ודוחים: דבר זה אינו מתקבל על הדעת, כי כלל בידינו: <strong>אין לך דבר שנעשית מצותו ומועלין בו</strong> לאחר גמר עשיית המצוה. ושואלים: <strong>ולא?</strong> וכי אין דבר כזה? <strong>והרי תרומת הדשן</strong> שהיא אפר הקרבנות שנשרפו כבר על המזבח, וטעונה גניזה ואסורה בהנאה והנהנה ממנה — מעל וחייב!
## דף ס.
 <strong>משום דהוי</strong> <small>[שהם,</small> שנידונים<small>]</small> <strong>תרומת הדשן ובגדי כהונה</strong> (ארבעה בגדי לבן שלובש הכהן הגדול ביום הכיפורים), שבשניהם יש הלכה מיוחדת שמועלים בהם אף לאחר שנעשתה מצוותם, כ<strong>שני כתובין הבאין כאחד,</strong> שיש בהם דין מסויים המיוחד להם, וכלל בידינו: <strong>כל שני כתובין הבאין כאחד</strong> — <strong>אין מלמדין</strong> לשאר הלכות שבתורה, אלא רואים אותם כמקרים יוצאי דופן, שאינם יכולים להיות בסיס לבנין אב למקרים אחרים.
 ועדיין מקשים: <strong>הניחא לרבנן</strong> <small>[</small>דבר <small>זה נוח לשיטת חכמים]</small> <strong>דאמרי</strong> <small>[שאומרים]:</small> כי מה שנאמר: <strong>"</strong>ופשט את בגדי הבד אשר לבש בבואו אל הקודש <strong>והניחם שם"</strong> (ויקרא טז, כג), <strong>מלמד</strong> שארבעת בגדי לבן שלבש הכהן הגדול ביום הכיפורים, שוב אינם ראויים לשימוש אחר ו<strong>שטעונין גניזה.</strong>
 <strong>אלא לר' דוסא,</strong> ש<strong>אמר</strong> כי <strong>בגדי כהונה</strong> אלה <strong>ראוין הן לכהן הדיוט</strong> ואינן טעונים גניזה, ואין מועלים בהם, <strong>מאי איכא למימר</strong> <small>[מה יש לומר]?</small> שלשיטתו נותרה רק תרומת הדשן שיש בה הלכה זו שנעשתה מצותה ומועלים בה, ואין כאן איפוא שני כתובים, ומדוע לא נלמד ממנה בבנין אב לכל התורה?
 ודוחים: אף על פי כן, <strong>משום דהוי</strong> <small>[שהם]</small> <strong>תרומת הדשן ועגלה ערופה שני כתובין הבאין כאחד</strong> שאסורין בהנאה גם לאחר גמר מצותן, <strong>וכל שני כתובין הבאין כאחד — אין מלמדין.</strong>
 ומקשים מצד אחר: <strong>הניחא למאן דאמר</strong> <small>[</small>דבר זה <small>נוח ל</small>שיטת <small>מי שאמר]</small> ששני כתובים הבאים כאחד <strong>אין מלמדין, אלא למאן דאמר</strong> <small>[ל</small>שיטת <small>מי שאמר]</small> כי אף שני כתובין הבאין כאחד <strong>מלמדין,</strong> אם כן <strong>מאי איכא למימר</strong> <small>[מה יש לומר]?</small> ומשיבים: <strong>תרי מיעוטי כתיבי</strong> <small>[שני מיעוטים כתובים]</small> בשני דינים אלה, ללמדנו שהלכה זו נוהגת רק בהם. בתרומת הדשן נאמר: <strong>"ושמו"</strong> (ויקרא ו, ג) משמע: אותו ולא אחר. ובעגלה ערופה נאמר: <strong>"הערופה"</strong> (דברים כח, ז) לומר: בזו נוהג דין זה, ולא בדבר אחר.
 ושואלים: <strong>והני תלתי קראי</strong> <small>[ואותם שלושה כתובים]</small> האמורים <strong>בדם</strong> שמהם למדים שאין מעילה בשיירי הדם היוצאים דרך האמה לנחל קדרון, כיון שלמדנו הלכה זו ממקורות אחרים — כתובים אלה <strong>למה לי?</strong>
 ומשיבים: <strong>חד</strong> <small>[</small>כתוב <small>אחד]</small> מהם בא <strong>למעוטי</strong> <small>[למעט]</small> את הדם מאיסור <strong>נותר,</strong> שאם אכל דם שנותר לאחר זמן הקרבת הקרבן אין באכילתו עונש כרת של אכילת נותר, אלא חייב משום אכילת דם בלבד, <strong>וחד</strong> <small>[ו</small>כתוב <small>אחד]</small> <strong>למעוטי</strong> <small>[למעט</small> אותו<small>]</small> <strong>ממעילה,</strong> שאין מועלין בו, <strong>וחד</strong> <small>[ו</small>כתוב <small>אחד]</small> <strong>למעוטי</strong> <small>[למעט</small> אותו<small>]</small> <strong>מטומאה</strong> שאם אכל מן הדם בטומאה, אינו חייב אלא משום אכילת דם, אבל לא משום אכילת קדשים בטומאה.
 <strong>אבל</strong> מדין <strong>פיגול לא צריך למעוטי קרא</strong> <small>[למעטו הכתוב],</small> שכבר יודעים אנו דבר זה ממקום אחר, <strong>דתנן</strong> <small>[ש</small>הרי <small>שנינו</small> במשנה<small>]:</small> <strong>כל</strong> קרבן <strong>שיש לו מתירין</strong> על ידי פעולה כלשהי, כגון זריקת הדם, או שיש קרבן אחר המכשיר אותו, <strong>בין</strong> שמתירין אותו על ידי זה לאכילת <strong>אדם, בין</strong> שמתירין אותו להקרבה <strong>למזבח</strong> קרבן כזה — <strong>חייבין עליו משום פיגול</strong> ואם אכל ממנו לאחר שנתפגל — חייב כרת. אבל המתיר עצמו — אין בו משום פיגול, ולכן <strong>דם עצמו</strong> שהרי <strong>מתיר הוא</strong> את הקרבנות לאכילה או להקרבה — אין בו דין פיגול.
 <big>א משנה</big> <strong>כל מעשה יום הכפורים האמור</strong> במשנתנו, כבתורה — <strong>על הסדר</strong> הוא. ו<strong>אם הקדים מעשה</strong> מאלה <strong>לחבירו — לא עשה כלום. הקדים</strong> והזה <strong>דם השעיר</strong> קודם <strong>לדם הפר — יחזור ויזה מדם השעיר לאחר</strong> שיזה מ<strong>דם הפר,</strong> כדי שתהיה ההזאה כסדרה. <strong>ואם עד שלא גמר את המתנות שבפנים</strong> בקודש הקדשים <strong>נשפך הדם</strong> — ישחט פר או שעיר אחר ו<strong>יביא דם אחר, ויחזור בתחילה</strong> ויעשה את כל העבודות <strong>מבפנים</strong> (בקודש הקדשים).
 <strong>וכן</strong> אם נשפך הדם טרם סיימו את המתנות ש<strong>בהיכל</strong> — יתחיל מחדש בעבודות ההיכל, <strong>וכן</strong> במתן הדם על גבי <strong>מזבח הזהב.</strong> לפי <strong>שכולן כפרה בפני עצמן,</strong> ולכן אין צורך לחזור ולעשות את כל סדר העבודה כולו מתחילתו אלא רק אותו חלק שלא נגמר. ואילו <strong>ר' אלעזר ור' שמעון אומרים: ממקום שפסק</strong> שבו נשפך הדם, <strong>משם הוא מתחיל,</strong> שלדעתם כל מתנה בעבודות אלה היא דבר בפני עצמו, ואין צורך לחזור על מה שנעשה כבר.
 <big>ב גמרא</big> <strong>תנו רבנן</strong> <small>[שנו חכמים]:</small> <strong>כל מעשה יום הכפורים האמור</strong> בתורה — על <strong>הסדר</strong> הוא. ו<strong>אם הקדים מעשה לחבירו — לא עשה כלום. אמר ר' יהודה: אימתי</strong> נאמרו דברים אלה — <strong>בדברים הנעשין בבגדי לבן מבפנים</strong> כגון ההקטרה ומתן הדמים שהם עיקר עבודת היום, <strong>אבל דברים הנעשין בבגדי לבן מבחוץ</strong> כגון ההגרלה והוידוי <strong>אם הקדים מעשה לחבירו — מה שעשה עשוי</strong> ואינו צריך לחזור.
 ואילו <strong>ר' נחמיה אומר: במה דברים אמורים</strong> שהסדר מעכב — <strong>בדברים הנעשים בבגדי לבן, בין מבפנים בין מבחוץ. אבל בדברים הנעשים בבגדי זהב מבחוץ</strong> שהם עבודת המקדש הרגילה ועבודת המוספים, אם שינה בהם את הסדר — <strong>מה שעשה עשוי. אמר ר' יוחנן: ושניהם מקרא אחד דרשו,</strong> והוא האמור: <strong>"והיתה זאת לכם לחקת עולם</strong> לכפר על בני ישראל מכל חטאתם <strong>אחת בשנה"</strong> (ויקרא טז, לד).
## דף ס:
 <strong>ר' יהודה סבר:</strong> כוונת הכתוב היא לומר שחוקה זו נאמרה לגבי <strong>מקום</strong> (קודש הקדשים) <strong>שמתכפרין בו פעם אחת בשנה</strong> משמע, שבעבודות הנעשות בו סדר העבודה מעכב. <strong>ור' נחמיה סבר: דברים המתכפרין בהן פעם אחת בשנה</strong> משמע, והכוונה: בין למקום ובין לבגדים, ולכן כל העבודות הנעשות בבגדי לבן, מעכב בהן סדר העבודה.
 ושואלים: <strong>אטו</strong> <small>[וכי]</small> <strong>לר' יהודה מקום כתיב</strong> <small>[נאמר]?</small> הלא לא נאמר אלא "אחת בשנה", ולכאורה מדובר בסדר העבודה בכלל, ולא לענין מקום מסויים! <strong>אלא,</strong> יש לחזור מההסבר הראשון, ולומר: <strong>היינו טעמיה</strong> <small>[זה טעמו]</small> של <strong>ר' יהודה: כתיב</strong> <small>[נאמר]:</small> <strong>"זאת"</strong> (ויקרא טז, לד), שהוא לשון מיעוט וצימצום <strong>וכתיב</strong> <small>[ונאמר]:</small> <strong>"אחת</strong> בשנה<strong>"</strong> (ויקרא טז, לד) שהוא לשון מיעוט נוספת, <strong>חד</strong> <small>[</small>מיעוט <small>אחד]</small> בא <strong>למעוטי</strong> <small>[למעט]</small> דברים הנעשים <strong>בבגדי לבן מבחוץ</strong> שאינם מעכבים, <strong>וחד</strong> <small>[ו</small>מיעוט <small>אחד]</small> בא <strong>למעוטי</strong> <small>[למעט]</small> דברים הנעשים <strong>בבגדי זהב.</strong>
 <strong>ורבי נחמיה</strong> כיצד מפרש הוא? — לדעתו <strong>חד</strong> <small>[אחד]</small> מן המיעוטים בא <strong>למעוטי</strong> <small>[למעט]</small> את הדברים הנעשים ב<strong>בגדי זהב, וחד</strong> <small>[ו</small>מיעוט <small>אחד]</small> בא <strong>למעוטי</strong> <small>[למעט]</small> <strong>שירים</strong> הניתנים ליסוד המזבח <strong>דלא מעכבי</strong> <small>[שאינם מעכבים],</small> ואף אם הקדים לשפיכת השיריים עבודה האמורה להיות מאוחרת להם — אין הסדר מעכב, אף על פי ששפיכת הדם נעשית בבגדי לבן. ושואלים: <strong>ור' יהודה</strong> מה סבור הוא בדין השיריים? ומשיבים: לדעתו <strong>אי מעכבי</strong> <small>[אם מעכבים]</small> שאר דברים הנעשים בחוץ — <strong>מעכבי</strong> <small>[</small>אף אלה <small>מעכבים]</small> <strong>ואי לא מעכבי</strong> <small>[ואם אין מעכבים]</small> הדברים הנעשים בחוץ — אף השיריים <strong>לא מעכבי</strong> <small>[אינם מעכבים].</small>
 וההוכחה לכך כי לדעת ר' יהודה שיריים מעכבים את הכפרה, <strong>כדתניא</strong> <small>[כפי ששנינו</small> בברייתא<small>]:</small> נאמר: <strong>"וכלה מכפר את הקדש"</strong> (ויקרא טז, כ) לומר: <strong>אם כפר — כלה,</strong> שעל ידי כך סיים את סדר העבודה, <strong>ואם לא כפר — לא כלה, דברי ר' עקיבא. אמר לו ר' יהודה: מפני מה</strong> אכן <strong>לא נאמר: אם כלה</strong> לתת את כל מתנות הדמים — <strong>כפר, ואם לא כלה — לא כפר,</strong> ללמדנו: <strong>שאם חיסר אחת מן המתנות — לא עשה ולא כלום.</strong>
 <strong>ואמרינן</strong> <small>[ואמרנו]</small> כאשר דנו בשאלה זו: <strong>מאי בינייהו</strong> <small>[מה ההבדל ביניהם]?</small> ונחלקו בכך <strong>ר' יוחנן ור' יהושע בן לוי. חד</strong> <small>[אחד]</small> מהם <strong>אמר: משמעות דורשין איכא בינייהו</strong> <small>[יש ביניהם],</small> שאין ביניהם הבדל הלכה למעשה, אלא רק במדרש הפסוקים, כיצד יש לדרשם. <strong>וחד</strong> <small>[ואחד]</small> מהם <strong>אמר:</strong> בשאלה האם מתן <strong>שירים</strong> ליסוד המזבח <strong>מעכבי</strong> <small>[מעכבים]</small> את הכפרה <strong>איכא בינייהו</strong> <small>[יש ביניהם</small> הבדל למעשה<small>],</small> שלדעת ר' עקיבא אין מעכבים, ואילו לדעת ר' יהודה מעכבים. והוא כפי שהוסברה תחילה שיטת ר' יהודה.
 ושואלים: <strong>ומי</strong> <small>[והאם]</small> <strong>אמר ר' יוחנן הכי</strong> <small>[כך],</small> שלדעת ר' נחמיה אין שיריים מעכבים? <strong>והאמר</strong> <small>[והרי אמר]</small> <strong>ר' יוחנן</strong> עצמו במסכת זבחים (קיא, א): <strong>תנא</strong> <small>[שנה]</small> <strong>ר' נחמיה כדברי האומר שירים מעכבי</strong> <small>[מעכבים]!</small> ומעירים: אכן, <strong>קשיא</strong> <small>[קשה</small> הדבר<small>].</small>
 <big>א</big> <strong>אמר ר' חנינא: קטורת שחפנה קודם שחיטתו של פר לא עשה ולא כלום.</strong> ומעירים: <strong>כמאן</strong> <small>[כשיטת מי]</small> אמר הלכה זו — <strong>דלא</strong> <small>[שלא]</small> כשיטת <strong>ר' יהודה: דאי</strong> <small>[שאם</small> תאמר<small>]</small> כדברי <strong>ר' יהודה, האמר</strong> <small>[הרי אמר]</small> ר' יהודה <strong>כי כתיבא</strong> <small>[כאשר נאמר]:</small> <strong>"חקה"</strong> שפירושה שאין לשנות בסדר ובשאר פרטים — הרי זה דווקא <strong>בדברים הנעשים בבגדי לבן מבפנים הוא דכתיבא</strong> <small>[שנאמרה],</small> וחפינת הקטורת הלא נעשית מבחוץ!
 ודוחים: <strong>אפילו תימא</strong> <small>[תאמר]</small> שר' חנינא אף לשיטת <strong>ר' יהודה</strong> אמר. אולם אפשר לומר כי לדעתו <strong>צורך פנים</strong> חפינת הקטורת הנועדת כדי להכניסה לפנים — כדבר הנעשה ב<strong>פנים דמי</strong> <small>[נחשב].</small> ומקשים: <strong>תנן</strong> <small>[שנינו</small> במשנה<small>]:</small> <strong>אם עד שלא גמר מתנות שבפנים נשפך הדם — יביא דם אחר, ויחזור ויזה בתחילה בפנים. ואם איתא</strong> <small>[יש</small> בסיס<small>]</small> לדברי ר' חנינא, לא די בשחיטת פר וזריקת דמים מחדש, אלא <strong>אף יחזור ויחפון</strong> את הקטורת מחדש <strong>מבעי ליה</strong> <small>[צריך</small> היה <small>לו</small> לומר<small>],</small> ואם לא אמר כן — משמע שסדר חפינת הקטורת אינו מעכב!
## דף סא.
 ומשיבים: מכאן אין ראיה, כי <strong>בקטורת לא קא מיירי</strong> <small>[איננו עוסק],</small> ואכן על פי האמת צריך לחזור ולחפון ולהקטיר קטורת חדשה לאחר שחיטת הפר, ומה שלא הזכיר דבר זה במשנה משום שבמשנה זו עוסק בענין מתנות הדם ולא במעשה הקטורת.
 <strong>אמר עולא: שעיר ששחטו קודם מתן דמו של פר — לא עשה ולא כלום.</strong> ושואלים: <strong>תנן</strong> <small>[שנינו</small> במשנה<small>]:</small> <strong>הקדים דם השעיר לדם הפר — יחזור</strong> בשנית <strong>ויזה מדם השעיר אחר דם הפר. ואם איתא</strong> <small>[ואם יש</small> מקום<small>]</small> לדברי עולא — אם כן <strong>יחזור וישחוט מבעי ליה</strong> <small>[צריך היה לו]</small> לומר! ומסבירים, <strong>תרגמא</strong> <small>[הסבירה]</small> <strong>עולא</strong> עצמו, שבמשנה מדובר שהקדימו <strong>במתנות שבהיכל,</strong> אבל מתנות שלפני ולפנים אם אכן הקדימו את שחיטתו — אכן מעכב. <strong>וכן אמר ר' אפס</strong> ופירש שמדובר במשנה <strong>במתנות שבהיכל.</strong>
 <big>א</big> במשנתנו נאמר: <strong>וכן בהיכל וכן במזבח</strong> אם נשפך הדם יחזור ויתחיל מתחילת אותו מחזור הזאות. <strong>תנו רבנן</strong> <small>[שנו חכמים]:</small> נאמר: "וכיפר את מקדש הקודש ואת אהל מועד ואת המזבח יכפר ועל הכהנים ועל כל עם הקהל יכפר" (ויקרא טז, לג) ודורשים: <strong>"וכפר את מקדש הקדש" זה לפני ולפנים</strong> קודש הקדשים, <strong>"אהל מועד" — זה היכל, "מזבח" — כמשמעו. "יכפר"</strong> שכתוב שנית בכתוב, בא להוסיף: <strong>אלו עזרות.</strong>
 <strong>"הכהנים" — כמשמען, "עם הקהל" — אלו ישראל, "יכפר"</strong> שבא להוסיף: <strong>אלו הלוים</strong> שגם הם מתכפרים. <strong>הושוו כולן לכפרה אחת</strong> בפסוק זה, לומר: <strong>שכולן מתכפרין בשעיר המשתלח,</strong> לגבי <strong>שאר עבירות,</strong> שאין מתכפרין בהן בפר או בשעירים הנעשים בפנים, שהרי הפר מכפר רק על הכהנים והשעירים אינם מכפרים אלא על ישראל בלבד, ורק בשעיר המשתלח הושוו כולם לכפרה. אלו <strong>דברי ר' יהודה.</strong>
 <strong>ר' שמעון אומר: כשם שדם השעיר הנעשה בפנים מכפר על ישראל</strong> על שחטאו <strong>בטומאת מקדש וקדשיו, כך דם הפר</strong> של הכהן הגדול <strong>מכפר על הכהנים</strong> שחטאו <strong>בטומאת מקדש וקדשיו, וכשם שוידוי של שעיר המשתלח מכפר על ישראל בשאר עבירות — כך וידוי של פר מכפר על הכהנים בשאר עבירות</strong> ואין הכהנים צריכים כפרה בשעיר המשתלח.
 <strong>תנו רבנן</strong> <small>[שנו חכמים]</small> בברייתא אחרת: נאמר: "וכילה מכפר את הקודש ואת אהל מועד ואת המזבח והקריב את השעיר החי" (ויקרא טז, כ). <strong>"וכלה מכפר את הקדש"</strong> דורשים: <strong>זה</strong> ההזאות ש<strong>לפני ולפנים,</strong> קודש הקדשים, <strong>"אהל מועד" — זה</strong> ההזאות שעל פרוכת ה<strong>היכל, "מזבח" — כמשמעו, מלמד שכולן כפרה, כפרה בפני עצמן,</strong> שעל כל אחד מאלה צריך כפרה מיוחדת, ואם אירע פסול באחת הכפרות צריך לחזור ולכפר מתחילה.
 <strong>מכאן אמרו: נתן מקצת מתנות שבפנים ונשפך הדם — יביא דם אחר ויתחיל בתחלה במתנות שבפנים. ר' אלעזר ור' שמעון אומרים:</strong> אינו צריך לחזור מתחילת מחזור ההזאות ו<strong>אינו מתחיל אלא ממקום שפסק</strong> באותה מתנה. <strong>גמר את המתנות שבפנים ונשפך הדם — יביא דם אחר ויתחיל בתחלה במתנות שבהיכל</strong> מראשיתן, אבל לא יתחיל מחדש במתנות שבפנים, שהרי כבר נתן את כל המתנות שבפנים וכבר נסתיימה כפרתן.
 <strong>נתן מקצת מתנות שבהיכל ונשפך הדם — יביא דם אחר ויתחיל בתחילה בהיכל,</strong> שהרי נתן רק מקצת המתנות ועדיין לא נסתיימה כפרתן. ואילו <strong>ר' אלעזר ור' שמעון אומרים: אינו מתחיל אלא ממקום שפסק.</strong>
 <strong>גמר מתנות שבהיכל ונשפך הדם — יביא דם אחר ויתחיל בתחילה במתנות המזבח</strong> כי מה שכיפר — כיפר כבר. ואם <strong>נתן מקצת מתנות שבמזבח ונשפך הדם — יביא דם אחר ויתחיל בתחילה במתנות המזבח,</strong> שעדיין לא נסתיימה כפרת המזבח. <strong>ר' אלעזר ור' שמעון אומרים</strong> כשיטתם: <strong>ממקום שפסק —</strong> משם <strong>הוא מתחיל. גמר מתנות שבמזבח ונשפך הדם</strong> ולא הספיק לשפוך את שייריו ליסוד מזבח החיצון — <strong>דברי הכל</strong> שיריים <strong>לא מעכבי</strong> <small>[אינם מעכבים]</small> ואינו צריך לשחוט קרבן נוסף כדי לקיים מצוה זו.
 <strong>אמר ר' יוחנן: ושניהם</strong> גם התנא הראשון (שהוא ר' מאיר, שסתם משנה כשיטתו) ור' אלעזר ור' שמעון <strong>מקרא אחד דרשו</strong> שנאמר: "וכיפר אהרן על קרנותיו אחת בשנה <strong>מדם חטאת הכפרים אחת בשנה</strong> יכפר עליו לדורותיכם קודש קדשים הוא לה'" (שמות ל, י)
 <strong>ר' מאיר סבר: חטאת אחת אמרתי לך, ולא שתי חטאות.</strong> לומר שלצורך הכפרה, אין להזות על מזבח הפנימי מדמם של שני קרבנות, ולכן אם נשפך דם חטאת אחת באמצע ההזיה, אין להשלים את המתנה מדמו של קרבן אחר אלא צריך לחזור ולשחוט קרבנות חדשים, כדי שאפשר יהא לתת על המזבח כל המתנות מדמה של חטאת אחת. <strong>ר' אלעזר ור' שמעון סברי</strong> <small>[סבורים]:</small> <strong>חטוי אחד אמרתי לך ולא שני חטויין,</strong> שאם כבר חיטא (הזה) פעם אחת — אין חוזרים ומזים, ואם נשפך הדם באמצע משלימים על ידי קרבן אחר.
 <big>ב</big> בקשר למחלוקת זו שנינו: <strong>תניא</strong> <small>[שנויה</small> ברייתא<small>],</small> <strong>אמר רבי: לי חלק ר' יעקב בלוגין.</strong> כלומר: כאשר שנה לי ר' יעקב, לימד אותי שאף שנחלקו ר' מאיר ור' שמעון לענין מתנות הדם ביום הכיפורים ואמרו כי ממקום שפסק שם הוא מתחיל, אולם אם נשפך מלוג השמן של טהרת המצורע באמצע המתנות שלו — לא נחלקו.
 ותוהים: <strong>ולא?</strong> וכי לא נחלקו אף בענין זה? <strong>והתניא</strong> <small>[והרי שנינו</small> בברייתא<small>]</small> מפורשת: <strong>נתן</strong> מן השמן <strong>מקצת מתנות שבפנים</strong> שמזה במקדש <strong>ונשפך הלוג — יביא לוג אחר ויתחיל בתחילה במתנות שבהיכל,</strong> ואילו <strong>ר' אלעזר ור' שמעון אומרים: ממקום שפסק —</strong> משם <strong>הוא מתחיל.</strong>
 וכן אם <strong>גמר מתנות שבהיכל ונשפך הלוג — יביא לוג אחר ויתחיל בתחילה במתנות</strong> שהוא נותן על <strong>בהונות</strong> המצורע. <strong>נתן מקצת מתנות בבהונות ונשפך הלוג — יביא לוג אחר ויתחיל בתחילה במתנות שבבהונות, ר' אלעזר ור' שמעון אומרים: ממקום שפסק —</strong> משם <strong>הוא מתחיל. גמר מתנות שבבהונות ונשפך הלוג — דברי הכל מתנות הראש לא מעכבות.</strong> ואם כן משמע שנחלקו ר' אלעזר ור' שמעון אף בענין השמן שבטהרת המצורע!
 אלא צריך לתקן את גירסת דברי רבי ולומר <strong>אימא</strong> <small>[אמור]</small> כך: <strong>לי שנה ר' יעקב בלוגין.</strong> כלומר, כשם שיש מחלוקת בענין נשפך הדם במתנות יום הכיפורים, כך שנה ר' יעקב מחלוקת כזו גם בלוג שמן של מצורע. ומעתה דנים קצת בענין.
 <strong>אמר מר</strong> <small>[החכם]:</small> <strong>מתנות</strong> השמן הניתנות ב<strong>ראש</strong> המצורע — <strong>אין מעכבות</strong> לדעת הכל. ושואלים: <strong>מאי טעמא</strong> <small>[מה טעמו]</small> של דבר? <strong>אילימא</strong> <small>[אם תאמר]</small> <strong>משום דכתיב</strong> <small>[שנאמר]:</small> <strong>"והנותר מן השמן</strong> אשר על כף הכהן יתן על ראש המיטהר לכפר עליו לפני ה'<strong>"</strong> (ויקרא יד, כט), ללמדנו שנתינה זו אינה אלא מן הנותר שהוא בבחינת שיריים ואינה עיקר הכפרה, <strong>אלא מעתה</strong> מה שנאמר: <strong>"והנותרת מן המנחה</strong> לאהרן ולבניו קודש קדשים מאישי ה'<strong>"</strong> (ויקרא ב, ג), <strong>הכי נמי דלא מעכבי</strong> <small>[כך גם כן</small> תאמר <small>שאינם מעכבים]?</small> והרי יודעים אנו שאם אבדו שיירי המנחה לפני הקטרת הקומץ — אין הקומץ עולה למקריב, וצריך להביא מנחה נוספת!
 ומשיבים: <strong>שאני התם</strong> <small>[שונה שם]</small> בענין לוג השמן שבמצורע משום <strong>דכתיב</strong> <small>[שנאמר]</small> קודם: <strong>"ומיתר</strong> השמן אשר על כפו יתן הכהן על תנוך אוזן המיטהר הימנית ועל בוהן ידו הימנית ועל בוהן רגלו הימנית<strong>"</strong> (ויקרא יד, יז) ונאמר גם: <strong>"והנותר</strong> בשמן אשר על כף הכהן יתן על ראש המיטהר<strong>"</strong> (ויקרא יד, יח), הרי שהנתינה שעל הראש היא רק שיירי שיריים וזה ודאי שאינו מעכב.
 <big>ג</big> <strong>אמר ר' יוחנן:</strong>
## דף סא:
 <strong>אשם מצורע ששחטו שלא לשמו</strong> אלא לשם קרבן אחר (עולה, או שלמים) — <strong>באנו למחלוקת ר' מאיר ור' אלעזר ור' שמעון.</strong> כיצד? <strong>ר' מאיר</strong> ש<strong>אמר</strong> בענין עבודה שלא נגמרה <strong>יביא אחר ויתחיל בתחילה — הכא נמי</strong> <small>[כאן גם כן]</small> באשם המצורע <strong>יביא אחר וישחוט,</strong> שהרי לדעתו עבודה שלא נגמרה כדינה כאילו לא נעשתה כלל.
 <strong>ולר' אלעזר ור' שמעון שאומרים ממקום שפסק משם הוא מתחיל — הכא</strong> <small>[כאן]</small> שלשיטתם עבודה שלא נגמרה כתיקנה — עבודה היא, אף כאן מה ששחט שחט, ולהביא אשם שני אינו יכול, שלא אמר הכתוב אלא "כבש אחד אשם" — למעט שני אשמות, על כן <strong>אין לו תקנה.</strong>
 <strong>מתקיף ליה</strong> <small>[מקשה על כך]</small> <strong>רב חסדא: והא</strong> <small>[והרי]</small> "והקריב <strong>אתו</strong> לאשם" (ויקרא יד, יב) <strong>כתיב</strong> <small>[נאמר],</small> משמע: אותו אשם שהניף קודם אותו יקריב, ואם אינו עושה כן — פסול. ואם כן גם לדעת ר' מאיר אינו יכול להשלים בקרבן אחר והריהו מעכב. ומעירים: אכן, <strong>קשיא</strong> <small>[קשה].</small>
 אולם <strong>תניא כוותיה</strong> <small>[שנויה</small> ברייתא <small>כשיטתו]</small> של <strong>ר' יוחנן: אשם מצורע ששחטו שלא לשמו, או שלא נתן מדמו לגבי בהונות — הרי</strong> אשם <strong>זה עולה</strong> (מוקרב) <strong>לגבי מזבח, וטעון נסכים</strong> כאילו היה כשר, אולם <strong>צריך</strong> המצורע להביא <strong>אשם אחר להכשירו.</strong> משמע שיש מי שסבור שיש לו תקנה בהבאת אשם אחר והרי זו אם כן לכאורה גם קושיה לרב חסדא! על כן אומרים: <strong>ורב חסדא אמר</strong> <small>[</small>יכול היה <small>לומר]</small> <strong>לך: מאי</strong> <small>[מה</small> פירוש<small>]</small> <strong>"צריך"</strong> שנאמר כאן — <strong>צריך</strong> לעשות כן אם אפשר היה, וכיון שאי אפשר <strong>אין לו תקנה.</strong>
 ותוהים: <strong>ותני</strong> <small>[וכי שנה]</small> ה<strong>תנא</strong> ביטוי כזה <strong>"צריך",</strong> שפירושו <strong>ואין לו תקנה?</strong> ומשיבים: <strong>אין</strong> <small>[כן]</small> <strong>והתניא</strong> <small>[וכן</small> אכן <small>שנינו</small> בברייתא<small>]:</small> <strong>נזיר ממורט</strong> שהוא קרח לגמרי ואין לו שערות כלל, ולפיכך איננו יכול לגלח בתער את שערו, כדין הראוי בנזיר. <strong>בית שמאי אומרים: צריך העברת תער</strong> מכל מקום, <strong>ובית הלל אומרים: אין צריך העברת תער. ואמר ר' אבינא: כשאומרים בית שמאי</strong> בענין זה <strong>"צריך",</strong> כוונתם <strong>צריך</strong> וכיון שאינו יכול — <strong>אין לו תקנה.</strong>
 ומעירים: <strong>ופליגא</strong> <small>[וחלוקה]</small> דעת ר' אבינא בפירוש הדברים הללו על דעת <strong>ר' פדת.</strong> ש<strong>אמר ר' פדת: בית שמאי ור' אלעזר אמרו דבר אחד,</strong> כלומר: יש להם אותה שיטה. <strong>בית שמאי — הא דאמרן</strong> <small>[זאת שאמרנו],</small> שלשיטתם נזיר ממורט צריך העברת תער. <strong>ר' אלעזר, דתנן</strong> <small>[ש</small>כן <small>שנינו</small> במשנה<small>]:</small> מצורע ש<strong>אין לו בהן יד</strong> או <strong>בהן רגל</strong> להזות עליהן — <strong>אין לו טהרה עולמית.</strong> ואילו <strong>ר' אלעזר אומר: נותן על מקומו</strong> במקום ששם היה הבוהן <strong>ויוצא</strong> בכך ידי חובה. <strong>ר' שמעון אומר: אם נתן על</strong> יד או רגל <strong>של שמאל — יצא.</strong> ואם כן הוא מפרש "צריך" אם אפשר, ואם אי אפשר — יצא אף בלא תקנה זו.
 <big>א</big> <strong>תנו רבנן</strong> <small>[שנו חכמים]:</small> נאמר: <strong>"ולקח</strong> הכהן <strong>מדם האשם</strong> ונתן הכהן על תנוך אוזן המיטהר הימנית ועל בוהן ידו הימנית ועל בוהן רגלו הימנית<strong>"</strong> (ויקרא יד, יד). <strong>יכול</strong> יקח <strong>בכלי — תלמוד לומר: "ונתן". מה נתינה</strong> כוונתו <strong>בעצמו,</strong> בגופו <strong>של כהן — אף לקיחה בעצמו של כהן.</strong>
 <strong>יכול אף</strong> בדם אשם המצורע שנותן <strong>למזבח</strong> כדין שאר אשמות <strong>כן,</strong> שיקבל הדם בידו ולא בכלי — <strong>תלמוד לומר: "כי כחטאת האשם הוא"</strong> (ויקרא יד, יג), ללמד: <strong>מה חטאת טעונה כלי</strong> בקבלת הדם — <strong>אף</strong> דם ה<strong>אשם טעון</strong> קבלה ב<strong>כלי.</strong> ו<strong>נמצאת אתה אומר: אשם מצורע</strong> טעון <strong>שני כהנים</strong> ה<strong>מקבלים את דמו, אחד</strong> מקבל <strong>ביד ואחד</strong> מקבל <strong>בכלי. זה שקבל בכלי בא לו אצל מזבח</strong> ומזה מן הדם על המזבח, <strong>וזה שקיבל ביד בא לו אצל מצורע</strong> ומזה מן הדם עליו.
 <big>ב</big> <strong>תנן התם</strong> <small>[שנינו שם]:</small> <strong>וכולן</strong> כל הפרים והשעירים שנשחטו, אם נשפך דמו של אחד מהם לאחר סיום שלב כפרה אחד והוצרכו להביא אחרים כדי להשלים את מתנות הדם בשלב שלאחריו — צריכים כולם שריפה ו<strong>מטמאים בגדים</strong> של כל העסוקים בשריפתן <strong>ונשרפין בבית הדשן</strong> כדין חטאות הפנימיות, אלו <strong>דברי ר' אלעזר ור' שמעון, וחכמים אומרים: אין מטמאין בגדים ואין נשרפין אבית הדשן אלא האחרון</strong> שבהם, <strong>הואיל וגמר בו</strong> את ה<strong>כפרה.</strong>
 <strong>בעא מיניה</strong> <small>[שאל אותו]</small> <strong>רבא מרב נחמן: כמה שעירים משלח?</strong> כלומר, כיון שאם נשפך דם השעיר הנעשה בפנים יש צורך להביא זוג שעירים נוסף ולעשות גורל חדש שוב וכן יכול לקרות כמה פעמים. ואחד מן הזוג הוא שעיר לה', ונמצא שיש כמה שעירים שהם שעירים המשתלחים, מה עושה בהם? <strong>אמר ליה</strong> <small>[לו]:</small> <strong>וכי עדרו משלח?</strong> כלומר, התורה אמרה לשלח רק אחד ולא עדר שלם! <strong>אמר לו</strong> רבא:
## דף סב.
 <strong>וכי עדרו שורף?</strong> שהרי לא חייבה התורה לשרוף אלא אחד, ומכל מקום פעמים שצריכים לשרוף שעירים הרבה, כפי ששנינו במשנה! קושיה זו דחה ר' נחמן: <strong>מי דמי</strong> <small>[וכי דומה]?</small> <strong>התם</strong> <small>[שם]</small> בענין שריפת השעירים <strong>לא כתיב</strong> <small>[נאמר]</small> <strong>"אתו"</strong> למעט ולומר שאין שורפים אלא אחד, אבל <strong>הכא</strong> <small>[כאן]</small> בשעיר המשתלח <strong>כתיב</strong> <small>[נאמר]</small> <strong>"אתו",</strong> ומשמע: "אותו" — לבדו, רק אחד. בעיה זו נפתרה איפוא, שאכן אינו משלח אלא רק אחד מן השעירים.
 אולם בעקבותיה <strong>איתמר</strong> <small>[נאמר]</small> שנחלקו בדבר, <strong>רב פפי משמיה</strong> <small>[משמו]</small> של <strong>רבא אמר: ראשון</strong> שבהם <strong>משלח, ורב שימי משמיה</strong> <small>[משמו]</small> של <strong>רבא אמר: אחרון</strong> שבהם <strong>משלח.</strong> ודנין בדבר: <strong>בשלמא</strong> <small>[נניח]</small> לשיטת <strong>רב שימי</strong> משמו של <strong>רבא,</strong> ש<strong>אמר: אחרון</strong> שבהם <strong>משלח,</strong> אפשר להניח כי <strong>קסבר</strong> <small>[סבור הוא]</small> כנימוק שאמרנו: <strong>הואיל וגמר בו כפרה. אלא רב פפי משמיה</strong> <small>[משמו]</small> של <strong>רבא, מאי קסבר</strong> <small>[מה סבר]</small> מה טעמו? ומשיבים: <strong>סבר לה</strong> <small>[סבור היה]</small> בענין זה כדעת <strong>ר' יוסי</strong> ש<strong>אמר</strong> שכאשר יש כמה דברים שווים שעומדים לעשות בהם מצוה — <strong>מצוה בראשון</strong> שבהם.
 ושואלים: <strong>הי</strong> <small>[איזה]</small> <strong>ר' יוסי?</strong> כלומר: מאיזה מדברי ר' יוסי מסיקים מסקנה זו? <strong>אילימא</strong> <small>[אם תאמר]</small> <strong>ר' יוסי</strong> שאמר בענין <strong>קופות.</strong> שכן שנינו במשנה: <strong>ר' יוסי אומר: שלש קופות של שלש שלש סאין</strong> היו <strong>שבהם</strong> היו <strong>תורמין את הלשכה.</strong> שהיו מכניסים בלישכה את השקלים שנדבו כל העם לצורך עבודת המקדש בחודש אדר בכל שנה והיו הגזברים ממלאים מהם שלוש קופות של מטבעות והיו קונים בהם את קרבנות הציבור (כגון תמידים ומוספים), <strong>והיה כתוב עליהם אל"ף בי"ת גימ"ל</strong>
 <strong>ותניא</strong> <small>[ושנויה</small> ברייתא<small>]:</small> <strong>אמר ר' יוסי: למה כתוב עליהן אלף בית גימל</strong> — כדי <strong>לידע איזה מהן נתרמה ראשון, להביא הימנה ראשון,</strong> כי <strong>מצוה בראשון.</strong>
 אולם משם אין ראיה <strong>דילמא בעידנא דאיתחזאי קמיתא לא איתחזאי בתרייתא</strong> <small>[בזמן שהיתה הראשונה ראויה לא היתה ראויה האחרונה],</small> שהרי כאשר הביא את הקופה הראשונה כבר נעשית הראשונה ראויה לקרבנות ומיועדת להם, ואילו השניה עדיין לא נתרמה, ולכן חלה הקדושה על הראשונה תחילה. אולם כאן הרי קדושה חלה על השעיר המשתלח רק עם הקרבת השעיר השני, ואם כן אין הדברים דומים זה לזה לגמרי.
 <strong>אלא</strong> למדו את הדבר מדברי <strong>ר' יוסי</strong> בענין פסחים. <strong>דתנן</strong> <small>[ש</small>כן <small>שנינו</small> בברייתא<small>]:</small> <strong>המפריש</strong> שה ל<strong>פסחו ואבד</strong> השה, <strong>והפריש</strong> שה<strong>אחר תחתיו, ואחר כך נמצא הראשון, והרי שניהן עומדין</strong> לפניו — <strong>אי זה מהן שירצה יקריב, דברי חכמים. ר' יוסי אומר: מצוה בראשון. ואם היה</strong> ה<strong>שני מובחר ממנו — יביאנו.</strong> הרי ששיטת ר' יוסי שבכל מקום שיש שני קרבנות ששניהם ראויים להקרבה — מביאים את זה שנבחר ראשון.
 
 <big>א משנה</big> <strong>שני שעירי יום הכפורים</strong> השעיר לה' והשעיר לעזאזל שמביאין כזוג — <strong>מצותן</strong> לכתחילה <strong>שיהיו שניהן שוין במראה</strong> (בצבעם) <strong>ובקומה</strong> (בגודל) <strong>ובדמים</strong> (במחיר) <strong>ובלקיחתן כאחד</strong> שיקנו את שניהם יחד. אולם <strong>ואף על פי שאין שוין — כשרין,</strong> וכן אם <strong>לקח אחד היום ואחד למחר — כשרין.</strong>
 <strong>מת אחד</strong> מן השעירים, <strong>אם עד שלא הגריל</strong> ביניהם <strong>מת — יקח</strong> מיד בן <strong>זוג לשני</strong> שהרי עדיין לא הוברר אחד מהן. <strong>ואם משהגריל מת — יביא זוג אחר</strong> של שעירים <strong>ויגריל עליהם בתחילה,</strong> ולאחר ההגרלה
 <strong>יאמר</strong> בלשון תנאי: <strong>אם של שם מת — זה שעלה עליו הגורל לשם יתקיים</strong> (יעמוד) <strong>תחתיו, ואם של עזאזל מת — זה שעלה עליו הגורל לעזאזל יתקיים תחתיו, והשני</strong> שהוא בן הזוג ואין זקוקים לו <strong>ירעה עד שיסתאב</strong> (שיפול בו מום) <strong>וימכר, ויפלו דמיו</strong> לקרבן <strong>נדבה.</strong> ואף שבחטאת יחיד כגון זו לא היתה תקנה לקרבן והיו מניחים לו למות, כאן אין עושים כן, לפי שזו נחשבת כחטאת הציבור וכלל בידינו <strong>שאין חטאת צבור מתה,</strong> ואילו <strong>ר' יהודה אומר:</strong> במקרה כזה <strong>תמות.</strong>
 <strong>ועוד אמר ר' יהודה:</strong> אם <strong>נשפך הדם</strong> של השעיר הפנימי לפני שהיזו ממנו — <strong>ימות המשתלח</strong> וכן אם <strong>מת המשתלח — ישפך הדם</strong> של השעיר הפנימי ויביאו שעירים נוספים ויגרילו עליהם מתחילה.
## דף סב:
 <big>א גמרא</big> <strong>תנו רבנן</strong> <small>[שנו חכמים]:</small> נאמר: <strong>"יקח שני שעירי עזים"</strong> (ויקרא טז, ה), <strong>מיעוט "שעירי" — שנים</strong> שכן מיעוט לשון רבים שלא נתפרש מניינה הריהי שנים. אם כן <strong>מה תלמוד לומר: "שני"</strong> — ללמד <strong>שיהיו שניהן שוים.</strong> ו<strong>מניין</strong> ש<strong>אף על פי שאין שניהן שוין כשירין</strong> להקרבה — <strong>תלמוד לומר: "שעיר" "שעיר"</strong> האמור בפרשה זו כמה פעמים — <strong>ריבה,</strong> שבדיעבד אין דבר זה מעכב.
 ושואלים: <strong>טעמא דרבי רחמנא</strong> <small>[הטעם,</small> דווקא, משום <small>שריבה הכתוב]</small> ללמדנו שכשרים, <strong>הא לא רבי רחמנא</strong> <small>[הרי אם לא היה מרבהו הכתוב]</small> <strong>— הוה אמינא</strong> <small>[הייתי אומר]</small> ש<strong>פסולין</strong> הם. ויש לשאול: <strong>עיכובא מנלן</strong> <small>[עיכוב מניין לנו]</small> שהם מעכבים ופסולים? שהרי בקדשים לא די שנאמר כתוב אחד למצוה, אלא יש צורך להדגיש שכל שינוי מעכב!
 ומשיבים: <strong>סלקא דעתך אמינא</strong> <small>[</small>היה <small>עולה על דעתך לומר]</small> <strong>"שני" "שני" "שני" כתיב</strong> <small>[נאמר]</small> שלוש פעמים, וחזרה זו לא באה אלא כדי לומר שמעכב, ולכן היה צורך בריבוי מיוחד להתיר.
 ושואלים: <strong>והשתא דרבי רחמנא</strong> <small>[ועכשיו שריבה הכתוב]</small> <strong>"שעיר" "שעיר"</strong> לומר: אם כן אותה חזרה שלוש פעמים שאמר: <strong>"שני" "שני" "שני", למה לי?</strong> ומשיבים: בא הדבר ללמד לדרך עשייתם לכתחילה, <strong>חד</strong> <small>[אחד]</small> מהן שיהיו שווין <strong>למראה, וחד</strong> <small>[ואחד]</small> לענין שויון <strong>לקומה, וחד</strong> <small>[ואחד]</small> לגבי שיהיו שוים ב<strong>דמים.</strong>
 ומעירים: <strong>תניא נמי הכי</strong> <small>[שנויה</small> ברייתא <small>גם כן כך]</small> ל<strong>גבי כבשי מצורע,</strong> שנאמר שם: <strong>"יקח שני כבשים"</strong> (ויקרא יד, י) והלא <strong>מיעוט "כבשים" — שנים,</strong> ו<strong>מה תלמוד לומר "שני"?</strong> אלא ודאי בא ללמד <strong>שיהיו שניהן שוין. ומנין שאף על פי שאין שניהן שוין כשירין</strong> בדיעבד — <strong>תלמוד לומר: "כבש", "כבש" — ריבה</strong> הכתוב שאף שאינן שווים, אין הדבר מעכב בדיעבד.
 ומבררים באותו אופן: <strong>טעמא</strong> <small>[הטעם,</small> דווקא<small>]</small> <strong>דרבי רחמנא</strong> <small>[שריבתה התורה]</small> <strong>הא לא רבי רחמנא</strong> <small>[הרי אם לא היתה מרבה התורה] —</small> <strong>הוה אמינא</strong> <small>[הייתי אומר]</small> שהם <strong>פסולין</strong> ואף שם <strong>עיכובא מנא לן</strong> <small>[לעכב מניין לנו]?</small> ומשיבים: <strong>סלקא דעתך אמינא</strong> <small>[יעלה על דעתך לומר]</small> "זאת <strong>תהיה</strong> תורת המצורע" (ויקרא יד, ב) <strong>כתיב</strong> <small>[נאמר ויקרא יד, ב]</small> והכוונה להדגיש: שכל פרט האמור בו חייב להיעשות בדיוק כמו שנאמר, לכן היה צורך בריבוי להתיר.
 ושואלים: <strong>והשתא דרבי רחמנא</strong> <small>[ועכשיו שריבתה התורה]</small> מהאמור <strong>"כבש", "כבש",</strong> ההדגשה <strong>"תהיה" למה לי?</strong> ומשיבים: <strong>לשאר הויתו של מצורע</strong> ששאר הדינים האמורים במצורע, אם שינה בהם — מעכב.
 <strong>ותנן נמי</strong> <small>[ושנינו גם כן]</small> ל<strong>גבי</strong> צפורי <strong>מצורע כי האי גוונא</strong> <small>[מעין זה].</small> נאמר: <strong>"</strong>שתי <strong>צפרים"</strong> (ויקרא יד, ד), <strong>מיעוט "צפרים" — שנים, מה תלמוד לומר "שתי"</strong> — ללמד <strong>שיהיו שתיהן שוות. ומנין שאף על פי שאינן שוות כשרות — תלמוד לומר: "צפר" "צפר" — ריבה.</strong>
 ומבררים: <strong>טעמא דרבי רחמנא</strong> <small>[הטעם,</small> דווקא, <small>שריבהו הכתוב],</small> <strong>הא לא רבי רחמנא</strong> <small>[הרי אם לא היה מרבהו הכתוב],</small> — <small>היו</small> <strong>פסולות</strong> ונשאל: <strong>עכובא מנא לן</strong> <small>[לעכב מניין לנו]?</small> ומשיבים: <strong>סלקא דעתך אמינא</strong> <small>[יעלה על דעתך לומר]</small> <strong>"תהיה" כתיב</strong> <small>[נאמר]</small> ומשמעו לעכב, ולכן יש צורך בריבוי מיוחד כדי להתיר.
 ושואלים: <strong>והשתא דרבי רחמנא</strong> <small>[ועכשיו שרבתה התורה]</small> על ידי האמור <strong>"צפר",</strong> אם כן <strong>"תהיה" למה לי?</strong> ומשיבים: <strong>לשאר הויתו של מצורע,</strong> ללמד ששאר הפרטים בדיני המצורע לעיכוב נאמרו.
 ושואלים: <strong>אי הכי</strong> <small>[אם כך]</small> לפי דרך לימוד זו, הרי בקרבנות ה<strong>תמידין נמי</strong> <small>[גם כן]</small> <strong>נימא</strong> <small>[נאמר]:</small> <strong>"כבשים</strong> בני שנה שנים ליום תמיד<strong>"</strong> (שמות כט, לח), <strong>מיעוט "כבשים" — שנים,</strong> ו<strong>מה תלמוד לומר "שנים"</strong> (שמות כט, לח) — <strong>שיהיו שניהן שוין. ומנין שאף על פי שאין שניהן שוין כשירין — תלמוד לומר: "כבש" "כבש" ריבה.</strong> ושואלים: אם כן, נלמד מכאן כי <strong>למצוה</strong> על כל פנים <strong>הכי נמי דבעינן</strong> <small>[כך גם צריכים אנו]</small> שיהיו שניהן שווין, ומדוע לא שנינו בשום מקום הלכה זו?
 ומשיבים: <strong>ההוא</strong> <small>[אותו</small> כתוב<small>]</small> שנאמר בו "שנים" — <strong>מיבעי ליה לכדתניא</strong> <small>[נצרך לו לכפי ששנינו</small> בברייתא אחרת<small>]</small> כי מה שנאמר: <strong>"שנים ליום"</strong> (שמות כט, לח), כוונתו: <strong>כנגד היום,</strong> ששוחטים אותם במקום מסויים, מול, ובכיוון הפוך, מהשמש באותה שעה.
 ושואלים: <strong>אתה אומר</strong> שהכוונה היא <strong>כנגד היום, או אינו אלא</strong> כפשוטו שנים <strong>לחובת היום?</strong> ומשיבים: <strong>כשהוא אומר "את הכבש אחד תעשה בבקר ואת הכבש השני תעשה בין הערבים"</strong> (במדבר כח, ד), <strong>הרי חובת היום אמור</strong> במפורש, <strong>ומה</strong> אם כן <strong>אני מקיים</strong> להבין את האמור <strong>"שנים ליום"</strong> <small>—</small> ללמד שיקריבום <strong>כנגד היום.</strong>
 <strong>כיצד</strong> נעשה הדבר בפועל? — <strong>תמיד של שחר היה נשחט על קרן צפונית מערבית, על טבעת שניה</strong> מן הטבעות שהיו שם להחזיק את הקרבנות, שהוא בדיוק מול היום שהשמש זורחת מצד מזרחית דרומית. ותמיד <strong>של בין הערבים היה נשחט על קרן מזרחית צפונית, על טבעת שניה</strong> ואף הוא כנגד היום.
 ומעירים: ואילו <strong>מוספין של שבת,</strong> שאף בהם נאמר "שני כבשים" — <strong>ודאי צריכין שיהיו שניהן שוין</strong> לכתחילה, שנלמד מן המילה "שנים" הכתובה בהם.
 <big>ב</big> <strong>תנו רבנן</strong> <small>[שנו חכמים]:</small> <strong>שני שעירי יום הכפורים ששחטן בחוץ</strong> מתי יהא חייב כרת על שחיטה זו משום הקרבת קרבנות בחוץ? <strong>עד שלא הגריל עליהן</strong> ולא נקבע איזה שעיר לה' ואיזה לעזאזל — <strong>חייב על שניהם,</strong> שהרי שניהם ראוים להיות קרבן. <strong>משהגריל עליהן — חייב על של שם</strong> שהרי הוא קרבן, <strong>ופטור על של עזאזל</strong> שכן איננו קרבן. 
 את הברייתא הזו מבררים. שנינו: <strong>עד שלא הגריל עליהן — חייב על שניהם.</strong> ושואלים: <strong>למאי חזו</strong> <small>[למה הם ראויים],</small> שהרי קודם הגרלה לכאורה אינם ראוים עדיין לכל קרבן, ומדוע איפוא יתחייבו עליהם? ומשיבים: <strong>אמר רב חסדא: הואיל וראוי לשעיר הנעשה בחוץ,</strong> שהרי שני שעירים אלה ראוים להיות קרבן ביום הכיפורים לצורך שעירי המוספים, על כן דינם כקרבנות לכל דבר.
 ושואלים עוד: אם כן <strong>ומאי שנא</strong> <small>[ובמה שונה]</small> שאתה אומר ש<strong>לשעיר הנעשה בפנים</strong> ש<strong>לא</strong> ראויים, וטעם הדבר כי עדיין הוא <strong>מחוסר הגרלה</strong> ואינו ראוי עדיין לקרבן, אם כן, אף לענין <strong>שעיר הנעשה בחוץ נמי לא חזי</strong> <small>[גם כן אינם ראויים]</small> שהרי <strong>דמחסרי</strong> <small>[שמחוסרים]</small> הם עדיין <strong>עבודת היום</strong> כיון שעוד לא הגיעה השעה להקריב אותם, שכל עבודת יום הכיפורים חייבת להיות לפי הסדר ועדיין לא נתנו דמי הפר והשעיר ולא נעשה מעשה חפינת הקטורת והקטרתה שכולם נעשים טרם הקרבת המוספים. וכיון שכך, אפשר לומר שהם בגדר "מחוסר זמן". וקרבן שעדיין לא הגיע זמנו להקרבה בפנים מפני כל טעם שהוא — אינו נחשב לקרבן גם לענין חיוב כרת אם שוחטים אותו בחוץ! 
 ומשיבים: <strong>קסבר</strong> <small>[סבור]</small> היה <strong>רב חסדא אין מחוסר זמן לבו ביום.</strong> כלומר: דין זה במחוסר זמן חל רק כאשר זמן ההקרבה הראוי הוא ביום אחר, אבל מה שראוי לקרבן באותו יום אף שעדיין טרם הגיעה שעתו — הריהו נחשב כאילו הוא זמנו. אבל השעיר הפנימי, כל זמן שלא נערכה ההגרלה, מאחר וזו מצוותו, עדיין נחשב הוא כמחוסר מעשה. 
 <strong>אמר רבינא: השתא</strong> <small>[עכשיו]</small> ש<strong>אמר רב חסדא</strong> ולמדנו מדבריו כי אף על פי שאינו מחוסר מעשה בגופו, בכל זאת <strong>מחוסר הגרלה כמחוסר מעשה דמי</strong> <small>[נחשב]</small> ולכן אין השעיר ראוי לקרבן, כי לא נעשה עדיין המעשה המכשירו, אם כן <strong>הא</strong> <small>[זו]</small> ש<strong>אמר רב יהודה אמר שמואל: שלמים ששחטן קודם שנפתחו דלתות ההיכל — פסולין,</strong> לפי <strong>שנאמר</strong> בשלמים: <strong>"ושחטו פתח אהל מועד"</strong> (ויקרא ג, ב) ומכאן יש ללמוד: הפתח נחשב כפתח <strong>בזמן שהוא פתוח, ולא בזמן שהוא נעול.</strong> וכל עוד פתח אוהל מועד (ובמקדש — פתח ההיכל) עדיין סגור אי אפשר להקריב שלמים, ואם הקריבום — הרי הם פסולים.
## דף סג.
 <strong>שחטן בחוץ קודם שנפתחו דלתות ההיכל — פטור. מאי טעמא</strong> <small>[מה טעם]</small> הדבר — <strong>מחוסר פתיחה כמחוסר מעשה דמי</strong> <small>[נחשב],</small> וכיון שלא היה הקרבן ראוי עדיין להיקרב בפנים, לכן כששחטו בחוץ, אף ששחטו לשמו, אינו נחשב "כשחוטי חוץ".
 ושואלים: <strong>ומי אית ליה</strong> <small>[האם יש לו]</small> <strong>לרב חסדא,</strong> האם מקבל הוא את העיקרון של <strong>"הואיל"?</strong> כלומר: שמאחר ויכול להיווצר בעתיד מצב מסויים, דנים אנו כאילו מצב זה כבר קיים בפועל. שהרי אמר ששעירים של פנים ששחטם בחוץ לפני ההגרלה חייב עליהם, הואיל וראויים היו להקרב כקרבנות המוספים!
 <strong>והאמר</strong> <small>[והרי אמר]</small> <strong>רב חסדא:</strong> קרבן <strong>פסח ששחטו בחוץ בשאר ימות השנה,</strong> שלא בערב פסח, אם שחטו <strong>לשמו</strong> כקרבן פסח <strong>— פטור,</strong> שהרי בכל ימות השנה אינו ראוי להקרב לשם פסח בפנים. ואם שחטו <strong>שלא לשמו</strong> אלא לשם קרבן שלמים <strong>— חייב,</strong> שכל קרבן פסח שנשחט בשאר ימות השנה שלא לשמו אלא לשם שלמים, הריהו נחשב כקרבן שלמים, וכיון שהוא ראוי להקרב כשלמים בפנים ושחטו בחוץ — חייב.
 ומעירים: <strong>טעמא</strong> <small>[הטעם]</small> דווקא ששחטו במפורש <strong>שלא לשמו, הא סתמא</strong> <small>[הרי סתם],</small> אם לא היה מפרש דבר, היינו אומרים ש<strong>לשמו הוא</strong> שוחטו <strong>ופטור. ואמאי</strong> <small>[ומדוע]?</small> <strong>לימא</strong> <small>[שיאמר]:</small> <strong>הואיל וראוי</strong> להקרב <strong>שלא לשמו בפנים,</strong> ואם כן, יש להתייחס לכך כאילו אכן הוקרב שלא לשמו וכיון שהוקרב בחוץ יהא חייב!
 ודוחים: <strong>הכי השתא</strong> <small>[כיצד אתה משוה]?!</small> <strong>התם</strong> <small>[שם]</small> בקרבן פסח <strong>בעי</strong> <small>[צריך]</small> שתהיה בשעת השחיטה <strong>עקירה</strong> משמו של הקרבן לשלא לשמו כדי להכשירו בפנים, וכל זמן שלא נעקר שמו אינו נחשב כראוי להקרב בפנים, אבל <strong>האי</strong> <small>[זה]</small> שעירים של פנים <strong>לא בעי</strong> <small>[צריך]</small> <strong>עקירה</strong> משמם, שהרי גם אם מקריבם בחוץ, לשם חטאת הוא מקריבם ועדיין שם חטאת עליהם, ויש לחייבו איפוא אף בלא הכלל של "הואיל".
 <strong>רבה בר שימי מתני להו</strong> <small>[היה שונה אותם]</small> את שתי ההלכות הללו לא בשם רב חסדא אלא בשם <strong>רבה, וקשיא ליה</strong> <small>[ו</small>היה <small>קשה לו]</small> מדברי <strong>רבה</strong> על דברי <strong>רבה. ומשני כדשנינן</strong> <small>[ותירץ כמו שתירצנו]</small> באותה דרך.
 <big>א</big> <strong>כי אתא</strong> <small>[כאשר בא]</small> <strong>רב דימי</strong> מארץ ישראל לבבל, <strong>אמר</strong> בשם <strong>ר' ירמיה אמר ר' יוחנן: פסח ששחטו בחוץ בשאר ימות השנה, בין</strong> ששחטו <strong>לשמו בין</strong> ששחטו <strong>שלא לשמו — פטור.</strong>
 <strong>אמר רב דימי: אמריתה לשמעתא קמיה</strong> <small>[אמרתי הלכה זו לפני]</small> <strong>ר' ירמיה</strong> ושאלתיו: <strong>בשלמא</strong> <small>[נניח]</small> כשמקריב אותו בחוץ <strong>לשמו,</strong> הריהו פטור, <strong>דהא לא חזי ליה</strong> <small>[שהרי אינו ראוי לו]</small> להקרבה בפנים לשם פסח בשאר ימות השנה, וכל שאינו ראוי בפנים — אין עוברים עליו בחוץ. <strong>אלא</strong> אם שחטו <strong>שלא לשמו — אמאי</strong> <small>[מדוע]</small> פטור? <strong>הא חזי</strong> <small>[הרי ראוי]</small> להקריבו <strong>שלא לשמו</strong> בתורת שלמים <strong>בפנים,</strong> ומדוע נפטר איפוא על הקרבתו בחוץ?
 <strong>ואמר לי</strong> ר' ירמיה בתשובה: כלל הוא כי <strong>עקירת</strong> שמו של קרבן <strong>חוץ</strong> למקדש <strong>לאו</strong> <small>[אין]</small> <strong>שמה עקירה,</strong> שאינה יכולה להיעשות אלא בתוכו, ומכיון ששחטו בחוץ, אף ששחטו שלא לשמו — אין במעשהו כל תוקף ואין זו נחשבת עקירה. 
 <strong>כי אתא</strong> <small>[כאשר בא]</small> <strong>רבין</strong> מארץ ישראל לבבל, <strong>אמר</strong> נוסח אחר בשם <strong>ר' ירמיה אמר ר' יוחנן: פסח ששחטו בחוץ בשאר ימות השנה, בין לשמו בין שלא לשמו — חייב.</strong>
 ותוהים: <strong>ואפילו לשמו</strong> חייב? <strong>והתנן</strong> <small>[והרי שנינו</small> במשנה<small>]</small> במסכת זבחים (קיב, ב): קרבן שהיה <strong>מחוסר זמן,</strong> כלומר: שלא היה ראוי להקרבה מפני גורם התלוי בזמן. <strong>בין</strong> שהיה מחוסר זמן <strong>בגופו</strong> כגון שהוא פחות מבן שמונה ימים, <strong>בין בבעלים,</strong> 
 ומבארים: <strong>ואיזהו מחוסר זמן בבעלים</strong> — כגון <strong>הזב והזבה והיולדת והמצורע</strong>
 <strong>שהקריבו חטאתם ואשמם</strong> (=אשם מצורע) לפני הזמן הראוי להם (זב, זבה ומצורע — בתום ספירת שבעה, יולדת — במלאות ימי טהרתה), קרבנות אלה אם הקריבום <strong>בחוץ — פטורין,</strong> שמכיון שטרם הגיע זמנם אינם עולים לבעליהם לשם חובה, שהרי עדיין לא הגיע זמנם. ולנדבה אינם עולים, שהרי אין חטאת ואשם באין נדבה. אבל אם הקריבו <strong>עולותיהן ושלמיהן</strong> כיון שאינם קרבנות כפרה ממש, אלא הם כדורון לשמים, לכן אם הקריבום <strong>בחוץ — חייבין.</strong>
 <strong>ואמר רב חלקיה בר טובי: לא שנו</strong> שהמקריב אשם שלא לשמו ועדיין לא הגיע זמנו בבעלים שפטור <strong>אלא</strong> שמקריב קרבן זה <strong>לשמו, אבל</strong> אם מקריב אותו <strong>שלא לשמו — חייב,</strong> כי אשם שהוקרב שלא לשמו מכל מקום הוא קרבן כשר.
 ומדייק: <strong>לשמו מיהא</strong> <small>[על כל פנים]</small> אם שחטו הרי הוא <strong>פטור, אמאי</strong> <small>[ומדוע]?</small> <strong>נימא</strong> <small>[ונאמר]:</small> <strong>הואיל וראוין שלא לשמו בפנים,</strong> יהיו איפוא חייבים אף על הקרבתם בחוץ! ודוחים: <strong>הכי השתא</strong> <small>[כיצד אתה משוה]?!</small> <strong>התם</strong> <small>[שם]</small> באשם <strong>בעי</strong> <small>[צריך]</small> שתהא <strong>עקירה</strong> מפורשת מלהיות לשמו, כדי להכשירו. <strong>הכא</strong> <small>[כאן]</small> לגבי פסח כלל בידינו כי <strong>פסח בשאר ימות השנה — שלמים נינהו</strong> <small>[הם],</small> אף כשלא היתה אינו עקירה מפורשת.
 ועוד בבעיה זו של הפסח ששחטו בחוץ שלא לשמו בשאר ימות השנה, <strong>רב אשי מתני</strong> <small>[היה שונה]</small> בהלכה זו: <strong>חייב כדאמרינן</strong> <small>[כפי שאמרנו].</small> <strong>רב ירמיה מדפתי מתני</strong> <small>[היה שונה]:</small> <strong>פטור,</strong> וטעמו: <strong>קסבר</strong> <small>[סבור</small> היה<small>]:</small> <strong>פסח בשאר ימות השנה בעי</strong> <small>[צריך]</small> <strong>עקירה</strong> כדי שיחשב שלא לשמו, <strong>ועקירת חוץ לאו</strong> <small>[אין]</small> <strong>שמה עקירה. ופליגא</strong> <small>[וחלוקה]</small> הלכה זו על דברי <strong>רב חלקיה בר טובי,</strong> שהרי לדעתו עקירת חוץ שמה עקירה.
 <big>ב</big> <strong>אמר מר</strong> <small>[החכם]:</small> שני שעירי יום הכיפורים ששחטן בחוץ, <strong>משהגריל עליהן — חייב על של שם, ופטור על של עזאזל.</strong>
 <strong>תנו רבנן</strong> <small>[שנו חכמים]</small> בברייתא: נאמר: <strong>"איש איש מבית ישראל אשר ישחט שור או כשב או עז במחנה או אשר ישחט מחוץ למחנה. ואל פתח אהל מועד לא הביאו להקריב קרבן לה'</strong> לפני משכן ה' דם יחשב לאיש ההוא דם שפך ונכרת האיש ההוא מקרב עמו<strong>"</strong> (ויקרא יז ג-ד).
## דף סג:
 <strong>אי</strong> <small>[אם]</small> <strong>"קרבן", שומע אני אפילו קדשי בדק הבית</strong> ששחטן בחוץ יהיה חייב עליהן, שהרי גם הם <strong>נקראו קרבן, כענין שנאמר: "ונקרב את קרבן ה'</strong> איש אשר מצא כלי זהב אצעדה וצמיד טבעת עגיל וכומז<strong>"</strong> (במדבר לא, נ), <strong>תלמוד לומר: "ואל פתח אהל מועד לא הביאו"</strong> (ויקרא יז, ד), ללמדנו: <strong>כל</strong> הקדש <strong>הראוי</strong> להקריבו <strong>לפתח אהל מועד</strong> — <strong>חייב עליו</strong> אם הקריבו <strong>בחוץ,</strong> ו<strong>כל שאינו ראוי לפתח אהל מועד — אין חייבין עליו</strong> אם הקריבוהו <strong>בחוץ.</strong>
 ועוד: <strong>אוציא</strong> את <strong>אלו</strong> קדשי בדק הבית <strong>שאין ראוין לפתח אהל מועד</strong> שסתם בהמות המוקדשות לבדק הינם בעלי מומים ואינם ראויים למזבח, <strong>ולא אוציא פרת חטאת</strong> (פרה אדומה) <strong>ושעיר המשתלח שהוא</strong> השעיר <strong>ראוי לבוא אל פתח אהל מועד</strong> להגרלה ולוידוי, <strong>תלמוד לומר: "לה'"</strong> וכוונתו: <strong>מי שמיוחדין לה', יצאו אלה שאין</strong> הם <strong>מיוחדין לשם</strong> שהרי אינם באים לקרבן ממש אלא לצורך אחר.
 על מדרש הלכה זה שואלים: וכי הביטוי <strong>"לה'"</strong> דווקא <strong>להוציא</strong> ולמעט <strong>הוא</strong> בא? <strong>ורמינהו</strong> <small>[ומשליכים,</small> מראים סתירה<small>]</small> ממה ששנינו: נאמר: <strong>"</strong>שור או כשב או עז כי יולד והיה שבעת ימים תחת אמו ומיום השמיני והלאה <strong>ירצה לקרבן אשה לה'"</strong> (ויקרא כב, כז), ומכאן למדנו: <strong>אלו אישים</strong> הקרבנות העולים על המזבח שאסור להקריבם טרם זמנם,
 <strong>מנין שלא יקדישנו</strong> את השעיר המשתלח כשהוא <strong>מחוסר זמן,</strong> כלומר: לפני היום השמיני — <strong>תלמוד לומר: "קרבן לה'" — לרבות שעיר המשתלח</strong> שאף הוא מובא לשם שמים בעיקרו, הרי שהביטוי "לה'" אינו בא למעט שעיר המשתלח מתורת קרבנות, אלא להיפך, להכלילו ביניהם!
 <strong>אמר רבא,</strong> יש ליישב: <strong>התם מענינא דקרא והכא מענינא דקרא</strong> <small>[שם מעניינו של הכתוב, וכאן מעניינו של הכתוב],</small> כלומר, לפי עניינו של הפסוק אפשר להבין אם ביטוי מסויים משמעו לרבות או למעט. כיצד? <strong>התם</strong> <small>[שם]</small> בענין שחוטי חוץ כשהביטוי באותו מקרא <strong>"אל פתח"</strong> בא <strong>לרבות</strong> ולהוסיף קרבנות אחרים, ממילא מה שנאמר <strong>"לה'"</strong> ודאי אינו בא אלא <strong>להוציא.</strong> ולהיפך, <strong>הכא</strong> <small>[כאן]</small> שהביטוי <strong>"אשה"</strong> בא <strong>להוציא</strong> ולצמצם, הרי <strong>"לה'"</strong> בא <strong>לרבות.</strong>
 לאחר שיישבנו את הסתירה, תוהים על עצם הלימוד: <strong>טעמא</strong> <small>[הטעם]</small> דווקא <strong>דרבי רחמנא</strong> <small>[שריבתה התורה]</small> במפורש שעיר המשתלח בין הקרבנות, שאין להקדישו טרם מלאות שמונה ימים ללידתו, <strong>הא לא רבי</strong> <small>[הרי אם לא היית מרבה]</small> <strong>הוה אמינא</strong> <small>[הייתי אומר]:</small> <strong>שעיר המשתלח קדוש</strong> אפילו כשהוא <strong>מחוסר זמן.</strong> ויש לתמוה: <strong>והא</strong> <small>[והרי]</small> <strong>אין הגורל קובע</strong> לה' <strong>אלא בראוי לשם,</strong> וכיון שעדיין אינו יודע איזה מהם יעלה בגורל לה', לא שייך שייחשב אחד מהם כמחוסר זמן!
 <strong>אמר רב יוסף: הא מני</strong> <small>[</small>ברייתא <small>זו כשיטת מי היא],</small> כשיטת <strong>חנן המצרי היא, דתניא</strong> <small>[ש</small>כן <small>שנינו</small> בברייתא<small>]:</small> <strong>חנן המצרי אומר: אפילו</strong> נשחט כבר השעיר הפנימי ו<strong>דם</strong> השעיר מצוי כבר <strong>בכוס,</strong> ומת השעיר המשתלח — <strong>מביא חבירו</strong> מן השוק <strong>ומזווג לו</strong> ואין צריך לעשות הכל מחדש, אלא מצרפים את השעיר השני, שיהא לעזאזל. ולכן צריך לומר ששעיר זה לא יהא מחוסר זמן.
 ועדיין מקשים: <strong>אימר דשמעת ליה</strong> <small>[אמור ששמעת אותו]</small> את <strong>חנן המצרי דלית ליה</strong> <small>[שאין לו]</small> <strong>דחויין,</strong> שאפילו אם מת המשתלח אין בן זוגו נדחה, אולם <strong>דלית ליה</strong> <small>[שאין לו]</small> גם <small>הגרלה</small> <strong>הגרלה</strong> לשעיר השני <strong>מי שמעת ליה</strong> <small>[האם שמעת אותו]</small> שמפרש כן? <strong>דילמא מייתי</strong> <small>[שמא</small> כוונתו שאכן <small>מביא]</small> <strong>ומגריל</strong> ומה שאמר שמביא את חבירו ומזווג לו — אין הכוונה שלוקח מיד שעיר לעזאזל, אלא מביא זוג שעירים אחר ומגריל ביניהם, וזה שעלה עליו הגורל להיות משתלח לעזאזל הוא בן זוגו של זה שכבר נשחט קודם לכן.
 <strong>אלא אמר רב יוסף: הא מני</strong> <small>[</small>ברייתא <small>זו כשיטת מי היא],</small> כשיטת <strong>ר' שמעון היא. דתניא</strong> <small>[ש</small>כן <small>שנינו</small> בברייתא<small>]:</small> <strong>מת אחד מהן</strong> מן השעירים — <strong>מביא חבירו</strong> במקומו <strong>שלא בהגרלה,</strong> אלו <strong>דברי ר' שמעון,</strong> ולכן הוצרך לומר ששעיר זה לא יהא בעל מום.
 <strong>רבינא אמר</strong> שאפשר לפרש שהוא כדעת הכל, וכאן מדובר <strong>כגון שהומם</strong> (נעשה בעל מום) השעיר המשתלח <strong>וחיללו על אחר</strong> ואז אין השני צריך הגרלה, שהרי מכוחו של ראשון הוא בא.
 ושואלים: <strong>ומנא תימרא</strong> <small>[ומנין תאמר]</small> <strong>דפסיל ביה מומא</strong> <small>[שפוסל בו מום]</small> בשעיר המשתלח, שהרי אין מום פוסל אלא בקרבן והוא הרי אינו קרבן! <strong>דתניא</strong> <small>[ש</small>כן <small>שנינו</small> בברייתא<small>]:</small> נאמר: "עורת או שבור או חרוץ או יבלת או גרב או ילפת לא תקריבו אלה לה' <strong>ואשה לא תתנו מהם</strong> על המזבח לה'" (ויקרא כב, כב), "ואשה לא תתנו וגו'" <strong>אלו החלבים</strong> של בעלי המומים שאסור להקריבם למזבח.
 <strong>אין לי אלא</strong> שאסורה הקרבת חלבי בעל מום <strong>כולן,</strong> אבל אם הקריב <strong>מקצתן</strong> של החלבים בלבד <strong>מנין</strong> שעובר עליהם? — <strong>תלמוד לומר: "מהם"</strong> ופירושו: אף מקצתן. <strong>"</strong>ה<strong>מזבח" — זו זריקת דמים</strong> שאסור לזרוק מדמם של אלה. <strong>"לה'" — לרבות שעיר המשתלח.</strong>
 ומעירים: <strong>ואיצטריך למיכתב</strong> <small>[וצריך היה לכתוב]</small> ריבוי לענין <strong>בעל מום</strong> שפוסל בשעיר המשתלח, <strong>ואיצטריך למיכתב</strong> <small>[והוצרך לכתוב]</small> ריבוי לענין <strong>מחוסר זמן</strong> שפוסל בשעיר המשתלח. וטעמו של דבר: <strong>דאי כתב רחמנא</strong> <small>[שאילו כתבה התורה]</small> לפסול <strong>מחוסר זמן</strong> בלבד הייתי אומר: דווקא הוא פסול, <strong>משום</strong> שעדיין <strong>לא מטי זמניה</strong> <small>[הגיע זמנו]</small> ולכן עדיין לא חלה עליו קדושה כלל, <strong>אבל בעל מום דמטי זמניה</strong> <small>[שהגיע זמנו]</small> ורק אחר כך נפסל — <strong>אימא</strong> <small>[אמור]</small> ש<strong>לא</strong> ויהיה כשר. ולהיפך, <strong>ואי כתב רחמנא</strong> <small>[ואילו כתבה התורה]</small> לפסול <strong>בעל מום</strong> בלבד, הייתי אומר: דווקא הוא פסול <strong>משום</strong> שהבאת בעל מום לקרבן בזיון הוא כיון <strong>דמאיס</strong> <small>[</small>שהוא <small>מאוס],</small> <strong>אבל</strong> הבאת <strong>מחוסר זמן דלא מאיס</strong> <small>[שאינו מאוס]</small> <strong>אימא</strong> <small>[אמור]</small> ש<strong>לא</strong> ויהיה כשר, על כן <strong>צריכא</strong> <small>[צריך]</small> שיהיה ריבוי מיוחד לשני המקרים.
## דף סד.
 <strong>רבא אמר:</strong> לא בא הכתוב למעט את השעיר המשתלח כשהוא מחוסר זמן אלא במקרה מסויים בלבד, <strong>כגון שהיה לו</strong> לזה שמכר את שני השעירים לציבור <strong>חולה</strong> מסוכן <strong>בתוך ביתו ושחט</strong> עבורו את <strong>אמו</strong> של השעיר המשתלח <strong>ביום הכפורים</strong> עצמו מדין פיקוח נפש, וכיון שאסור לשחוט אותו ואת בנו ביום אחד, נמצא שבאותו יום שעיר זה הוא מחוסר זמן.
 ושואלים: <strong>וכי האי גוונא מי אסיר</strong> <small>[ובכגון זה האם אסור]?</small> הלא "ושור או שה אותו ואת בנו <strong>לא תשחטו</strong> ביום אחד" (ויקרא כב, כח) <strong>אמר רחמנא</strong> <small>[אמרה התורה],</small> <strong>והא</strong> <small>[וזו]</small> הדחיה מהצוק <strong>לאו שחיטה היא,</strong> ואין בכך משום איסור "אותו ואת בנו"! ומשיבים: <strong>הא אמרי במערבא</strong> <small>[הרי אומרים בארץ ישראל]</small> <strong>דחייתו לצוק זו היא שחיטתו,</strong> וכיון שזוהי מצותו, בכך נחשב הוא כשחוט.
 <big>א</big> שנינו במשנה: מת אחד מן השעירים לאחר ההגרלה, יביא זוג אחר ויגריל עליהם מחדש ויאמר: <strong>אם של שם מת, זה שעלה עליו</strong> עכשיו הגורל לה' <strong>—</strong> יתקיים תחתיו. וכיון שעומדים לפנינו שני שעירים לעזאזל, אחד מהם ירעה עד שיפול בו מום וימכר ויפלו דמיו לנדבה. וכן אם של עזאזל מת <strong>—</strong> יתקיים זה שעלה עליו עכשיו הגורל לעזאזל תחתיו. וכיון שעומדים לפנינו שני שעירים לה', אחד מהם ירעה עד שיפול בו מום וימכר ויפלו דמיו לנדבה. ויש לדון איזה מהם ניתן לרעייה, האם זה שנותר מהגרלה ראשונה או הנותר מהגרלה שניה. 
 <strong>אמר רב: שני,</strong> השעיר לה', <strong>שבזוג ראשון — יקרב,</strong> ו<strong>שני שבזוג שני — ירעה</strong> עד שיפול בו מום. <strong>ר' יוחנן אמר: שני שבזוג ראשון</strong> הוא ש<strong>ירעה,</strong> ואילו <strong>שני שבזוג שני — יקרב.</strong>
 ושואלים: <strong>במאי קא מיפלגי</strong> <small>[במה הם חלוקים],</small> מה הוא יסוד מחלוקתם? ומסבירים: <strong>רב סבר: בעלי חיים אינן נידחין,</strong> כלומר: בעל חיים שהוקדש למטרה מסויימת ומפני טעם כלשהו לא היה ראוי בשעתו לקרבן, אינו נחשב כדחוי שיהיה פסול משום כך לעולם. ולכן אף שמשמת בן זוגו לא היה ראוי להקרב, מכל מקום משיצטרף לו בן זוג לאחד הגרלה מחודשת שוב אינו נדחה ויש להקריבו. <strong>ור' יוחנן סבר:</strong> אף <strong>בעלי חיים נידחין,</strong> ולכן, שעיר שבזוג ראשון כיון שלא היה לו בן זוג בשעתו נפסל לעולם מלהיקרב.
 ושואלים: <strong>מאי טעמא</strong> <small>[מה הטעם]</small> של <strong>רב,</strong> על מה הוא מבסס את שיטתו? <strong>דיליף</strong> <small>[ש</small>הוא <small>לומד]</small> מדינו של <strong>מחוסר זמן,</strong> קרבן שעדיין לא הגיע זמנו להיקרב וכגון שעדיין לא מלאו שמונה ימים ללידתו. <strong>מחוסר זמן, לאו אף על גב דהשתא לא חזי</strong> <small>[האם לא אף על פי שעכשיו אינו ראוי],</small> <strong>כי הדר מיחזי</strong> <small>[כאשר חוזר ונעשה ראוי]</small> <strong>— שפיר דמי</strong> <small>[יפה הדבר]</small> ואין בו חסרון, <strong>הכא נמי לא שנא</strong> <small>[כך גם כן אינו שונה].</small> ודוחים: <strong>מי דמי</strong> <small>[האם דומה]</small> הדבר? הרי <strong>התם</strong> <small>[שם]</small> במחוסר הזמן <strong>לא איתחזי</strong> <small>[נראה]</small> <strong>כלל,</strong> שמתחילה לא היה ראוי כלל לקרבן, ואין לקרוא לו איפוא דחוי כלל. <strong>הכא</strong> <small>[כאן]</small> במקרה זה הלא <strong>נראה</strong> היה ראוי כבר לקרבן <strong>ונדחה</strong> ושמא נפסל בכך?
 <strong>אלא</strong> חוזרים מההסבר הראשון ואומרים: <strong>היינו טעמא</strong> <small>[זהו טעמו]</small> של <strong>רב, דיליף</strong> <small>[ש</small>הוא <small>לומד]</small> <strong>מבעל מום עובר,</strong> כלומר: בעל חיים שהיה בו מום, אלא שמום זה מתרפא לאחר זמן ואין מום כזה פוסל להקרבה אלא בשעודו עליו ומשעבר הריהו כשר. <strong>בעל מום עובר לאו אף על גב דלא חזי השתא</strong> <small>[האם לא אף על פי שאינו ראוי עכשיו],</small> <strong>כי הדר מיחזי</strong> <small>[כאשר הוא חוזר ונעשה ראוי] —</small> <strong>שפיר דמי</strong> <small>[טוב הדבר],</small> <strong>הכא נמי לא שנא</strong> <small>[כאן גם כן איננו שונה].</small>
 ושואלים: <strong>והתם מנא לן</strong> <small>[ושם</small> בבעל מום עובר <small>מנין לנו]</small> הלכה זו שבחלוף המום הריהו כשר להקרבה? <strong>דכתיב</strong> <small>[שנאמר]:</small> <strong>"כי משחתם בהם מום בם</strong> לא ירצו לכם<strong>"</strong> (ויקרא כב, כה), ללמדנו: כאשר <strong>מום בם — הוא</strong> ש<strong>לא ירצו, הא</strong> <small>[הרי]</small> <strong>אם עבר מומן — ירצו.</strong>
 ושואלים: <strong>ור' יוחנן</strong> מה אומר הוא על הוכחה זו? לשיטתו: <strong>מיעט רחמנא</strong> <small>[הכתוב]</small> על ידי ההדגשה <strong>"בהם"</strong> לומר: <strong>הם הוא דכי</strong> <small>[שכאשר]</small> <strong>עבר מומן ירצו, הא</strong> <small>[הרי]</small> <strong>כל דחויין</strong> אחרים, <strong>הואיל ונדחו — נדחו.</strong>
 ושואלים: <strong>ורב,</strong> מה משיב הוא על דברי ר' יוחנן? <strong>ההוא</strong> <small>[אותו</small> כתוב<small>]</small> <strong>"בהם"</strong> יש להבינו כך: <strong>בעינייהו הוא דלא מירצו</strong> <small>[בעינם,</small> לבדם, <small>הוא שאינם מרצים]</small> <strong>הא</strong> <small>[הרי]</small> <strong>על ידי תערובות</strong> שנתערבו בקרבנות כשרים אף הם <strong>מירצו</strong> <small>[מרצים].</small>
 <strong>כדתנן</strong> <small>[</small>ו<small>כפי ששנינו</small> במשנה<small>]:</small> נתערבו <strong>איברים תמימים</strong> (של עולות תמימות, כשרות) <strong>באיברים</strong> של עולות <strong>בעלי מומין. ר' אליעזר אומר: אם קרב</strong> כבר <strong>הראש של אחד מהן</strong> כשלא ידעו על הפסול והקריבוהו, הרי אנו מניחים שהפסול הוא שכבר הוקרב, וכל השאר כשרים הם ולכן <strong>יקריבו כל הראשין כולן,</strong> וכן אם קרבו <strong>כרעיו</strong> (רגליו) <strong>של אחד מהן — יקריבו כל הכרעיים כולן. וחכמים אומרים: אפילו קרבו כולן חוץ מאחד מהן — יצא לבית השריפה</strong>, שלשיטתם כיון שכבר קרבו שוב אין לחשוש שאברי בעל המום היו ביניהם. ואם כן, נראה שלא רק ר' אליעזר אלא אף חכמים סבורים כי פסול זה אינו אלא מדברי סופרים, אבל מדין תורה, כיון שנתערבו — שוב אינם פסולים.
 ושואלים: <strong>ואידך</strong> <small>[והאחר,</small> ר' יוחנן<small>]</small> מהיכן למד הוא הלכה זו שהם כשרים על ידי תערובת? ומשיבים: <strong>נפקא ליה</strong> <small>[יוצא לו,</small> נלמד הדבר<small>]</small> משינוי הלשון, שהיה יכול לכתוב <strong>"בם"</strong> וכתב <strong>"בהם",</strong> ולכך יש ללמוד ממילה זו שתי הלכות. ושואלים: <strong>ואידך</strong> <small>[והאחר,</small> רב<small>]</small> מה הוא סבור על דיוק זה? ומשיבים: <strong>"בם" "בהם" — לא דריש</strong> <small>[אינו דורש],</small> שאינו סבור כי יש בשינוי לשון זה כדי להוציא ממנו הלכה. עד כאן ביררנו שיטות רב ור' יוחנן.
 ושואלים: <strong>ולרב, נהי נמי</strong> <small>[אם כי גם]</small> אומרים ש<strong>בעלי חיים אינן נדחין,</strong> הרי זה מסביר רק מפני מה אף השעיר שבזוג ראשון כשר לקרבן, אולם מדוע דווקא יוקרב דווקא הוא? <strong>אי בעי האי נקריב</strong> <small>[אם רוצה את זה</small> שבזוג ראשון <small>יקריב]</small> <strong>ואי בעי האי נקריב</strong> <small>[ואם רוצה את זה,</small> שבזוג שני, <small>יקריב]!</small>
 <strong>אמר רבא: רב סבר לה</strong> <small>[סבור הוא]</small> <strong>כר' יוסי</strong> ש<strong>אמר: מצוה בראשון.</strong> ושואלים: <strong>הי</strong> <small>[איזה]</small> מדברי <strong>ר' יוסי</strong> מלמד שזו היא שיטתו? <strong>אי נימא</strong> <small>[אם נאמר]</small> שיטת <strong>ר' יוסי</strong> בענין <strong>קופות, דתנן</strong> <small>[ש</small>כן <small>שנינו</small> במשנה<small>]:</small> היו בלשכה <strong>שלש קופות של שלש שלש סאין, שבהן תורמין את</strong> הכסף שב<strong>לשכה, וכתוב עליהן: אלף בית גימל. ותניא</strong> <small>[ושנינו</small> בברייתא<small>],</small> <strong>אמר ר' יוסי: למה כתוב עליהן אלף בית גימל — לידע איזה מהן נתרמה ראשון,</strong> כדי <strong>להביא הימנה</strong> קרבן <strong>ראשון,</strong> לפי <strong>שמצוה בראשון.</strong>
 אולם מכאן אין הוכחה גמורה לעניננו, <strong>דילמא שאני התם</strong> <small>[שמא שונה שם]</small> בקופות, <strong>דבעידנא דאתחזי קמיתא לא אתחזי בתרייתא</strong> <small>[שבזמן שהיתה ראויה הראשונה, לא היתה ראויה האחרונה]</small> ולכן חלה המצוה על הראשון. אבל אין מכאן הוכחה לכששניהם ראויים באותה שעה.
 <strong>אלא</strong> למדים זאת משיטת <strong>ר' יוסי</strong> בענין קרבן <strong>פסח. דתנן</strong> <small>[ש</small>כן <small>שנינו</small> במשנה<small>]:</small> <strong>המפריש</strong> שה<strong>לפסחו ואבד</strong> לפני חצות היום, <strong>והפריש אחר תחתיו, ואחר כך</strong> לאחר חצות היום שראוי כבר הפסח להיקרב <strong>נמצא הראשון, והרי שניהן עומדין</strong> לפניו — <strong>איזה מהן שירצה</strong> בעליו <strong>יקרב, דברי חכמים. ר' יוסי אומר: מצוה בראשון.</strong>
## דף סד:
 <strong>ואם היה השני מובחר ממנו יביאנו.</strong> הרי שלדבריו אף ששניהם ראויים באותה שעה, יש מלכתחילה להעדיף את הראשון.
 <strong>אמר רבא: דיקא מתניתין כוותיה</strong> <small>[מדוייקת משנתנו כשיטתו]</small> של <strong>רב וברייתא</strong> <small>[והברייתא]</small> מדוייקת <strong>כוותיה</strong> <small>[כשיטתו]</small> של <strong>ר' יוחנן.</strong> ומפרט: <strong>מתניתין כוותיה</strong> <small>[משנתנו</small> מדוייקת <small>כשיטתו]</small> של <strong>רב, דקתני</strong> <small>[ש</small>כן <small>שנינו</small> בה<small>]:</small> <strong>אם של שם מת — זה שעלה עליו הגורל לשם יתקיים תחתיו,</strong> משמע: <strong>ואידך כדקאי קאי</strong> <small>[והאחר</small> זה בן זוגו <small>כמו ש</small>היה <small>עומד</small> עדיין הוא <small>עומד],</small> שלא נשתנה דינו, וכדעת רב.
 וה<strong>ברייתא</strong> מדוייקת <strong>כוותיה</strong> <small>[כשיטתו]</small> של <strong>ר' יוחנן, דקתני</strong> <small>[ש</small>כן <small>שנינו</small> בברייתא<small>]:</small> <strong>"שני"</strong> שהזכירה המשנה בדבריה, <strong>איני יודע אם</strong> מדובר ב<strong>שני שבזוג ראשון אם שני שבזוג שני, כשהוא אומר "יעמד חי"</strong> משמע: <strong>ולא שחבירו מת.</strong> ושואלים: <strong>מאי משמע</strong> <small>[מה המשמעות],</small> כלומר: כיצד למדים מכאן "ולא שחבירו מת"? ומשיבים: שאמרו <strong>"יעמד חי"</strong> לשון עתיד, משמע: <strong>ולא</strong> זה <strong>שכבר עמד</strong> עם בן זוגו המת.
 <strong>תנן</strong> <small>[שנינו</small> במשנה<small>]:</small> <strong>ועוד אמר ר' יהודה: נשפך הדם</strong> של השעיר לה' — <strong>ימות המשתלח, מת</strong> השעיר <strong>המשתלח — ישפך הדם. בשלמא</strong> <small>[נניח]</small> לשיטת <strong>ר' יוחנן</strong> ש<strong>אמר</strong> כי אף <strong>בעלי חיים נדחין — משום הכי</strong> <small>[כך]</small> <strong>ימות המשתלח. אלא לרב,</strong> ש<strong>אמר</strong> כי <strong>בעלי חיים אינן נדחין</strong> אם כן <strong>אמאי</strong> <small>[מדוע]</small> <strong>ימות המשתלח?</strong>
 <strong>אמר לך רב</strong> <small>[</small>יכול היה <small>רב לומר לך]:</small> <strong>אליבא</strong> <small>[לפי שיטתו]</small> של <strong>ר' יהודה לא קא אמינא</strong> <small>[אין אני אומר],</small> שהרי ודאי אין דבריו כדעתי. <strong>כי אמינא</strong> <small>[כאשר אומר אני]</small> ומפרש את דעתי, הרי זה <strong>אליבא דרבנן</strong> <small>[על פי שיטת חכמים].</small> שמתוך שר' יהודה בא להשמיענו כי בעלי חיים נדחים, הרי שלדעת חכמים החולקים עליו אינם נדחים והשני שבזוג הראשון קרב ושבזוג השני ירעה עד שיפול בו מום, שהרי אין חטאת הציבור מתה, ובשני הדינים הללו חולק אני עליהם ואומר כי זה שאמרתם שירעה, לדעתי הוא קרב וזה שאמרתם שהוא קרב, לדעתי הולך הוא למיתה.
 ומעירים: <strong>בשלמא</strong> <small>[נניח]</small> לשיטת <strong>רב, בהא פליגי</strong> <small>[</small>בדבר <small>זה נחלקו]</small> <strong>ר' יהודה ורבנן</strong> <small>[וחכמים],</small> בנשפך דם השעיר או מת השעיר לעזאזל, אם בעלי חיים נדחין או לא, וזהו "ועוד אמר ר' יהודה וכו'" שהביאה המשנה. <strong>אלא</strong> לשיטת <strong>ר' יוחנן</strong> שאף לחכמים השני שבזוג הראשון הוא שירעה, אם כן <strong>במאי פליגי</strong> <small>[במה הם חלוקים]?</small> <strong>אמר רבא: הא אמרינן</strong> <small>[הרי</small> כבר <small>אמרנו]</small> כי <strong>דייקא מתניתין כוותיה</strong> <small>[מדוייקת משנתנו כשיטתו]</small> של <strong>רב</strong> וקשה לפרש אותה כיאות לדברי ר' יוחנן.
 <strong>תנן</strong> <small>[שנינו</small> במשנה<small>]:</small> <strong>שאין חטאת צבור מתה. הא</strong> <small>[הרי]</small> נדייק מכאן: שחטאת של <strong>יחיד כי האי גוונא</strong> <small>[כעין זה] —</small> <strong>מתה.</strong> ומעתה, <strong>בשלמא</strong> <small>[נניח]</small> לשיטת <strong>ר' יוחנן</strong> הסבור כי בדין שהובא במשנה שמת אחד השעירים שהשני שבזוג הראשון ירעה, ואינו מת לפי שאין חטאת הציבור מתה, אפשר להסביר מפני מה חטאת יחיד כגון זו דחויה ומתה כדברי <strong>ר' אבא אמר רב.</strong> ש<strong>אמר ר' אבא אמר רב:</strong>
## דף סה.
 <strong>הכל מודים שאם</strong> הפריש יחיד חטאתו ואבדה והפריש אחרת תחתיה ו<strong>נתכפר</strong> בזו <strong>שאינה אבודה,</strong> כלומר: בשניה, ולאחר מכן מצאו את האבודה — <strong>אבודה מתה.</strong>
 <strong>אלא</strong> לשיטת <strong>רב</strong> עצמו הסבור בדין שהובא במשנה שמת אחד מן השעירים כי השני שבזוג השני הוא שירעה ויתכפר בראשון שנדחה, אם כן מדוע חטאת של יחיד בכגון זה תמות, <strong>הוה ליה</strong> <small>[הרי זה]</small> <strong>כמפריש שתי חטאות לאחריות</strong> שחושש שמא תאבד אחת ומפריש מיד שתים להקריב אחת מהן, <strong>ואמר ר' אושעיא:</strong> כי לדעת הכל אם <strong>הפריש שתי חטאות לאחריות —</strong> הריהו <strong>מתכפר באחת מהם, והשניה תרעה</strong> עד שיפול בה מום. ואם כן, מדוע לדעת ר' יהודה תמות השניה?
 ומשיבים: <strong>כיון</strong> ש<strong>אמר רבא</strong> כי <strong>רב סבר לה</strong> <small>[סבור הוא]</small> כשיטת <strong>ר' יוסי</strong> ש<strong>אמר</strong> כי <strong>מצוה בראשון,</strong> הרי לשיטה זו הזוג השני <strong>מעיקרא</strong> <small>[מתחילה]</small> הוא <strong>כמפריש</strong> אותו בכוונה שילך <strong>לאיבוד דמי</strong> <small>[נחשב].</small>
 <strong>תנן</strong> <small>[שנינו</small> במשנה<small>]:</small> <strong>ר' יהודה אומר: תמות. בשלמא</strong> <small>[נניח]</small> לשיטת <strong>ר' יוחנן</strong> ש<strong>אמר</strong> כי <strong>שני שבזוג ראשון ירעה,</strong> הרי <strong>לר' יהודה</strong> שאמר <strong>ימות</strong> הרי הוא <strong>מתכפר בשני שבזוג שני.</strong>
 <strong>אלא לרב</strong> ש<strong>אמר</strong> כי <strong>שני שבזוג שני ירעה,</strong> ולדעתו <strong>ר' יהודה</strong> אמר ש<strong>ימות,</strong> אם כן <strong>לר' יהודה במאי מיכפר</strong> <small>[במה הוא מתכפר]?</small> שהרי אינו יכול להקריב אף אחד מהם, הראשון משום שנדחה ולדבריו בעלי חיים נדחים, והשני הלא רועה ולשיפול בו מום ימכר לשוק! ומשיבים: <strong>מי סברת</strong> <small>[האם סבור אתה]</small> כי <strong>ר' יהודה</strong> על <strong>שני שבזוג שני קאי</strong> <small>[עומד,</small> מוסב<small>]?</small> לא על שעיר זה מדבר ר' יהודה, אלא <strong>אשני שבזוג ראשון קאי</strong> ועליו אמר שימות, אבל השני לא ימות כלל ובו תהא כפרתו.
 <strong>ואיכא דקא מותיב הכי</strong> <small>[ויש שהיה מקשה</small> באופן <small>זה]:</small> שנינו במשנה: <strong>ועוד אמר ר' יהודה: נשפך הדם — ימות המשתלח, מת המשתלח — ישפך הדם.</strong>
 <strong>בשלמא</strong> <small>[נניח]</small> לשיטת <strong>רב רישא</strong> <small>[בתחילה]</small> הרי הם חלוקים בדין <strong>חטאת צבור</strong> שלשיטת חכמים השני ירעה ולשיטת ר' יהודה ימות, <strong>וסיפא</strong> <small>[ובסופה</small> של המשנה<small>]</small> <strong>פליגי</strong> <small>[חלוקים הם]</small> <strong>בבעלי חיים</strong> אם הם נדחין או לא נדחין, שלשיטת חכמים אינם נדחים ומתכפר בראשון ולשיטת ר' יהודה הריהם נדחים ולכך הראשון ימות ויתכפר בשני. <strong>אלא לר' יוחנן מאי</strong> <small>[מה</small> טעם<small>]</small> <strong>"ועוד"</strong> שנאמר, שהרי לדעתו אף חכמים סבורים כי השני שבזוג ראשון ידחה ואין איפוא מחלוקת בכך. ומעירים אכן <strong>קשיא</strong> <small>[קשה].</small>
 <big>א</big> שנינו במשנה: <strong>"ועוד אמר ר' יהודה: נשפך הדם</strong> של השעיר לה' — <strong>ימות המשתלח",</strong> ואם מת המשתלח — ישפך דם השעיר לה'. ושואלים: <strong>בשלמא</strong> <small>[נניח]</small> במה שאמר שאם <strong>נשפך הדם ימות המשתלח — דאכתי לא איתעביד מצותיה</strong> <small>[שעדיין לא נעשתה מצותו]</small> של השעיר החי.
 <strong>אלא אם מת המשתלח אמאי</strong> <small>[מדוע]</small> <strong>ישפך הדם? הא איתעביד ליה מצותיה</strong> <small>[הרי</small> כבר <small>נעשתה בו מצותו]</small> של השעיר המשתלח, שאין מעכב בו אלא דבר שצריך להיעשות על ידי הכהן וזוהי ההגרלה, אבל שילוחו לעזאזל ודחייתו מן הצוק אינו נעשה אלא על ידי איש עיתי ולכך אין דבר זה מעכב אלא לכתחילה, אולם בדיעבד אם מת באופן אחר — יצא!
 <strong>אמרי דבי</strong> <small>[אמרו</small> חכמים <small>מבית</small> מדרשו<small>]</small> של <strong>ר' ינאי: אמר קרא</strong> <small>[הכתוב]:</small> "והשעיר אשר עלה עליו הגורל לעזאזל <strong>יעמד חי לפני ה' לכפר</strong> עליו לשלח אותו לעזאזל המדברה" (ויקרא טז, י), ומכאן למדים כי <strong>עד מתי יהא זקוק</strong> שעיר זה <strong>להיות חי — עד</strong> שעת כפרה שהיא <strong>שעת מתן דמים של חבירו,</strong> ואם מת קודם לכן פוסל את עצמו ואת חבירו.
 <strong>תנן התם</strong> <small>[שנינו שם]</small> במסכת שקלים (פ"ב מ"א): <strong>בני העיר ששלחו את שקליהן</strong> למקדש באמצעות שליחים <strong>ונגנבו</strong> השקלים בדרך <strong>או שאבדו, אם</strong> כבר <strong>נתרמה</strong> ה<strong>תרומה</strong> במקדש, שהוציאו מהלשכה את השקלים לצורך קרבנות השנה החדשה לפני שנגנב הכסף — <strong>נשבעין</strong> השליחים שהם לא מעלו בשקלים, אלא שנלקחו מהם שלא מדעתם או באונסם, ושבועתם <strong>לגזברין</strong> של המקדש, שהרי לאחר שנתרמה התרומה נחשבים השקלים — בכל מקום שהם ואפילו נגנבו — כרכוש המקדש, ולכן צריכים השליחים להישבע לגזברי המקדש ופטורים מלשלם.
 <strong> ואם לאו</strong> לא נתרמה תרומה — עדיין נחשבים השקלים בבעלותם של בני העיר ולכן <strong>נשבעין</strong> השליחים <strong>לבני העיר, ובני העיר שוקלין</strong> למקדש שקלים <strong>אחרים תחתיהן.</strong>
 ואם <strong>נמצאו</strong> השקלים שאבדו <strong>או שהחזירום הגנבים — אלו ואלו שקלים הם</strong> וקדושת שקלים עליהם, <strong>אבל אין עולין להן</strong> לחשבון ה<strong>שנה הבאה.</strong> שבשנה הבאה חייבים בני אותה העיר להביא שקלים אחרים נוספים על אלו, ולא יצאו ידי חובתם בכך שנתנו פעמיים בשנה זו. <strong>ר' יהודה אומר: עולין להן לשנה הבאה.</strong>
 ושואלים: <strong>מאי טעמיה</strong> <small>[מה טעמו]</small> של <strong>ר' יהודה? אמר רבא: קסבר</strong> <small>[סבור]</small> <strong>ר' יהודה חובות של שנה זו קריבות</strong> גם <strong>לשנה הבאה</strong> ולכן שקלים שהן חובה לשנה זו אפשר לצאת בהם אף בשנה הבאה.
 <strong>איתיביה</strong> <small>[הקשה לו]</small> <strong>אביי:</strong> שנינו: <strong>פר ושעיר של יום הכפורים שאבדו, והפריש אחרים תחתיהן, וכן שעירי</strong> כפרה על חטא הציבור ב<strong>עבודה זרה</strong> על פי הוראת בית דין <strong>שאבדו והפריש אחרים תחתיהן — כולן</strong> אם נמצאו לאחר מכן — <strong>ימותו,</strong> ואין הם קרבים לשנה הבאה, אלו <strong>דברי ר' יהודה. ר' אליעזר ור' שמעון אומרים: ירעו עד שיסתאבו</strong> (יפול בהם מום) ואז <strong>ימכרו, ויפלו דמיהם לנדבה,</strong> לפי <strong>שאין חטאת צבור מתה</strong> אלא רועה עד שיפול בה מום. ואם אפשר להקריב את הפר ואת השעיר לשנה הבאה מדוע איפוא ימותו? יעכבום לשנה הבאה ויקריבום לחובת יום הכיפורים הבא! <strong>אמר ליה</strong> <small>[לו]:</small>
## דף סה:
 <strong>קרבנות צבור קא אמרת</strong> <small>[אמרת]?</small> מהם אין להביא ראיה, <strong>שאני</strong> <small>[שונים]</small> <strong>קרבנות צבור</strong> שבהן מתקיים הדין שאמר <strong>ר' טבי אמר ר' יאשיה.</strong> ש<strong>אמר ר' טבי אמר ר' יאשיה: אמר קרא</strong> <small>[הכתוב]:</small> <strong>"זאת עלת חדש בחדשו"</strong> (במדבר כח, יד), ומכפילות הלשון יש להבין כי <strong>אמרה</strong> ה<strong>תורה</strong> ולמדה בכך<strong>: חדש והבא לי קרבן מתרומה חדשה,</strong> ומכאן שקרבנות ציבור יש להביאם מתרומה חדשה, ואין להמתין להם לשנה הבאה, אבל שקלים שנועדים למטרות שונות ולא רק לקרבנות ציבור אפשר היה שיביאום גם לשנה הבאה.
 על תירוץ זה מקשים: <strong>הא תינח</strong> <small>[זה נוח]</small> לגבי ענין ה<strong>שעיר</strong> של יום הכיפורים שהוא מקרבנות הציבור ובא מתרומת הלשכה, אולם לגבי <strong>פר</strong> של כהן גדול שהוא מרכושו הפרטי של הכהן הגדול ונחשב כקרבן יחיד, <strong>מאי איכא למימר</strong> <small>[מה יש לומר]?</small> ומשיבים: <strong>גזירה</strong> גזרו ב<strong>פר אטו</strong> <small>[משום]</small> ה<strong>שעיר.</strong>
 ותוהים: <strong>ומשום גזירה ימותו?</strong> וכי רק מפני גזירה יגרמו שימותו הקדשים? הרי יכולים להניחם שירעו! <strong>ועוד</strong> יש להקשות: <strong>הא</strong> <small>[זו,</small> ההלכה<small>]</small> של <strong>ר' טבי אמר ר' יאשיה גופה</strong> <small>[</small>היא <small>עצמה]</small> <strong>מצוה היא</strong> מלכתחילה ואינה לעכב. שכן <strong>אמר רב יהודה אמר שמואל: קרבנות צבור הבאין באחד בניסן — מצוה להביא מן החדש,</strong> מן השקלים שתרמו בשנה זו <strong>ואם הביא מן הישן — יצא, אלא שחסר מצוה</strong> זו של תרומה חדשה. וקשה לומר שמשום דבר זה, שאינו מעכב כלל, יגזרו גזירה שפר של כהן גדול ימות!
 <strong>אלא</strong> יש לדחות תירוץ זה ולומר שהסיבה במיתת פרו של הכהן הגדול היא אחרת וכפי ש<strong>אמר ר' זירא: לפי שאין הגורל קובע משנה לחברתה</strong> שיפה כוחו של הגורל רק לשנה אחת ולא לשנה הבאה, ולכן אין השעיר שנקבע בהגרלה לשנה זו ראוי לשנה הבאה. ושואלים: <strong>ונייתי</strong> <small>[ונביא אותו]</small> את השעיר הזה <strong>ונגריל</strong> יחד עם השעיר השני? ומשיבים: <strong>גזירה שמא יאמרו הגורל קובע משנה לחברתה.</strong>
 ומקשים: <strong>הא תינח</strong> <small>[זה נוח]</small> לענין ה<strong>שעיר,</strong> אולם לגבי ה<strong>פר</strong> של הכהן הגדול <strong>מאי איכא למימר</strong> <small>[מה יש לומר]</small> על זה, שהרי הוא לא בא בהגרלה? ומשיבים: <strong>גזירה</strong> ב<strong>פר אטו</strong> <small>[משום]</small> ה<strong>שעיר.</strong> ומקשים שוב: <strong>ומשום גזירה ימותו?</strong> ולכן יש לדחות אף תירוץ זה.
 <strong>אמרוה רבנן קמיה</strong> <small>[אמרו חכמים לפני]</small> <strong>אביי</strong> תירוץ אחר: הרי זו <strong>גזירה משום חטאת שמתו בעליה</strong> שהרי יתכן שימות הכהן הגדול בשנה זו. ומשיבים: <strong>הא תינח</strong> <small>[זה נוח]</small> לגבי ה<strong>פר,</strong> שיש לחשוש למות בעליו, אלא <strong>שעיר</strong> שהוא קרבן הציבור <strong>מאי איכא למימר</strong> <small>[מה יש לומר]?</small> ומשיבים: <strong>גזירה</strong> ב<strong>שעיר אטו</strong> <small>[משום]</small> ה<strong>פר.</strong>
 ומקשים שוב: <strong>ומשום גזירה ימותו? אלא</strong> יש לומר: <strong>גזירה</strong> היא <strong>משום חטאת שעברה שנתה,</strong> שכל בהמה שעברה עליה שנתה הראשונה שוב אינה כשרה להיקרב חטאת. וכאן יש לחשוש שמא עד יום הכיפורים תעבור שנתו של שעיר זה ויפסל. ותוהים: אם כבר הגענו לנימוק זה, איזה מקום אם כן יש ללשון גזירה כאן? וכי <strong>גזירה</strong> היא זו, הלא <strong>היא גופה חטאת שעברה שנתה היא,</strong> שהרי שעיר זה יהיה בשנה הבאה יותר מבן שנה!
 ודוחים: <strong>הא לא קשיא</strong> <small>[זה אינו קשה],</small> כי יתכן שאף כעבור שנה לא יהא עדיין שעיר זה פסול, והדבר יכול להיות על פי שיטת <strong>רבי. דתניא</strong> <small>[ש</small>כן <small>שנינו</small> בברייתא<small>]:</small> נאמר בענין פדיון בתים בערי חומה: <strong>"</strong>ואם לא יגאל עד מלאת לו <strong>שנה תמימה"</strong> (ויקרא כה, ל) הרי הוא <strong>מונה שלש מאות וששים וחמשה יום כמנין ימות החמה, דברי רבי, וחכמים אומרים: מונה שנים עשר חדש מיום ליום.</strong> ולשיטת רבי אם היה השעיר ביום הכיפורים זה, פחות מבן אחד עשר יום, הרי ביום הכיפורים הבא (אם לא נתעברה השנה) הוא פחות מבן שלוש מאות שישים וחמישה יום, ולדעת רבי עדיין הוא כשר מצד גילו. אלא משום גזירה של שעירים אחרים פסלוהו.
## דף סו.
 <strong>ואם נתעברה</strong> השנה הרי לדעת חכמים <strong>נתעברה למוכר,</strong> ויש לו חודש נוסף שרשאי לגאול לעצמו את ביתו. ושואלים: <strong>התינח</strong> <small>[נניח,</small> זה נוח<small>]</small> לענין <strong>שעיר,</strong> ואולם לגבי <strong>פר מאי איכא למימר</strong> <small>[מה יש לומר]?</small> שהרי הפר כשר גם לאחר שנה! ומשיבים: <strong>גזירה</strong> ב<strong>פר אטו</strong> <small>[משום]</small> <strong>שעיר.</strong>
 ומקשים כמקודם: <strong>ומשום גזירה ימות?! ועוד</strong> יש להקשות על תירוץ זה מעיקרו, שאם הוא משום שעברה שנתו הלא <strong>חטאת שעברה שנתה לרעיה אזלא</strong> <small>[</small>היא <small>הולכת]!</small> ש<strong>אמר ריש לקיש: חטאת שעברה שנתה, רואין אותה כאילו היא עומדת בבית הקברות</strong> ואין הכהן יכול להוציאה משם, שהרי אינו רשאי להיטמא, <strong>ורועה</strong> עד שיפול בה מום.
 <strong>אלא אמר רבא:</strong> טעם הדבר שאין משהים את הקרבנות משנה אחת לחברתה הריהו <strong>גזירה משום תקלה. דתניא</strong> <small>[ש</small>כן <small>שנינו</small> בברייתא<small>]</small> שחוששים לתקלה: <strong>אין מקדישין</strong> דבר למקדש, <strong>ואין מעריכין</strong> (סוג של הקדש, שאומר: "ערך פלוני עלי") <strong>ואין מחרימין</strong> אין עושין חרם לקודש <strong>בזמן הזה,</strong> שהרי אין המקדש קיים.
 <strong>ואם הקדיש והעריך והחרים,</strong> אם <strong>בהמה</strong> הקדיש — <strong>תיעקר</strong> כלומר יעשה שתמות מהרה. אם <strong>פירות כסות וכלים</strong> הקדיש — יגנזם עד ש<strong>ירקבו,</strong> ואם <strong>מעות וכלי מתכות</strong> הקדיש — יפדם, ו<strong>יוליך הנאה לים המלח.</strong> ומסבירים: <strong>ואי זה הוא עיקור — נועל דלת לפניה, והיא מתה מאליה</strong> ברעב.
 ושואלים: בעצם <strong>תקלה דמאי</strong> <small>[של מה],</small> כלומר: לאיזו תקלה חוששים אם יניחו לפר ולשעיר להמתין עד לשנה הבאה? <strong>אי</strong> <small>[אם]</small> תאמר שהיא <strong>תקלה</strong> של <strong>הקרבה,</strong> שמא יקריבו אותה בטעות לקרבן אחר, אם כן <strong>אפילו כל רעיות,</strong> כל בהמות הפסולות שאמרו חכמים שתרענה עד שיפול בהן מום <strong>נמי</strong> <small>[גם כן]</small> נחשוש לכך! <strong>אי</strong> <small>[אם</small> תאמר<small>]</small> שחשש ה<strong>תקלה</strong> הוא שמא יבואו לידי <strong>גיזה</strong> של צמרן <strong>ועבודה</strong> בהן, שיש בכך מעילה בקדשים, אם כן <strong>אפילו</strong> ב<strong>כל רעיות</strong> אחרות <strong>נמי</strong> <small>[גם כן]</small> יש לחשוש לכך, ומדוע גוזרים דווקא באלה שימותו?
 ומשיבים: <strong>לעולם</strong> החשש הוא משום <strong>תקלה</strong> של <strong>הקרבה. והנך</strong> <small>[ואותם,</small> האחרים<small>]</small> <strong>דלאו</strong> <small>[שאין]</small> <strong>בני הקרבה נינהו</strong> <small>[הם]</small> כלל, שהרי צריכים לרעות עד שיפול בהם מום <strong>לא טריד בהו</strong> <small>[טרוד,</small> עסוק <small>בהן]</small> ומניחים אותן לרעות. <strong>הך</strong> <small>[זו]</small> ש<strong>בת הקרבה היא,</strong> שראויה היא להקרבה, הרי נצטרך להקריב את הבהמות הללו ליום הכיפורים בשנה הבאה — הרי הוא <strong>טריד</strong> <small>[טרוד]</small> <strong>בה</strong> וכיון שדואגים ומטפלים בהם יש לחשוש שמא ישכחו ויקריבום שלא בזמנם.
 ומעירים: וענין זה אם חוששים ל<strong>תקלה עצמה תנאי</strong> <small>[</small>מחלוקת <small>תנאים]</small> <strong>היא. דתניא חדא</strong> <small>[ששנויה</small> ברייתא <small>אחת]:</small> קרבן <strong>פסח שלא קרב</strong> משום מה <strong>ב</strong>פסח <strong>ראשון —</strong> ימכר למי שהיה טמא בפסח ראשון או שהיה בדרך רחוקה ו<strong>יקרב ב</strong>פסח <strong>שני.</strong> לא הוקרב <strong>ב</strong>פסח <strong>שני — יקרב לשנה הבאה. ותניא אידך</strong> <small>[ושנויה</small> ברייתא <small>אחרת]:</small> אם לא הוקרב בפסח שני — <strong>לא יקרב</strong> לשנה הבאה. <strong>מאי לאו</strong> <small>[האם לא]</small> <strong>ב</strong>שאלה הזו אם חוששים ל<strong>תקלה פליגי</strong> <small>[חלוקים</small> הם<small>],</small> שחכם אחד סבור שחוששים ולכן אין ממתינים, והאחר אומר שממתינים.
 ודוחים: <strong>לא</strong> ניתן להוכיח מכאן, כי אפשר לומר <strong>דכולי עלמא</strong> <small>[לדעת הכל]</small> <strong>לא חיישינן</strong> <small>[אין אנו חוששים]</small> <strong>לתקלה, והכא בפלוגתא</strong> <small>[וכאן ב</small>אותה <small>מחלוקת]</small> של <strong>רבי ורבנן קא מיפלגי</strong> <small>[הוא שחולקים],</small> אם מונים שנה לימות החמה אם לא, <strong>ולא קשיא</strong> <small>[ואינו קשה],</small> <strong>הא</strong> <small>[זו]</small> הברייתא שנאמר שמביאים אותו לשנה הבאה היא כשיטת <strong>רבי, הא</strong> <small>[זו]</small> האומרת שאין ממתינין היא כשיטת <strong>רבנן</strong> <small>[חכמים]</small> שלשנה הבאה כבר עברה שנתו של שה הקרבן, ואינו ראוי איפוא לפסח.
 על דחיה זו מקשים: <strong>והתניא</strong> <small>[והרי שנינו</small> בברייתא<small>]:</small> <strong>וכן המעות</strong> שהוקדשו לפסח. ובהם ודאי אין מקום לומר שעברה שנתם, ואין מקום איפוא למחלוקת רבי וחכמים! <strong>אלא לאו שמע מינה</strong> <small>[האם לא נלמד מכאן]</small> כי <strong>בתקלה פליגי</strong> <small>[נחלקו]!</small> ומסכמים: אכן, <strong>שמע מינה</strong> <small>[למד מכאן]</small> שכן הוא.
 <big>א משנה</big> בהמשך סדר עבודת הכהן הגדול ביום הכיפורים, היה הכהן הגדול <strong>בא לו אצל</strong> ה<strong>שעיר המשתלח, וסומך שתי ידיו עליו ומתודה. וכך היה אומר: "אנא השם! חטאו, עוו, פשעו לפניך עמך בית ישראל. אנא השם! כפר נא לחטאים ולעונות ולפשעים שחטאו ושעוו ושפשעו לפניך עמך בית ישראל, ככתוב בתורת משה עבדך לאמר: "כי ביום הזה יכפר עליכם לטהר אתכם מכל חטאתיכם לפני ה' תטהרו"</strong> (ויקרא טז, ל).
 <strong>והכהנים והעם העומדים בעזרה כשהיו שומעים שם המפורש שהוא יוצא מפי כהן גדול,</strong> כשהיה מבטא את השם בפסוק זה בפירושו ולא בכינויו, <strong>היו כורעים ומשתחוים ונופלים על פניהם, ואומרים: "ברוך שם כבוד מלכותו לעולם ועד".</strong> לאחר הוידוי על השעיר לעזאזל <strong>מסרו</strong> הכהן <strong>למי שהיה מוליכו</strong> אל המדבר. <strong>הכל כשרין</strong> על פי דין <strong>להוליכו, אלא שעשו הכהנים</strong> ה<strong>גדולים קבע</strong> (מנהג קבוע) לעצמם, <strong>ולא היו מניחין את ישראל להוליכו.</strong>
 <strong>אמר ר' יוסי:</strong> אף על פי כן לא תמיד היה כך, אלא <strong>מעשה והוליכו</strong> אדם אחד ושמו <strong>ערסלא, וישראל היה. וכבש</strong> (גשר) שיעבירו אותו מעל לעם <strong>עשו לו</strong> לשעיר, <strong>מפני הבבליים</strong> (היהודים מבבל שהיו בירושלים). <strong>שהיו</strong> הבבליים <strong>מתלשים בשערו</strong> של השעיר <strong>ואומרים לו: טול וצא טול וצא</strong> ולא תשהה עוונותינו אצלנו. וכדי שלא יהרגו את השעיר בדרך עשו לו כבש מיוחד זה.
 <big>ב גמרא</big> בוידוי זה היה הכהן מתוודה על עוונות ישראל, <strong>ואילו "בני אהרן עם קדושך" לא קאמר</strong> <small>[אמר]</small> בוידוי זה. ושואלים: <strong>מאן</strong> <small>[מי הוא]</small> <strong>תנא</strong> זה שזו היא שיטתו? <strong>אמר ר' ירמיה:</strong> שיטת תנא זה היא ש<strong>לא</strong> כשיטת <strong>ר' יהודה דאי</strong> <small>[שאם]</small> תאמר שהיא כשיטת <strong>ר' יהודה, הא</strong> <small>[הרי]</small> <strong>אמר</strong> ר' יהודה: <strong>יש להם</strong> לכהנים <strong>כפרה בשעיר המשתלח,</strong> ואם כן היו צריכים אף הם להיות מוזכרים בכלל וידוי זה.
 <strong>אביי אמר:</strong> אין מכאן ראיה, <strong>אפילו תימא</strong> <small>[תאמר]</small> כי משנתנו כשיטת <strong>ר' יהודה</strong> היא, <strong>אטו</strong> <small>[וכי]</small> ה<strong>כהנים לאו</strong> <small>[שלא]</small> <strong>בכלל "עמך ישראל" נינהו</strong> <small>[הם]?</small> ואין להוכיח דבר ממה שאינו מונה בפרט כל חלק בעם ישראל.
 <big>ג</big> שנינו במשנה: <strong>מסרו</strong> הכהן <strong>למי שמוליכו</strong> למדבר. <strong>תנו רבנן</strong> <small>[שנו חכמים]:</small> נאמר: "ושילח ביד איש עתי המדברה" (ויקרא טז, כא), ומפרשים במדרש הלכה: <strong>"איש"</strong> כוונתו — <strong>להכשיר את הזר</strong> למעשה השילוח, <strong>"עתי"</strong> פירושו
## דף סו:
 <strong>שיהא מזומן</strong> לכך מאתמול. <strong>"עתי"</strong> משמעו — בזמנו, <strong>ואפילו בשבת, "עתי"</strong> — בזמנו, <strong>ואפילו בטומאה.</strong>
 ומפרשים: <strong>"איש" — להכשיר את הזר.</strong> ותוהים: <strong>פשיטא</strong> <small>[פשוט],</small> מהיכן יעלה על דעתנו שלא להכשירו? ומשיבים: <strong>מהו דתימא</strong> <small>[שתאמר]:</small> הלא לשון <strong>"כפרה" כתיבא ביה</strong> <small>[נאמרה בו],</small> ואין כפרה אלא על ידי כהנים, על כן <strong>קא משמע לן</strong> <small>[השמיע לנו]</small> שאין זו כפרת קרבנות, וכשרה אף על ידי ישראל.
 <strong>"עתי" — ואפילו בשבת.</strong> ושואלים: <strong>למאי הלכתא</strong> <small>[לאיזה הלכה]</small> נאמר דבר זה, שלכאורה אין חילול שבת בהוצאת השעיר? שהרי דין תחומים אינו אלא מדברי סופרים. <strong>אמר רב ששת: לומר, שאם היה</strong> השעיר <strong>חולה</strong> ואינו יכול להלך כל דרך זו — <strong>מרכיבו</strong> המשלח <strong>על כתפו.</strong>
 ומעירים: <strong>כמאן</strong> <small>[כמי</small> אמר זאת<small>]</small> ש<strong>לא כר' נתן. דאי</strong> <small>[שאם]</small> כשיטת <strong>ר' נתן, האמר</strong> <small>[הרי אמר]</small> ר' נתן כלל: <strong>חי נושא את עצמו</strong> שהחי מיקל את משאו, ולכך הנושא דבר חי, אינו נחשב כנושא משא, ואף הנושא את השעיר לא יחשב אם כן כנושא משא בשבת. ודוחים: <strong>אפילו תימא</strong> <small>[תאמר]</small> שהוא כשיטת <strong>ר' נתן,</strong> כיון ש<strong>חלה</strong> השעיר <strong>שאני</strong> <small>[שונה</small> הדבר<small>],</small> שמאחר שאין השעיר יכול להלך בכוחות עצמו, לכן הנושאו, אף שהוא חי, הרי הוא לדעת הכל כנושא משא. למדנו כי "עתי" בא ללמד, שאף בשבת משלחים את השעיר.
 <strong>אמר רפרם: זאת אומרת</strong> כי יש דיני <strong>עירוב והוצאה לשבת,</strong> אבל <strong>אין</strong> דיני <strong>עירוב</strong> ואין איסור <strong>הוצאה ליום הכפורים.</strong> שאם לא כן — לא היה צריך לפרש שאפילו בשבת יהא מותר לטלטלו, אם גם ביום הכיפורים עצמו אסור הדבר.
 <strong>"עתי" ואפילו בטומאה.</strong> ושואלים: <strong>למאי הלכתא</strong> <small>[לאיזו הלכה</small> נאמר הדבר<small>]?</small> <strong>אמר רב ששת: לומר שאם נטמא משלחו</strong> של השעיר <strong>נכנס</strong> אפילו כשהוא <strong>טמא לעזרה, ומשלחו.</strong>
 <big>א</big> כיון שהוזכרה בעיה זו בשעיר מביאים מעשה ש<strong>שאלו את ר' אליעזר: חלה</strong> השעיר <strong>מהו שירכיבהו</strong> המשלחו <strong>על כתפו? אמר להם: יכול הוא</strong> השעיר <strong>להרכיב אני ואתם</strong> כלומר, בריא היה השעיר, ולא יזדמן שיחלה. ולא ענה על השאלה שנשאל. שאלוהו: <strong>חלה משלחו</strong> של השעיר <strong>מהו שישלחנו ביד אחר? אמר להם</strong> בדחייה: <strong>אהא בשלום אני ואתם,</strong> שאין הדבר מצוי כלל.
 ועוד שאלוהו: <strong>דחפו</strong> לשעיר <strong>ולא מת</strong> בנפילתו, <strong>מהו שירד אחריו וימיתנו? אמר להם: "כן יאבדו כל אויביך ה'"</strong> (שופטים ה, לא), כלומר: בודאי ימות בעצמו. שר' אליעזר לא רצה לענות על שאלות אלה, וכפי שיבואר להלן. אולם <strong>חכמים אומרים:</strong> אם <strong>חלה</strong> השעיר — <strong>מרכיבו</strong> המשלח <strong>על כתפו, חלה משלחו — ישלחנו ביד אחר. דחפו ולא מת — ירד אחריו וימיתנו.</strong> ומביאים עוד שאלות ששאלו את ר' אליעזר וענה עליהם בדחיה.
 <strong>שאלו את ר' אליעזר: פלוני,</strong> אדם מסויים שהיה ידוע כרשע, <strong>מהו לעולם הבא?</strong> התחמק וענה: <strong>לא שאלתוני אלא על פלוני</strong> אדם אחר שהוא בעיניכם כצדיק.
 שאלוהו: <strong>מהו</strong> הדין בענין <strong>להציל</strong> על ידי <strong>רועה כבשה מן הארי</strong> בשבת? (מאירי) <strong>אמר להם: לא שאלתוני אלא על הכבשה.</strong> שאלוהו: <strong>מהו להציל הרועה מן הארי</strong> בשבת? <strong>אמר להם: לא שאלתוני אלא על הרועה.</strong> שאלוהו: <strong>ממזר מהו לירש</strong> כלומר האם יורש הוא את אביו, למרות היותו פסול? ענה להם בשאלה: האם לא שאלתוני <strong>מהו ליבם?</strong> ושאלוהו <strong>מהו,</strong> האם מותר בזמן הזה לאדם לאחר שנחרב בית המקדש <strong>לסוד את ביתו?</strong> ענה להם: <strong>מהו לסוד את קברו?</strong>
 ומעירים: <strong>לא מפני שהפליגן בדברים,</strong> שרצה להתחמק מלענות ואמר דברים סתם מפני שלא ידע לענות. <strong>אלא מפני שלא אמר</strong> ר' אליעזר <strong>דבר שלא שמע מפי רבו לעולם,</strong> וכיון שבעניינים אלו לא שמע במפורש מפי רבו, לא היה עונה על כך במישרין, שיבינו שעל נושאים אלה אין בידו תשובה מקובלת. כיוצא בו מביאים שאלה אחרת ששאלו את ר' אליעזר.
 <strong>שאלה אשה חכמה את ר' אליעזר: מאחר שמעשה העגל שוין</strong> וכולם חטאו בו, <strong>מפני מה אין מיתתן</strong> של כולם <strong>שוה?</strong> אלא מהם נהרגו בחרב על ידי משה והלוים, ומהם במגפה ומהם במחלות מעיים (הדרוקן)! <strong>אמר לה: אין חכמה לאשה אלא</strong> בטויה <strong>בפלך, וכן הוא אומר: "וכל אשה חכמת לב בידיה טוו"</strong> (שמות לה, כה), ואם כן אין ראוי לאשה לעסוק בשאלות אלו.
 לגופו של ענין <strong>איתמר</strong> <small>[נאמר]</small> שנחלקו האמוראים <strong>רב ולוי</strong> בדבר. <strong>חד</strong> <small>[אחד</small> מהם<small>]</small> <strong>אמר:</strong> מי ש<strong>זיבח וקיטר</strong> לעגל שעשה עבודה זרה ממש, שחייבים עליה מיתה בידי אדם — נידון <strong>בסייף</strong> (חרב). מי ש<strong>גפף ונישק</strong> שלא עשה עבודות שחייבים עליהן מיתה בידי אדם — נענש <strong>במיתה</strong> במגיפה בידי שמים. מי ש<strong>שמח בלבבו</strong> ולא עשה מעשה — נדון <strong>בהדרוקן</strong> (מחלת מעיים).
 <strong>וחד</strong> <small>[ואחד</small> מהם<small>]</small> <strong>אמר:</strong> מי שהיו <strong>עדים והתראה</strong> שאכן עבד לעגל — נדון <strong>בסייף, עדים בלא התראה — במיתה</strong> במגיפה, <strong>לא עדים ולא התראה — בהדרוקן.</strong>
 <strong>אמר רב יהודה: שבטו של לוי</strong> כולו <strong>לא עבד עבודה זרה, שנאמר: "ויעמד משה בשער המחנה</strong> ויאמר מי לה' אלי ויאספו אליו כל בני לוי<strong>"</strong> (שמות לב, כו). 
 <strong>יתיב</strong> <small>[ישב]</small> <strong>רבינא וקאמר להא שמעתא</strong> <small>[ואמר את ההלכה הזאת]</small> בענין בני לוי. <strong>איתיביה</strong> <small>[הקשו לו]</small> <strong>בני רב פפא בר אבא לרבינא:</strong> הלא נאמר בשבחם של בני לוי: <strong>"האמר לאביו ולאמו לא ראיתיו</strong> ואת אחיו לא הכיר ואת בניו לא ידע<strong>"</strong> (דברים לג, ט) משמע שחלקם עבדו עבודה זרה והרגום קרוביהם! 
 והשיב להם: <strong>"אביו"</strong> אין פירושו אביו ממש, אלא <strong>אבי אמו</strong> שהיה <strong>מישראל, "אחיו" — אחיו מאמו</strong> שהיו <strong>מישראל, "בניו" — בני בתו מישראל</strong> שהם ישראלים, אבל הלויים אכן לא היו בין העובדים לעגל.
 <big>ב</big> שנינו במשנה כי <strong>כבש עשו לו</strong> לשעיר מפני הבבליים. <strong>אמר רבה בר בר חנה:</strong> באמת <strong>לא בבליים</strong> (בני בבל) <strong>היו, אלא אלכסנדריים</strong> (בני אלכסנדריא שבמצרים) <strong>היו. ומתוך ששונאים</strong> בארץ ישראל <strong>את הבבליים היו קורין אותן</strong> את כל הזרים ובכללם בני אלכסנדריא <strong>על שמן</strong> של הבבליים בכל מקום של גנאי. כיוצא בזה <strong>תניא</strong> <small>[שנינו</small> בברייתא<small>]</small> <strong>ר' יהודה אומר: לא בבליים היו, אלא אלכסנדריים היו. אמר לו ר' יוסי</strong> שמוצא משפחתו היה מבבל: <strong>תנוח דעתך, שהנחת את דעתי.</strong>
 <big>ג</big> שנינו במשנה שהיו הבבליים אומרים לשעיר <strong>טול וצא. תנא</strong> <small>[שנה</small> החכם<small>]</small> בתוספתא שכך היו אומרים: <strong>מה שהי צפירא דין וחובי דרא סגיאין</strong> <small>[מה שוהה שעיר זה</small> כאן <small>וחטאות הדור מרובות],</small> אלא ימהר ויצא.
 <big>ד משנה</big> <strong>מיקירי</strong> (חשובי) <strong>ירושלים היו מלוין אותו</strong> את המשלח <strong>עד</strong> ה<strong>סוכה הראשונה,</strong> שהיו עושים לו בדרך למדבר שיוכל לנוח בהן. <strong>עשר סוכות</strong> היו <strong>מירושלים ועד צוק,</strong>
## דף סז.
 כשהמרחק ביניהם הוא <strong>תשעים ריס, שבעה ומחצה</strong> ריס <strong>לכל מיל</strong> והרי הם בסך הכל שנים עשר מיל. <strong>על כל סוכה וסוכה אומרין לו</strong> השוהים שם: <strong>הרי מזון, והרי מים,</strong> שמא זקוק אתה לכך. <strong>ומלוין אותו מסוכה לסוכה, חוץ מאחרון שבהן</strong> הנמצא בסוכה אחרונה, <strong>שאינו מגיע עמו לצוק, אלא עומד מרחוק ורואה את מעשיו</strong> אם מקיים את המצוה כדינה.
 <strong>מה היה עושה</strong> שם המשלח? <strong>חולק</strong> (מחלק) <strong>לשון של זהורית</strong> לשני חלקים <strong>חציו</strong> של לשון זה <strong>קשור בסלע, וחציו קשור בין שני קרניו</strong> של השעיר. <strong>ודחפו</strong> את השעיר <strong>לאחוריו, והוא מתגלגל ויורד. ולא היה מגיע לחצי ההר עד שנעשה אברים אברים. בא וישב לו</strong> המשלח <strong>תחת סוכה אחרונה עד שתחשך</strong> ומשם חוזר לביתו. <strong>ומאימתי מטמא</strong> המשלח <strong>בגדים,</strong> שהרי נאמר שהוא טמא וטעון כיבוס בגדים — <strong>משיצא חוץ לחומת ירושלים, ר' שמעון אומר:</strong> אין בגדיו מיטמאים אלא <strong>משעת דחייתו לצוק.</strong>
 <big>א גמרא</big> <strong>תנו רבנן</strong> <small>[שנו חכמים]:</small> <strong>עשר סוכות</strong> היו, <strong>ושנים עשר מילין</strong> היה המרחק מירושלים לצוק, <strong>דברי ר' מאיר. ר' יהודה אומר: רק תשע סוכות</strong> היו, <strong>ועשרה מילין. ר' יוסי אומר: חמש סוכות, ועשרה מילין היו. וכולן על ידי עירוב</strong> שמניחים המלוים בין הסוכות מבעוד יום, ועל ידי העירוב רשאי היה המלוה ללכת מסוכה לסוכה.
 <strong>אמר ר' יוסי: סח לי אלעזר בני: אם על ידי עירוב — יכולני לעשות אפילו שתי סוכות ועשרה מילין.</strong> כי על ידי העירוב רשאי אדם להלך לא רק מיל אחד (אלפים אמה) אלא שני מילין, וילווהו בני ירושלים שני מילין, ובני הסוכה יצאו לקראתו שני מילין, ואחרים ילווהו לסוכה שניה שני מילין וכן בסוכה שניה, ובשתי סוכות בלבד יספיק.
 ומעירים: <strong>כמאן אזלא</strong> <small>[כשיטת מי הולכת]</small> <strong>הא דתניא</strong> הלכה זו האומרת שבני כל הסוכות היו הולכים ללוותו <strong>חוץ מאחרון שבהן שלא הגיע עמו לצוק אלא עומד מרחוק ורואה את מעשיו — כמאן</strong> <small>[כ</small>שיטת <small>מי]</small> <strong>כ</strong>שיטת <strong>ר' מאיר,</strong> שאחרון זה מרוחק היה מן הצוק יותר משיעור תחום שבת, ולכן לא יכול ללוותו עד הצוק ממש.
 <big>ב</big> נאמר במשנה כי <strong>על כל סוכה וסוכה אומרים לו</strong> הדרים בה: <strong>הרי מזון והרי מים. תנא</strong> <small>[שנה,</small> החכם<small>]:</small> <strong>מעולם לא הוצרך אדם לכך,</strong> שלא היה משלח שהוזקק ממש לאכול. ומפני מה היו בכל זאת אומרים לו כן — <strong>אלא שאינו דומה מי שיש לו פת בסלו, למי שאין לו פת בסלו,</strong> שמי שאין לו פת מוכן בסלו, מתוך שהוא חושש שלא יוכל למצוא מאכל, הריהו מרגיש יותר רעב וצמא.
 <big>ג</big> שנינו במשנה: <strong>מה היה עושה — חולק לשון של זהורית,</strong> וקושר חציו בסלע וחציו בין קרני השעיר. ושואלים: <strong>ונקטריה כוליה</strong> <small>[ושיקשור</small> את כל הלשון <small>כולה]</small> <strong>בסלע?</strong> ומשיבים: <strong>כיון</strong> ש<strong>מצוה בשעיר</strong> לדוחפו מן הצוק, <strong>דילמא קדים ומלבין</strong> <small>[שמא תקדים</small> לשון הזהורית <small>ותלבין]</small> <strong>ומיתבא דעתיה</strong> <small>[ותתיישב דעתו]</small> ויהא מרוצה שנמחלו עוונות ישראל ולא ישים לב לקיום מצוות דחיפת השעיר כראוי לה, לכך עליו לקשור חלקה גם בין קרני השעיר ומתוך שיביט בו כדי לראות אם הלבינה לשון הזהורית שבראשו יזכור שמוטלת עליו עדיין החובה לדוחפו מן הצוק.
 ושואלים: אם כן <strong>ונקטריה כוליה</strong> <small>[ושיקשור את כולו]</small> <strong>בין קרניו</strong> של השעיר? ומשיבים: <strong>זימנין דגמיש ליה לרישיה, ולא אדעתיה</strong> <small>[פעמים ש</small>השעיר <small>מעקם את ראשו, ו</small>אז <small>אין לדעת]</small> אם הלבין או לא הלבין.
 <strong>תנו רבנן</strong> <small>[שנו חכמים]:</small> <strong>בראשונה היו קושרין לשון</strong> זו <strong>של זהורית על פתח האולם מבחוץ, הלבין</strong> הלשון — <strong>היו שמחין</strong> שהתכפרו עוונותיהם, <strong>לא הלבין — היו עצבין ומתביישין.</strong> כיון שראו שבאים לידי עצבות יתירה בחג — <strong>התקינו שיהיו קושרין על פתח אולם מבפנים</strong> שרק מעטים רשאים להיכנס שם לראות. <strong>ועדיין היו מציצין ורואין, הלבין — היו שמחין, לא הלבין — היו עצבין. התקינו שיהיו קושרין אותו חציו בסלע וחציו בין קרניו</strong> של השעיר, שלא ידע כל העם מה אירע בלשון עד מוצאי היום.
 <strong>אמר ר' נחום בר פפא משום ר' אלעזר הקפר: בראשונה היו קושרין לשון של זהורית על פתח אולם מבפנים, וכיון שהגיע שעיר למדבר</strong> מיד <strong>היה מלבין, וידעו שנעשית מצותו.</strong> ורמז לענין זה של קשירת לשון הזהורית — <strong>שנאמר: "אם יהיו חטאיכם כשנים כשלג ילבינו</strong> אם יאדימו כתולע כצמר יהיו
 <big>ד</big> נאמר במשנה כי <strong>לא היה</strong> השעיר <strong>מגיע למחצית ההר</strong> עד שהיה נעשה אברים אברים. <strong>איבעיא להו</strong> <small>[נשאלה להם</small> ללומדים<small>]</small> שאלה זו: <strong>אותן אברים מה הן בהנאה?</strong> האם מותר ליהנות מהם או שמא אסורין הן? נחלקו בכך <strong>רב ושמואל. חד</strong> <small>[אחד]</small> מהם <strong>אמר: מותרין</strong> בהנא, <strong>וחד</strong> <small>[ואחד]</small> מהם <strong>אמר: אסורין.</strong>
 ומסבירים טעמיהם: <strong>מאן</strong> <small>[מי]</small> ש<strong>אמר מותרין</strong> הן בהנאה,
## דף סז:
 ראייתו היא ממה <strong>דכתיב</strong> <small>[שנאמר]:</small> <strong>"במדבר"</strong> (ויקרא טז, כב), כלומר: הפקר לכול כמו המדבר. <strong>ומאן</strong> <small>[ומי]</small> ש<strong>אמר</strong> ש<strong>אסורין</strong> הן, הוא משום <strong>דכתיב</strong> <small>[שנאמר]:</small> <strong>"גזרה"</strong> (ויקרא טז, כב), משמע: חומרה ואיסור יש בדבר.
 ושואלים: <strong>ומאן</strong> <small>[ומי]</small> ש<strong>אמר אסורין, האי</strong> <small>[</small>כתוב <small>זה]</small> <strong>"מדבר" מאי עביד ליה</strong> <small>[מה עושה הוא בו],</small> מה הוא למד ממנו? ומשיבים: <strong>מיבעי ליה לכדתניא</strong> <small>[דרוש הוא לו לכפי ששנינו</small> בברייתא<small>]:</small> נאמר בענין השעיר המשתלח שלש פעמים <strong>"המדברה"</strong> (ויקרא טז, י) <strong>"המדברה"</strong> (ויקרא טז, כא) <strong>"במדבר"</strong> (ויקרא טז, כב), ודבר זה בא <strong>לרבות</strong> את <strong>נוב וגבעון,</strong> ו<strong>שילה</strong> בתקופה שהיו מקריבים בהם קרבנות, <strong>ובית עולמים</strong> שמצוה זו נוהגת בכולם.
 ושואלים: <strong>ואידך</strong> <small>[והאחר]</small> <strong>האי</strong> <small>[</small>מילה <small>זו]</small> <strong>"גזרה" מאי עביד ליה</strong> <small>[מה עושה הוא בה]?</small> ומשיבים: <strong>מיבעי ליה לכדתניא</strong> <small>[דרוש הוא לו לכפי ששנינו</small> בברייתא<small>]:</small> <strong>"גזירה" — אין גזירה אלא חתוכה.</strong> כלומר: שצריך להשליכו במקום שהוא מחותך על ידי סלעים זקופים ובולטים. <strong>דבר אחר: אין גזרה אלא דבר המתגזר ויורד,</strong> שהוא
 השעיר שמתגזר לאיברים איברים. <strong>דבר אחר: "גזרה" שמא תאמר מעשה</strong> של <strong>תהו הוא,</strong> וכי איזו קדושה וכפרה יש בשילוח השעיר לעזאזל ובדחייתו מן הצוק? <strong>תלמוד לומר: "אני ה'"</strong> (ויקרא יח, ה), כלומר: <strong>אני ה' גזרתיו, ואין לך רשות להרהר בהן.</strong> עד כאן עסקו בבירור המחלוקת.
 ולסיכומה <strong>אמר רבא: מסתברא</strong> <small>[מסתבר]</small> <strong>כ</strong>שיטת <strong>מאן</strong> <small>[מי]</small> ש<strong>אמר</strong> שאיברים אלה <strong>מותרין,</strong> כי <strong>לא אמרה תורה</strong> "ו <strong>שלח</strong> את השעיר" <strong>לתקלה,</strong> שאם אמרה התורה סתם לשלח, הרי שמכאן והלאה אינם באחריותו ומסתבר שאין בהם איסור, שתיגרם על ידי כך אפשרות של תקלה.
 <big>א</big> <strong>תנו רבנן</strong> <small>[שנו חכמים]:</small> <strong>"עזאזל"</strong> משמע — <strong>שיהא</strong> המקום <strong>עז וקשה. יכול</strong> ישלחנו במקום <strong>ישוב — תלמוד לומר: "במדבר", ומנין</strong> שעושים זאת <strong>בצוק</strong> (בסלע) — <strong>תלמוד לומר: "גזרה"</strong> כלומר דבר הגוזר וחותך, כמו צוק. <strong>תניא אידך</strong> <small>[שנויה</small> ברייתא <small>אחרת]</small> באותו נושא: <strong>"עזאזל" — קשה שבהרים, וכן הוא אומר: "ואת אילי הארץ לקח"</strong> (יחזקאל יז, יג) שעזאזל נדרש כמו "עזז-אל" לשון קושי ותוקף.
 <strong>תנא דבי</strong> <small>[שנה</small> החכם <small>מבית</small> מדרשו<small>]</small> של <strong>ר' ישמעאל: "עזאזל"</strong> נקרא כן מפני שהוא <strong>מכפר על מעשה עוזא ועזאל,</strong> שהם שמות בני האלהים שחטאו בבנות האדם, והחטיאו את העולם בדור המבול.
 בנושא זה מביאים עוד ברייתא: <strong>תנו רבנן, "את משפטי תעשו</strong> ואת חוקותי תשמרו ללכת בהם אני ה' אלהיכם<strong>"</strong> (ויקרא יח, ד), "משפטי" אלה <strong>דברים שאלמלא נכתבו דין הוא שיכתבו</strong> מפני שהדעת מחייבת אותם, <strong>ואלו הן: עבודה זרה, וגלוי עריות, ושפיכות דמים, וגזל, וברכת</strong> (קללת) <strong>השם.</strong>
 אבל <strong>"ואת חקתי תשמרו"</strong> (ויקרא יח, ד) — אלו <strong>דברים שהשטן</strong> ואומות העולם <strong>משיב</strong>ים <strong>עליהן</strong> משום שאין להם טעם מובן, <strong>ואלו הן:</strong> איסור <strong>אכילת חזיר, ולבישת שעטנז,</strong> ומצות <strong>חליצת יבמה, וטהרת מצורע, ושעיר המשתלח. ושמא תאמר</strong> אלה שאין להם טעם ו<strong>מעשה תוהו הם — תלמוד לומר: "אני ה'"</strong> (ויקרא יח, ד), לומר: <strong>אני ה' חקקתיו, ואין לך רשות להרהר בהן</strong> לערער עליהן.
 <big>ב</big> במשנה נחלקו תנאים <strong>אימתי מטמא</strong> המשלח את השעיר את ה<strong>בגדים</strong> שלו. <strong>תנו רבנן</strong> <small>[שנו חכמים]</small> בברייתא: <strong>המשלח</strong> עצמו <strong>מטמא בגדים ואין השולח את המשלח</strong> כגון המלוים אותו <strong>מטמא בגדים.</strong>
 <strong>יכול משיצא חוץ לחומת עזרה</strong> מיד יטמא — <strong>תלמוד לומר: "המשלח",</strong> שאינו מטמא עד שיהא משלחו בכיוון היעד. ומצד אחר <strong>אי</strong> <small>[אם]</small> אומר אתה <strong>"המשלח" — יכול עד שיגיע לצוק</strong> לא יטמא — <strong>תלמוד לומר: "והמשלח",</strong> האות "ו" באה לרבות. <strong>הא כיצד:</strong> אינו מטמא בגדים אלא <strong>משיצא חוץ לחומת ירושלים.</strong> אלו <strong>דברי ר' יהודה,</strong> ואילו
 <strong>ר' יוסי אומר:</strong> נאמר <strong>"</strong>והמשלח את השעיר <strong>לעזאזל וכבס"</strong> (ויקרא יח, כה) משמע: עד שיגיע לעזאזל, ש<strong>עד שהגיע לצוק</strong> אינו מטמא. <strong>ר' שמעון אומר:</strong> אינו מטמא בגדים אלא בשעת דחיפתו מן הצוק, שהרי נאמר: <strong>"והמשלח את השעיר לעזאזל יכבס בגדיו"</strong> (ויקרא טז, כו) ללמד ש<strong>זורקו בבת ראש</strong> (בבת אחת) ואז <strong>מטמא בגדים,</strong> שזו היא מצות שילוחו, ורק לאחריה מטמא.
 <big>ג משנה</big> לאחר שמסר הכהן הגדול את השעיר המשתלח ביד מי שמשלחו <strong>בא לו</strong> הכהן הגדול <strong>אצל פר ושעיר הנשרפין, קרען</strong> ואין צריך לחותכן ולנתחן, <strong>והוציא את אימוריהן</strong> (החלקים העולים להקרב למזבח) <strong>נתנן במגיס</strong> (קערה גדולה) <strong>והקטירן על גבי המזבח.</strong>
 <strong>קלען</strong> צרפן וקשרם, את הפר והשעיר, כעין <strong>מקלעות</strong> (כגוש אחד), כשהם מונחים כך על שני מוטות הנישאים ביד ארבעה בני אדם <strong>והוציאן לבית השריפה</strong> שהיה מחוץ לירושלים. <strong>ומאימתי מטמאין</strong> הפר והשעיר הללו <strong>בגדים</strong> של הנושאים אותם ככתוב: "והשורף אותם יכבס בגדיו" (ויקרא טז, כח) — <strong>משיצאו חוץ לחומת העזרה. ר' שמעון אומר:</strong> לא כן, אלא בשעה שנשרפים ממש, ש<strong>משיצית האור ברובן</strong> הרי הם מטמאים.
 <big>ד גמרא</big> נאמר במשנה שלאחר שהוציא את איבריהם נתנם לאיברים במגיס והקטירן. ותוהים: <strong>"והקטירן" סלקא דעתך</strong> <small>[עולה על דעתך</small> לומר<small>]?</small> שהרי אינו מקטירן מיד וצריך לעשות תחילה עבודות אחרות, <strong>אלא אימא</strong> <small>[אמור]</small> שמניחם במגיס על מנת <strong>להקטירן</strong> מאוחר יותר <strong>על גבי</strong> ה<strong>מזבח.</strong>
 <big>ה</big> נאמר במשנה שלפני הוצאת הפר והשעיר לשריפה <strong>"קלען במקלעות". אמר ר' יוחנן:</strong> שהיה עושה אותם <strong>כמין קליעה</strong> שחלקיה מחוברים זה לזה. <strong>תנא</strong> <small>[שנה</small> החכם<small>]:</small> <strong>לא היה מנתחן</strong> את הפר והשעיר כ<strong>ניתוח בשר עולה</strong> שמפשיטים את העור ומנתחים את כל הבהמה לנתחיה, אלא חותך <strong>עור על גבי בשר</strong> ולא היה מפשיטם. ושואלים: <strong>מנא הני מילי</strong> <small>[מנין דברים אלה]?</small> <strong>דתניא</strong> <small>[ששנויה</small> ברייתא<small>]:</small> <strong>רבי אומר: נאמר כאן</strong> בפר ושעיר אלה <strong>'עור ובשר ופרש'</strong> (ויקרא טז, כז) <strong>ונאמר להלן</strong> בפרי חטאת הנשרפים <strong>'עור ובשר ופרש'</strong> (ויקרא ד, יא),
## דף סח.
 <strong>מה להלן, על ידי ניתוח ולא על ידי הפשט — אף כאן, על ידי ניתוח ולא על ידי הפשט.</strong>
 ושואלים: <strong>והתם</strong> <small>[ושם]</small> בפרים הנשרפים <strong>מנא לן</strong> <small>[מניין לנו]</small> שהיה ניתוח בלא הפשט? ומשיבים: <strong>דתניא</strong> <small>[ש</small>כן <small>שנינו</small> בברייתא<small>]:</small> "ואת עור הפר ואת כל בשרו על ראשו ועל כרעיו <strong>וקרבו ופרשו והוציא</strong> את כל הפר אל מחוץ למחנה אל מקום טהור אל שפך הדשן ושרף אותו" (ויקרא ד, יא-יב) — <strong>מלמד שמוציאו שלם. יכול ישרפנו שלם</strong> כמו שהוא? <strong>נאמר כאן "ראשו וכרעיו" ונאמר להלן</strong> בקרבן העולה <strong>"ראש וכרעים", מה להלן</strong> בעולה <strong>על ידי ניתוח</strong> כמפורש בכתוב, <strong>אף כאן על ידי ניתוח.</strong>
 ויש להקשות: <strong>אי</strong> <small>[או]</small> <strong>מה להלן</strong> בעולה הניתוח הוא <strong>על ידי הפשט, אף כאן על ידי הפשט,</strong> שצריך להפשיט את עור הבהמות קודם שריפתם, <strong>תלמוד לומר: "וקרבו ופרשו".</strong> ושואלים: <strong>מאי תלמודא</strong> <small>[מה הלימוד</small> בכך<small>],</small> כיצד נובע מן המילים "וקרבו ופרשו" שיש להקריבו כמות שהוא? <strong>אמר רב פפא:</strong> יש כאן כעין היקש, <strong>כשם שפרשו בקרבו</strong> ואין מוציאים אותו, <strong>כך בשרו בעורו</strong> ואין מוציאים את העור לבדו.
 <big>א</big> שנינו במשנה שנחלקו תנאים <strong>מאימתי מטמאין</strong> שורפי הפר והשעיר את ה<strong>בגדים. תנו רבנן</strong> <small>[שנו חכמים]:</small> נאמר: <strong>"</strong>ואת פר החטאת ואת שעיר החטאת אשר הובא את דמם לכפר בקודש <strong>יוציא אל מחוץ למחנה ושרפו"</strong> (ויקרא טז, כז).
 ויש לתמוה: <strong>להלן</strong> בדין שאר פרים הנשרפים <strong>אתה נותן להם שלש מחנות</strong> ששורפים את הפרים מחוץ למחנה ישראל (או חוץ לירושלים במקום המקדש), <strong>וכאן אתה נותן להם</strong> רק <strong>מחנה אחת,</strong> שמיד בצאתם ממחנה שכינה (העזרה) ישרפום? דבר זה אינו מתקבל על הדעת! אלא <strong>אם כן למה נאמר "מחוץ למחנה",</strong> אין הכוונה שיוצאים רק ממחנה אחד, אלא <strong>לומר לך: כיון שיצא לחוץ למחנה אחת</strong> — מיד <strong>מטמאים בגדים.</strong>
 ושואלים: <strong>והתם מנא לן</strong> <small>[ושם</small> בשאר פרים הנשרפים <small>מניין לנו]</small> שמוציאו חוץ לשלוש מחנות? ומסבירים: <strong>דתניא</strong> <small>[ש</small>כן <small>שנינו</small> בברייתא<small>]:</small> נאמר בפר חטאת הכהן הגדול: <strong>"והוציא את כל הפר</strong> אל מחוץ למחנה... ושרף אותו...<strong>"</strong> (ויקרא ד, יב), וכוונתו: שיוציאנו <strong>חוץ לשלש מחנות.</strong>
 <strong>אתה אומר</strong> שמוציאו <strong>חוץ לשלש מחנות, או אינו אלא חוץ למחנה אחת</strong> בלבד? <strong>כשהוא אומר בפר</strong> החטאת שמביאים על חטא <strong>העדה: "</strong>והוציא את הפר <strong>אל מחוץ למחנה"</strong> (ויקרא ד, כא), <strong>שאין תלמוד לומר</strong> ללמד במילים אלה לגוף ההלכה, <strong>שהרי</strong> לגופה <strong>כבר נאמר: "ושרף אתו כאשר שרף את הפר הראשון"</strong> (ויקרא ד, כא) ויודעים אנו כבר שכל דיני פר הכהן גם בפר העדה. <strong>ומה תלמוד לומר "אל מחוץ למחנה"</strong> שנאמר שנית — <strong>ליתן לו מחנה שניה,</strong> שמוציאים אותו לא רק חוץ למחנה שכינה (תחום המקדש) אלא אף חוץ למחנה נוסף.
 <strong>וכשהוא אומר "מחוץ למחנה"</strong> (ויקרא ו, ד) בהוצאת ה<strong>דשן</strong> שגם שם <strong>אין תלמוד לומר</strong> ממילים אלה הלכה למעשה, <strong>שהרי כבר נאמר</strong> בפר הכהן: "והוציא את כל הפר אל מחוץ למחנה אל מקום טהור <strong>אל שפך הדשן</strong> ושרף אותו על עצים באש על שפך הדשן ישרף" (ויקרא ד, יב), אלא באה חזרה זאת על המילים "מחוץ למחנה" ללמד: <strong>תן לו מחנה שלישית</strong> שמוציאים אותם אף מחוץ למחנה ישראל. ואם כן למדנו שחטאות הפנימיות נשרפות מחוץ לשלש מחנות, ומה שנאמר בפר ושעיר של יום הכיפורים "מחוץ למחנה" בא ללמד שמיד כשמוציאו חוץ למחנה שכינה (מחומת העזרה), הריהו מטמא בגדים.
 ושואלים: <strong>ור' שמעון</strong> הסבור שאין מטמאים אלא מחוץ לשלשה מחנות, <strong>האי</strong> <small>[</small>כתוב <small>זה]</small> <strong>"מחוץ למחנה" מאי עביד ליה</strong> <small>[מה עושה הוא בו],</small> מה למד הוא ממנו? ומשיבים: <strong>מיבעי ליה</strong> <small>[צריך הוא לו]</small> <strong>לכדתניא</strong> <small>[לכפי ששנינו</small> בברייתא<small>]:</small> <strong>ר' אליעזר אומר: נאמר כאן</strong> בפר יום הכיפורים <strong>"מחוץ למחנה" ונאמר להלן</strong> בפרה אדומה <strong>"מחוץ למחנה"</strong> (במדבר יט, ג), <strong>מה כאן</strong> מקום שריפתה <strong>חוץ לשלש מחנות — אף להלן</strong> בפרה, שריפתה <strong>חוץ לשלש מחנות. ומה להלן</strong> מדובר <strong>במזרחה של ירושלים,</strong> שהרי צריכה להיות שריפת הפרה "אל פני אהל מועד" — מול פתח המקדש, מזרחה לו, <strong>אף כאן</strong> פר ושעיר של יום הכיפורים שריפתם <strong>במזרחה של ירושלים.</strong>
 ושואלים: <strong>ורבנן</strong> <small>[</small>ולדעת <small>חכמים]</small> <strong>היכא שריף להו</strong> <small>[היכן שורפים אותם]?</small> ומשיבים: <strong>כדתניא</strong> <small>[כפי ששנינו</small> במפורש בברייתא<small>]:</small> <strong>היכן נשרפין?</strong>
## דף סח:
 <strong>לצפונה של ירושלים, וחוץ לשלש מחנות. ר' יוסי אומר: אבית</strong> <small>[בבית]</small> <strong>הדשן נשרפין.</strong>
 <strong>אמר רבא: מאן</strong> <small>[מי הוא]</small> <strong>תנא</strong> זה <strong>דפליג עליה</strong> <small>[החולק עליו]</small> על <strong>ר' יוסי</strong> בענין זה — <strong>ר' אליעזר בן יעקב הוא. דתניא</strong> <small>[ש</small>כן <small>שנינו</small> בברייתא<small>]</small> המפרשת את מחלוקתם: נאמר: <strong>"אל שפך הדשן ישרף"</strong> (ויקרא ד, יב), כוונתו: <strong>שיהא לשם</strong> באותו מקום כבר <strong>דשן, ר' אליעזר בן יעקב אומר: שיהא מקומו משופך</strong> (משופע) שיוכל הדשן להשפך. וסבר רבא שתנא קמא שהוא ר' יוסי מצריך שבמקום שריפת הפרים יהא כבר דשן, ור' אליעזר בן יעקב אינו מקפיד בכך.
 <strong>אמר ליה</strong> <small>[לו]</small> <strong>אביי:</strong> מכאן אין ראיה, <strong>ודילמא</strong> <small>[ושמא]</small> <strong>במקומו משופך הוא דפליגי</strong> <small>[שנחלקו],</small> שגם ר' אליעזר בן יעקב מסכים שצריך שיהא שם דשן מלכתחילה, אלא שהוא מוסיף תנאי אחר שיהא המקום משופע, ואין איפוא הוכחה לדברי רבא.
 <strong>תנו רבנן</strong> <small>[שנו חכמים]:</small> נאמר: <strong>"והשרף</strong> אותם יכבס בגדיו<strong>"</strong> (ויקרא טז, כח), להדגיש, כי <strong>השורף</strong> בלבד הוא <strong>מטמא בגדים ולא המצית</strong> (המדליק) <strong>את האור ולא המסדר את המערכה</strong> של העצים קודם השריפה. <strong>ואי זהו השורף — זה המסייע בשעת שריפה</strong> ממש.
 <strong>יכול אף משנעשו</strong> פרים אלה <strong>אפר</strong> יהיו <strong>מטמאין בגדים — תלמוד לומר: "אתם"</strong> למעט: <strong>אותם</strong> — כשהן בשלימותן <strong>מטמאין בגדים, ולא משנעשו אפר מטמאין בגדים. ר' אלעזר בר' שמעון אומר: הפר מטמא</strong> כל עוד לא נשרף, אולם מש<strong>ניתך הבשר — אינו מטמא בגדים.</strong>
 ושואלים: <strong>מאי בינייהו</strong> <small>[מה ביניהם],</small> מה ההבדל בין שיטת התנא הראשון לשיטת ר' אלעזר בר' שמעון? ומשיבים: <strong>איכא בינייהו דשויה חרוכא</strong> <small>[יש ביניהם הבדל שחרך אותם]</small> וכבר בטלה צורת הפר אבל עדיין לא נעשו אפר ממש, שלר' אלעזר בר' שמעון כבר בכך אינו מטמא.
 <big>א משנה</big> <strong>אמרו לו לכהן גדול: הגיע שעיר למדבר. ומניין היו יודעין</strong> בבית המקדש <strong>שהגיע שעיר למדבר? דירכאות</strong> (במות מוגבהות) <strong>היו עושין</strong> בכל הדרך ועומדים עליהן אנשים <strong>ומניפין בסודרין</strong> לאותת זה לזה כאשר הגיע השעיר. ולכן <strong>יודעין</strong> היו מיד כ<strong>שהגיע השעיר למדבר.</strong>
 <strong>אמר ר' יהודה:</strong> לשם מה דרושות דירכאות אלה? <strong>הלא סימן גדול היה להם: מירושלים ועד בית חדודו</strong> ששם תחילת המדבר, ושם מתקיימת כבר מצות שילוח, הוא מהלך <strong>שלשה מילין,</strong> וכיון שהיו יקירי ירושלים <strong>הולכין מיל</strong> ללוות המשלח <strong>וחוזרין מיל, ושוהין כדי מיל — יודעין</strong> שכבר <strong>הגיע שעיר למדבר</strong> ואין צורך בסימנים מיוחדים.
 <strong>ר' ישמעאל אומר: והלא סימן אחר היה להם: לשון של זהורית היה קשור על פתחו של היכל, וכשהגיע</strong> ה<strong>שעיר למדבר</strong> והתקיימה המצוה <strong>היה הלשון מלבין, שנאמר: "אם יהיו חטאיכם כשנים כשלג ילבינו"</strong> (ישעיה א, יח).
 <big>ב גמרא</big> <strong>אמר אביי: שמע מינה</strong> <small>[למד מכאן]</small> כי <strong>בית חדודו במדבר קיימא</strong> <small>[היא מצויה],</small> <strong>והא קא משמע לן</strong> <small>[ו</small>דבר <small>זה השמיע לנו]</small> בכך: <strong>דקסבר</strong> <small>[שסבור]</small> <strong>ר' יהודה: כיון שהגיע שעיר למדבר</strong> אף לפני שנדחה מן הצוק כבר <strong>נעשית מצותו</strong> בעיקרה ואין צורך להמתין עוד.
 
 <big>א משנה</big> <strong>בא לו כהן גדול לקרות</strong> את הפרשה, <strong>אם רצה לקרות בבגדי בוץ</strong> (פשתן) שהשתמש בהם בעבודה — <strong>קורא, ואם לאו</strong> — רשאי להיות <strong>קורא באצטלית</strong> (חלוק) <strong>לבן משלו,</strong> שאינו מבגדי הקודש.
 <strong>חזן</strong> (שמש) <strong>הכנסת נוטל ספר תורה, ונותנו לראש הכנסת</strong> הממונה על בית הכנסת שבהר הבית, <strong>וראש הכנסת נותנו לסגן</strong> הכהנים, <strong>והסגן נותנו לכהן גדול, וכהן גדול עומד ומקבל</strong> את הספר מידו, <strong>וקורא</strong> בספר פרשת <strong>אחרי מות</strong> ופרשת <strong>"אך בעשור"</strong> (שבפרשת אמור) <strong>וגולל</strong> את <strong>ספר</strong> ה<strong>תורה</strong> ולאחר מכן הריהו <strong>מניחו בחיקו ואומר: יותר ממה שקראתי לפניכם כתוב כאן.</strong> פרשת <strong>"ובעשור"</strong> (במדבר כט, ז) <strong>שבחומש הפקודים</strong> (ספר "במדבר"), <strong>קורא על פה.</strong>
 <strong>ומברך עליה</strong> לאחר הקריאה <strong>שמונה ברכות:</strong> ברכה על <strong>התורה</strong> ("אשר נתן לנו תורת אמת וכו'"), <strong>ועל העבודה</strong> ("רצה בעמך ישראל ותרצה העבודה בדביר ביתך... שאותך לבדך ביראה נעבוד"), <strong>ועל ההודאה</strong> ("מודים אנחנו לך וכו'") <strong>ועל מחילת העון</strong> (מחול לעוונותינו ביום הכיפורים הזה וכו'"), וברכה <strong>על המקדש בפני עצמו</strong> (וחותם: "ברוך שבחר במקדש"), וברכה <strong>על ישראל בפני עצמן</strong> (וחותם: "ברוך שבחר בישראל"), וברכה <strong>על ירושלים בפני עצמה,</strong> וברכה <strong>על הכהנים בפני עצמן</strong> (וחותם: "ברוך שבחר בכהנים"), וברכה נוספת <strong>על שאר התפלה.</strong>
 ומעירים: <strong>הרואה כהן גדול כשהוא קורא — אינו רואה פר ושעיר הנשרפין, והרואה פר ושעיר הנשרפין — אינו רואה כהן גדול כשהוא קורא.</strong> ומוסיפים <strong>ולא מפני שאינו רשאי</strong> לראות שניהם כאחד, <strong>אלא שהיתה דרך רחוקה</strong> ביניהם, <strong>ומלאכת שניהן שוה כאחת</strong> שהיו נעשים באותו זמן.
 <big>ב גמרא</big> <strong>מדקתני</strong> <small>[ממה ששנה]</small> שאם רצה הכהן קורא <strong>באצטלית</strong> (חלוק) <strong>לבן משלו, מכלל</strong> הדבר למד אתה ש<strong>קריאה לאו עבודה</strong> מעבודות הקודש <strong>היא,</strong> ולכן רשאי לעשותה שלא בבגדי כהונה.
 <strong>וקתני</strong> <small>[ושנינו]</small> לאחר מכן: <strong>אם רצה</strong> הכהן <strong>לקרות בבגדי בוץ</strong> שהם בגדי קודש — <strong>קורא,</strong> הרי <strong>שמעת מינה</strong> <small>[לומד אתה מכאן]</small> כי <strong>בגדי כהונה ניתנו ליהנות בהן,</strong> שמותר לכהנים ליהנות מלבישת בגדי הכהונה גם שלא בשעת העבודה. ובכך תיפתר בעיה שעסקנו בה בכמה מקומות! ודוחים: מכאן אין להביא ראיה, <strong>דילמא שאני</strong> <small>[שמא שונה]</small> ה<strong>קריאה</strong> בתורה של <strong>צורך עבודה היא</strong> ולכן מותר לעשותה אף בבגדי כהונה, אף שאינה עבודה גמורה.
 <strong>דאיבעיא לן</strong> <small>[כי נשאלה לנו]</small> שאלה זו: האם <strong>בגדי כהונה ניתנו ליהנות בהן, או לא ניתנו ליהנות בהן.</strong>
 ומנסים להביא ראיה, <strong>תא שמע</strong> <small>[בוא ושמע]</small> ראיה מן המשנה: שנינו כי הכהנים <strong>לא היו ישנים בבגדי קודש,</strong> מפני חשש הפחה. ונדייק מכאן: <strong>שינה הוא דלא</strong> <small>[שלא]</small> שאסור להם, <strong>הא מיכל</strong> <small>[אבל לאכול] —</small> <strong>אכלי</strong> <small>[אוכלים],</small> שמותר להם לאכול בבגדי קודש, ומשמע שבגדי הכהונה מותרים בהנאה! ודוחים: אין מכאן ראיה <strong>דילמא שאני</strong> <small>[שמא שונה]</small> <strong>אכילה</strong> ש<strong>צורך עבודה היא,</strong> כי אף באכילת הקדשים יש מצות עבודה, וכמו שדרשו על הכתוב: <strong>"ואכלו אתם אשר כפר בהם"</strong> (שמות כט, לג) — <strong>מלמד שהכהנים אוכלים ובעלים מתכפרין</strong> על ידי אכילת הכהנים.
 מדיוק זה אי אפשר איפוא ללמוד, אבל מנסים לדייק באופן אחר: <strong>שינה הוא דלא</strong> <small>[שאין]</small> ישנים בבגדי כהונה, <strong>הא הלוכי מהלכי</strong> <small>[אבל ללכת מהלכים</small> בהם<small>],</small> משמע שמותר ליהנות בבגדי כהונה! ודוחים: <strong>בדין הוא דהלוכי נמי לא</strong> <small>[מצד הדין</small> היה ראוי <small>ש</small>גם <small>להלך</small> בבגדי כהונה <small>לא</small> יתירו<small>]</small>
## דף סט.
 <strong>וסיפא איצטריכא ליה</strong> <small>[וסופה</small> של המשנה <small>הוצרך לו]</small> שנאמר בה: <strong>פושטין ומקפלין ומניחין תחת ראשיהם,</strong> ולכן הדגיש שאין ישנים בהם.
 שואלים: נאמר ש<strong>מניחין אותן תחת ראשיהן,</strong> הרי <strong>שמעת מינה</strong> <small>[לומד אתה מכאן]</small> במפורש ש<strong>בגדי כהונה ניתנו ליהנות בהן! אמר רב פפא: לא תימא</strong> <small>[אל תאמר</small> ותבין<small>]</small> <strong>תחת ראשיהן</strong> ממש, <strong>אלא אימא</strong> <small>[אמור]</small> שנותנים אותם <strong>כנגד</strong> <small>[ליד]</small> <strong>ראשיהן. אמר רב משרשיא: שמעת מינה</strong> <small>[לומד אתה מכאן]</small> כי אם אדם ישן ומניח <strong>תפילין מן הצד — שפיר דמי</strong> <small>[ראוי הדבר]</small> ואין לחשוש שמא תוך שנתו יתהפך וישכב עליהם.
 ומעירים: <strong>הכי נמי מסתברא</strong> <small>[כך גם כן מסתבר]</small> ש<strong>כנגד ראשיהן</strong> הוא ולא תחת ראשיהם ממש, <strong>דאי סלקא דעתך</strong> <small>[שאם יעלה על דעתך</small> לומר<small>]</small> <strong>תחת ראשיהן</strong> ממש, <strong>ותיפוק לי</strong> <small>[ותצא לי]</small> שאסור הדבר מטעם אחר — <strong>משום כלאים. דהא איכא</strong> <small>[שהרי יש]</small> בין הבגדים <strong>אבנט,</strong> ואבנט היה עשוי כלאים. <strong>ונהי נמי</strong> <small>[ואם אמנם גם כן]</small> בגדי כהונה <strong>ניתנו ליהנות בהן</strong> — הרי מכל מקום יש איסור אחר בכך, שכן <strong>הא מתהני</strong> <small>[הרי נהנה]</small> <strong>מכלאים!</strong>
 ושואלים: <strong>הניחא למאן דאמר</strong> <small>[זה נוח ל</small>שיטת <small>מי שאמר]:</small> <strong>אבנטו של כהן גדול</strong> ביום הכיפורים <strong>זה הוא אבנטו של כהן הדיוט,</strong> וכשם שאבנטו של כהן הדיוט לא של כלאים הוא, כך של גם של הכהן הגדול ביום הכיפורים. <strong>אלא למאן דאמר</strong> <small>[</small>לדעת <small>מי שאמר]</small> כי <strong>אבנטו של כהן גדול</strong> ביום הכיפורים <strong>לא זה הוא אבנטו של כהן הדיוט,</strong> אלא עשוי כלאים, אם כן <strong>מאי איכא למימר</strong> <small>[מה יש לומר]</small> והרי נהנה הוא מכלאים!
 <strong>וכי תימא</strong> <small>[ואם תאמר]</small> כנגד טענה זו: כי <strong>כלאים בלבישה והעלאה — הוא</strong> ש<strong>אסור,</strong> אבל <strong>בהצעה שרי</strong> <small>[</small>להציע אותם תחתיו <small>מותר]</small> שלא נאמר בכתוב שאסור הדבר, <strong>והתניא</strong> <small>[והרי שנינו</small> בברייתא<small>]:</small> נאמר בכלאים: <strong>"</strong>ובגד כלאים שעטנז <strong>לא יעלה עליך"</strong> (ויקרא יט, יט), משמע: <strong>אבל אתה מותר להציעו תחתיך.</strong> אולם זה מדין תורה, <strong>אבל אמרו חכמים: אסור לעשות כן, שמא תיכרך נימא</strong> (חוט) <strong>אחת</strong> מן הכלאים <strong>על בשרו,</strong> ונמצא עובר משום לבישה והעלאה.
 <strong>וכי תימא</strong> <small>[ואם תאמר]</small> <strong>דמפסיק ליה מידי ביני ביני</strong> <small>[שמפסיק,</small> מניח, <small>דבר ביניהם,</small> באמצע<small>],</small> שמניח בגד אחר בין הכלאים ובין גופו — אולם <strong>האמר</strong> <small>[הרי אמר]</small> <strong>ר' שמעון בן פזי, אמר ר' יהושע בן לוי אמר רבי משום קהלא קדישא</strong> <small>[בשם הקהל הקדוש]</small> <strong>שבירושלים: אפילו עשר מצעות זו על גב זו וכלאים תחתיהן — אסור לישון עליהן,</strong> שלא חילקו חכמים בגזירתם. <strong>אלא לאו שמע מינה</strong> <small>[אם לא תלמד מכאן]</small> שהכוונה היא <strong>כנגד ראשיהן</strong> — ואפילו מפני איסור כלאים. ומסכמים: אכן, <strong>שמע מינה</strong> <small>[למד מכאן].</small>
 <strong>רב אשי אמר: לעולם</strong> יכול אתה לפרש שמדובר שמניחין את הבגדים <strong>תחת ראשיהן</strong> ממש, ומה ששאלת <strong>והא קא מתהני</strong> <small>[והרי הוא נהנה</small> בכך<small>]</small> <strong>מכלאים,</strong> יש להשיב: <strong>בגדי כהונה</strong> כלומר אבנטו של הכהן <strong>קשין הן,</strong> ובגד קשה אין בו משום כלאים. <strong>כי הא</strong> <small>[כמו זה]</small> ש<strong>אמר רב הונא</strong> בנו של <strong>ר' יהושע: האי נמטא גמדא דנרש</strong> <small>[אותו לבד קשה</small> של כלאים שמייצרים בעיר <small>נרש]</small> — <strong>שריא</strong> <small>[מותר],</small> שדבר קשה אין בו הנאת לבישה, ומטעם זה אף מותר להניח את האבנט שהוא עשוי מחומר קשה, תחת ראשו. ומכל מקום לא למדנו מכאן דבר ברור לענין שאלתנו אם מותר ליהנות מבגדי כהונה שלא לצורך העבודה.
 ומביאים ראיה אחרת, <strong>תא שמע</strong> <small>[בוא ושמע]</small> ששנינו: <strong>בגדי כהונה, היוצא בהן למדינה</strong> כלומר מחוץ לתחום המקדש — <strong>אסור, ובמקדש בין בשעת עבודה בין שלא בשעת עבודה — מותר, מפני שבגדי כהונה ניתנו ליהנות בהן,</strong> והרי לנו תשובה מפורשת לבעיה זו, ומסכמים: אכן, <strong>שמע מינה</strong> <small>[למד מכאן]</small> שכן הוא.
 <big>א</big> כיון שלמדנו הלכה מן הברייתא שואלים: <strong>ובמדינה לא</strong> התירו ללבוש בגדי כהונה כלל? <strong>והתניא</strong> <small>[והרי שנינו</small> בברייתא<small>]</small> בביאור מגילת תענית, שנאמר בה: <strong>בעשרים וחמשה בטבת — יום הר גרזים הוא,</strong> וקבעו אותו יום שמחה ש<strong>לא</strong> <small>[שלא]</small> <strong>למספד</strong> <small>[להספיד</small> בו את המתים<small>],</small> משום שאירעה בו תשועה לישראל. ומה היה המעשה?
 — <strong>יום שבקשו כותיים</strong> (שומרונים) <strong>את בית אלהינו מאלכסנדרוס מוקדון להחריבו, ונתנו להם,</strong> כלומר: נתן להם רשות להחריבו. <strong>באו והודיעו את</strong> הכהן הגדול <strong>שמעון הצדיק. מה עשה? לבש בגדי כהונה, ונתעטף בבגדי כהונה, ומיקירי</strong> (חשובי) <strong>ישראל עמו, ואבוקות של אור בידיהן. וכל הלילה הללו</strong> נציגי ישראל <strong>הולכים מצד זה, והללו</strong> צבא אלכסנדר <strong>הולכים מצד זה, עד שעלה עמוד השחר</strong> וראו אלה את אלה.
 <strong>כיון שעלה עמוד השחר אמר להם</strong> אלכסנדר לכותיים: <strong>מי הללו</strong> שבאים לקראתנו? <strong>אמרו לו:</strong> אלה הם <strong>יהודים שמרדו בך. כיון שהגיע לאנטיפטרס זרחה חמה ופגעו</strong> (פגשו) <strong>זה בזה</strong> שני המחנות. <strong>כיון שראה</strong> אלכסנדר את <strong>שמעון הצדיק — ירד ממרכבתו והשתחוה לפניו. אמרו לו</strong> מלוויו: <strong>מלך גדול כמותך ישתחוה ליהודי זה?! אמר להם:</strong> יפה עושה אני, כי <strong>דמות דיוקנו של זה מנצחת לפני בבית מלחמתי,</strong> שכאשר אני נלחם רואה אני מעין דמות זו הולכת לפני כסימן של ניצחון, ומכאן אני למד שיש בו קדושה עליונה.
 <strong>אמר להם</strong> לשלוחי ישראל: <strong>למה באתם? אמרו</strong> לו: <strong>אפשר בית שמתפללים בו עליך ועל מלכותך שלא תחרב, יתעוך גויים</strong> הללו <strong>להחריבו? אמר להם: מי</strong> הם <strong>הללו? אמרו לו</strong> היהודים: <strong>כותיים הללו,</strong> הם <strong>שעומדים לפניך. אמר להם: הרי הם מסורין בידיכם</strong> לעשות בהם כרצונכם.
 <strong>מיד נקבום בעקביהם ותלאום בזנבי סוסיהם, והיו מגררין אותן על הקוצים ועל הברקנים, עד שהגיעו להר גריזים. כיון שהגיעו להר גריזים</strong> ששם היה להם לכותיים מקדש — <strong>חרשוהו, וזרעוהו כרשינין</strong> לסמל של חורבן גמור, ששוב אין אותו מקום ראוי עוד לבנין אלא לעולם יעמוד חרב ושומם, <strong>כדרך שבקשו</strong> הם <strong>לעשות לבית אלהינו. ואותו היום עשאוהו יום טוב.</strong> ומתוך הסיפור למדים אנו כי הכהן הגדול לבש בגדי כהונה בצאתו חוץ למקדש!
 ומשיבים: <strong>אי בעית אימא</strong> <small>[אם תרצה אמור]</small> לא היו אלה בגדי כהונה ממש <strong>אלא ראויין לבגדי כהונה,</strong> שהיו כתבנית בגדי כהונה אבל לא נעשו מכסף קדשים, ולא היתה בהם קדושת בגדי כהונה. <strong>ואי בעית אימא</strong> <small>[ואם תרצה אמור]</small> כדרך שאומר הכתוב: <strong>"עת לעשות לה' הפרו תורתך"</strong> (תהלים קיט, קכו), שבעת הצורך לעשות דבר לשמו של ה', מותר אף להפר דברים המפורשים בתורה, שהרי כפי שראינו היא שעמדה להם לישראל להצילם.
 <big>ב</big> שנינו במשנה <strong>חזן הכנסת נוטל ספר תורה</strong> ומוסרה למי שגדול ממנו בשררה, וכך מוסרים והולכים עד שנמסר ליד הכהן הגדול. ושואלים: <strong>שמע מינה</strong> <small>[למד מכאן]</small> ש<strong>חולקין כבוד לתלמיד במקום הרב,</strong> שהרי הכהן הגדול רב וגדול על כולם הוא, ואף על פי כן חולקים כבוד גם לבעלי השררה שתחתיו, ואין אומרים שיש בכך משום פגיעה בכבודו! <strong>אמר אביי:</strong> אין להוכיח מכאן, כי <strong>כולה</strong> כל התהליך כולו, <strong>משום כבודו של כהן גדול היא,</strong> שעל ידי כך מראים שהכהן הגדול חשוב ביותר, שיש כמה דרגות תחתיו, דרגה אחר דרגה.
 <big>ג</big> שנינו כי <strong>כהן גדול</strong> היה <strong>עומד</strong> בשעה שמקבל את הספר. <strong>מכלל</strong> הדגשה זו שהכהן הגדול עומד באותה שעה למדים <strong>שהוא יושב</strong> קודם לכן, ותוהים: <strong>והא אנן תנן</strong> <small>[והרי אנו שנינו</small> במשנה<small>]:</small>
## דף סט:
 <strong>אין</strong> רשות <strong>ישיבה בעזרה אלא למלכי בית דוד בלבד.</strong> וכל השאר חייבים לעמוד, <strong>שנאמר</strong> במלך דוד: <strong>"ויבא המלך דויד וישב לפני ה'"</strong> (דברי הימים א' יז, טז), וכיצד איפוא ישב הכהן הגדול? ומשיבים: <strong>כדאמר</strong> <small>[כמו שאמר]</small> <strong>רב חסדא,</strong> שדבר זה היה לא בעזרת ישראל אלא <strong>בעזרת נשים, הכא נמי</strong> <small>[כאן גם כן]</small> מדובר שהיתה הקריאה <strong>בעזרת נשים,</strong> ושם רשאים לשבת.
 <big>א</big> ושואלים: <strong>והיכא איתמר</strong> <small>[והיכן נאמר</small> דבר זה<small>]</small> של <strong>רב חסדא</strong> בעיקרו? ומשיבים: <strong>אהא</strong> <small>[על דבר זה].</small> שבעת שעסקו באותה סוגיה <strong>מיתיבי</strong> <small>[</small>היו התלמידים <small>מקשים]:</small> <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>היכן קורין</strong> בספר התורה בזמן קיום מצוות "הקהל" — <strong>בעזרה, ר' אליעזר בן יעקב אומר: בהר הבית</strong> קורין בו, <strong>שנאמר</strong> בעזרא כשהביא את ספר התורה: <strong>"ויקרא בו לפני הרחוב אשר לפני שער המים"</strong> (נחמיה ח, ג). <strong>ואמר רב חסדא:</strong> עזרה זו שאמרו — <strong>בעזרת נשים</strong> מדובר, ולא בעזרת ישראל.
 כיון שהזכרנו כתוב זה בעזרא דנים בפירושו של כתוב אחר באותו ענין; נאמר: <strong>"ויברך עזרא את ה' האלהים הגדול"</strong> (נחמיה ח, ו) ושואלים: <strong>מאי</strong> <small>[מה</small> עניינו<small>]</small> של <strong>"גדול"</strong> כאן? <strong>אמר רב יוסף אמר רב: שגדלו בשם המפורש,</strong> שהזכיר שם ה' המפורש באותו מעמד. <strong>רב גידל אמר:</strong> שתיקן שיאמר בסוף כל ברכה: <strong>"ברוך ה' אלהי ישראל מן העולם ועד העלם"</strong> (דברי הימים א' טז, לו).
 <strong>אמר ליה</strong> <small>[לו]</small> <strong>אביי לרב דימי:</strong> מדוע מפרש רב גידל כן? <strong>ודילמא</strong> <small>[ושמא]</small> פירוש "הגדול" — <strong>שגידלו בשם המפורש? אמר ליה</strong> <small>[לו]</small> רב דימי: <strong>אין אומרים שם המפורש בגבולים,</strong> כלומר: מחוץ לעזרה.
 ושואלים: <strong>ולא?</strong> <small>[וכי אין]</small> אומרים? <strong>והכתיב</strong> <small>[והרי נאמר]:</small> <strong>"ויעמד עזרא הספר על מגדל עץ אשר עשו לדבר...</strong> ויברך עזרא את ה'<strong>"</strong> (נחמיה ח, ד. ונחמיה ח, ו) <strong>ואמר רב גידל: שגדלו בשם המפורש,</strong> משמע שיכול להיאמר מחוץ לעזרה! ומשיבים: משם אין להוכיח כי <strong>הוראת שעה היתה</strong> מפני שהתפללו תפילה מיוחדת במינה. ומספרים מה היה אותו ענין.
 נאמר שם: <strong>"ויזעקו בקול גדול אל ה' אלהיהם"</strong> (נחמיה ט, ד). <strong>מאי אמור</strong> <small>[מה אמרו]?</small> <strong>אמר רב, ואיתימא</strong> <small>[ויש אומרים]</small> שאמר זאת <strong>ר' יוחנן: בייא בייא</strong> <small>[ווי ווי]</small> <strong>היינו האי דאחרביה למקדשא וקליה להיכליה וקטלינהו לכולהו צדיקי ואגלינהו לישראל מארעהון</strong> <small>[</small>יצר הרע <small>הוא הוא שהחריב את המקדש ושרף את היכלו, והרג את כל הצדיקים והגלה את ישראל מארצם]</small> <strong>ועדיין מרקד</strong> (ופועל) <strong>בינן</strong> <small>[בינינו].</small> <strong>כלום</strong> לא <strong>יהבתיה לן אלא</strong> <small>[נתת אותו לנו]</small> <strong>לקבולי ביה אגרא</strong> <small>[לקבל בו שכר].</small> כשננצחו — <strong>לא איהו בעינן</strong> <small>[אותו אנו רוצים],</small> <strong>ולא אגריה בעינן</strong> <small>[את שכרו אנו רוצים],</small> כלומר: מוותרים אנו על השכר שבא מכבישת היצר ובלבד שיסור זה מאתנו.
 <strong>נפל להו</strong> <small>[להם]</small> <strong>פיתקא מרקיעא, דהוה כתב בה</strong> <small>[פתק מן השמים שהיה כתוב עליו]</small> <strong>"אמת",</strong> לומר להם שמסכים הקדוש ברוך הוא לבקשתם.
 <strong>אמר רב חנינא:</strong> דרך אגב <strong>שמע מינה</strong> <small>[למד מכאן]</small> כי <strong>חותמו של הקדוש ברוך הוא "אמת"</strong> שהרי כביכול מסר להם את חותמו, לומר שהוא מסכים וחותם על הדבר.
 <strong>אותיבו בתעניתא תלתא יומין ותלתא לילואתא</strong> <small>[ישבו בתענית שלושה ימים ושלושה לילות]</small> <strong>מסרוהו ניהליהו</strong> <small>[מסרו להם]</small> את היצר הרע. <strong>נפק אתא כי גוריא דנורא</strong> <small>[יצא ובא כמין גור אריה של אש]</small> <strong>מבית קדשי הקדשים, אמר להו</strong> <small>[להם]</small> <strong>נביא לישראל: היינו יצרא</strong> <small>[זהו יצר]</small> של <strong>עבודה זרה,</strong> שכך הוא מתגלה, <strong>שנאמר: "ויאמר זאת הרשעה"</strong> (זכריה ה, ח), לומר: שהראה להם באצבע את הרשעה עצמה.
 <strong>בהדי דתפסוה ליה אשתמיט ביניתא ממזייא</strong> <small>[בשעה שתפסו אותו נשמטה שערה מתוך שערותיו]</small> <strong>ורמא קלא ואזל קליה ארבע מאה פרסי</strong> <small>[והרים קולו</small> מפני הכאב <small>והלך</small> נשמע <small>קולו ארבע מאות פרסות].</small> <strong>אמרו: היכי נעביד</strong> <small>[כיצד נעשה]</small> כדי להורגו? <strong>דילמא</strong> <small>[שמא]</small> <strong>חס ושלום מרחמי עליה מן שמיא</strong> <small>[ירחמו עליו מן השמים],</small> שהוא בוכה וצועק כל כך. <strong>אמר להו</strong> <small>[להם]</small> ה<strong>נביא: שדיוהו בדודא דאברא, וחפיוהו לפומיה באברא, דאברא משאב שאיב קלא</strong> <small>[זרקו אותו לתוך דוד של עופרת, וכיסו את פיו בעופרת, שהעופרת שואבת את הקול]</small> ואין הקול נשמע. שנאמר: <strong>"ויאמר זאת הרשעה וישלך אתה אל תוך האיפה וישלך את אבן העופרת אל פיה"</strong> (זכריה ה, ח) ועל ידי כך יפטרו מיצר הרע של עבודה זרה.
 משראו שנמסר בידם יצר הרע של עבודה זרה על פי בקשתם, <strong>אמרו</strong> חכמי ישראל: <strong>הואיל ועת רצון הוא,</strong> שהקדוש ברוך הוא שומע לתפילתנו, <strong>נבעי רחמי איצרא</strong> <small>[נבקש רחמים</small> גם <small>על היצר]</small> של <strong>עבירה</strong> בענין עריות. <strong>בעו רחמי ואמסר בידייהו</strong> <small>[בקשו רחמים ונמסר</small> גם הוא <small>בידם].</small>
 <strong>אמר להו</strong> <small>[להם]</small> הנביא זכריה: <strong>חזו, דאי קטליתו ליה לההוא, כליא עלמא</strong> <small>[ראו, שאם הורגים אתם אותו, יכלה העולם]</small> ששוב לא תהיה פריה ורביה בעולם. <strong>חבשוהו תלתא יומי</strong> <small>[אסרו אותו שלשה ימים],</small> <strong>ובעו ביעתא בת יומא</strong> <small>[ובקשו ביצה בת יומה]</small> <strong>בכל ארץ ישראל ולא אשתכח</strong> <small>[נמצאה]</small> כי התרנגולות הפסיקו להטיל שהרי יצר הפריה והרביה בטל. <strong>אמרי</strong> <small>[אמרו]:</small> <strong>היכי נעביד</strong> <small>[כיצד נעשה]?</small> <strong>נקטליה</strong> <small>[</small>אם <small>נהרגנו]</small> <strong>— כליא עלמא</strong> <small>[יכלה העולם],</small> <strong>ניבעי רחמי אפלגא</strong> <small>[</small>ואם <small>נבקש רחמים על חצי],</small> כלומר: שיבטלו מחציתו <small>—</small> <strong>פלגא ברקיעא לא יהבי</strong> <small>[חצי מן השמים אין נותנים],</small> שמשמים נותנים רק מתנה שלימה. מה עשו? — <strong>כחלינהו לעיניה ושבקוהו</strong> <small>[ניקרו את עיניו והניחוהו]</small> <strong>ואהני</strong> <small>[והועיל]</small> מה שנקרו עיניו <strong>דלא מיגרי ביה לאיניש בקריבתה</strong> <small>[שאין אדם מתגרה</small> עוד כל כך <small>בקרובות</small> משפחתו<small>],</small> שהועילו למעט תוקפו של יצר הרע הזה.
 <strong>במערבא מתנו הכי</strong> <small>[בארץ ישראל היו שונים כך],</small> כלומר: את הכתוב בענין "ה' האלוהים הגדול" פירשו כך: ש<strong>רב גידל אמר: "גדול" — שגדלו בשם המפורש, ורב מתנא אמר:</strong> שחזרו ואמרו בתפילותיהם: <strong>"האל הגדול הגבור והנורא"</strong> (נחמיה ט, לב).
 ומעירים: <strong>והא</strong> <small>[וזה]</small> שאמר <strong>רב מתנא מטייא</strong> <small>[נוטה],</small> כלומר: קרוב לרעיון של <strong>ר' יהושע בן לוי.</strong> ש<strong>אמר ר' יהושע בן לוי: למה נקרא שמן</strong> של גדולי אותם הדורות <strong>אנשי כנסת הגדולה</strong> — לפי <strong>שהחזירו עטרה</strong> של הקדוש ברוך הוא <strong>ליושנה.</strong> כיצד? <strong>אתא</strong> <small>[בא]</small> <strong>משה</strong> בתפילתו ו<strong>אמר: "האל הגדל הגבר והנורא"</strong> (דברים י, יז). <strong>אתא</strong> <small>[בא]</small> <strong>ירמיה</strong> הנביא <strong>ואמר: גוים</strong> (שרי נבוכדנצר) <strong>מקרקרין</strong> (משברים) <strong>בהיכלו, איה נוראותיו? לא אמר</strong> בתפלתו <strong>נורא</strong> ("האל הגדול הגיבור ה' צבאות שמו". ירמיה לב, יח). <strong>אתא</strong> <small>[בא]</small> <strong>דניאל ואמר: גוים משתעבדים בבנין, איה גבורותיו? לא אמר</strong> בתפלתו ה<strong>גבור</strong> ("האל הגדול והנורא". דניאל ט, ד).
 <strong>אתו אינהו</strong> <small>[באו הם]</small> אנשי כנסת הגדולה <strong>ואמרו: אדרבה, זו היא גבורת גבורתו: שכובש את יצרו.</strong> כלומר: זו היא גילוי גבורתו של הקדוש ברוך הוא, שכובש את כעסו מאומות העולם על אף שהחריבו את ביתו ובאו להשמיד את עמו, ובכל זאת הריהו מסתיר פניו לפי שעה, וזה הוא ענין של גבורת ה' — <strong>שנותן ארך אפים לרשעים,</strong> ולכן ראוי הוא שיקרא "הגיבור". <strong>ואלו הן נוראותיו — שאלמלא מוראו של הקדוש ברוך הוא היאך אומה אחת</strong> בודדת ושנואה <strong>יכולה להתקיים בין האומות</strong> כולן?
 ושואלים: <strong>ורבנן</strong> <small>[וחכמים],</small> כלומר: ירמיה ודניאל <strong>היכי עבדי הכי</strong> <small>[כיצד עשו כך]</small> <strong>ועקרי תקנתא דתקין</strong> <small>[ועקרו תקנה שתיקן]</small> <strong>משה</strong> רבינו הגדול מהם לומר את שלושת הכינויים הללו בתפילה? <strong>אמר רבי אלעזר מתוך שיודעין</strong> הן <strong>בהקדוש ברוך הוא שאמתי הוא,</strong> שהוא מסכים על האמת ושונא את השקר <strong>— לפיכך לא כיזבו בו,</strong> שכיון שלא הרגישו שהם יכולים לקוראו "הגדול הגבור והנורא" — לא אמרו כן, ואין להתרעם עליהם.
 <big>ב</big> במשנה נאמר כי הכהן הגדול <strong>קורא פרשת "אחרי מות" ו"אך בעשור".</strong> שתי פרשיות אלה כתובות בספר ויקרא אך אינן סמוכות זו לזו. <strong>ורמינהי</strong> <small>[מראים סתירה],</small> ששנינו: <strong>מדלגין בנביא</strong> בזמן קריאת ההפטרה ואין חייבים להמשיך ולקרוא כסדר, אבל <strong>אין מדלגין בתורה!</strong>
 ומשיבים: <strong>לא קשיא</strong> <small>[אין זה קשה]:</small> <strong>כאן</strong> שאמרנו שאין מדלגין בתורה, הרי זה <strong>בכדי שיפסיק התורגמן.</strong> כלומר: אם המרחק בין הדברים גדול, עד שבתוך זמן גלילת הספר ממקום למקום יסיים המתורגמן (שהיה נוהג לתרגם כל פסוק ופסוק לארמית) את תרגומו ויצטרך להמתין בשתיקה, עד שיגיע הקורא לפסוק הבא — אין מפסיקים. <strong>כאן</strong> שמותר לדלג — הרי הוא <strong>בכדי שלא יפסיק התורגמן.</strong>
 ומקשים: <strong>והא עלה קתני</strong> <small>[והרי על</small> משנה <small>זו שנויה</small> ברייתא<small>]:</small> <strong>מדלגין בנביא, ואין מדלגין בתורה. ועד כמה מדלג — בכדי שלא יפסיק התורגמן.</strong> משמע ששיעור שלא יפסיק התורגמן — בנביא דווקא, <strong>הא</strong> <small>[הרי]</small> <strong>בתורה — כלל כלל לא</strong> מדלגין!
 אלא יש ליישב באופן אחר; <strong>אמר אביי: לא קשיא</strong> <small>[אינו קשה]</small> וכך יש להסביר: <strong>כאן</strong> שמותר לדלג הוא <strong>בענין</strong> (בנושא) <strong>אחד</strong> שאין הדילוג ניכר לשומעים <strong>כאן</strong> שאסור — הוא <strong>בשני ענינין.</strong>
 <strong>והתניא</strong> <small>[וכן שנויה</small> ברייתא<small>]:</small> <strong>מדלגין בתורה בענין אחד, ובנביא בשני ענינין. כאן וכאן</strong> לא מדלגים אלא <strong>בכדי שלא יפסיק התורגמן.</strong> ובכלל <strong>ואין מדלגין מנביא לנביא</strong> אפילו בענין אחד ובזמן קצר. <strong>ובנביא של שנים עשר מדלגין</strong> שכל תרי עשר נחשבים כספר אחד לענין זה,
## דף ע.
 <strong>ובלבד שלא ידלג מסוף הספר לתחילתו</strong> שאז ניכר לכל שהוא מדלג.
 <big>א</big> במשנה שנינו כי <strong>גולל</strong> את <strong>ספר התורה</strong> ואומר: יותר ממה שקראתי כתוב שם. ומעירים: <strong>וכל כך למה</strong> צריך הוא לומר כן — <strong>כדי שלא להוציא לעז על ספר תורה,</strong> שלא יחשבו שחסרה שם אותה פרשה שקורא על פה.
 <big>ב</big> שנינו במשנה כי פרשת <strong>"בעשור" של חומש הפקודים</strong> ("במדבר") הריהו <strong>קורא על פה.</strong> ושואלים: <strong>אמאי</strong> <small>[מדוע]</small> קורא על פה? <strong>נגלול</strong> <small>[שיגלול]</small> את הספר עד שיגיע לפרשה זו <strong>וניקרי</strong> <small>[ויקרא]!</small> <strong>אמר רב הונא בריה</strong> <small>[בנו]</small> של <strong>רב יהושע אמר רב ששת: לפי שאין גוללין ספר תורה בציבור מפני כבוד ציבור,</strong> שאין ראוי שהציבור יחכה עד שיסיים הגולל לגלול.
 ושואלים: אם כך יש דרך אחרת, <strong>ונייתי אחרינא ונקרי</strong> <small>[ושיביאו</small> ספר תורה <small>אחר</small> הפתוח באותה פרשה <small>ויקרא</small> בו<small>]!</small> <strong>רב הונא בר יהודה אמר: משום פגמו של ראשון</strong> שלא יחשבו שנמצא פגם בספר הראשון ולכן מביאים ספר אחר. <strong>וריש לקיש אמר: משום ברכה שאינה צריכה,</strong> שכשמתחיל לקרוא מספר תורה אחר צריך לברך עליו ברכת התורה בשנית, ומוטב שיקרא על פה ולא יתחייב בברכה מחדש ויוציא שם שמים לחינם.
 ושואלים: <strong>ומי חיישינן לפגמא</strong> <small>[האם</small> בכגון זה שמוציאים ספר אחר <small>חוששים אנו לפגמו</small> של ראשון]? <strong>והאמר</strong> <small>[והרי אמר]</small> <strong>ר' יצחק נפחא</strong> <small>[הנפח]:</small> <strong>ראש חודש טבת שחל להיות בשבת</strong> ותמיד הוא חל בחנוכה <strong>מביאין שלש תורות</strong> (שלושה ספרי תורה) <strong>וקורין אחת בענינו של יום</strong> לפי פרשת השבוע, ובספר תורה <strong>אחת</strong> קורין בפרשה של <strong>ראש חודש,</strong> ואחת קורין בענין <strong>של חנוכה.</strong> הרי שקוראים במספר ספרי תורה לפי הצורך ואין חוששין לפגמו של ספר תורה ראשון!
 ומשיבים: אין הדברים דומים; <strong>תלתא גברי בתלתא ספרי</strong> <small>[שלושה אנשים</small> קורים <small>בשלושה ספרים]</small> <strong>— ליכא פגמא</strong> <small>[אין</small> בכך <small>פגם],</small> שסבורים שבשביל כבודו של כל אחד מהם קורים לו בספר מיוחד, אולם <strong>חד גברא בתרי ספרי</strong> <small>[איש אחד</small> הקורא <small>בשני ספרים]</small> <strong>איכא פגמא</strong> <small>[יש פגם]</small> בדבר, שיכולים לחשוב שנעשה הדבר משום שיש פגם בספר הראשון.
 <big>ג</big> שנינו במשנה, כי לאחר הקריאה היה הכהן הגדול <strong>מברך עליה שמונה ברכות. תנו רבנן</strong> <small>[שנו חכמים]</small> בברייתא: שמונה ברכות אלו הם: <strong>על התורה</strong> — מברך <strong>כדרך שמברכים</strong> כרגיל <strong>בבית הכנסת,</strong> "נותן התורה", <strong>על העבודה, ועל ההודאה, ועל מחילת העון — כתיקנה</strong> כמו שמתוקנות ברכות אלה בסדר התפילה. <strong>ועל המקדש</strong> ברכה <strong>בפני עצמו, ועל הכהנים בפני עצמן, ועל ישראל בפני עצמן ועל שאר</strong> ה<strong>תפלה.</strong>
 <strong>תנו רבנן</strong> <small>[שנו חכמים]:</small> <strong>ושאר התפלה</strong> שאמרה המשנה, כך אומר הוא: <strong>"רנה תחינה בקשה מלפניך על עמך ישראל שצריכין להושע"</strong> ומוסיף דבר תחינה <strong>וחותם</strong> ברכה זו <strong>ב"שומע תפלה". ואחר כך,</strong> לאחר שגמר הכהן את קריאתו <strong>כל אחד ואחד</strong> מהקהל <strong>מביא ספר תורה מביתו (</strong>אשר הובא עוד מערב יום הכיפורים, <strong>וקורא בו</strong> שנית <strong>כדי להראות חזותו</strong> (מראהו של הספר) <strong>לרבים,</strong> ומצוה יש בדבר שהוא מתנאה במצוות בוראו.
 <big>ד</big> נאמר במשנה כי <strong>הרואה</strong> את ה<strong>כהן</strong> ה<strong>גדול</strong> כשהוא קורא אינו רואה פר ושעיר הנשרפין, והוסיפו במשנה: <strong>לא מפני שאינו רשאי,</strong> אלא מפני המרחק בין המקומות בו נעשו שני הדברים הללו. ומעירים: <strong>פשיטא</strong> <small>[</small>הרי הדבר <small>פשוט],</small> ומדוע יעלה על הדעת שיהא איסור כלשהו בדבר? ומשיבים: <strong>מהו דתימא</strong> <small>[מהו שתאמר]</small> שיש כאן איסור כשיטת <strong>ריש לקיש.</strong> ש<strong>אמר ריש לקיש: אין מעבירין על המצות,</strong> כלומר: אם נזדמנה לו לאדם מצוה, אינו רשאי להבטל ממנה אפילו לשם מצוה אחרת.
 <strong>ומאי</strong> <small>[ומה]</small> <strong>מצוה</strong> יש כאן בשמיעת הקריאה מפי הכהן הגדול — מפני הטעם של <strong>"ברב עם הדרת מלך"</strong> (משלי יד, כח) שכבוד שמים הוא שיהא קהל מרובה, ולכן היה מקום לחשוש לאיסור אם ילך משם. על כן <strong>קא משמע לן</strong> <small>[השמיע לנו],</small> שהסיבה היא המרחק שביניהם ולא משום טעם אחר.
 <big>ה משנה</big> <strong>אם בבגדי בוץ</strong> לבנים של קודש היה הכהן הגדול <strong>קורא,</strong> הרי לאחר מכן <strong>קדש ידיו ורגליו</strong> כדרך שעושה בפשיטת בגדי קודש. <strong>פשט</strong> את בגדי הבוץ, <strong>ירד</strong> למקוה <strong>וטבל, עלה ונסתפג</strong> במגבת, <strong>והביאו לו בגדי זהב</strong> של כהונה גדולה <strong>ולבש, וקדש ידיו ורגליו,</strong>
 <strong>ויצא ועשה את אילו ואת איל העם ואת שבעת כבשים תמימים בני שנה</strong> שהם מחובת היום, אלו <strong>דברי ר' אליעזר. ר' עקיבא אומר:</strong> קרבנות אלה לא בשלב זה היו קרבים אלא <strong>עם</strong> קרבן <strong>תמיד של שחר היו קרבין.</strong> ואילו <strong>פר העולה</strong> השייך ליום הכיפורים <strong>ו</strong>ה<strong>שעיר הנעשה בחוץ</strong> שיש במוספי כל חג קרבן חטאת אחד — אלה <strong>היו קרבין עם</strong> קרבן <strong>תמיד של בין הערבים.</strong>
 לאחר הקרבת קרבנות אלה <strong>קדש ידיו ורגליו ופשט</strong> את בגדי הזהב, <strong>וירד</strong> למקוה <strong>וטבל ועלה ונסתפג,</strong>
 ו<strong>הביאו לו</strong> שנית <strong>בגדי לבן ולבש, וקדש ידיו ורגליו.</strong> ולאחר מכן <strong>נכנס</strong> לקודש הקדשים <strong>להוציא</strong> משם <strong>את הכף ואת המחתה</strong> של הקטורת שהכניס קודם לכן. ושוב <strong>קדש ידיו ורגליו ופשט</strong> את בגדי לבן <strong>וירד</strong> למקוה <strong>וטבל</strong> ו<strong>עלה ונסתפג</strong>
 ו<strong>הביאו לו בגדי זהב, ולבש וקדש ידיו ורגליו ונכנס</strong> להיכל <strong>להקטיר קטורת של בין הערבים, ולהטיב את הנרות</strong> שזה סוף עבודת היום, <strong>וקדש ידיו ורגליו ופשט</strong> את בגדי הזהב <strong>וירד</strong> למקוה <strong>וטבל</strong> ו<strong>עלה ונסתפג,</strong>
 <strong>והביאו לו בגדי עצמו ולבש,</strong> שהרי נגמרה העבודה ותם יום הכיפורים. <strong>ומלוין אותו</strong> כל העם <strong>עד ביתו</strong> משום כבודו. <strong>ויום טוב היה עושה</strong> הכהן הגדול <strong>לאוהביו</strong> וידידיו <strong>בשעה שיצא בשלום מן הקודש.</strong>
 <big>ו גמרא</big> <strong>איבעיא להו</strong> <small>[נשאלה להם]</small> ללומדים: <strong>היכי קאמר</strong> <small>[כיצד אמר]</small> ר' עקיבא לגבי חלוקת הקרבנות, האם הכוונה שאילו ואיל העם <strong>עם תמיד של שחר היו קרבין ופר העולה ושעיר הנעשה בחוץ עם תמיד של בין הערבים</strong> היו קרבין,
 <strong>או דילמא</strong> <small>[שמא]</small> <strong>הכי קאמר</strong> <small>[כך אמר]</small> וכך יש להבין: <strong>עם תמיד של שחר היו קרבין, ופר העולה בהדייהו</strong> <small>[עמם]</small> <strong>ושעיר הנעשה בחוץ — עם תמיד של בין הערבים.</strong>
 <strong>ותו</strong> <small>[ועוד]</small> הוקשה להם: הלא <strong>פר העולה לר' אליעזר דשייריה</strong> <small>[ששייר אותו]</small> ולא פירש, <strong>אימת עביד ליה</strong> <small>[מתי הוא עושה אותו]?</small> שלא נתבאר אם לשיטתו עושהו עם השאר או באופן אחר.
 <strong>ותו</strong> <small>[ועוד]</small> קשה: <strong>בין</strong> לדעת <strong>ר' אליעזר, בין</strong> לדעת <strong>ר' עקיבא, אימורי חטאת</strong> הקרבת החלבים של החטאות הפנימיות <strong>אימת עביד להו</strong> <small>[מתי עושה</small> הוא <small>אותם]?</small> שכן שניהם לא פירשו את זמן עשייתם.
 <strong>אמר רבא: לא משכחת לה מתקנתא</strong> <small>[תמצא לה שיטה מתוקנת]</small> להעמיד ולהסביר את הדברים, <strong>אלא או לר' אליעזר</strong> לפי שיטת ה<strong>תנא בדבי</strong> <small>[החכם מבית</small> מדרשו<small>]</small> של <strong>שמואל, או לר' עקיבא</strong> כפי שמבואר ב<strong>תוספתא.</strong>
 <strong>דתנא דבי</strong> <small>[ששנה</small> החכם <small>בבית</small> מדרשו<small>]</small> של <strong>שמואל: ר' אליעזר אומר: יצא ועשה אילו ואיל העם ואימורי חטאת, אבל פר העולה ושבעת כבשים ושעיר הנעשה בחוץ</strong> — נעשים <strong>עם תמיד של בין הערבים,</strong> והרי עבודת היום נעשית לפי ר' אליעזר בשלימותה.
 <strong>ר' עקיבא</strong> שב<strong>תוספתא מאי היא</strong> <small>[מה היא]?</small> ומביאים את התוספתא, <strong>דתניא</strong> <small>[ש</small>כן <small>שנינו</small> בברייתא<small>],</small> <strong>ר' עקיבא אומר: פר העולה ושבעת כבשים — עם תמיד של שחר היו קרבין, שנאמר: "מלבד עלת הבקר אשר לעלת התמיד"</strong> (במדבר כח, כג), שכך עושים תמיד את מוספי החג, <strong>ואחר כך</strong> עושים את <strong>עבודת היום</strong> המיוחדת ליום הכיפורים.
## דף ע:
 <strong>ואחר כך</strong> היו עושים <strong>שעיר הנעשה בחוץ, שנאמר: "שעיר עזים אחד חטאת מלבד חטאת הכפרים</strong> ועולת התמיד ומנחתה ונסכיהם<strong>"</strong> (במדבר כט, יא), משמע ששעיר החטאת הקבוע לרגלים נעשה לאחר קרבנות היום. <strong>ואחר כך</strong> מקריב <strong>אילו ואיל העם, ואחר כך אימורי חטאת, ואחר כך תמיד של בין הערבים.</strong> ביררנו איפוא את שיטות התנאים.
 ומעתה שואלים: <strong>מאי טעמא</strong> <small>[מהו טעמו]</small> של <strong>ר' אליעזר</strong> שכך הוא הסדר? ומשיבים: <strong>עביד כדכתיב</strong> <small>[עושה הוא כפי שכתוב]</small> לפי סדר המקראות, <strong>עביד ברישא</strong> <small>[עושה בתחילה]</small> קרבנות שמדובר בהם בספר <strong>תורת כהנים</strong> ("ויקרא") <strong>והדר עביד</strong> <small>[ואחר כך הוא עושה]</small> את קרבנות המוספים האחרים המפורשים ב<strong>חומש הפקודים,</strong> ("במדבר").
 ושואלים: <strong>ור' עקיבא</strong> מה טעמו? ומשיבים: <strong>כדקתני טעמא</strong> <small>[כפי ששנינו את הטעם]</small> בברייתא, שנאמר: <strong>"מלבד עלת הבקר אשר לעלת התמיד"</strong> (במדבר כח, כג) <strong>אלמא</strong> <small>[מכאן]</small> ש<strong>מוספין עם תמיד של שחר עביד להו</strong> <small>[עושה אותם].</small>
 ושואלים: אם כן, <strong>ור' אליעזר האי</strong> <small>[</small>פסוק <small>זה]</small> <strong>"מלבד חטאת הכפרים" מאי עביד ליה</strong> <small>[מה עושה הוא לו],</small> מה לומד הוא ממנו? ומשיבים: <strong>ההוא מיבעי ליה</strong> <small>[אותו</small> פסוק <small>הוצרך לו]</small> כדי ללמוד ממנו: <strong>על מה שזה מכפר — זה מכפר,</strong> שמשעיר פנימי למד הוא לשעיר החיצון לא לענין דרך ומועד עשייתו אלא לענין מהותו, שהוא מכפר על אותם חטאים כמותו.
 <big>א</big> שנינו בברייתא: <strong>ר' יהודה אומר משמו</strong> של ר' עקיבא: <strong>אחד</strong> משבעת הכבשים של יום הכיפורים <strong>קרב עם תמיד של שחר, וששה</strong> קרבים <strong>עם תמיד של בין הערבים,</strong> מעין פשרה בין השיטות. ואילו <strong>ר' אלעזר בר' שמעון אומר משמו</strong> של ר' עקיבא: <strong>ששה קרבין עם תמיד של שחר, ואחד עם תמיד של בין הערבים.</strong>
 ושואלים: <strong>מאי טעמייהו דרבנן</strong> <small>[מה טעמם של חכמים],</small> ר' יהודה ור' אלעזר בר' שמעון שמחלקים את הקרבת שבעת הכבשים לשני חלקים? ומשיבים: <strong>תרי קראי כתיבי</strong> <small>[שני מקראות כתובים]</small> ויש בהם מעין סתירה. <strong>כתיב</strong> <small>[נאמר]</small> מצד אחד: <strong>"מלבד עלת הבקר</strong> אשר לעולת התמיד תעשו את אלה<strong>"</strong> (במדבר כח, כג), משמע שהם קרבים בבוקר, <strong>וכתיב</strong> <small>[ונאמר]:</small> <strong>"ויצא ועשה את עלתו ואת עלת העם"</strong> (ויקרא טז, כד) סמוך לסוף סדר העבודה! <strong>הלכך, עביד מניהו הכא ומנייהו הכא</strong> <small>[על כן עושה הוא מקצתם כאן, ומקצתם כאן]</small> ומתקיימים על ידי כך שני הכתובים.
 ומעתה מבררים <strong>במאי קא מיפלגי</strong> <small>[במה הם חלוקים],</small> שאחד אומר שעושים אחד בשחרית וששה בין הערבים והשני אומר שעושים ששה בשחרית ואחד בין הערבים? <strong>ר' יהודה סבר: עביד חד</strong> <small>[עושה אחד]</small> בשחרית <strong>כדכתיב</strong> <small>[כמו שנאמר]:</small> <strong>"מלבד עלת הבקר" והדר</strong> <small>[ואחר כך]</small> <strong>עביד</strong> <small>[עושה]</small> מיד <strong>עבודת היום,</strong> וטעמו — <strong>דילמא חולשא חליש</strong> <small>[שמא ייחלש]</small> ה<strong>כהן גדול</strong> בשל הקרבת שבעת הכבשים ולא יוכל להשלים עבודת היום שאינה נעשית על ידי אחר והיא עיקר הכפרה. ולכן ממעטים לו בעבודת המוספים בתחילת היום ככל האפשר.
 <strong>ור' אלעזר בר' שמעון סבר: כיון דאתחיל</strong> <small>[שהתחיל</small> כבר<small>]</small> להקריב קרבנות המוספין — <strong>עביד</strong> <small>[עושה הוא]</small> <strong>ששה</strong> כבשים, וזאת משום החשש <strong>דילמא פשע</strong> <small>[שמא יתרשל]</small> אחר כך, וידחה הדבר ולא יוקרבו. ומדוע חוששים לכך — ש<strong>לגבי עבודת היום</strong> שהיא קודש קדשים ומיוחדת מכל העבודות — <strong>זריז הוא</strong> בודאי ביותר, אבל במוסף שהוא כעבודת כל הרגלים, שמא לא יהיה זריז, ויתרשל בקרבנות אלה.
 ומעירים: <strong>דכולי עלמא מיהת</strong> <small>[לדעת הכל על כל פנים],</small> לפי כל השיטות שהוזכרו עד כה, <strong>חד איל</strong> <small>[איל אחד]</small> בלבד <strong>הוא</strong> שקרב ביום הכיפורים. <strong>כמאן</strong> <small>[כשיטת מי</small> הוא הדבר<small>] —</small> כשיטת <strong>רבי. דתניא</strong> <small>[ש</small>כן <small>שנינו</small> בברייתא<small>]</small> שביארה שיש מחלוקת בדבר; <strong>רבי אומר: איל אחד</strong> מקריבים ביום הכיפורים, והוא <strong>האמור כאן</strong> בספר ויקרא ("בזאת יבוא אהרן אל הקודש בפר בן בקר לחטאת ואיל לעולה". טז, ג), <strong>הוא האמור בחומש הפקודים</strong> ("והקרבתם עולה לה' ריח ניחוח פר בן בקר אחד איל אחד כבשים בני שנה שבעה תמימים יהיו לכם". במדבר כט, ח). <strong>ר' אלעזר בר' שמעון אומר: שני אילים הן</strong> שצריכים להקריב עולה ביום זה <strong>אחד האמור כאן</strong> בספר ויקרא שהוא חלק מעבודת היום המיוחדת, <strong>ואחד האמור בחומש הפקודים</strong> שהוא מקרבנות המוספים.
 ושואלים: <strong>מאי טעמא</strong> <small>[מה טעמו]</small> של <strong>רבי?</strong> — <strong>דכתיב</strong> <small>[שנאמר]:</small> <strong>"אחד"</strong> משמע איל אחד מביאים ולא שנים. ושואלים: <strong>ור' אלעזר בר' שמעון מאי</strong> <small>[מה</small> פירוש<small>]</small> <strong>"אחד"</strong> לדעתו? ומשיבים: לדעתו בא הפסוק לומר שצריך שיהיה ה<strong>מיוחד שבעדרו,</strong> שחייב לדאוג שיהא מיוחד בטיבו.
 ושואלים: <strong>ורבי</strong> מניין למד הוא הלכה זו? ומשיבים: <strong>נפקא ליה</strong> <small>[יוצא לו]</small> הדבר ממה שנאמר: <strong>"מבחר נדריכם"</strong> (דברים יב, יא), ללמד שכל קרבן שמקריבים צריך להיות מן המובחר. ושואלים: <strong>ור' אלעזר בר' שמעון,</strong> לשם מה נצרך לדעתו פסוק נוסף? ומשיבים: לדעתו <strong>חד</strong> <small>[</small>כתוב <small>אחד]</small> מהם נאמר לגבי קרבן <strong>חובה</strong> שצריך להיות מן המובחר, <strong>וחד</strong> <small>[ו</small>כתוב <small>אחד]</small> מהם נאמר לגבי קרבן <strong>נדבה. וצריכי</strong> <small>[וצריכים</small> שניהם להיאמר<small>]</small> ואין ללמוד זה מזה. כי יש טעם לומר שבנדבה יקריב מן המובחר לפי שהוא מתנדב מרצונו, ויש טעם לומר שדווקאא בחובה יקריב מן המובחר, לפי שצריך לצאת ידי חיוב המוטל עליו בהידור.
 <big>ב</big> שנינו בסדר העבודה במשנה, כי <strong>קידש</strong> הכהן הגדול את <strong>ידיו ורגליו</strong> והוציא את המחתה. <strong>תנו רבנן</strong> <small>[שנו חכמים]:</small> נאמר: <strong>"ובא אהרן אל אהל מועד</strong> ופשט את בגדי הבד<strong>"</strong> (ויקרא טז, כג) <strong>למה הוא בא —</strong> כדי <strong>להוציא את הכף ואת המחתה</strong> מקודש הקדשים,
## דף עא.
 <strong>שכל הפרשה כולה נאמרה על הסדר,</strong> שהעבודה צריכה להיעשות כסדר שכתוב במקרא, <strong>חוץ מפסוק זה</strong> שלא נאמר על הסדר, וצריך לעשותו שלא כפי סדר כתיבתו, כי אם לאחר מכן.
 ושואלים: <strong>מאי טעמא</strong> <small>[מה טעם]</small> אומרים שאינו כתוב כפי סדר העבודה הנכון? <strong>אמר רב חסדא: גמירי</strong> <small>[למודים היו]</small> מפי המסורת כי <strong>חמש טבילות ועשרה קידושין טובל כהן גדול ומקדש בו ביום,</strong> כשמחליף בגדים,
 <strong>ואי אמרת</strong> ש<strong>כסדרן</strong> <small>[ואם אומר אתה שכסדרן]</small> <strong>כתיבי</strong> <small>[כתובים]</small> המקראות, אם כן <strong>לא משכחת לה</strong> <small>[אין אתה מוצא]</small> <strong>אלא שלש טבילות וששה קידושין,</strong> ולכן בהכרח לומר שאין סדר העבודה כפי סדר כתיבתו, אלא כניסתו לקודש הקדשים נעשית לאחר שסיים את עבודת היום.
 <strong>מתקיף לה</strong> <small>[מקשה על כך]</small> <strong>ר' זירא: ודילמא</strong> <small>[ושמא]</small> אין לשבש את סדר הכתובים, אלא כפי הסדר הנאמר בהם הריהו <strong>מפסיק ליה</strong> <small>[מפסיק הוא אותה]</small> <strong>בשעיר הנעשה בחוץ,</strong> שעושה את השעיר ואחר כך חוזר ומוציא את הכף ורק לאחר מכן מקריב את האילים, ולא כסדר האמור במשנה!
 <strong>אמר אביי: אמר קרא</strong> <small>[הכתוב]:</small> <strong>"ויצא ועשה את עלתו</strong> ואת עולת העם<strong>"</strong> (ויקרא טז, כד), וזוהי היציאה הראשונה האמורה בכתוב, לומר: <strong>מיציאה ראשונה עביד</strong> <small>[עושה הוא]</small> את <strong>אילו ואיל העם.</strong>
 <strong>רבא אמר</strong> ראיה אחרת יש שאין הכתובים מסודרים כפי סדר העבודה הנכון, שכן <strong>אמר קרא</strong> <small>[הכתוב]:</small> <strong>"ופשט את בגדי הבד</strong> אשר לבש בבואו אל הקודש<strong>"</strong> (ויקרא טז, כג), <strong>שאין תלמוד לומר "אשר לבש"</strong> שהרי אין זה מלמד דבר, כי <strong>כלום אדם פושט אלא מה שלובש?! אלא, מה תלמוד לומר "אשר לבש" — שלבש כבר.</strong> ומכאן למדים כי את בגדי הבד שלבש כבר קודם לצורך עבודת היום ופשטן, הריהו חוזר ולובשן לצורך עבודה אחרת, שהיא הוצאת הכף והמחתה ואז חוזר ופושטם בשנית, ואין לומר כן אלא אם אכן הוא מאחר את הוצאת הכף והמחתה.
 <strong>מתקיף לה</strong> <small>[מקשה על כך]</small> <strong>רבה בר רב שילא: ואימא</strong> <small>[ואמור]</small> ש<strong>מפסיק בשעיר הנעשה בחוץ!</strong> ומשיבים: <strong>הכתיב</strong> <small>[הרי נאמר]</small> <strong>"ויצא ועשה"</strong> (ויקרא טז, כד), לומר: כיון שיוצא — עושה ככל הסדר הכתוב.
 ושואלים: והאם באמת <strong>כל הפרשה כולה נאמרה על הסדר? והא קראי כתיבי</strong> <small>[והרי</small> ה<small>פסוקים נאמרו</small> כך<small>]:</small> <strong>"ואת חלב החטאת יקטיר המזבחה"</strong> (ויקרא טז, כה), <strong>והדר</strong> <small>[ואחר כך]</small> נאמר: <strong>"ואת פר החטאת ואת שעיר החטאת</strong> אשר הובא את דמם לכפר בקודש יוציא אל מחוץ למחנה ושרפו...<strong>"</strong> (ויקרא טז, כז) <strong>ואילו אנן תנן</strong> <small>[אנו שנינו במשנה]:</small> <strong>הרואה את כהן גדול כשהוא קורא</strong> את הפרשה — <strong>אינו רואה פר ושעיר הנשרפין</strong> בזמן קריאת התורה. הרי שזמן שריפתם בעוד הכהן לובש את בגדי הלבן, <strong>ואילו אמורי חטאת</strong> לדברי הכל <strong>בתר הכי מקטיר להו</strong> <small>[אחר כך מקטיר אותם],</small> הרי שאף כתובים אלה לא נאמרו כפי סדר העבודה הנכון!
 ומשיבים: <strong>אימא</strong> <small>[אמור]</small> <strong>חוץ מפסוק זה ואילך,</strong> שמאותו פסוק ואילך שוב אין סדר בעבודה כסדר הכתובים.
 ושואלים: <strong>ומאי חזית דמשבשת קראי, שביש מתניתא</strong> <small>[ומה ראית לשבש את</small> סדר <small>הכתובים,</small> מוטב <small>שתשבש את המשנה],</small> ותאמר שסדר הדברים האמור במשנה לאו דווקא הוא, ויש אכן לעשות כסדר הכתוב בתורה!
 <strong>אמר אביי:</strong> לאחר שעסק הכתוב בענין הקטרת האימורים <strong>אמר קרא</strong> <small>[הכתוב]:</small> <strong>"והמשלח</strong> את השעיר...<strong>"</strong> (ויקרא טז, כו), ומיד לאחריו: <strong>"והשרף</strong> אותם<strong>"</strong> (ויקרא טז, כח), לומר: <strong>מה משלח</strong> אף על פי שנכתב לאחר הקטרת האימורים, בכל זאת זמנו בתוך סדר העבודה <strong>דמעיקרא</strong> <small>[שמתחילה],</small> שנעשה קודם לכן ואכן אינו כתוב כאן כסדר המאורעות, וכפי שאכן ניתן להבין מתחילת הפרשה, <strong>אף שורף</strong> יש לומר שהוא כמו כן <strong>דמעיקרא</strong> <small>[שמתחילה]</small> שהיה כבר קודם.
 ודוחים: <strong>אדרבה,</strong> אמור והשווה כך: הרי הציווי אודות שריפת הפר והשעיר נאמר בכתוב לאחר הקטרת האימורים ואם כן יש לומר הפוך: <strong>מה שורף דהשתא</strong> <small>[של עכשיו],</small> ששריפת הפר והשעיר נעשית לאחר הקטרת האימורים, — <strong>אף משלח דהשתא</strong> <small>[של עכשיו]</small> ונשנה ונקבע שאף שילוח השעיר יהא מאוחר לשאר הקרבנות!
 ומשיבים: הלשון המיוחדת <strong>"והמשלח",</strong> ודאי <strong>מעיקרא</strong> <small>[מתחילה]</small> <strong>משמע,</strong> שאינו אלא חוזר ומדבר אודות המשלח והשילוח שנעשה קודם ושכבר דובר אודותיו. <strong>רבא אמר:</strong> שילוח השעיר ודאי במקומו נאמר, שהרי <strong>אמר קרא</strong> <small>[הכתוב]:</small> "והשעיר אשר עלה עליו הגורל לעזאזל <strong>יעמד חי</strong> לפני ה' לכפר עליו" (ויקרא טז, י), ללמד: <strong>עד מתי יהא זקוק לעמוד חי — עד שעת כפרה. ואימתי שעת כפרה — בשעת מתן דמים, ותו לא</strong> <small>[ולא עוד].</small> משמע שזמן שילוחו קודם לשאר סדר העבודה.
 <big>א</big> ומוסיפים לענין מנהגי יום הכיפורים: <strong>אתי</strong> <small>[בא]</small> ה<strong>משלח</strong> למחרת יום הכיפורים, <strong>מצאו בשוק,</strong> כלומר: במקום פומבי, <strong>לכהן גדול, אומר לו</strong> בלשון זו: <strong>אישי</strong> (אדוני) <strong>כהן גדול! עשינו שליחותך,</strong> שקיימנו מצות שילוח השעיר. ואם <strong>מצאו בביתו, אומר לו</strong> בלשון אחרת: <strong>מחיה חיים</strong> (הקדוש ברוך הוא), <strong>עשינו שליחותו.</strong> כי לשון "עשינו שליחותך" שאומר לו בנוכחות אנשים אחרים אינו אלא לכבדו בפני הבריות, אבל בינו לבין עצמו אינו צריך לכך ולכן מדייק בלשונו לומר שעשה שליחותו של הקדוש ברוך הוא כציווי הכתוב.
 כיון שהזכרנו נוסח ברכה של "מחיה חיים" מביאים מה ש<strong>אמר רבה: כי מיפטרי רבנן מהדדי</strong> <small>[כאשר חכמים נפרדים זה מזה]</small> <strong>בפומבדיתא אמרי הכי</strong> <small>[</small>היו <small>אומרים כך]:</small> <strong>"מחיה חיים יתן לך חיים ארוכים וטובים ומתוקנין".</strong>
 אגב לשון זו של "מחיה חיים" מסבירים מה שנאמר <strong>"אתהלך לפני ה' בארצות החיים"</strong> (תהלים קטז, ט). <strong>אמר רב יהודה: זה מקום שווקים.</strong> כי במרכז מסחרי גדול מיני מזונות מצויים ויש פרנסה בשפע. ודוד המלך בהיותו נע ונד, התפלל שיהיה תמיד מזונו מצוי.
 ועוד, נאמר: <strong>"כי ארך ימים ושנות חיים ושלום יוסיפו לך"</strong> (משלי ג, ב) ותוהים: <strong>וכי יש שנים של חיים ויש שנים שאינן של חיים</strong> שצריך לומר שיוסיפו דווקא שנות חיים? <strong>אמר ר' אלעזר:</strong> שנות חיים משמעו חיים טובים — <strong>אלו שנותיו של אדם המתהפכות עליו מרעה לטובה.</strong> ולכן ראוי שתהא הברכה לא רק לתוספת שנים, אלא גם תוספת חיים טובים.
 נאמר: <strong>"אליכם אישים אקרא</strong> וקולי אל בני אדם<strong>"</strong> (משלי ח, ד) <strong>אמר ר' ברכיה:</strong> לשון "אישים" שמשמעו אמנם אנשים, אך היא צורה הקרובה ללשון "אשה" לכן יש לפרשו: <strong>אלו תלמידי חכמים שדומין לנשים,</strong> לפי שהם תשושים ואינם עוסקים בהרבה דברים ששאר גברים עוסקים בהם — <strong>ועושין גבורה כאנשים</strong> בתורתם. <strong>ואמר ר' ברכיה</strong> על אותו כתוב: <strong>הרוצה לנסך יין על גבי המזבח</strong> בזמן הזה — <strong>ימלא גרונם של תלמידי חכמים יין</strong> ובכך יקיים מצות ניסוך היין, <strong>שנאמר: "אליכם אישים אקרא".</strong> כלומר: תלמידי חכמים הם כאשה שעל גבי המזבח, והנותן להם יין הריהו כמנסך על גבי המזבח.
 כיון שהבאנו מדברי ר' ברכיה מביאים עוד ש<strong>אמר ר' ברכיה: אם רואה אדם שתורה פוסקת מזרעו</strong> וילדיו אינן מגיעים להיות בני תורה כמותו — <strong>ישא בת תלמיד חכם,</strong> ועל ידי זה מובטח לו שבניו ממנה יגדלו בתורה, <strong>שנאמר: "אם יזקין בארץ שרשו ובעפר ימות גזעו</strong>
## דף עא:
 <strong>מריח מים יפריח ועשה קציר כמו נטע"</strong> (איוב יד, ח-ט). ומדרש הכתוב: אם גזע המשפחה יבשו מתורה — יטע עצמו במקום מים — משפחת תלמידי חכמים, לפי שהתורה נמשלת למים, ועל ידי כך מובטח לו שיצמיח שוב פירות הראויים לו.
 <big>א</big> במשנה נאמר שהיו הכל מלווין את הכהן הגדול בדרכו לביתו, <strong>ויום טוב היה עושה לאוהביו. תנו רבנן</strong> <small>[שנו חכמים]:</small> <strong>מעשה בכהן גדול אחד שיצא מבית המקדש והוו אזלי כולי עלמא בתריה</strong> <small>[והיו הולכים הכל אחריו]</small> <strong>כיון דחזיונהו</strong> <small>[שראו]</small> את <strong>שמעיה ואבטליון</strong> ראשי הסנהדרין שהם הולכים <strong>שבקוהו לדידיה</strong> <small>[עזבו אותו]</small> את הכהן הגדול <strong>ואזלי בתר</strong> <small>[והלכו אחר]</small> <strong>שמעיה ואבטליון</strong> לחלוק להם כבוד.
 <strong>לסוף אתו</strong> <small>[לבסוף באו]</small> <strong>שמעיה ואבטליון לאיפטורי מיניה</strong> <small>[להפרד ממנו]</small> מן ה<strong>כהן גדול</strong> טרם הליכתם לביתם. <strong>אמר להן</strong> בכעס: <strong>ייתון בני עממין לשלם</strong> <small>[יבואו בני העמים לשלום],</small> כי שמעיה ואבטליון מבני גרים היו, ולכן רצה להזכיר להם שהם מבני הגויים. <strong>אמרו ליה</strong> <small>[לו]:</small> <strong>ייתון בני עממין לשלם דעבדין עובדא</strong> <small>[יבואו בני העמים לשלום שעושים מעשה]</small> של <strong>אהרן</strong> שהיה אוהב שלום ורודף שלום, <strong>ולא ייתי</strong> <small>[ואל יבוא]</small> <strong>בר</strong> <small>[בן]</small> <strong>אהרן לשלם</strong> <small>[לשלום]</small> <strong>דלא עביד עובדא</strong> <small>[שאינו עושה מעשה]</small> של <strong>אהרן</strong> ומקניט שלא כדין את הגרים.
 <big>ב משנה</big> <strong>כהן גדול משמש</strong> בכל ימות השנה בעבודתו <strong>בשמונה כלים</strong> (בגדים), <strong>וההדיוט</strong> משמש <strong>בארבעה.</strong> ובמה משמש ההדיוט — <strong>בכתונת ומכנסים ומצנפת ואבנט. מוסיף עליו כהן גדול</strong> עוד ארבעה בגדים: <strong>חשן ואפוד ומעיל וציץ. באלו</strong> בשמונה בגדים אלו, כשלבוש בהם הכהן הגדול <strong>נשאלין באורים ותומים.</strong> ומוסיפים: <strong>ואין נשאלין</strong> באורים ותומים <strong>אלא</strong> או <strong>למלך</strong> או <strong>לאב בית דין ולמי שהציבור</strong> כולו <strong>צריך בו,</strong> אבל אין שואלים שאלות פרטיות של אדם פרטי.
 <big>ג גמרא</big> שנינו: <strong>תנו רבנן, דברים שנאמר בהן</strong> בתורה שהם עשויים <strong>"שש",</strong> לא רק שלמדים שהם עשויים מפשתן (שש), אלא גם כן ש<strong>חוטן</strong> (כל אחד מסוגי החוטים ממנו הוא ארוג) צריך להיות <strong>כפול ששה.</strong> אלו שנאמר בהם <strong>"משזר"</strong> משמע שיש בהם פתיל נוסף וחוטן כפול <strong>שמונה.</strong> חוטים שארגו מהם את ה<strong>מעיל</strong> של הכהן גדול היו שזורים מ<strong>שנים עשר</strong> חוטים. חוטי ה<strong>פרכת</strong> מ<strong>עשרים וארבעה</strong> חוטים היו עשויים. <strong>חושן ואפוד</strong> מ<strong>עשרים ושמונה</strong> חוטים.
 ומבארים: <strong>חוטן כפול ששה מנא לן</strong> <small>[מניין לנו]</small> — ש<strong>אמר קרא</strong> <small>[הכתוב]:</small> <strong>"ויעשו את הכתנת שש</strong> מעשה אורג לאהרן ולבניו. <strong>ואת המצנפת שש ואת פארי המגבעות שש ואת מכנסי הבד שש משזר"</strong> (שמות לט, כז-כח) <strong>חמשה קראי כתיבי</strong> <small>[כתובים נאמרו],</small> שנאמר ארבע פעמים שש ופעם נוספת נאמר "בד" שאף הוא פשתן, ובאה חזרה זו ללמד כמה דברים. <strong>חד לגופיה</strong> <small>[</small>כתוב <small>אחד</small> נאמר <small>לגופו]</small> לעצם ההלכה, ללמד: <strong>דכיתנא ניהוו</strong> <small>[שיהיו</small> עשויים <small>פשתן],</small> <strong>וחד</strong> <small>[ו</small>כתוב <small>אחד]</small> שנאמר "שש", לומר: <strong>שיהא חוטן כפול ששה,</strong> ש"שש" מתפרש — שש פעמים. <strong>וחד</strong> <small>[ו</small>כתוב <small>אחד]</small> שנאמר "שש", כוונתו: <strong>שיהיו שזורין</strong> יחד כל ששת החוטים, מהם עשוי כל חוט. <strong>וחד</strong> <small>[ו</small>כתוב <small>אחד]</small> נוסף שנאמר "שש" — ללמד <strong>לשאר בגדים שלא נאמר בהן שש</strong> במפורש, שאף חוטיהם צריכים להיות שזורים וכפולים. <strong>וחד</strong> <small>[ו</small>כתוב <small>אחד]</small> בא <strong>לעכב,</strong> לומר: שאין לעשותם באופן אחר ואם שינה פסל.
 ושואלים: <strong>מאי משמע</strong> <small>[מהיכן שומעים</small> אנו<small>]</small> בכלל <strong>דהאי</strong> <small>[שזה]</small> ה<strong>"שש" כיתנא</strong> <small>[פשתן]</small> <strong>הוא? אמר ר' יוסי בר' חנינא:</strong> ש<strong>אמר קרא</strong> <small>[הכתוב]</small> גם "שש" וגם <strong>"בד",</strong> ו"בד" נדרש: <strong>דבר העולה מן הקרקע בד בד,</strong> כלומר: כל חוט לעצמו, וכך הם חוטי הפשתן שכל גבעול צומח לבדו, ואינו כשאר הצמחים כגון צמר גפן שחוטיו סבוכים זה בזה. ומקשים: <strong>ואימא עמרא</strong> <small>[ואמור</small> שהכוונה היא <small>לצמר],</small> שאף בו כל נימה צומחת לבדה! ומשיבים: <strong>עמרא איפצולי מיפצלא</strong> <small>[הצמר מפוצל הוא],</small> שכל שערה מתחלקת לכמה שערות, ואם כן אינו מוגדר לגמרי כ"בד". ומקשים: <strong>כיתנא נמי איפצולי מפציל</strong> <small>[פשתן גם כן מתפצל הוא]</small> לנימים בודדות! ומשיבים: אינו דומה, <strong>כיתנא אגב לקותיה מפציל</strong> <small>[הפשתן,</small> בניגוד לצמר, <small>מתוך שמכים עליו הוא מתפצל]</small> אבל בדרך צמיחתו צומח הוא אחד אחד, ולא בפיצולים.
 <strong>רבינא אמר מהכא</strong> <small>[מכאן]</small> יש ראיה לדבר, שנאמר בפירוש בספר יחזקאל: <strong>"פארי פשתים יהיו על ראשם ומכנסי פשתים יהיו על מתניהם"</strong> (יחזקאל מד, יח), משמע ש"שש" ו"בד" שנאמר בתורה, פשתים הם.
 <strong>אמר ליה</strong> <small>[לו]</small> <strong>רב אשי: הא</strong> <small>[</small>הלכה <small>זו]</small> <strong>מקמי דאתי</strong> <small>[לפני שבא]</small> <strong>יחזקאל מאן אמרה</strong> <small>[מי אמר אותה]</small> וכיצד ידעו אותה? ענה לו רבינא: <strong>ולטעמיך</strong> <small>[ולטעמך,</small> לשיטתך<small>]</small> שאתה מקשה כך, <strong>הא דאמר</strong> <small>[זו שאמר]</small> <strong>רב חסדא</strong> בענין אחר: <strong>דבר זה מתורת משה רבינו לא למדנו</strong> שאינו כתוב בתורה במפורש, <strong>מדברי יחזקאל בן בוזי למדנו</strong> והיא ההלכה שנאמרה ביחזקאל: <strong>"כל בן נכר ערל לב וערל בשר לא יבא אל מקדשי (לשרתני)"</strong>(יחזקאל מד, ט), ואם כן, <strong>הא</strong> <small>[</small>הלכה <small>זו]</small> שמשומד וערל אינו עובד <strong>מקמי דאתי</strong> <small>[לפני שבא]</small> <strong>יחזקאל מאן אמרה</strong> <small>[מי אמר אותה]</small> וכיצד ידעו מה לעשות? אלא על כרחך <strong>גמרא גמירי לה</strong> <small>[במסורת היו למודים אותה]</small> <strong>ואתא</strong> <small>[ובא]</small> <strong>יחזקאל ואסמכה אקרא</strong> <small>[והסמיכה לפסוק</small> וכתבה<small>]</small> <strong>הכא נמי</strong> <small>[אף כאן]</small> <strong>גמרא גמירי לה</strong> <small>[במסורת היו למודים אותה]</small> <strong>ואתא</strong> <small>[ובא]</small> <strong>יחזקאל ואסמכה אקרא</strong> <small>[והסמיכה לפסוק</small> וכתבה<small>].</small>
 וממשיכים לבאר את הברייתא: <strong>"משזר" — שמונה.</strong> ושואלים: <strong>מנא לן</strong> <small>[מניין לנו]</small> שכך הוא? <strong>דכתיב</strong> <small>[שנאמר]:</small> <strong>"ויעשו על שולי המעיל רמוני תכלת וארגמן ותולעת שני משזר"</strong> (שמות לט, כד) <strong>ויליף</strong> <small>[ולמדים]</small> בגזירה שוה <strong>"משזר" "משזר"</strong> ממה שנאמר גם <strong>בפרכת, מה להלן</strong> בפרוכת <strong>עשרים וארבעה</strong> חוטים (כאשר יבואר להלן) <strong>אף כאן עשרים וארבעה</strong> חוטים בסך הכל, וכיון שרימונים אלה עשויים משלושה מינים, תכלת וארגמן ותולעת שני, משמע <strong>דהוה כל חד וחד תמני</strong> <small>[שהיה כל אחד ואחד</small> מהם <small>של שמונה</small> חוטים<small>].</small>
 ושואלים: <strong>ונילף</strong> <small>[ונלמד]</small> <strong>מחשן ואפוד,</strong> ונאמר: <strong>מה להלן</strong> בחושן ואפוד מ<strong>עשרים ושמונה</strong> הם עשויים, <strong>אף כאן עשרים ושמונה</strong> חוטים בסך הכל! ומשיבים: <strong>דנין דבר</strong> (פרוכת) <strong>שלא נאמר</strong> שהיו שזורים <strong>בו</strong> גם חוטי <strong>זהב, מדבר שלא נאמר בו זהב</strong> כרימוני המעיל, <strong>לאפוקי</strong> <small>[להוציא]</small> <strong>חשן ואפוד שנאמר בהן זהב.</strong> ומקשים: <strong>אדרבה,</strong> להיפך אם צריכים להחליט כיצד להשוות, נאמר: ראוי שיהיו <strong>דנין בגד מבגד</strong> שהרי המעיל הוא בגד כמו החושן והאפוד, <strong>לאפוקי</strong> <small>[להוציא]</small> <strong>פרוכת</strong> ש<strong>אהל הוא</strong> והיא חלק מבנין המקדש!
 <strong>אלא</strong> חוזרים אנו מהלימוד הראשון, וכך למדים: <strong>דנין</strong> ולמדים <strong>מאבנט,</strong> שהיו בו בסך הכל עשרים וארבעה חוטים, <strong>ודנין</strong> כל <strong>בגד ודבר שלא נאמר בו זהב,</strong> מאבנט שהוא <strong>בגד ודבר שלא נאמר בו זהב, ואין דנין דבר שאין בו זהב</strong> כרימוני המעיל <strong>מדבר שיש בו זהב</strong> כחושן ואפוד.
 <strong>רב מרי אמר: "תעשנו"</strong> (שמות כח, טו) <strong>כתיב</strong> <small>[נאמר]</small> בחושן, לומר: <strong>תעשנו לזה ולא לאחר,</strong> שאין ללמוד ממנו לענין שזירה אחרת.
 <strong>רב אשי אמר: "ועשית"</strong> (שמות כח, לג) <strong>כתיב</strong> <small>[נאמר]</small> ברימונים, ללמד: <strong>שיהיו כל עשיות שוות,</strong> כלומר: שיהיו החוטים מהמינים השונים שווים זה לזה, אולם אם יהיו שם בסך הכל עשרים ושמונה חוטים, הרי אין יכולים לעשות שכל מין יהיה בו מספר שוה של חוטים. כי <strong>היכי נעביד</strong> <small>[כיצד נעשה]?</small> <strong>נעביד תלתא</strong> <small>[נעשה שלושה]</small> של <strong>עשרה עשרה</strong> — אם כן <strong>הוו ליה תלתין</strong> <small>[הרי הם שלושים]</small> והם יותר מבחושן! <strong>נעביד תרי</strong> <small>[נעשה שנים]</small> של <strong>תשעה תשעה, וחד</strong> <small>[ואחד]</small> של <strong>עשרה</strong> הלא <strong>אמר קרא</strong> <small>[הכתוב]:</small> <strong>"ועשית" — שיהיו כל עשיותיו שוות,</strong> ולכן בהכרח עלינו ללמוד מדבר שמספר חוטיו מתחלק לשלוש, והוא מן הפרוכת.
 ועוד לבירור הברייתא, נאמר בה שהיו חוטי ה<strong>מעיל</strong> שזורים מ<strong>שנים עשר</strong> חוטים כל אחד. ושואלים: <strong>מנא לן</strong> <small>[מניין לנו]</small> דבר זה — <strong>דכתיב</strong> <small>[שנאמר]:</small> <strong>"ועשית את מעיל האפוד</strong>
## דף עב.
 <strong>כליל תכלת"</strong> (שמות כח, לא) <strong>ויליף</strong> <small>[ולומד]</small> בגזירה שוה <strong>"תכלת" "תכלת" מפרוכת מה להלן</strong> בפרוכת היו חוטי התכלת של <strong>ששה, אף כאן</strong> של <strong>ששה</strong> וכיון שנאמר "כליל" שמשמעו דבר השזור יחד, למדנו שכל החוטים היו כפולים והרי כאן בסך הכל שנים עשר.
 ומקשים: <strong>ונילף</strong> <small>[ושנלמד]</small> <strong>משוליו ורמוניו</strong> של המעיל הכתובים להלן <strong>ומה להלן</strong> (שמות כח, לא) עשוי כל חוט מ<strong>שמונה</strong> חוטים, <strong>אף כאן שמונה!</strong> ודוחים: <strong>דנין כלי</strong> (בגד) <strong>מכלי, ואין דנין כלי</strong> מדבר שהוא רק <strong>תכשיט כלי</strong> כרימוני המעיל.
 ומקשים: <strong>אדרבה</strong> ההיפך מסתבר: <strong>דנין גופו מגופו</strong> את גוף המעיל מהרימונים שבו <strong>ואין דנין גופו מעלמא</strong> <small>[מן העולם,</small> מדבר אחר<small>]</small> ומשיבים: <strong>היינו דאמרינן</strong> <small>[זה שאמרנו]</small> מתחילה בברייתא שנאמר "שש" יתר כדי ללמד <strong>לשאר בגדים שלא נאמר בהן שש,</strong> והכוונה היא שיהיו של ששה ולא של שמונה חוטים מתחילתם.
 נאמר עוד בברייתא כי כל חוט מחוטי ה<strong>פרכת</strong> היה עשוי מ<strong>עשרים וארבעה</strong> חוטים. כיצד? — <strong>ארבעה</strong> מינים של <strong>שיתא שיתא</strong> <small>[שש שש]</small> ודבר זה ברור ו<strong>לא דינא ולא דיינא</strong> <small>[אין דין ואין דיין]</small> להשיג על כך, כי הלא בפרוכת ארבעה מינים (שש, ארגמן, תולעת שני ותכלת) וכל אחד מהן נעשה מששה חוטים, כפי שאמרנו שכל דבר שלא נתפרש נעשה מששה.
 <strong>חשן ואפד</strong> שכל חוט ממנו הם עשויים מ<strong>עשרים ושמונה</strong> חוטים הוא <strong>מנא לן</strong> <small>[מניין לנו]?</small> <strong>דכתיב</strong> <small>[שנאמר]:</small> <strong>"ועשית חשן משפט מעשה חשב כמעשה אפד תעשנו זהב תכלת וארגמן ותולעת שני ושש משזר"</strong> (שמות כח, טו) <strong>ארבעה</strong> מינים מהם עשוי האריג <strong>דשיתא שיתא</strong> <small>[של ששה ששה]</small> חוטים הם, הרי <strong>עשרין וארבעה,</strong> וחוט נוסף של <strong>זהב</strong> שטווים עם כל מין ומין, נמצא <strong>ארבעה</strong> חוטים נוספים, <strong>הא עשרין ותמניא</strong> <small>[הרי עשרים ושמונה].</small>
 ומקשים <strong>ואימא</strong> <small>[ואמור]</small> שגם חוט של <strong>זהב נמי</strong> <small>[גם כן]</small> מ<strong>ששה</strong> חוטים הוא עשוי! <strong>אמר רב אחא בר יעקב: אמר קרא</strong> <small>[הכתוב]:</small> "וירקעו את פחי הזהב <strong>וקצץ פתילם</strong> לעשות בתוך התכלת ובתוך הארגמן ובתוך תולעת השני ובתוך השש מעשה חושב" (שמות לט, ג). <strong>"פתיל"</strong> פירושו חוט כפול שאפשר לפתלו, <strong>"פתילים"</strong> לשון רבים — <strong>הרי כאן ארבעה.</strong>
 <strong>רב אשי אמר:</strong> מגוף הענין אפשר ללמוד זאת, שכן <strong>אמר קרא</strong> <small>[הכתוב]:</small> <strong>"לעשות בתוך התכלת ובתוך הארגמן"</strong> (שמות לט,ג), משמע שבתוך ארבעת המינים יש לעשות את חוטי הזהב. ומעתה <strong>היכי נעביד</strong> <small>[כיצד נעשה]?</small> <strong>נעביד</strong> <small>[נעשה]</small> <strong>ארבעה</strong> חוטים שכל אחד מהם של <strong>תרי תרי</strong> <small>[שניים שנים],</small> אם כן <strong>הוו להו תמניא</strong> <small>[הרי הם שמונה]</small> ולא נתפרש מספר זה בכתוב כלל. <strong>נעביד תרי דתרי תרי</strong> <small>[נעשה שנים של שנים שנים]</small> <strong>ותרי דחד חד</strong> <small>[ושנים של אחד אחד] —</small> הלא נאמר <strong>"ועשית",</strong> ללמד: <strong>שיהיו כל עשיותיו</strong> של כל מין אריג <strong>שוות</strong> ובכלל זה אף מנין החוטים מהם עשוי כל חוט, ולכן בהכרח יש לעשות ארבעה כדי לקיים את הכתובים בענין זה.
 <big>א</big> <strong>אמר רחבא אמר רב יהודה: המקרע בגדי כהונה</strong> במזיד עובר על מצות לא תעשה ו<strong>לוקה. שנאמר: "</strong>שפה יהיה לפיו סביב מעשה אורג כפי תחרא יהיה לו <strong>לא יקרע"</strong> (שמות כח, לב), שהוא מצות לא תעשה שלא לקרוע פי המעיל, וכן הדין בשאר בגדי כהונה. <strong>מתקיף לה</strong> <small>[מקשה על כך]</small> <strong>רב אחא בר יעקב: ודילמא הכי קאמר רחמנא</strong> <small>[ושמא כך אמרה</small> והתכוונה <small>התורה</small> בדבריה<small>]:</small> <strong>נעביד ליה</strong> <small>[שיעשה לו]</small> למעיל <strong>שפה כי היכי דלא ניקרע</strong> <small>[כדי שלא יקרע]</small> "ולא יקרע" אינו לשון איסור אלא ביטוי של שלילה, ואין ללמוד מכאן שיש בכך משום איסור ועונש מלקות! ודוחים: <strong>מי כתיב</strong> <small>[האם נאמר]</small> <strong>"שלא יקרע"?</strong> הלא נאמר "לא יקרע" ללמד שיש איסור מיוחד בקריעתו.
 וכעין זה <strong>אמר ר' אלעזר: המזיח חושן מעל האפוד</strong> או <strong>המסיר בדי ארון</strong> מן הטבעות עובר על מצות לא תעשה ו<strong>לוקה. שנאמר: "</strong>ו<strong>לא יזח</strong> החושן מעל האפוד<strong>"</strong> (שמות כח, כח), וכן נאמר: "בטבעות הארון יהיו הבדים <strong>לא יסרו</strong> ממנו" (שמות כה, טו). <strong>מתקיף לה</strong> <small>[מקשה על כך]</small> <strong>רב אחא בר יעקב: ודילמא כי קאמר רחמנא חדקינהו ועבדינהו שפיר</strong> <small>[שמא כאשר אמרה התורה חזק אותם ועשה אותם יפה]</small> <strong>כדי שלא יזח</strong> החושן מעל האפוד וש<strong>לא יסורו</strong> הבדים! ודוחים: <strong>מי כתיב</strong> <small>[האם נאמר]</small> <strong>"שלא יזח" ו"שלא יסרו",</strong> הלא אין כתוב כן, אלא מלשון הכתוב למדים שלא רק שיש לעשותם כן, אלא כל העובר על כך חייב.
 <strong>ר' יוסי בר' חנינא רמי</strong> <small>[השליך,</small> הראה סתירה<small>]:</small> <strong>כתיב</strong> <small>[נאמר]</small> מצד אחד: <strong>"בטבעת הארן יהיו הבדים לא יסרו ממנו"</strong> (שמות כה, טו) <strong>וכתיב</strong> <small>[ונאמר]:</small> <strong>"והובא את בדיו בטבעת"</strong> (שמות כז, ז), משמע שמכניסים בכל פעם את הבדים בתוך הטבעות, הרי שאינם קבועים במקומם לעולם! <strong>הא כיצד?</strong> ומשיבים: <strong>מתפרקין ואין נשמטין.</strong> כלומר: יכולים להזיזם קצת ממקומם אבל אינם נשמטים לגמרי מן הטבעות. שהיו הבדים עבים בקצותיהם ודקים יותר בין הקצוות ומחמת עובי הקצוות היו תוחבים אותם בכוח לתוך הטבעות ומכיון שהוכנסו כבר, שוב אינם יכולים לצאת מעצמם, אף שיכולים הם לזוז במקומם קצת לכאן ולכאן.
 ומעירים: <strong>תניא נמי הכי</strong> <small>[שנויה</small> ברייתא <small>גם כן כך]:</small> נאמר: <strong>"בטבעת הארן יהיו הבדים</strong> לא יסורו ממנו<strong>"</strong> (שמות כה, טו), <strong>יכול לא יהיו זזין ממקומן</strong> כלל? <strong>תלמוד לומר: "והובא את בדיו בטבעת"</strong> (שמות כז, ז) <strong>אי</strong> <small>[אם]</small> תאמר <strong>"והובא את בדיו" יכול יהיו נכנסין ויוצאין</strong> לגמרי — <strong>תלמוד לומר: "בטבעת הארן יהיו הבדים</strong> לא יסורו ממנו" (שמות כה, טו). <strong>הא כיצד? מתפרקין</strong> זה מזה, <strong>ואין נשמטין</strong> כליל.
 כיון שהוזכר הארון מביאים מה ש<strong>אמר ר' חמא בר' חנינא מאי דכתיב</strong> <small>[מהו שנאמר]:</small> <strong>"</strong>ועשית את הקרשים למשכן <strong>עצי שטים עמדים"</strong> (שמות כו, טו), לומר: <strong>שעומדים דרך גדילתן,</strong> כלומר: קרשי המשכן שהיו עשויים עצי שיטים היו עומדים כדרך עמידתו של העץ מהם הם עשויים בשעת גידולו. כלומר: שחלקו העליון של העץ בשעת גידולו היה מונח גם במשכן כלפי מעלה. <strong>דבר אחר: "עומדים"</strong> פירושו: <strong>שמעמידין</strong> (מחזיקים) <strong>את צפויין</strong> שלא יפול, שהיה זה מחובר אליהם במסמרים. <strong>דבר אחר: "עומדים"</strong> שאמר הכתוב, ללמדנו דבר אחר בא. כי <strong>שמא תאמר אבד סברן ובטל סכויין</strong> ולא ישובו יותר לאחר גניזתם — <strong>תלמוד לומר: — "עמדים"</strong> לומר: <strong>שעומדין לעולם ולעולמים.</strong> 
 <big>ב</big> ועוד לענין בגדי כהונה: <strong>אמר ר' חמא בר' חנינא: מאי דכתיב</strong> <small>[מהו שנאמר]:</small> <strong>"את בגדי השרד לשרת בקדש"</strong> (שמות לה, יט).
## דף עב:
 <strong>אלמלא בגדי כהונה</strong> ("בגדי השרד"), שלבושים בהם הכהנים בשעת הקרבת הקרבנות המכפרים על בני ישראל, <strong>לא נשתייר משונאיהן של ישראל</strong> (בלשון נקיה, והכוונה מישראל) <strong>שריד ופליט</strong> ולכן קרויים הם בגדי השרד — בגדים שגורמים שישרדו, ישארו בעולם.
 <strong>ר' שמואל בר נחמני אמר: דבי</strong> <small>[בן בית</small> מדרשו<small>]</small> של <strong>ר' שמעון תנא</strong> <small>[שנה]:</small> מדוע נקראים הם "בגדי השרד" — כי בגדי כהונה <strong>גורדין</strong> (אורגים) <strong>אותן כברייתן מכליהן,</strong> שאין בגדי כהונה נארגים ונתפרים כשאר בגדים אלא נארגים כיריעה עגולה וסגורה שאינה צריכה תפירה, <strong>ומשרדין</strong> (משאירים) <strong>מהן כלום</strong> (משהו) ולכן קוראים להם "בגדי השרד". ושואלים: <strong>מאי היא</strong> <small>[מה הוא]</small> אותו שריד, החלק שלא נארג? <strong>ריש לקיש אמר: אלו מעשה מחט,</strong> שיש גם לתפור משהו מהם.
 <strong>מיתיבי</strong> <small>[מקשים</small> על כך<small>]:</small> הרי שנינו <strong>בגדי כהונה אין עושין אותן מעשה מחט, אלא מעשה אורג,</strong> שהרי <strong>נאמר</strong> בהם: <strong>"מעשה ארג"</strong> (שמות כח, לב)! <strong>אמר אביי: לא נצרכה</strong> עשייה במחט <strong>אלא לבית יד</strong> (שרוול) <strong>שלהם. כדתניא</strong> <small>[כפי ששנינו</small> בברייתא<small>]:</small> <strong>בית יד של בגדי כהונה נארגת בפני עצמה, ונדבקת עם הבגד</strong> בתפירה, <strong>ומגעת</strong> באורך <strong>עד פיסת</strong> (כף) <strong>היד.</strong>
 <big>א</big> ועוד בענין כלי המקדש <strong>אמר רחבה אמר רב יהודה: שלש ארונות עשה בצלאל, אמצעי של עץ</strong> שהיה גובהו מבחוץ <strong>תשעה</strong> טפחים, ועוד ארון <strong>פנימי</strong> לו שהיה עשוי <strong>של זהב</strong> והיה גובהו החיצוני <strong>שמונה</strong> טפחים, והיו מכניסים אותו בתוך ארון העץ והיה הוא ממלא את כל החלל, וארון נוסף <strong>חיצון</strong> לשניהם של זהב, שהיה גובהו מבחוץ <strong>עשרה</strong> טפחים <strong>ומשהו</strong> והיו מכניסים את ארון העץ לתוכו והיה זה ממלא את כל חללו.
 ומקשים: <strong>והתניא</strong> <small>[והרי שנינו</small> בברייתא<small>]</small> שהיה החיצון <strong>אחד עשר</strong> טפחים <strong>ומשהו!</strong> ומתרצים: <strong>לא קשיא</strong> <small>[אין זה קשה]</small> <strong>הא כמאן דאמר</strong> <small>[זה</small> שנאמר שהיה אחד עשר טפחים, הרי זה <small>לשיטת האומר]</small> כי <strong>יש בעביו</strong> של ציפוי הזהב לארון <strong>טפח</strong> ואם כן יש בו טפח אחד מלמטה, ועשרה נוספים כדי גובה הארון וכפורת. <strong>הא כמאן דאמר</strong> <small>[זה</small> שנאמר שהיה גובהו עשרה טפחים, הרי <small>לשיטת האומר]</small> כי <strong>אין בעביו</strong> של הציפוי <strong>טפח</strong> ולכן לא היה מגיע גובהו לאחד עשר טפחים. <strong>ומאי</strong> <small>[ומהו]</small> <strong>משהו</strong> זה ששניהם מוסיפים — <strong>זיר</strong> (קישוט כעין נזר) שהיה על הארון.
 <strong>אמר ר' יוחנן: שלשה זירים הן</strong> על כלי הקודש: <strong>של מזבח, ושל ארון, ושל שלחן.</strong> וכיון שצורתם כעין נזר, מסמלים הם שלטון ושררה. זר <strong>של מזבח</strong> שמקריבים עליו, הוא סימן לכתר כהונה — <strong>זכה אהרן ונטלו,</strong> שנטל לבניו את עטרת הכהונה לדורות. זר <strong>של שלחן</strong> שמסמל את השפע ואת הברכה שהוא סימן לכתר מלכות — <strong>זכה דוד ונטלו,</strong> להיות לו ולבניו אחריו. זר <strong>של ארון</strong> שהוא סימן לכתר תורה — <strong>עדיין מונח הוא</strong> ולא זכה בו אדם לצמיתות, ו<strong>כל הרוצה ליקח — יבא ויקח</strong> ויתעטר בכתר תורה. <strong>שמא תאמר פחות הוא</strong> משני הכתרים האחרים ולכן לא נטלוהו — <strong>תלמוד לומר:</strong> מה שנאמר בחכמה — <strong>"בי מלכים ימלכו"</strong> (משלי ח, טו), משמע שמכוח כתר תורה באים שאר הכתרים, וגדול הוא מהם.
 <big>ב</big> <strong>ר' יוחנן רמי</strong> <small>[השליך,</small> הראה סתירה<small>]:</small> <strong>כתיב</strong> <small>[כתוב]:</small> <strong>"זר"</strong> (וקוראו כאילו היה נקוד בקמץ) <strong>וקרינן</strong> <small>[וקוראים אנו]</small> <strong>"זיר"</strong> (בצירה), לומר: אם <strong>זכה</strong> לעשות ללמוד לשמה ולקיימה — <strong>נעשית לו זיר</strong> (כתר), <strong>לא זכה — זרה</strong> התורה <strong>הימנו</strong> ומשתכחת ממנו.
 <strong>ר' יוחנן רמי</strong> <small>[השליך</small> הראה סתירה<small>]:</small> נאמר במקום אחד: <strong>"ועשית לך ארון עץ"</strong> (דברים י, א) <strong>וכתיב</strong> <small>[ונאמר]:</small> <strong>"ועשו ארון עצי שטים"</strong> (שמות כה, י) ואם כן לא נתברר אם הדבר מוטל על משה לבדו או על כל העדה, אלא <strong>מכאן לתלמיד חכם שבני עירו מצווין לעשות לו מלאכתו.</strong> כלומר: אף שנאמר הציווי למשה — כל בני ישראל חייבים לעשות מלאכה זו עבורו. וכן לדורות, ראוי לסייע לתלמיד חכם במלאכתו כדי שיוכל לפנות עצמו לתורה.
 נאמר בארון: <strong>"מבית ומחוץ תצפנו"</strong> (שמות כה, יא). <strong>אמר רבא:</strong> יש בכך רמז המלמדנו: <strong>כל תלמיד חכם שאין תוכו</strong> ביראת שמים ובהנהגות טובות <strong>כברו</strong> כמו שהוא נראה מבחוץ, אלא מבפנים אינו ירא שמים כל כך — <strong>אינו</strong> נקרא <strong>תלמיד חכם.</strong> שכדוגמת הארון שהיתה חזותו הפנימית והחיצונית שווה, כן צריך להיות אף התלמיד חכם.
 <strong>אמר אביי ואיתימא</strong> <small>[ויש אומרים]</small> שאמר זאת <strong>רבה בר עולא:</strong> תלמיד חכם שאינו נוהג כשורה בסתר <strong>נקרא נתעב, שנאמר: "אף כי נתעב ונאלח איש שתה כמים עולה"</strong> (איוב טו, טז), שאף שהוא שותה את התורה כמים, בכל זאת יש בו עולה, וכיון שכך הריהו נתעב ונאלח.
 <strong>אמר ר' שמואל בר נחמני אמר ר' יונתן: מאי דכתיב</strong> <small>[מהו שנאמר]:</small> <strong>"למה זה מחיר ביד כסיל לקנות חכמה ולב אין"</strong> (משלי יז, טז), הרי בא לומר: <strong>אוי להם לשנאיהן של תלמידי חכמים</strong> (בלשון נקיה, והכוונה לתלמידי חכמים) כאלה <strong>שעוסקין בתורה ואין בהן יראת שמים,</strong> והוא הנקרא כסיל, שבא לקנות חכמה של תורה, אבל לב של יראת שמים אין לו.
 כעין זה <strong>מכריז</strong> היה <strong>ר' ינאי: חבל על</strong> מי <strong>דלית ליה דרתא</strong> <small>[שאין לו חצר]</small> <strong>ותרעא לדרתיה עביד</strong> <small>[ושער לחצרו הוא עושה],</small> כי יראת שמים היא חצירו של ה', והתורה היא פתח לחצר, וחבל על מי שעוסק בתורה מבלי שתהא בו יראת שמים.
 וכיוצא בזה היה אומר להם <strong>רבא לרבנן</strong> <small>[לחכמים]:</small> <strong>במטותא מיניכו</strong> <small>[בבקשה מכם],</small> עשו ש<strong>לא תירתון תרתי</strong> <small>[תירשו שני]</small> <strong>גיהנם.</strong> שאם אין אתם עוסקים בתורה מתוך יראת שמים, הרי בעולם הזה אתם עמלים בתורה ואינכם זוכים ליהנות מן העולם והריהו לכם כגיהנם, ולעולם הבא כיון שאין בכם יראת שמים תירשו גיהנם, ואם כן יהא לכם גיהנם כאן ושם.
 <strong>אמר ר' יהושע בן לוי: מאי דכתיב</strong> <small>[מהו שנאמר]:</small> <strong>"וזאת התורה אשר שם משה"</strong> (דברים ד, מד) "שם" נשמע כמו "סם", ללמד, כי מי ש<strong>זכה — נעשית לו</strong> התורה <strong>סם חיים,</strong> ואם <strong>לא זכה — נעשית לו סם מיתה. והיינו</strong> <small>[וזהו]</small> ש<strong>אמר רבא: דאומן לה</strong> <small>[</small>מי <small>שמאומן בה</small> בתורה<small>]</small> ועוסק בה ואוהב אותה — בשבילו היא <strong>סמא דחייא</strong> <small>[סם חיים],</small> אבל <strong>דלא אומן בה סמא דמותא</strong> <small>[מי שלא מאומן בה</small> הרי היא בשבילו <small>סם המוות].</small>
 <strong>אמר ר' שמואל בר נחמני: ר' יונתן רמי</strong> <small>[</small>היה <small>משליך,</small> מראה סתירה<small>]:</small> <strong>כתיב</strong> <small>[נאמר]:</small> <strong>"פקודי ה' ישרים משמחי לב"</strong> (תהלים יט, ט) ונאמר: <strong>"אמרת ה' צרופה"</strong> (תהלים יח, לא) משמע: כדרך הצורף שמצרף באש. ותירץ כך: מי ש<strong>זכה</strong> — התורה <strong>משמחתו,</strong> מי ש<strong>לא זכה — צורפתו. ריש לקיש אמר: מגופיה דקרא נפקא</strong> <small>[מגופו של</small> אותו <small>כתוב יוצאת]</small> מסקנה זו: מי ש<strong>זכה — צורפתו</strong> התורה <strong>לחיים, לא זכה — צורפתו למיתה.</strong>
 נאמר עוד: <strong>"יראת ה' טהורה עומדת לעד"</strong> (תהלים יט, י). <strong>אמר ר' חנינא: זה הלומד תורה בטהרה,</strong> שהיא העומדת לו לעד. ושאלו: <strong>מאי היא</strong> <small>[מה היא],</small> מה הכוונה למעשה? — זה הוא ש<strong>נושא אשה ואחר כך לומד תורה,</strong> שאין ליבו טרוד בהרהורי עבירה, ואינו עלול לבוא לידי טומאה.
 נאמר שם עוד: <strong>"עדות ה' נאמנה"</strong> (תהלים יט, ח), <strong>אמר ר' חייא בר אבא: נאמנה היא להעיד בלומדיה,</strong> מי למד ומי לא. ושוב לענין בגדי הקודש.
 נאמר בהם: <strong>"מעשה רקם"</strong> (שמות כו, לו) ונאמר גם <strong>"מעשה חשב"</strong> (שמות כו, לא) <strong>אמר ר' אלעזר: שרוקמין במקום שחושבין.</strong> כלומר: קודם יוצרים את הצורה בצבע או באופן אחר ואחר כך רוקמין שם.
 <strong>תנא</strong> <small>[שנה החכם]</small> משמו של <strong>ר' נחמיה: "רוקם",</strong> פירושו: <strong>מעשה מחט. לפיכך</strong> הרי הם <strong>פרצוף אחד.</strong> כלומר: כיון שנעשית על ידי מחט העוברת משני צידי הפרוכת במקביל, הרי שנעשית בשני הצדדים דמות זהה של פרצוף אחד. <strong>"חושב" — מעשה אורג, לפיכך</strong> הרי הם <strong>שני פרצופות.</strong> שאף שנעשים כאחת, אין הדמויות הרקומות משני צידי הפרוכת זהות זו לזו, שלפעמים היתה מצד אחד דמות נשר ומצידה השני היתה דמות אריה.
 <big>ג</big> שנינו במשנה: בשמונה בגדי כהונה <strong>אלו נשאלין באורים ותומים. כי אתא</strong> <small>[כאשר בא]</small> <strong>רב דימי</strong> מארץ ישראל לבבל, <strong>אמר: בגדים שכהן גדול משמש בהן,</strong> אף כהן <strong>משוח מלחמה,</strong> הכהן הממונה לקרוא לפני העם בצאתם למלחמה דברי חיזוק (דברים כ, ב), <strong>משמש בהן, שנאמר: "ובגדי הקדש אשר לאהרן יהיו לבניו אחריו"</strong> (שמות כט, כט), וכוונתו <strong>למי שבא בגדולה אחריו,</strong> ולאחר גדולת אהרן, שהוא כהן גדול, הדרגה הבאה היא דרגת כהן משוח מלחמה.
 <strong>מתיב</strong> <small>[מקשה]</small> <strong>רב אדא בר אהבה ואמרי לה כדי</strong> <small>[ויש אומרים סתם]</small> בלא שם המקשה, שלא ידעו מי הוא זה שהקשה, ששנינו: <strong>יכול יהא בנו‍ של משוח מלחמה משמש תחתיו</strong> שתהיה לו זכות לתפקיד זה <strong>כדרך של כהן גדול</strong> שבנו <strong>משמש תחתיו</strong> אם רק ראוי הוא לכך —
## דף עג.
 <strong>תלמוד לומר: "שבעת ימים ילבשם הכהן תחתיו מבניו אשר יבא אל אהל מועד</strong> לשרת בקודש<strong>"</strong> (שמות כט, ל) — דווקא <strong>מי שראוי לבא אל אהל מועד,</strong> שהוא הכהן הגדול שנכנס לפני ולפנים — הוא בלבד מוריש גדולתו לבניו. <strong>ואם איתא</strong> <small>[ואם יש]</small> מקום להנחה שכהן משוח מלחמה אף הוא משמש בשמונה בגדים <strong>מיחזא חזי</strong> <small>[</small>הרי <small>ראוי</small> אף <small>הוא]</small> ליכנס לפנים!
 <strong>אמר רב נחמן בר יצחק: הכי קאמר</strong> <small>[כך אמר,</small> כך יש להבין<small>]:</small> <strong>כל שעיקר משיחתו</strong> היא כדי להכנס <strong>לאהל מועד</strong> לצורך עבודה, <strong>יצא זה שעיקר משיחתו</strong> לצורך ה<strong>מלחמה.</strong>
 <strong>מיתיבי</strong> <small>[מקשים]</small> הלא שנינו בברייתא: כהן <strong>משוח מלחמה אינו משמש לא בארבעה</strong> בגדים <strong>ככהן הדיוט, ולא בשמונה ככהן גדול.</strong>
 <strong>אמר ליה</strong> <small>[לו]</small> <strong>אביי:</strong> מכאן אין להביא ראיה, שכן על דין זה גופו יש לתמוה, שהרי <strong>אלא</strong> כ<strong>זר משוית ליה</strong> <small>[עושה אתה אותו],</small> שאם אינו לא כהן גדול ולא כהן הדיוט, נמצא שאינו כהן כלל! <strong>אלא</strong> הטעם אחר הוא: <strong>ככהן גדול</strong> אינו משמש — <strong>משום איבה,</strong> שלא תהא איבה בין שני אנשים הלבושים בבגדי כהונה גדולה לפיכך תיקנו שלא יעבוד במקדש, ואילו בארבעה בגדים <strong>ככהן הדיוט</strong> אינו משמש, <strong>משום</strong> הכלל: <strong>מעלין בקדש ולא מורידין.</strong> וכיון שזכה להיות ככהן גדול — שוב אינו יכול לשמש ככהן הדיוט.
 <strong>אמר ליה</strong> <small>[לו]</small> <strong>רב אדא בר אבא לרבא: והאי תנא</strong> <small>[</small>והרי יש <small>תנא זה]</small> <strong>דלית ליה</strong> <small>[שאין לו],</small> שאינו מקבל את הנימוק של <strong>איבה,</strong> ואף לדבריו כהן משוח מלחמה <strong>לא קא</strong> <small>[אינו]</small> <strong>משמש</strong> בשמונה בגדים.
 <strong>דתניא</strong> <small>[ש</small>כן <small>שנינו</small> בברייתא<small>]:</small> מה הן ה<strong>דברים שבין כהן גדול לכהן הדיוט? פר כהן משיח ופר הבא על כל המצות</strong> שכהן גדול מביא על שגגתו בדבר שעל זדונו חייב כרת, <strong>ופר יום הכפורים, ועשירית האיפה</strong> שכהן גדול מביא בכל יום.
 וכן, הכהן הגדול <strong>לא פורע</strong> (מגדל פרע שער ראשו) לאות אבל, <strong>ולא פורם</strong> בגדו כאחרים בשעת אבילות, <strong>אבל פורם הוא</strong> הכהן הגדול את בגדיו <strong>מלמטה,</strong> במקום שאינו ניכר, <strong>וההדיוט</strong> פורם <strong>מלמעלה. ואין מטמא</strong> הכהן הגדול <strong>לקרוביו,</strong> אבל ההדיוט מותר להטמא לקרובים. <strong>ומצווה</strong> הכהן הגדול בבואו לשאת אשה, <strong>על</strong> נשיאת <strong>הבתולה</strong> דווקא, ולא בעולה, <strong>ומוזהר</strong> באיסור לא תעשה שלא לשאת את <strong>האלמנה, ומחזיר</strong> במותו <strong>את הרוצח</strong> בשגגה מעיר המקלט,
 <strong>ומקריב אונן</strong> ביום האבילות הראשון, אבל <strong>אינו אוכל</strong> בקדשים באותו יום <strong>ואינו חולק</strong> באותו יום בקדשים, <strong>ונוטל</strong> הכהן הגדול <strong>חלק בראש</strong> מכל קרבן שירצה ואף <strong>מקריב חלק בראש</strong> בכל קרבן שירצה. <strong>ומשמש בשמנה כלים</strong> (בגדים) <strong>ופטור על טומאת מקדש וקדשיו, וכל עבודות יום הכפורים אינן כשירות אלא בו.</strong>
 <strong>וכולן,</strong> כל המצוות השייכות בכהן גדול שנמשח בשמן המשחה, <strong>נוהגות</strong> אף בכהן גדול <strong>מרובה בגדים,</strong> כגון בימי בית שני שלא היה עוד שמן המשחה, ונתמנה כהן גדול על ידי לבישת שמונה בגדים בלבד, <strong>חוץ מפר הבא על כל המצות</strong> שהמרובה בבגדים אינו מביא,
 <strong>וכולן נוהגות במשוח שעבר,</strong> כלומר: מי שמילא את מקום הכהן הגדול בהיותו בעל מום וכדומה ולכשעבר המום חזר הכהן הראשון לגדולתו וירד ממנה ממלא מקומו, <strong>חוץ</strong> מהקרבת <strong>פר יום הכפורים ועשירית האיפה</strong> בכל יום.
 <strong>וכולן אין נוהגות במשוח מלחמה חוץ מחמשה דברים האמורין</strong> במפורש <strong>בפרשה</strong> של כהן גדול: שאינו <strong>פורע, ולא פורם, ולא מטמא לקרוביו, ומצווה על הבתולה, ומוזהר על האלמנה, ומחזיר את הרוצח, כדברי ר' יהודה</strong> במסכת מכות (יא, א), <strong>וחכמים אומרים:</strong> כהן משוח מלחמה <strong>אינו מחזיר</strong> את הרוצח. ונמצאנו למדים שתנא זה סבור שיכול להיות במקדש משוח שעבר ושיהיו בו דיני כהונה גדולה, הרי שאינו חושש משום איבה, ובכל זאת מחלק בין כהן גדול ומשוח מלחמה!
 ודוחים: אין כאן ראיה, כי מדובר כאן באופן <strong>כי לית ליה</strong> <small>[כאשר אין לו]</small> <strong>איבה —</strong> הרי זה <strong>בדכוותיה</strong> <small>[בדומה לו],</small> שמשוח שעבר הוא בדרגתו של כהן גדול ולכן אינו מקנא בו כל כך, אבל <strong>בדזוטר מיניה אית ליה</strong> <small>[במי שהוא קטן ממנו</small> כגון משוח מלחמה <small>יש לו</small> איבה<small>]</small> אם ילבש כלבושו.
 מסופר: <strong>יתיב</strong> <small>[ישב]</small> <strong>ר' אבהו וקאמר לה להא שמעתא</strong> <small>[ואמר את</small> ההלכה <small>הזו]</small> של רב דימי, שבגדים שמשמש בהם כהן גדול, משמש בהם גם כהן משוח מלחמה, <strong>משמיה</strong> <small>[משמו]</small> של <strong>ר' יוחנן</strong> בפני חכמי ישראל. <strong>אהדרינהו</strong> <small>[החזירו]</small> <strong>ר' אמי ור' אסי לאפייהו</strong> <small>[את פניהם],</small> להראות שאין דעתם נוחה מן הדברים. <strong>איכא דאמרי</strong> <small>[יש אומרים]</small> שלא כך היה המעשה, אלא <strong>ר' חייא בר אבא</strong> הוא ש<strong>אמרה, ואהדרינהו</strong> <small>[והחזירו]</small> <strong>ר' אמי ור' אסי לאפייהו</strong> <small>[את פניהם].</small>
 <strong>מתקיף לה</strong> <small>[מקשה עליה]</small> על הגירסה האחרונה זו <strong>רב פפא: בשלמא</strong> <small>[נניח]</small> אם אומר אתה כי <strong>ר' אבהו</strong> אמר זאת, מובן כי <strong>משום יקרא דבי</strong> <small>[כבודו של בית]</small> ה<strong>קיסר,</strong> שר' אבהו היה קרוב למלכות (חגיגה יד, א), לא אמרו לו במפורש שאין דעתם נוחה מדבריו, <strong>אלא לר' חייא בר אבא — נימרו ליה מימר</strong> <small>[שיאמרו לו</small> במפורש<small>]</small> כי <strong>לא אמר ר' יוחנן הכי</strong> <small>[כך],</small> ואם כן אין גירסה זו מסתברת.
 <strong>כי אתא</strong> <small>[כאשר בא]</small> <strong>רבין, אמר: נשאל איתמר</strong> <small>[נאמר]</small> שלא אמרו שכהן משוח מלחמה משמש בשמונה בגדים ככהן גדול, אלא שבשמונת הבגדים בהם משמש הכהן הגדול, שאלת כהן משוח מלחמה באורים ותומים אף היא אינה נעשית אלא בשמונה בגדים הללו. ואכן, <strong>תניא נמי הכי</strong> <small>[שנויה</small> ברייתא <small>גם כן כך]:</small> <strong>בגדים שכהן גדול משמש בהן — כהן משוח מלחמה נשאל בהן.</strong>
 <big>א</big> <strong>תנו רבנן</strong> <small>[שנו חכמים]:</small> <strong>כיצד שואלין</strong> באורים ותומים? <strong>השואל</strong> (כגון: מלך או אב בית דין) עומד <strong>ופניו כלפי</strong> הכהן ה<strong>נשאל, והנשאל</strong> עומד ו<strong>פניו כלפי שכינה</strong>, כלומר: כלפי האורים ותומים שבתוכם מצוי שם המפורש.
 <strong>השואל אומר</strong> בשאלתו כגון: <strong>"ארדף אחרי הגדוד הזה"</strong> (שמואל א' ל, ח) <strong>והנשאל</strong> עונה לו כפי התשובה שקיבל ו<strong>אומר</strong> כגון: <strong>"כה אמר ה' עלה והצלח". ר' יהודה אומר אין צריך לומר</strong> לשון <strong>"כה אמר ה'" אלא</strong> די במה שיאמר <strong>"עלה והצלח".</strong> כי ברור שהוא אומר בדיוק מה שנאמר לו.
 <strong>אין שואלין בקול</strong> רם, <strong>שנאמר: "ושאל לו</strong> במשפט האורים<strong>"</strong> (במדבר כז, כא), משמע "לו" — לבדו. <strong>ולא מהרהר</strong> את שאלתו <strong>בלבו</strong> אלא יוציאנה בשפתיו, <strong>שנאמר: "ושאל לו</strong> במשפט האורים <strong>לפני ה'"</strong> (במדבר כז, כא) ומיד לאחריו נאמר: "ועל פיו..." (במדבר כז, כא). <strong>אלא</strong> כיצד שואל — <strong>כדרך שאמרה חנה בתפלתה, שנאמר: "וחנה היא מדברת על לבה"</strong> (שמואל א' א, יג), כלומר: דיבור בקול שקט שאין אחר שומעו.
 <strong>אין שואלין שני דברים כאחד</strong> (בבת אחת), אלא ישאל דבר אחד ולאחר שישיבו לו ישאל בשנית. <strong>ואם שאל</strong> שני דברים כאחד — <strong>אין מחזירין</strong> לו בתשובה <strong>אלא</strong> דבר <strong>אחד, ואין מחזירין לו אלא</strong> על הדבר <strong>הראשון</strong> ששאל. <strong>שנאמר:</strong> ששאל דוד שתי שאלות כאחת: <strong>"היסגרני בעלי קעילה בידו, הירד שאול ויאמר ה' ירד"</strong> (שמואל א' כג, יא). ותוהים: <strong>והא אמרת</strong> ש<strong>אין מחזירין</strong> לזה השואל שתים כאחת <strong>אלא</strong> על הדבר ה<strong>ראשון</strong> ששאל, וכהוכחה לדבר מביא אתה ראיה דווקא ממעשה זה שבו נענה דווקא על שאלתו השניה ולא על הראשונה! ומשיבים: <strong>דוד שאל</strong>
## דף עג:
 <strong>שלא כסדר והחזירו לו כסדר.</strong> שהיה צריך לשאול תחילה אם ירד שאול, ואחר כך מה יעשו בעלי קעילה. <strong>וכיון שידע ששאל שלא כסדר, חזר ושאל כסדר, שנאמר</strong> מיד לאחר מכן: <strong>"היסגרו בעלי קעילה אתי ואת אנשי ביד שאול ויאמר ה' יסגירו"</strong> (שמואל א' כג, יב).
 <strong>ואם הוצרך הדבר</strong> לשאול <strong>שנים</strong> כאחד ואין שהות לשאול אחת ולקבל עבורה תשובה ולאחריה לשאות את השניה — מותר לו לשאול שנים ואף <strong>מחזירין לו שנים, שנאמר: "וישאל דוד בה' לאמר ארדף אחרי הגדוד הזה האשיגנו ויאמר לו רדף כי השג תשיג והצל תציל"</strong> (שמואל א' ל, ח).
 ועוד בענין אורים ותומים; <strong>ואף על פי שגזירת נביא חוזרת</strong> שפעמים שנבואת הנביא לרעה, נאמרת להתראה בלבד ואינה מתקיימת תמיד — <strong>גזירת אורים ותומים אינה חוזרת. שנאמר: "במשפט האורים"</strong> (במדבר כז, כא), לומר, שדבר האורים כפסק דין במשפט.
 ועוד: <strong>למה נקרא שמן אורים ותומים? — "אורים" שמאירין</strong> מבארים ומפרשים <strong>את דבריהן, "תמים" — שמשלימין את דבריהן,</strong> שהם מתקיימים תמיד.
 <strong>ואם תאמר: בגבעת בנימין מפני מה לא השלימו?</strong> שהרי שאלו פעמים אחדות, ולא נתקיים בידם כפי קיבלו את התשובה?
 הטעם הוא: <strong>הם שלא ביחנו אם לנצח אם להנצח,</strong> ששאלתם היתה רק אם לעלות למלחמה, ולא שאלו אם ינצחו בה לכשיעלו, <strong>ובאחרונה שביחנו</strong> ושאלו על כך אמנם <strong>הסכימו</strong> עמם, <strong>שנאמר: "ופינחס בן אלעזר בן אהרן עמד לפניו בימים ההם לאמר האוסף עוד לצאת למלחמה עם בני בנימן אחי אם אחדל ויאמר ה' עלו כי מחר אתננו בידך"</strong> (שופטים כ, כח), וכן היה.
 ושואלים: <strong>כיצד נעשית,</strong> כלומר: כיצד נענה הכהן באורים ותומים? <strong>ר' יוחנן אומר?</strong> אותיות התשובה <strong>בולטות</strong> מבין שאר האותיות הכתובות בחושן והוא מצרפן בעצמו. <strong>ריש לקיש אומר: מצטרפות</strong> האותיות, ומתחברות זו עם זו.
 ומקשים: וכיצד אפשר לקבל תשובה לכל שאלה, <strong>והא</strong> <small>[והרי]</small> <strong>לא כתיב בהו</strong> <small>[נאמר בהם]</small> בין שמות השבטים החקוקים על אבני החושן, האות <strong>"צד"י". אמר רב שמואל בר יצחק:</strong> בחושן המשפט גם <strong>"אברהם יצחק ויעקב" כתיב</strong> <small>[נאמר]</small> <strong>שם.</strong> ומקשים עוד: <strong>והא</strong> <small>[והרי]</small> <strong>לא כתיב</strong> <small>[נאמר]</small> בחושן האות <strong>"טי"ת",</strong> שאינו לא בשמות האבות ולא בשמות השבטים! <strong>אמר רב אחא בר יעקב: "שבטי ישורון" כתיב</strong> <small>[כתוב]</small> <strong>שם.</strong> ועל ידי כך יש סדר אלף בית שלם.
 <strong>מיתיבי</strong> <small>[מקשים]</small> ממה ששנינו: <strong>כל כהן שאינו מדבר ברוח הקודש ושכינה שורה עליו — אין שואלין בו</strong> באורים ותומים. <strong>שהרי שאל צדוק</strong> באורים ותומים <strong>ועלתה לו</strong> תשובה, שאל <strong>אביתר ולא עלתה לו</strong> ונסתלק כתוצאה מכך מן הכהונה, <strong>שנאמר: "ויעל אביתר עד תם כל העם"</strong> (שמואל ב' טו, כד), משמע שהעיקר הוא גילוי רוח הקודש של הכהן!
 ומשיבים: <strong>סיועי הוה מסייע בהדייהו</strong> <small>[מסייע</small> היה הכהן ברוח הקודש <small>עמהם,</small> עם הנגלה באורים ותומים<small>],</small> אבל היה נזקק לאורים ותומים, ולא היתה זו נבואה לעצמה.
 <big>א</big> שנינו במשנה <strong>שאין שואלין</strong> באורים <strong>אלא למלך</strong> ולאב בית דין וכן למי שהציבור צריך לו. ושואלים: <strong>מנא הני מילי</strong> <small>[מניין דברים אלו]?</small> <strong>אמר ר' אבהו:</strong> ש<strong>אמר קרא</strong> <small>[הכתוב]:</small> <strong>"ולפני אלעזר הכהן יעמד ושאל לו במשפט האורים</strong> לפני ה' על פיו יצאו ועל פיו יבואו הוא וכל בני ישראל אתו וכל העדה<strong>"</strong> (במדבר כז, כא). <strong>"הוא" — זה מלך,</strong> שהרי יהושע כמלך ישראל הוא. <strong>"וכל בני ישראל אתו"</strong> (במדבר כז, כא) — <strong>זה משוח מלחמה</strong> שכל ישראל יוצאים למלחמה אחריו כדבריו. <strong>"וכל העדה"</strong> (במדבר כז, כא) — <strong>זו סנהדרין</strong> שהם ראשי עדת ישראל, ואם כן רמוזים כאן כל בעלי התפקיד שנמנו במשנה.
 
 <big>א משנה</big> <strong>יום הכפורים</strong> שנצטוינו בתורה להתענות בו, <strong>אסור</strong> משום כך <strong>באכילה ובשתיה וברחיצה ובסיכה</strong> (משיחת הגוף בשמן) <strong>ובנעילת הסנדל, ובתשמיש המטה.</strong> אבל <strong>המלך</strong> מפני כבודו וכן <strong>הכלה</strong> כל שלושים יום לנישואיה, שצריכה לנוי מיוחד כדי להתחבב על בעלה — <strong>ירחצו את פניהם</strong> ביום הכיפורים. <strong>והחיה</strong> (היולדת) המצטערת — <strong>תנעול את הסנדל,</strong> אלו <strong>דברי ר' אליעזר. וחכמים אוסרין.</strong>
 ומפרטים: <strong>האוכל</strong> ביום הכיפורים <strong>ככותבת</strong> (פרי התמר) <strong>הגסה</strong> (הגדולה), <strong>כמוה וכגרעינתה,</strong> כלומר: לא כשיעור המאכל שיש בה בתמר בלי גרעינו, אלא כדי נפח של תמר וגרעינו. <strong>והשותה מלא לוגמיו</strong> (כדי שימלא פיו) — הרי זה <strong>חייב</strong> מן התורה, שביטל מצות עינוי ביום הכיפורים. <strong>כל האוכלים</strong> שאדם אוכל <strong>מצטרפין</strong> לכדי שיעור זה של <strong>כותבת, וכל המשקין מצטרפין</strong> לשיעור של <strong>מלא לוגמיו.</strong> אולם <strong>האוכל ושותה</strong> כאחד <strong>אין מצטרפין</strong> לשיעור אחד, אלא אוכל לחוד ושתיה לחוד.
 <big>ב גמרא</big> על לשון המשנה שיום הכיפורים "אסור באכילה ובשתיה", תוהים: מדוע נקטה המשנה בלשון <strong>"אסור"</strong> שמשמעה שיש רק עבירה בדבר?! והרי <strong>ענוש כרת הוא</strong> אם אוכל, והיה ראוי לכתוב "חייב"! <strong>אמר ר' אילא, ואיתימא</strong> <small>[ויש אומרים]</small> שאמר זאת <strong>ר' ירמיה: לא נצרכה</strong> דרך ביטוי זו <strong>אלא לחצי שיעור.</strong> כלומר: אף על פי שלא אכל אדם את מלוא השיעור שחייב עליו כרת אלא פחות מכן — מכל מקום יש בכך משום איסור, ולכן השתמשה המשנה בלשון "אסור".
 ושואלים: <strong>הניחא</strong> <small>[זה נוח]</small> <strong>למאן דאמר</strong> <small>[</small>לשיטת <small>מי שאמר]</small> כי <strong>חצי שיעור</strong> אף הוא <strong>אסור מן התורה,</strong> אלא שלא חייבה עליו התורה עונש — הרי לשון זו ראויה, <strong>אלא למאן דאמר</strong> <small>[</small>לשיטת <small>מי שאמר]</small> כי <strong>חצי שיעור מותר מן התורה,</strong> ולא נאסר לאכול פחות מכשיעור אלא על ידי חכמים, אם כן <strong>מאי איכא למימר</strong> <small>[מה יש לומר]</small> לשיטתו?
 <strong>דאיתמר</strong> <small>[שנאמר]</small> שנחלקו אמוראים בשאלה מה דינו של <strong>חצי שיעור</strong> בדבר איסור, <strong>ר' יוחנן אמר: אסור</strong> הוא <strong>מן התורה,</strong> שהתורה אסרה אכילת איסור בכל שהוא, <strong>ריש לקיש אמר: מותר מן התורה.</strong> ומעתה, <strong>הניחא</strong> <small>[</small>תירוץ <small>זה</small> שאמרנו <small>נוח]</small> איפוא לשיטת <strong>ר' יוחנן. אלא</strong> לשיטת <strong>ריש לקיש מאי איכא למימר</strong> <small>[מה יש לומר]?</small> ומשיבים: <strong>מודה ריש לקיש שאסור</strong> חצי שיעור לפחות <strong>מדרבנן.</strong> ואםכן, אף לפי שיטתו אפשר לומר שיום הכיפורים אסור באכילה ובשתיה לגבי חצי שיעור מדברי חכמים.
 ושואלים: <strong>אי הכי</strong> <small>[אם כך],</small> שלדעת ריש לקיש יש בחצי שיעור איסור מדברי חכמים, <strong>לא ניחייב עליה</strong> <small>[יתחייב עליו]</small> <strong>קרבן שבועה, אלמא תנן,</strong> <small>[ומפני מה שנינו</small> במשנה<small>]</small> וביארנו דבר זה בדרך אחרת; ששנינו: מי שאמר בשבועתו: <strong>"שבועה שלא אוכל" ואכל נבילות וטריפות שקצים ורמשים — חייב</strong> משום עובר על השבועה. <strong>ור' שמעון פוטר.</strong>
 <strong>והוינן בה</strong> <small>[והיינו עוסקים</small> ומתקשים בבעיה <small>זו]:</small> <strong>אמאי</strong> <small>[מדוע]</small> יהא <strong>חייב</strong> משום שבועה? הלא <strong>מושבע ועומד מהר סיני הוא,</strong> ככל ישראל, שלא לאכול דברים אלה, ולפי ההלכה אין שבועה חלה על שבועה, ושבועתו השניה שנשבע כאילו לחזק שבועה ראשונה לא חלה כלל, ואם כן מדוע יהא חייב על הפרתה? <strong>רב ושמואל ור' יוחנן דאמרי</strong> <small>[שאמרו]</small> בעניין זה: שכאן מדובר <strong>בכולל דברים המותרים עם דברים האסורין.</strong> כלומר: אילו היה נשבע רק שלא יאכל נבילות וטריפות ואכלן — ודאי לא היה חייב משום השבועה שהרי כבר מושבע ועומד הוא, אבל כיון שנשבע שלא יאכל כלל, כיון ששבועתו חלה גם על דברים שמותר לאכלם, חלה איפוא השבועה על כל דבר, ולכן חייב אם עובר עליה.
 <strong>וריש לקיש אמר: אי אתה מוצא</strong> הסבר למשנה זו <strong>אלא במפרש</strong> ואומר שלא יאכל <strong>חצי שיעור ואליבא דרבנן</strong> <small>[ועל פי שיטת חכמים]</small> שהנשבע שלא יאכל, אסר עצמו רק בכשיעור אכילה, ואם אוכל חצי שיעור אין בו איסור ולכן צריך לפרש שנשבע גם על חצי שיעור, או בנשבע <strong>סתם</strong> בלא לפרש חצי שיעור,
## דף עד.
 <strong>ואליבא</strong> <small>[ולפי שיטתו]</small> של <strong>ר' עקיבא</strong> ש<strong>אמר: אדם אוסר עצמו בכל שהוא,</strong> שאם נשבע שלא יאכל — הרי אסר על עצמו בכל שיעור. משמע שריש לקיש עצמו סבור כי חצי שיעור אין בו איסור כלל!
 <strong>וכי תימא</strong> <small>[ואם תאמר]:</small> שמא סבור ריש לקיש <strong>כיון דאית ליה</strong> <small>[שיש לו]</small> לחצי שיעור <strong>היתר מן התורה, קא חייל</strong> <small>[חל]</small> <strong>קרבן שבועה</strong> עליו אף שאסור מדברי סופרים, <strong>והתנן</strong> <small>[והרי שנינו</small> במשנה<small>]:</small> <strong>שבועת העדות,</strong> שמשביעים אדם שיעיד על דבר שראה וידע, <strong>אינה נוהגת אלא בראויין להעיד,</strong> ואם השביעו אדם שאינו ראוי להעיד, אף שלא העיד — אין השבועה חלה עליו. <strong>והוינן בה</strong> <small>[והיינו עוסקים</small> ומתקשים בבעיה <small>זו]:</small> <strong>למעוטי מאי</strong> <small>[למעט את מה]</small> באה ההגדרה "הראויין להעיד"? שהרי קודם לכן נאמר ששבועת העדות אינה חלה על נשים, קרובים ופסולים! <strong>רב פפא אמר: למעוטי</strong> <small>[למעט]</small> <strong>מלך,</strong> שאף שאין המלך נמנה ברשימה של הבלתי ראויים, דין הוא שאין המלך מעיד בפני בית דין מפני כבודו.
 <strong>רב אחא בר יעקב אמר: למעוטי</strong> <small>[למעט]</small> <strong>משחק בקוביא</strong> (שהוא פסול לעדות מדברי סופרים) <strong>והא</strong> <small>[והרי]</small> <strong>משחק בקוביא מדאורייתא מיחזי חזי</strong> <small>[מן התורה ראוי הוא]</small> להעיד <strong>ורבנן הוא</strong> <small>[וחכמים הם]</small> ש<strong>פסלוהו</strong> מלהעיד, ובכל זאת אומרים אנו כי <strong>לא קא חיילא עליה שבועה</strong> <small>[שלא חלה עליו שבועת</small> העדות<small>]</small> מן התורה, אף שאין איסורו אלא מדברי חכמים. אף כאן, אין שבועת הביטוי חלה אף כאשר אין הדבר אסור אלא מדברי סופרים!
 ודוחים: יש לחלק, <strong>שאני התם</strong> <small>[שונה שם]</small> בענין העדות ש<strong>אמר קרא</strong> <small>[הכתוב]:</small> <strong>"אם לוא יגיד</strong> ונשא עוונו<strong>"</strong> (ויקרא ה, א), שהעונש בא לאדם שצריך להעיד ולא העיד, <strong>והאי לאו בר הגדה הוא כלל</strong> <small>[וזה אינו בן הגדת</small> עדות <small>כלל]</small> שכיון שבפועל אין בית הדין מקבל את עדותו, והתורה תלתה את שבועת העדות ביכולת להעיד, הרי מי שנבצר ממנו להעיד מפני כל סיבה שהיא, אין שבועת העדות חלה עליו. אבל אין הדבר כן לגבי שבועת ביטוי, ואין איפוא להוכיח דבר, ופירושנו הראשון עומד במקומו.
 <big>א</big> ההנחה הראשונה שבה התחלנו את הדיון היתה שלשון המשנה "אסור" כוונתה לאיסור שאין בו חיוב כרת. ושואלים: <strong>וכל היכא דתני</strong> <small>[וכל מקום שהוא שונה]</small> דבר שהוא <strong>ענוש כרת, לא תני</strong> <small>[אינו שונה]</small> בלשון <strong>אסור? והתניא</strong> <small>[והרי שנינו</small> בברייתא<small>]:</small> <strong>אף על פי שאמרו</strong> לשון <strong>"אסור" בכולן,</strong> בכל חמשת העינויים המנויים ביום הכיפורים — <strong>לא אמרו ענוש כרת אלא על האוכל ושותה ועושה מלאכה בלבד.</strong> משמע שלשון איסור חלה גם דבר שיש בו עונש כרת! ודוחים: <strong>הכי קאמר</strong> <small>[כך אמר]</small> כך יש להבין את הדברים: <strong>כשאמרו אסור — לא אמרו אלא בכחצי שיעור, אבל כשיעור — ענוש כרת, ואף על פי שענוש כרת — אין ענוש כרת אלא</strong> ה<strong>אוכל ושותה ועושה מלאכה בלבד.</strong>
 <strong>ואי בעית אימא</strong> <small>[ואם תרצה אמור]:</small> <strong>כי קתני</strong> <small>[כאשר שנה</small> במשנתנו<small>]</small> לשון <strong>"אסור" —</strong> הרי הוא מדבר <strong>אשארא</strong> <small>[על השאר],</small> על האיסורים שאין בהן כרת. <strong>דתנו</strong> <small>[ששנו]</small> <strong>רבה ורב יוסף בשאר סיפרי דבי</strong> <small>[הספרים שבבית</small> מדרשו<small>]</small> של <strong>רב.</strong> כלומר: במדרש ההלכה של ספרי "במדבר" ו"דברים", וכך שנו: <strong>מניין ליום הכפורים שאסור ברחיצה בסיכה ובנעילת הסנדל ובתשמיש המטה — תלמוד לומר: "שבתון"</strong> (ויקרא טז, לא). כלומר: <strong>שבות</strong> והמנע מלעשות בו כמה דברים. הרי שלשון איסור חלה על אלה, אבל אין בהם עונש כרת.
 <big>ב</big> כיון שהזכרנו את מחלוקתם של ר' יוחנן וריש לקיש באים עתה לדון ב<strong>גופא</strong> (בגופה) של המחלוקת: <strong>חצי שיעור</strong> מה דינו: <strong>ר' יוחנן אמר: אסור מן התורה, ריש לקיש אמר: מותר מן התורה.</strong> ומפרטים: <strong>ר' יוחנן אמר: אסור מן התורה,</strong> וטעמו: <strong>כיון דחזי לאיצטרופי</strong> <small>[שהוא ראוי להצטרף]</small> לחצי שיעור אחר, ולהוות שיעור שלם ויהא בו עונש מן התורה אם כן גם כעת <strong>איסורא קא אכיל</strong> <small>[דבר איסור הוא אוכל].</small> <strong>ריש לקיש אמר: מותר מן התורה,</strong> וטעמו: לשון <strong>"אכילה" אמר רחמנא</strong> <small>[אמרה התורה]</small> בכל איסורי אכילה <strong>וליכא</strong> <small>[ואין כאן]</small> אכילה, שכלל בידינו שאין אכילה בפחות מכשיעור כזית.
 <strong>איתיביה</strong> <small>[הקשה לו]</small> <strong>ר' יוחנן לריש לקיש</strong> ממה ששנינו בענין איסור חלב: <strong>אין לי אלא כל שישנו בעונש</strong> כרת על אכילת חלב הוא ש<strong>ישנו באזהרה</strong> באיסור לא תעשה על אכילתו, אבל <strong>כוי</strong> שהוא ספק בהמה ספק חיה <strong>וחצי שיעור, הואיל ואינו בעונש — יכול אינו</strong> אף <strong>באזהרה — תלמוד לומר: "כל חלב"</strong> (ויקרא ז, כג), משמע: כל חלב שהוא, ובכלל זה גם חלב של ספק, וגם חצי שיעור חלב. הרי שחצי שיעור יש בו איסור מן התורה! את ההוכחה הזו דוחה ריש לקיש: איסור זה אינו אלא <strong>מדרבנן</strong> (מדברי סופרים) <strong>וקרא</strong> <small>[והכתוב]</small> המובא לראיה <small>—</small> אינו אלא <strong>אסמכתא בעלמא</strong> <small>[בלבד]</small> לרמז ולזכרון, אבל אין הכוונה לומר שמדברי תורה יש בכך איסור.
 ומעירים: <strong>הכי נמי מסתברא</strong> <small>[כך גם כן מסתבר]</small> לומר שברייתא זו משתמשת בכתוב רק לצורך סיוע בדרך רמז בלבד, ולא כמקור וראיה לאיסור, <strong>דאי סלקא דעתך דאורייתא</strong> <small>[שאם יעלה על דעתך לומר</small> שמדרש זה הוא <small>מן התורה]</small> הלא <strong>כוי ספיקא</strong> <small>[ספק]</small> בלבד <strong>הוא,</strong> שאיננו יודעים אם הוא מין חיה או בהמה, והאם <strong>איצטריך קרא לאתויי ספיקא</strong> <small>[צריך כתוב</small> מיוחד <small>להביא את הספק]?</small> והלא כלל בידינו שכל ספק מן התורה דנים בו לחומרה, ואין הכוי יוצא מכלל כל הספיקות, אלא ודאי הפסוק שהביאה הברייתא אינו אלא לאסמכתא בלבד. ומשיבים: <strong>אי משום הא</strong> <small>[אם משום כך],</small> מפני הוכחה זו <small>—</small> <strong>לא איריא</strong> <small>[אינו שייך],</small> שאין זו ראיה גמורה, שהרי אפשר לפרש כי <strong>קסברי</strong> <small>[סבורים]</small> החכמים בעלי ברייתא זו
## דף עד:
 כי <strong>כוי בריה בפני עצמה היא</strong> שאין הדבר רק בגדר ספק אם חיה או בהמה הוא, אלא מין יצור מיוחד הוא, שאין שייכותו להגדרת חיה ובהמה ברורה כל עיקר. <strong>דאי לא תימא הכי</strong> <small>[שאם לא תאמר כך]</small> שיש להבין שכוי נחשב לפי דעה מסויימת כבריה בפני עצמה, <strong>הא</strong> <small>[זו]</small> ש<strong>אמר רב אידי בר אבין</strong> כי <strong>אף "כל"</strong> שנאמר באיסור אכילת דם ("כל דם לא תאכלו לעוף ולבהמה") בא <strong>לאתויי</strong> <small>[להביא,</small> לרבות<small>]</small> את ה<strong>כוי,</strong> והלא <strong>כוי ספיקא</strong> <small>[ספק]</small> <strong>הוא,</strong> וכי <strong>איצטריך קרא לרבויי ספיקא</strong> <small>[הצטרך הכתוב לרבות</small> את ה<small>ספק]?</small> <strong>אלא</strong> ודאי היא נחשבת כ<strong>בריה</strong> בפני עצמה ולכך <strong>שאני</strong> <small>[שונה]</small> ולכן צריך מקרא מיוחד כדי לרבותה, <strong>הכא נמי</strong> <small>[כאן גם כן]</small> יכול אתה לומר ש<strong>בריה שאני</strong> <small>[שונה].</small> ולכן אין לדחות מכאן את דברי ריש לקיש.
 <big>א</big> לאחר בירור לשון המשנה באים למדרש הלכה המבסס את עיקרי הדינים הכתובים בה. <strong>תנו רבנן</strong> <small>[שנו חכמים]:</small> נאמר: "והיתה לכם לחוקת עולם בחודש השביעי בעשור לחודש <strong>תענו את נפשתיכם"</strong> (ויקרא טז, כט). <strong>יכול ישב בחמה או בצנה כדי שיצטער</strong> ויענה את נפשו — <strong>תלמוד לומר: "וכל מלאכה לא תעשו</strong> האזרח והגר הגר בתוככם" (ויקרא טז, כט). ללמדנו: <strong>מה מלאכה שב ואל תעשה,</strong> שלא נצטוינו לעשות מעשה כלשהו, אלא להימנע ממעשה — <strong>אף ענוי נפש שב ואל תעשה,</strong> שאין אדם מחוייב לעשות דבר כדי לענות את נפשו אלא רק להימנע ממעשה, כגון מאכילה ושתיה.
 ושואלים: <strong>ואימא</strong> <small>[ואמור]:</small> <strong>היכא דיתיב בשימשא וחיים ליה</strong> <small>[היכן שיושב</small> אדם <small>בשמש וחם לו]</small> <strong>לא נימא ליה קום תוב בטולא</strong> <small>[נאמר לו קום שב בצל],</small> אי <strong>יתיב בטולא וקריר ליה</strong> <small>[אם יושב בצל וקר לו]</small> <strong>לא נימא ליה קום תוב בשימשא</strong> <small>[נאמר לו קום שב בשמש],</small> שיש כאן שב ואל תעשה, ונאמר שהוא בכלל חובת העינוי! ודוחים: לא! <strong>דומיא</strong> <small>[בדומה]</small> לאיסור <strong>מלאכה, מה</strong> איסור <strong>מלאכה לא חלקת בה</strong> שמהות מלאכה היא האסורה ואין הדבר תלוי במצבו באותה שעה — <strong>אף ענוי לא תחלוק בו</strong> שעינוי זה הוא בדבר שממהותו הוא שב ואל תעשה, ולא במקרה מיוחד כלשהו.
 <strong>תניא אידך</strong> <small>[שנויה</small> ברייתא <small>אחרת]</small> נאמר: <strong>"תענו את נפשתיכם"</strong> (ויקרא טז, כט), <strong>יכול ישב בחמה ובצנה ויצטער — תלמוד לומר: "וכל מלאכה לא תעשו"</strong> (ויקרא טז, כט), <strong>מה מלאכה דבר שחייבין עליו</strong> כרת <strong>במקום אחר</strong> כגון בשבת, <strong>אף ענוי נפש</strong> חייבים להתענות מדבר <strong>שחייבין עליו</strong> כרת <strong>במקום אחר, ואי זה זה? זה פגול ונותר</strong> שיש חיוב כרת באכילתם, ועליהם נאמר שצריך להתענות מהם ביום הכיפורים.
 ומרחיבים את הלימוד: <strong>אביא פגול ונותר שהן</strong> באיסור <strong>כרת</strong> לאוכל אותם בכל ימות השנה, <strong>ולא אביא את הטבל שאינו בכרת</strong> לזה שאוכלו, <strong>תלמוד לומר:</strong> נאמר: <strong>"תענו",</strong> ונאמר: <strong>"ועניתם את נפשתיכם"</strong> (ויקרא טז, כט), <strong>ריבה</strong> לעוד עינויי נפש שיש באכילתם איסור חמור.
 ועוד: <strong>אביא הטבל שהוא במיתה</strong> שהאוכלו חייב מיתה בידי שמים <strong>ולא אביא את הנבילה שאינה במיתה</strong> לזה שאוכלה — <strong>תלמוד לומר "תענו" "ועניתם את נפשתיכם" — ריבה</strong> אף אלה שיש בהם איסור ואין חייבים עליו מיתה.
 <strong>אביא את הנבילה, שהוא</strong> על כל פנים באיסור <strong>לאו</strong> (לא תעשה) <strong>ולא אביא את החולין</strong> סתם מאכלים שאין בהם כל איסור, <strong>שאינן בלאו? תלמוד לומר: "תענו" "ועניתם את נפשתיכם" — ריבה,</strong> שיש להתענות אף מחולין שאין בהם כל איסור<strong>.</strong>
 ועוד נרחיב: <strong>אביא</strong> את <strong>החולין שאינן</strong> בכל מקום <strong>בקום אכול,</strong> שאין מצוה מיוחדת על האדם לאכול חולין, <strong>ולא אביא את התרומה שהיא בקום אכול,</strong> שהרי מצווים הכהנים על אכילתה — <strong>תלמוד לומר: "תענו" "ועניתם את נפשתיכם" — ריבה. אביא את התרומה שאינה ב"בל תותירו"</strong> שאינו חייב לאכלה דווקא בתוך זמן מוגדר, <strong>ולא אביא את הקדשים</strong> שלא רק שיש מצוה באכילתן אלא גם <strong>הן ב"בל תותירו",</strong> שיש איסור אם הוא מותיר מהם לאחר הזמן הראוי להם. — <strong>תלמוד לומר "תענו" "ועניתם את נפשתיכם" — ריבה.</strong> הרי בדרך של ריבוי בשלבים למדים אנו שכל מיני אוכל אסורים ביום הכיפורים.
 <strong>ואם נפשך לומר</strong> דבר כדי להקשות על לימוד זה, אביא לך ראיה אחרת: <strong>הרי הוא אומר</strong> במחלל יום הכיפורים: <strong>"והאבדתי את הנפש ההוא"</strong> (ויקרא כג, ל), הרי שמהות העינוי הוא <strong>ענוי שהוא אבידת הנפש, ואי זה זה — זה אכילה ושתיה,</strong> שאם אינו אוכל ושותה כלל הריהו מת, ואין מדובר בעינויים אחרים שאין בהם משום איבוד נפש. עד כאן לשון הברייתא.
 ומבארים: <strong>מאי</strong> <small>[מה</small> הוא<small>]</small> <strong>"ואם נפשך לומר",</strong> כלומר: מה היתה אותה טענה שאפשר לטעון כנגד המדרש הראשון? וכך יש לבאר: <strong>וכי תימא</strong> <small>[ואם תאמר]:</small> הרי <strong>בעריות קא מישתעי קרא</strong> <small>[מדבר הכתוב],</small> שאין הכתוב מדבר כלל בעינוי מאכילה ושתיה, אלא בהמנעות מתשמיש שאף הוא קרוי עינוי — לכך <strong>הרי הוא אומר: "והאבדתי את הנפש",</strong> לומר: <strong>ענוי שיש בו אבידת נפש, ואי זה זה — זה</strong> המנעות <strong>מאכילה ושתיה.</strong>
 <strong>דבי</strong> <small>[בבית</small> מדרשו<small>]</small> של <strong>ר' ישמעאל תנא</strong> <small>[שנה</small> החכם<small>]</small> ולמד את מהות בעינוי ביום הכיפורים באופן זה: <strong>נאמר כאן</strong> ביום הכיפורים מצות <strong>"ענוי" ונאמר להלן</strong> במקום אחר <strong>"ענוי"</strong> ("ויענך וירעיבך". דברים ח, ג) <strong>מה להלן ענוי</strong> הכוונה לעינוי של <strong>רעבון — אף כאן</strong> מדובר ב<strong>ענוי רעבון.</strong>
 ושואלים: <strong>ונילף</strong> <small>[ונלמד]</small> לא מן המקרא שמשמעותו עינוי של רעב, אלא ממה שנאמר: <strong>"אם תענה את בנתי"</strong> (בראשית לא, נ), שלפי עניינו אינו ענין של רעב אלא בענייני תשמיש? ומשיבים: <strong>דנין</strong> ולמדים <strong>ענוי</strong> שנאמר ל<strong>רבים</strong> (עינוי יום הכיפורים) <strong>מענוי</strong> שנאמר ל<strong>רבים</strong> לעם ישראל במדבר, <strong>ואין דנין ענוי</strong> של <strong>רבים מענוי</strong> של <strong>יחיד</strong> שנאמר בנשי יעקב.
 ומקשים מצד אחר: אם כן <strong>ונילף</strong> <small>[שנלמד]</small> <strong>מענוי</strong> שנאמר <strong>במצרים, דכתיב</strong> <small>[שנאמר]:</small> <strong>"וירא את ענינו"</strong> (דברים כו, ז) <strong>ואמרינן</strong> <small>[ואמרנו]</small> בפירוש הביטוי: <strong>זו פרישות דרך ארץ,</strong> כלומר: פרישות מתשמיש, שנכפתה על ישראל בידי המצריים, ואם כן הרי לנו עינוי של רבים שאינו בהמנעות מאכילה! <strong>אלא</strong> יש ללמוד לא כפי שאמרנו, ולומר כך: <strong>דנין ענוי בידי שמים מענוי בידי שמים</strong> שבשניהם הדבר בא מידי או בציווי הקדוש ברוך הוא, <strong>ואין דנין ענוי בידי שמים מענוי</strong> ש<strong>בידי אדם.</strong>
 <big>ב</big> כיון שהבאנו את הפסוק "ויענך וירעיבך ויאכילך את המן" מפרשים את המקראות בענין זה בכמה פנים. נאמר: <strong>"המאכלך מן במדבר</strong> אשר לא ידעון אבותיך <strong>למען ענתך"</strong> (דברים ח, טז) והתמיהה ברורה: מה עינוי יש באכילת המן? <strong>ר' אמי ור' אסי</strong> נחלקו בדבר, <strong>חד</strong> <small>[אחד]</small> מהם <strong>אמר: אינו דומה מי שיש לו פת בסלו למי שאין לו פת בסלו,</strong> והעינוי שבאכילת המן היה בכך שלא היה מן מוכן למחרת, והיה כל אדם דואג למה שיהיה למחר, והוא העינוי שבמן. <strong>וחד</strong> <small>[ואחד]</small> מהם <strong>אמר: אינו דומה מי שרואה ואוכל למי שאינו רואה ואוכל.</strong> שאף שניתן היה לחוש במן כל טעם שרצו, אך כיון שלמראה עיניהם היה כל הזמן רק מן, היה בכך משום עינוי.
 <strong>אמר רב יוסף: מכאן,</strong> מדברי חכמים אלה, <strong>רמז לסומין</strong> (לעוורים) <strong>שאוכלין ואין שבעין</strong> לגמרי, משום שאינם רואים את מאכלם. שאף בראיית המאכל יש כדי לגרום לתחושת השובע בנוסף לאכילתו. <strong>אמר אביי: הלכך</strong> (על כן) מכל הדברים שלמדנו, <strong>מאן דאית ליה סעודתא</strong> <small>[מי שיש לו סעודה]</small> מצומצמת <strong>לא ליכלה</strong> <small>[יאכלנה]</small> <strong>אלא ביממא</strong> <small>[ביום],</small> שאוכל הנאכל באור וניתן לראותו משביע יותר מזה הנאכל בחשיכה. <strong>אמר ר' זירא: מאי קרא</strong> <small>[מהו הכתוב]</small> המרמז על רעיון זה — <strong>"טוב מראה עינים מהלך נפש"</strong> (קהלת ו, ט). על אותו פסוק <strong>אמר ריש לקיש: טוב מראה עינים באשה יותר מגופו של מעשה</strong> (תשמיש), <strong>שנאמר: "טוב מראה עינים מהלך נפש".</strong>
 כיון שהבאנו כאן מחלוקת בפירוש הפסוק של שני האמוראים החברים ר' אמי ור' אסי, מביאים עוד מחלוקת דומה: נאמר: <strong>"כי יתן בכוס עינו יתהלך במישרים"</strong> (משלי כג, לא) <strong>ר' אמי ור' אסי</strong> נחלקו; <strong>חד</strong> <small>[אחד]</small> מהם <strong>אמר: כל הנותן</strong>
## דף עה.
 <strong>עינו בכוסו</strong> כלומר משתכר, כל איסורי <strong>עריות כולן דומות עליו כמישור,</strong> שאינו חש שיש מכשול בעבירות והולך בדרכו אף במקום מעוקש ומסוכן. <strong>וחד</strong> <small>[ואחד]</small> מהם <strong>אמר: כל הנותן עינו בכוסו כל העולם כולו דומה עליו כמישור,</strong> שלא רק איסורי ערוה אין חשובים בעיניו, אלא אף שאר האיסורים, כאיסורי ממונות וכדומה נראים קלים בעיניו.
 ועוד בפירוש הכתוב; נאמר: <strong>"דאגה בלב איש ישחנה"</strong> (משלי יב, כה), ונחלקו <strong>ר' אמי ור' אסי</strong> בפירוש הכתוב. <strong>חד</strong> <small>[אחד]</small> <strong>אמר: ישחנה מדעתו,</strong> שלדעתו הכוונה היא שאדם דואג ראוי לו להסיח דעתו מדאגתו, <strong>וחד</strong> <small>[ואחד]</small> מהם <strong>אמר:</strong> שהכוונה היא <strong>ישיחנה</strong> (יספר אותה) <strong>לאחרים,</strong> ויוקל לו.
 ועוד נאמר: <strong>"ונחש עפר לחמו"</strong> (ישעיה סה, כה), ואף בפירוש כתוב זה נחלקו <strong>ר' אמי ור' אסי, חד</strong> <small>[אחד]</small> מהם <strong>אמר: אפילו אוכל</strong> הנחש <strong>כל מעדני עולם — טועם בהם טעם עפר, וחד</strong> <small>[ואחד]</small> מהם <strong>אמר: אפילו אוכל כל מעדני עולם אין דעתו מיושבת עליו עד שיאכל</strong> גם מעט <strong>עפר.</strong>
 באותו ענין <strong>תניא</strong> <small>[שנויה</small> ברייתא<small>]:</small> <strong>אמר ר' יוסי: בוא וראה שלא כמדת הקדוש ברוך הוא מדת בשר ודם. מדת בשר ודם</strong> מה היא? אדם <strong>מקניט את חבירו</strong> — הרי הוא <strong>יורד עמו לחייו</strong> ומציק לו בכל דבר, <strong>אבל הקדוש ברוך הוא אינו כן,</strong> הרי <strong>קלל את הנחש</strong> ומה אירע לו, <strong>עולה</strong> הנחש <strong>לגג — מזונותיו עמו, יורד למטה — מזונותיו עמו,</strong> שהקללה שקללו אינה מקפחת את חייו, ואף יש בה כמה יתרונות.
 וכן <strong>קלל את כנען</strong> שיהא עבד עבדים, ויש לו בזה אף הנאה מסויימת, כי <strong>אוכל מה שרבו אוכל ושותה מה שרבו שותה</strong> ואינו צריך לדאוג לעצמו כבני חורין. <strong>קלל את האשה — הכל רצין אחריה. קלל את האדמה — הכל ניזונין הימנה</strong> <small>[ממנה].</small> שאף בשעת כעס אין הקדוש ברוך הוא מעניש את הבריות בעונש חמור מדי.
 <big>א</big> ועוד באותו ענין, בפירוש הכתוב <strong>"זכרנו את הדגה אשר נאכל במצרים חנם"</strong> (במדבר יא, ה), נחלקו <strong>רב ושמואל, חד</strong> <small>[אחד]</small> מהם <strong>אמר:</strong> הכונה היתה כפשוטה <strong>דגים, וחד</strong> <small>[ואחד]</small> מהם <strong>אמר:</strong> רמזו בדבר לאיסורי <strong>עריות,</strong> שעוד לא נאסרו בדבר זה, ובכו על שאסרה עליהם התורה. ומסבירים: <strong>מאן דאמר</strong> <small>[מי שאמר]</small> שהכוונה ל<strong>דגים — דכתיב</strong> <small>[שנאמר]:</small> <strong>"נאכל",</strong> פשוטו כמשמעו. <strong>ומאן דאמר</strong> <small>[ומי שאמר]</small> שהכוונה ל<strong>עריות — דכתיב</strong> <small>[שנאמר]:</small> <strong>"חנם".</strong> שלדעתו ודאי לא היו אוכלים דגים של ממש חינם.
 ושואלים: <strong>ולמאן דאמר</strong> <small>[ו</small>לשיטת <small>מי שאומר]</small> שהכוונה היא <strong>עריות, הא כתיב</strong> <small>[הרי נאמר]:</small> <strong>"נאכל"!</strong> ומשיבים: <strong>לישנא מעליא נקט</strong> <small>[לשון מעולה,</small> נקיה, <small>תפס],</small> שלא לומר לשון תשמיש במפורש, וראיה לשימוש לשון זה בענין תשמיש — <strong>דכתיב</strong> <small>[שנאמר]</small> על האשה הרעה: <strong>"אכלה ומחתה פיה ואמרה לא פעלתי און"</strong> (משלי ל, כ), ששם בודאי הוא רמז לתשמיש. <strong>ולמאן דאמר</strong> <small>[ול</small>שיטת <small>מי שאומר]</small> שהכוונה ל<strong>דגים, מאי</strong> <small>[מה</small> פירוש<small>]</small> <strong>"חנם" — דהוו מייתין להו מהפקירא</strong> <small>[שהיו מביאים אותם מן ההפקר],</small> כי ודאי שלא היו המצריים מפרנסים אותם בדגים חינם, אלא שהם היו מוצאים דגים בנהר. ש<strong>אמר מר</strong> <small>[החכם]:</small> <strong>כשהיו ישראל שואבין מים,</strong> היה <strong>הקדוש ברוך הוא מזמין להם בתוך המים דגים קטנים בכדיהן.</strong>
 ומעירים: <strong>בשלמא</strong> <small>[נניח]</small> <strong>למאן דאמר</strong> <small>[ל</small>שיטת <small>מי שאומר]</small> שעל ה<strong>דגים</strong> ממש בכו, <strong>אבל עריות לא פריצי</strong> <small>[פרוצים]</small> היו <strong>בהו</strong> <small>[בהם]</small> אף במצרים — <strong>היינו דכתב</strong> <small>[זהו שאמר]</small> הכתוב בשבח ישראל בלשון מליצה: <strong>"גן נעול אחתי כלה</strong> גל נעול מעין חתום" (שיר השירים ד, יב), ללמד שבנות ישראל היו כגן נעול שאין הכל דורכים בו. <strong>אלא למאן דאמר</strong> <small>[ל</small>שיטת <small>מי שאומר]</small> כי הכוונה ל<strong>עריות, — מאי</strong> <small>[מה</small> פירוש<small>]</small> <strong>"מעין חתום"?</strong> ומשיבים: <strong>מהנך דאסירין לא פריצי בהו</strong> <small>[מאותן שהיו אסורות להם לא היו פרוצים בהם],</small> ששמרו על דיני העריות האסורים לבני נח ובכו על האיסורים הנוספים שיש בדיני ישראל.
 ושואלים עוד: <strong>בשלמא למאן דאמר</strong> <small>[נניח ל</small>שיטת <small>מי שאומר]</small> שהכוונה ל<strong>עריות — היינו דכתיב</strong> <small>[זהו שנאמר]:</small> <strong>"וישמע משה את העם בכה למשפחתיו"</strong> (במדבר יא, י) וכוונתו: <strong>על עסקי משפחותיו, שנאסרו להם לשכב אצלם. אלא למאן דאמר</strong> <small>[ל</small>שיטת <small>מי שאומר]</small> שהכוונה ל<strong>דגים, מאי</strong> <small>[מה</small> פירוש<small>]</small> <strong>"בוכה למשפחותיו",</strong> מה ענין משפחות לכאן? ומשיבים: <strong>הא והא הואי</strong> <small>[זה וזה היה]</small> שבכו גם על דיני עריות, וגם על המן כפשוטו.
 <big>ב</big> ועוד בפירושי המקראות בענין זה. נאמר: <strong>"את הקשאים ואת האבטחים</strong> ואת החציר ואת הבצלים ואת השומים<strong>"</strong> (במדבר יא, ח), <strong>ר' אמי ור' אסי</strong> נחלקו בכך, <strong>חד</strong> <small>[אחד]</small> מהם <strong>אמר: טעם כל המינין טעמו במן,</strong> ואילו <strong>טעם חמשת המינין הללו</strong> שהזכירו בדבריהם <strong>לא טעמו בו</strong> ומשום כך בכו, <strong>וחד</strong> <small>[ואחד</small> מהם<small>]</small> <strong>אמר: טעם כל המינין טעמו טעמן וממשן,</strong> כלומר: שהתחושה היתה כה חזקה שהיה נראה להם כאילו טועמין ממשן, אבל במינים אלה טעמו את <strong>טעמן ולא ממשן.</strong>
 ועוד לענין המן, נאמר: <strong>"והוא כזרע גד לבן וטעמו</strong> כצפיחית בדבש" (שמות טז, לא). <strong>אמר ר' אסי: עגול</strong> היה המן <strong>כגידא</strong> <small>[כמו</small> זרע <small>הגד]</small> <strong>ולבן כמרגלית,</strong> ולא שחור כגד. <strong>תנו רבנן</strong> <small>[שנו חכמים]:</small> <strong>גד — שדומה לזרע פשתן בגבעולין,</strong> שהוא אגוד.
 <strong>אחרים אומרים:</strong> נקרא <strong>גד — שדומה להגדה, שמושכת לבו של אדם כמים. תניא אידך</strong> <small>[שנויה</small> ברייתא <small>אחרת]:</small> למה נקרא <strong>גד — שמגיד להם לישראל</strong> כל דבר של ספק. כגון: <strong>אי</strong> <small>[אם]</small> <strong>בן תשעה לראשון ואי</strong> <small>[או]</small> <strong>בן שבעה לאחרון.</strong> שאם נישאה אשה תוך חודשיים מגירושיה או ממות בעלה לאיש אחר, וילדה לאחר שבעה חדשים, ולא ברור אם הילד הוא בן שבעה חדשים לבעלה השני או בן תשעה חדשים לבעלה הראשון, וכיון שהמן היה בא לכל משפחה לפי גולגולת היה מתברר על ידו לאיזה משפחה שייך הילד.
 ולמה נקרא המן <strong>"לבן" — שמלבין עונותיהן של ישראל</strong> שמתוך שחששו שבשל חטאיהם לא ירד להם מן, לכך היו עסוקים תמיד בהרהור על מעשיהם ובחזרה בתשובה.
 מעין זה <strong>תניא</strong> <small>[שנויה</small> ברייתא<small>]</small> <strong>ר' יוסי אומר: כשם שהנביא היה מגיד להם לישראל מה שבחורין ומה שבסדקין, כך המן מגיד להם לישראל מה שבחורין ומה שבסדקין. כיצד? שנים שבאו לפני משה לדין, זה אומר: עבדי גנבת, וזה אומר:</strong> לא גנבתיו אלא <strong>אתה מכרתו לי. אמר להם משה: לבקר משפט.</strong> וכיצד מתברר הדבר? <strong>למחר אם נמצא עומרו בבית רבו ראשון — בידוע שזה גנבו,</strong> שהרי המן מגיע עוד לבעליו הראשון. <strong>ואם נמצא עומרו בבית רבו שני — בידוע שזה מכרו לו.</strong>
 <strong>וכן</strong> אם <strong>איש ואשה שבאו לפני משה לדין, זה אומר היא סרחה</strong> (פשעה) <strong>עלי</strong> וראוי לגרשה, <strong>והיא אומרת הוא סרח</strong> (פשע) <strong>עלי</strong> ואני אינני אשמה, ורצונה שיגרשנה ויתן כתובתה. <strong>אמר להם משה: לבקר משפט. למחר, אם נמצא עומרה בבית בעלה — בידוע שהיא סרחה עליו, נמצא עומרה בבית אביה בידוע שהוא סרח עליה.</strong>
 <strong>כתיב</strong> <small>[נאמר]:</small> <strong>"וברדת הטל על המחנה לילה ירד המן עליו"</strong> (במדבר יא, ט), <strong>וכתיב</strong> <small>[ונאמר]:</small> <strong>"ויצא העם ולקטו"</strong> (שמות טז, ד), <strong>וכתיב</strong> <small>[ונאמר]:</small> <strong>"שטו העם ולקטו"</strong> (במדבר יא, ח), <strong>הא כיצד</strong> ניישב את הלשונות השונים הללו? <strong>צדיקים</strong> שבישראל <strong>ירד</strong> המן <strong>על פתח בתיהם</strong> ולא הוצרכו לטרוח כלל. <strong>בינונים יצאו</strong> מחוץ למחנה <strong>ולקטו</strong> מה שהיה מכונס להם שם. <strong>רשעים שטו</strong> היו צריכים להלך הרבה <strong>ולקטו.</strong>
 <strong>כתיב</strong> <small>[נאמר]</small> בו במן לשון <strong>"לחם"</strong> (שמות טז, ד) <strong>וכתיב</strong> <small>[ונאמר]</small> בו לשון <strong>"עגות"</strong> (במדבר יא, ח) <strong>וכתיב "וטחנו</strong> בריחים" (במדבר יא, ח), <strong>הא כיצד</strong> ניישב את התיאורים השונים? ל<strong>צדיקים</strong> היה יורד כ<strong>לחם</strong> אפוי, ל<strong>בינונים</strong> היה יורד כ<strong>עוגות,</strong> ככרות בלתי אפויים, ל<strong>רשעים</strong> היה בא כצורתו ולכן <strong>"טחנו בריחים".</strong>
 נאמר כאן: <strong>"או דכו במדכה"</strong> (במדבר יא, ח), <strong>אמר רב יהודה אמר רב, ואיתימא</strong> <small>[ויש אומרים]</small> שהיה זה <strong>ר' חמא בר' חנינא: מלמד שירד להם לישראל עם המן תכשיטי נשים</strong> (מיני בשמים), שהם <strong>דבר שנידוך במדוכה.</strong> נאמר: <strong>"ובשלו בפרור"</strong> (במדבר יא, ח), <strong>אמר ר' חמא: מלמד שירד להם לישראל עם המן ציקי קדירה</strong> שהם תוספות שמוסיפים בתוך תבשיל.
 בתרומת המשכן נאמר: <strong>"והם הביאו אליו עוד נדבה בבקר בבקר"</strong> (שמות לו, ג), ושאלו <strong>מאי</strong> <small>[מה</small> פירוש<small>]</small> <strong>"בבקר בבקר"? אמר ר' שמואל בר נחמני אמר ר' יונתן:</strong> הביאו <strong>מדבר שירד להם</strong> עם המן שהיה יורד <strong>"בבקר בבקר". מלמד שירדו להם לישראל אבנים טובות ומרגליות עם המן.</strong> נאמר שם: <strong>"והנשאם הביאו את אבני השהם"</strong> (שמות לה, כז) <strong>תנא</strong> <small>[שנה</small> החכם<small>]:</small> <strong>נשיאים</strong> (עננים) <strong>ממש</strong> הם שהביאו להם. <strong>וכן הוא אומר: "נשיאים ורוח וגשם אין"</strong> (משלי כה, יד) והרי אנו למדים ש"נשיאים" הם עננים והם שהיו מביאים איתם את האבנים הטובות.
 עוד נאמר במן: <strong>"והיה טעמו כטעם לשד השמן"</strong> (במדבר יא, ח). <strong>אמר ר' אבהו:</strong> "לשד" פירושו כמו "שד" <strong>מה שד זה תינוק טועם בה כמה טעמים</strong> שהוא נהנה מכל מה שאימו אוכלת, <strong>אף המן, כל זמן שישראל אוכלין אותו — מוצאין בו כמה טעמים</strong> כפי רצונם. <strong>איכא דאמרי</strong> <small>[יש אומרים]:</small> <strong>לשד ממש,</strong> כיצד? <strong>מה שד זה מתהפך לכמה גוונין</strong> (צורות וצבעים) — <strong>אף המן מתהפך לכמה טעמים.</strong>
 נאמר: <strong>"ויאמר משה בתת ה' לכם בערב בשר לאכל ולחם בבקר לשבע"</strong> (שמות טז, ח), <strong>תנא</strong> <small>[שנה</small> החכם<small>]</small> <strong>משמיה</strong> <small>[משמו]</small> של <strong>ר' יהושע בן קרחה: בשר ששאלו</strong> ישראל <strong>שלא כהוגן,</strong> שהרי אין הבשר חיוני לאדם — אף <strong>ניתן להם שלא כהוגן</strong> שלא בדרך נוחה, והיו צריכים ללקט ולשטוח אותו.
## דף עה:
 ואילו <strong>לחם ששאלו כהוגן,</strong> שהרי הוא חיוני, <strong>ניתן להם כהוגן</strong> בשעות הבוקר שיש שהות להכינו. ובדרך אגב: <strong>מכאן למדה תורה דרך ארץ שלא יאכל אדם בשר אלא בלילה,</strong> שכן אמר משה לבני ישראל: "בערב בשר לאכול" (שמות טז, ח). ושואלים: <strong>והאמר</strong> <small>[והרי</small> כבר <small>אמר]</small> <strong>אביי: האי מאן דאית ליה סעודתא</strong> <small>[מי שיש לו סעודה] —</small> <strong>לא לאכליה</strong> <small>[שלא יאכל אותה]</small> <strong>אלא ביממא</strong> <small>[ביום]!</small> ומשיבים: <strong>כעין יממא קא אמרינן</strong> <small>[כעין יום אומרים אנו],</small> שאין להקפיד שיהא האוכל ביום דווקא, ועיקר הוא שיהא לו אור בשעת סעודתו. <strong>אמר רב אחא בר יעקב: בתחלה היו ישראל דומין כתרנגולים שמנקרין באשפה,</strong> שכל זמן שיש אוכל היו חוטפים ואוכלים, <strong>עד שבא משה וקבע להן זמן סעודה,</strong> וכפי שאמר בכתוב, שקבע להם זמנים בבוקר ובערב לארוחה.
 <big>א</big> נאמר בפרשת השליו: <strong>"הבשר עודנו בין שניהם</strong> ויך ה' בעם מכה רבה מאד" (במדבר יא, לג), משמע שמתו מיד, ונאמר <strong>"עד חדש ימים</strong> עד אשר יצא מאפכם והיה לכם לזרא" (במדבר יא, כ), <strong>הא כיצד</strong> מיישבים את הכתובים? <strong>בינונים</strong> שבהם <strong>לאלתר</strong> (מיד) <strong>מתו. רשעים</strong> היו <strong>מצטערין והולכין עד חדש ימים</strong> ביסורין ומתו אחר כך.
 נאמר: <strong>"וישטחו להם שטוח"</strong> (במדבר יא, לב). על זה <strong>אמר ריש לקיש: אל תקרי "וישטחו" אלא "וישחטו" — מלמד שנתחייבו שונאיהן של ישראל</strong> (בלשון נקיה, והכוונה לישראל) <strong>שחיטה</strong> בגלל דרישה זו. <strong>"שטוח", תנא</strong> <small>[שנה</small> החכם<small>]</small> <strong>משמיה</strong> <small>[משמו]</small> של <strong>ר' יהושע בן קרחה: אל תיקרי</strong> <small>[תקרא]</small> <strong>"שטוח" אלא "שחוט", מלמד שירד להם לישראל עם המן דבר שטעון שחיטה,</strong> כלומר: מיני עופות. <strong>אמר רבי: וכי מכאן אתה למד</strong> וצריך לעקם את לשון הכתוב לצורך זה? <strong>והלא כבר נאמר</strong> בפירוש: <strong>"וימטר עליהם כעפר שאר וכחול ימים עוף כנף"</strong> (תהלים עח, כז).
 <strong>ותניא</strong> <small>[ושנויה</small> ברייתא<small>]</small> אחרת קצת בקשר לזה <strong>רבי אומר:</strong> נאמר: <strong>"וזבחת</strong> מבקרך ומצאנך אשר נתן ה' לך <strong>כאשר צויתך"</strong> (דברים יב, כא) <strong>מלמד שנצטוה משה</strong> על דיני שחיטה שיש לשחוט את <strong>הושט</strong> ואת <strong>הקנה</strong> שבצוואר <strong>ועל</strong> שחיטת <strong>רוב אחד</strong> משני אלה <strong>בעוף, ועל רוב שנים בבהמה,</strong> ושאר דיני שחיטה. וכיון שלשיטת רבי אין אנו למדים מ"שטוח" לענין שחיטה, <strong>אלא מה תלמוד לומר "שטוח" — מלמד שירד להם משטיחין משטיחין</strong> (משטחים משטחים) בשורה ישרה.
 נאמר במן: <strong>"לחם"</strong> (שמות טז, ד), <strong>וכתיב</strong> <small>[ונאמר]:</small> <strong>"שמן"</strong> (במדבר יא, ח), <strong>וכתיב</strong> <small>[ונאמר]:</small> <strong>"דבש"</strong> (שמות טז, לא). <strong>אמר ר' יוסי בר' חנינא: לנערים</strong> היה כ<strong>לחם, לזקנים —</strong> כ<strong>שמן, לתינוקות —</strong> כ<strong>דבש,</strong> כל אחד כפי שערב לו.
 ומעירים עוד: <strong>כתיב</strong> <small>[נאמר]:</small> <strong>"שליו"</strong> ב"ש" <strong>וקרינן</strong> <small>[ואנו קוראים]</small> ב"ש" כמו <strong>סליו,</strong> ומה בא הדבר ללמדנו? <strong>אמר ר' חנינא: צדיקים אוכלין אותו בשלוה</strong> והרי הוא להם שליו כפי הכתיב, <strong>רשעים אוכלין אותו ודומה להן כסילוין</strong> (כקוצים) והוא להם כפי הקרי סליו.
 ועוד בענין השליו: <strong>אמר רב חנין בר רבא: ארבעה מיני סליו הן, ואלו הן: שיכלי, וקיבלי, ופסיוני, ושליו. מעליא דכולהו</strong> <small>[המעולה שבכולם]</small> בטעמו: <strong>שיכלי, גריעא דכולהו</strong> <small>[הגרוע שבכולם]</small> הוא ה<strong>שליו.</strong> ומספרים עד כמה יפה טעמו של השלו <strong>והוי כציפורתא</strong> <small>[והוא</small> גדול <small>כציפור]</small> <strong>ומותבינן לה בתנורא ותפח והוה מלי תנורא</strong> <small>[מושיבים,</small> מניחים, <small>אותו בתנור</small> להיצלות <small>והוא תופח</small> עד <small>שהוא ממלא את התנור],</small> <strong>ומסקינן ליה אתליסר ריפי</strong> <small>[ומניחים אותו על שלושה עשר ככרות</small> לחם<small>]</small> ואף ככר <strong>אחרונה</strong> שלמטה מכולן <strong>אינה נאכלת אלא על ידי תערובת,</strong> מרוב השומן שיש בה.
 מסופר: <strong>רב יהודה משתכח ליה בי דני</strong> <small>[</small>היה <small>נמצא</small> לו שליו <small>בין חביות היין</small> שלו<small>]</small> ו<strong>רב חסדא משתכח ליה בי ציבי</strong> <small>[</small>היה <small>נמצא</small> לו השליו <small>בין העצים</small> במחסנו<small>],</small> <strong>רבא מייתי ליה אריסיה כל יומא</strong> <small>[היה מביא לו אריסו כל יום]</small> שליו אחד שהיה מוצא בשדותיו. <strong>יומא חד לא אייתי</strong> <small>[יום אחד לא הביא],</small> שאותו היום לא מצא. <strong>אמר</strong> רבא בליבו: <strong>מאי האי</strong> <small>[מה זה]</small> נשתנה היום מכל הימים? <strong>סליק לאיגרא</strong> <small>[עלה לגג]</small> להרהר בדבר, <strong>שמעיה לינוקא דקאמר</strong> <small>[שמע תינוק שאומר]</small> וחוזר על הפסוק: <strong>"שמעתי ותרגז בטני</strong> לקול צללו שפתי יבוא רקב בעצמי ותחתי ארגז אשר אנוח ליום צרה לעלות לעם יגודנו" (חבקוק ג, טז). <strong>אמר</strong> רבא: <strong>שמע מניה נח נפשיה</strong> <small>[למד מכאן שנחה נפשו,</small> נפטר<small>],</small> <strong>רב חסדא</strong> ולכן איני ראוי עוד לשליו, כי <strong>בדיל רבה אכיל תלמידא</strong> <small>[בשל הרב אכל התלמיד],</small> שכל עוד היה רב חסדא בחיים הרי בזכותו היו מביאים גם לי שליו, ועכשיו שנפטר שוב איני ראוי לכך.
 <big>ב</big> ועוד לענין המן, <strong>כתיב</strong> <small>[נאמר]:</small> <strong>"ותעל שכבת הטל</strong> והנה על פני המדבר דק מחוספס דק ככפור על הארץ" (שמות טז, יד), הרי שהטל היה מכסה את המן, <strong>וכתיב</strong> <small>[ונאמר]:</small> <strong>"וברדת הטל</strong> על המחנה לילה ירד המן עליו" (במדבר יא, ט), שהמן היה מעל הטל, וכיצד מיישבים את הכתובים? <strong>אמר ר' יוסי בר' חנינא:</strong> כך היה: <strong>טל מלמעלה, וטל מלמטה</strong> והמן באמצע, <strong>ודומה כמו שמונח בקופסא</strong> של טל.
 נאמר בו <strong>"דק מחספס"</strong> (שמות טז, יד) <strong>אמר ריש לקיש:</strong> מחוספס הוא <strong>דבר שנימוח</strong> ("מח") <strong>על פיסת</strong> ("פס") <strong>היד</strong> שהיה רך מאד והיה נמס מיד בהגיעו לכף היד. <strong>ר' יוחנן אמר: דבר שנבלע במאתים וארבעים ושמונה אברים</strong> כמנין "מחספס" ותוהים: <strong>מחוספס</strong> אם חושב אתה את כל האותיות <strong>טובא הוי</strong> <small>[יותר הוא]</small> ממאתים ארבעים ושמונה! <strong>אמר רב נחמן בר יצחק: "מחספס"</strong> חסר <strong>כתיב</strong> <small>[נאמר]</small> וכפי הכתיב החסר הרי הוא בדיוק מאתים ארבעים ושמונה.
 <strong>תנו רבנן</strong> <small>[שנו חכמים]:</small> נאמר: "וימטר עליהם מן לאכול ודגן שמים נתן למו <strong>לחם אבירים אכל איש"</strong> (תהלים עח, כד-כה) ופירשוהו: <strong>לחם שמלאכי השרת אוכלין אותו,</strong> אלו <strong>דברי ר' עקיבא. וכשנאמרו דברים</strong> אלה <strong>לפני ר' ישמעאל, אמר להם: צאו ואמרו לו לעקיבא: עקיבא טעית! וכי מלאכי השרת אוכלין לחם? והלא כבר נאמר</strong> במשה שעלה למרום: <strong>"לחם לא אכלתי ומים לא שתיתי"</strong> (דברים ט, ט) ומה אדם העולה למרום אינו זקוק לאכילה ושתיה, מלאכים על אחת כמה וכמה! <strong>אלא, מה אני מקים "אבירים"</strong> יש לפרשו: <strong>לחם שנבלע במאתים וארבעים ושמונה אברים,</strong> שאין בו כל פסולת.
 ושואלים: אם כן <strong>אלא מה אני מקיים</strong> את מאמר הכתוב: <strong>"ויתד תהיה לך על אזנך</strong> והיה בשבתך חוץ וחפרת בה ושבת וכיסית את צאתך<strong>"</strong> (דברים כג, יד), וכן מה שנאמר: "ויד תהיה לך מחוץ למחנה <strong>ויצאת שמה חוץ"</strong> (דברים כג, יג), שמכאן אפשר ללמוד שהיתה פסולת במעיהם שהיו צריכים לצאת לצרכיהם. אלא דבר זה לא היה מן המן, כי אם מאותם <strong>דברים שתגרי אומות העולם מוכרין אותן להם</strong> לאכילה ומהם היתה פסולת.
 <strong>ר' אלעזר בן פרטא אומר: אף דברים שתגרי אומות העולם מוכרין להן — מן מפיגן</strong> שהיה ממיס אותם, וגורם שיתעכל הכל בשלמות. <strong>אלא מה אני מקיים "ויתד תהיה לך על אזנך" — לאחר שסרחו</strong> (שחטאו) ושוב לא היה המן מועיל עד כדי כך, ש<strong>אמר הקדוש ברוך הוא: אני אמרתי</strong> מתחילה ש<strong>יהיו כמלאכי השרת</strong> שאינם צריכים ליציאת בני מעים, <strong>עכשיו אני מטריח אותם שלש פרסאות</strong> לצאת אל מחוץ למחנה לצרכיהם.
 ומניין לנו שמחנה ישראל שלש פרסאות היה — <strong>דכתיב</strong> <small>[שנאמר]:</small> <strong>"ויחנו על הירדן מבית הישמת עד אבל השטים"</strong> (במדבר לג, מט) <strong>ואמר רבה בר בר חנה: לדידי חזי לי ההוא אתרא</strong> <small>[אני עצמי ראיתי מקום זה]</small> <strong>והויא</strong> <small>[והיה]</small> אורכו <strong>תלתא פרסי</strong> <small>[שלוש פרסאות].</small> <strong>ותנא</strong> <small>[ושנינו]:</small> <strong>כשנפנין</strong> היו ישראל במדבר לצרכיהם, <strong>אין נפנין לא לפניהן</strong> בכיוון הליכתם, <strong>ולא לצדדיהן, אלא לאחוריהן</strong> אחרי המחנה במקום שעברו בו כבר. ולכן היו כולם צריכים ללכת מרחק זה מחוץ למחנה.
 ועוד בפרשת המן, נאמר בתלונת ישראל: <strong>"ועתה נפשנו יבשה אין כל</strong> בלתי אל המן עינינו" (במדבר יא, ו). <strong>אמרו: עתיד מן זה שתיפח במעיהם</strong> וגורם שם מחלה, <strong>כלום יש ילוד אשה שמכניס</strong> אוכל <strong>ואינו מוציא</strong> כלום? לחזק מה שאמרנו שלא היתה במן כל פסולת.
 <strong>וכשנאמרו דברים</strong> של ר' אלעזר בן פרטא <strong>לפני ר' ישמעאל, אמר להם: אל תקרי "אבירים" אלא "איברים"</strong> שהוא <strong>דבר שנבלע במאתים וארבעים ושמונה איברים</strong> ודבר זה היה מתכונתו של המן, <strong>אלא מה אני מקיים "ויתד תהיה לך על אזנך" — בדברים שבאין להם ממדינת הים.</strong>
 <strong>דבר אחר: "לחם אבירים אכל איש"</strong> —
## דף עו.
 <strong>זה יהושע שירד לו מן כנגד כל ישראל,</strong> כאשר המתין למשה סמוך להר סיני כל אותם ארבעים יום ששהה משה על ההר. ורמז לדבר: <strong>כתיב הכא</strong> <small>[נאמר כאן]</small> <strong>"איש" וכתיב התם</strong> <small>[ונאמר שם]:</small> <strong>"קח לך את יהושע בן נון איש אשר רוח בו</strong> וסמכת את ידך עליו<strong>"</strong> (במדבר כז, יח), מכאן ש"איש" הוא יהושע. ושואלים: <strong>ואימא</strong> <small>[ואמור]</small> שהכוונה היא ל<strong>משה</strong> עצמו, שנאמר גם בו <strong>"והאיש משה ענו מאד"</strong> (במדבר יב, ג) ומשיבים: <strong>דנין "איש" מ"איש", ואין דנין איש מ"והאיש".</strong>
 ועוד לענין המן: <strong>שאלו תלמידיו את ר' שמעון בן יוחי: מפני מה לא ירד להם לישראל מן פעם אחת בשנה</strong> להספיק כל צרכיהם, והיה צריך לרדת בכל יום מחדש? <strong>אמר להם: אמשול לכם משל; למה הדבר דומה — למלך בשר ודם שיש לו בן אחד, פסק</strong> (קבע) <strong>לו מזונותיו פעם אחת בשנה</strong> והיה נותן לו ממון בשביל כל השנה, <strong>ולא היה</strong> הבן <strong>מקביל פני אביו אלא פעם אחת בשנה</strong> לפי צורכו. <strong>עמד ופסק מזונותיו בכל יום, והיה מקביל פני אביו כל יום.</strong>
 <strong>אף ישראל</strong> כן, <strong>מי שיש לו ארבעה וחמשה בנים היה דואג ואומר: שמא לא ירד מן למחר, ונמצאו כולן מתים ברעב,</strong> ולכן <strong>נמצאו כולן מכוונים את לבם לאביהן שבשמים</strong> בכל יום, ולכן ירד כל יום לצורך אותו יום בלבד, כדי שכל ישראל יכוונו לבם למקום ויבקשו על מזון יום המחר.
 <strong>דבר אחר: שהיו אוכלין אותו כשהוא חם</strong> וטרי. <strong>דבר אחר: מפני משאוי הדרך.</strong> שהרי לא היו כל אותם שנים קבועים במקום אחד, ואם היו צריכים לשאת מן ממקום למקום היה מכביד עליהם, וכך בכל מקום שהגיעו — ירד להם המן.
 <big>א</big> מסופר: <strong>וכבר היה ר' טרפון ור' ישמעאל וזקנים יושבין ועוסקין בפרשת המן, והיה ר' אלעזר המודעי יושב ביניהן. נענה ר' אלעזר המודעי ואמר: מן שירד להן לישראל היה גבוה ששים אמה. אמר לו ר' טרפון: מודעי, עד מתי אתה מגבב דברים ומביא עלינו</strong> דברים שאין להם שחר!
 <strong>אמר לו: מקרא אני דורש.</strong> כיצד? נאמר במבול: <strong>"חמש עשרה אמה מלמעלה גברו המים ויכסו ההרים"</strong> (בראשית ז, כ), <strong>וכי חמש עשרה אמה ב</strong>מקום <strong>עמק, חמש עשרה</strong> אמה <strong>בשפלה, חמש עשרה</strong> אמה <strong>בהרים? וכי מיא שורי שורי קיימי</strong> <small>[המים חומות חומות עמדו]</small> שהמים עמדו בדיוק לפי גובה המקום. <strong>ועוד:</strong> ה<strong>תיבה היכי סגיא</strong> <small>[היאך הלכה]</small> וצפה על המים אם לא היו המים שוים? <strong>אלא, נבקעו כל מעינות תהום רבה עד דאשוו מיא בהדי טורי</strong> <small>[שהושוו המים לראשי ההרים]</small> <strong>והדר</strong> <small>[וחזר</small> שוב<small>]</small> אחרי זאת לומר כי <strong>"חמש עשרה אמה מלמעלה גברו המים".</strong>
 ומעתה נדון: <strong>וכי אי זה מדה מרובה, מדה טובה או מדת פורענות? הוי אומר: מדה טובה מרובה ממדת פורענות,</strong> והנה <strong>במדת פורענות הוא אומר: "וארבת השמים נפתחו"</strong> (בראשית ז, יא) ארובות בלבד, שהם חלונות. ואילו <strong>במדה טובה</strong> במן <strong>הוא אומר: "ויצו שחקים ממעל ודלתי שמים פתח וימטר עליהם מן לאכל ודגן שמים נתן למו"</strong> (תהלים עח, כג-כד) ומעתה נערוך חשבון:
 <strong>כמה ארובות יש בדלת</strong> — לפחות <strong>ארבע</strong> לפי הגודל, ארבע <strong>ארבע</strong> לשתי דלתות ("דלתי שמים") <strong>הרי כאן שמונה,</strong> ואם המבול ירד לפי הביטוי מ"ארובות השמים" (ומיעוט רבים שנים) הרי שירד המן פי ארבע מן המבול, <strong>ונמצא מן שירד להם לישראל גבוה ששים אמה,</strong> פי ארבע מחמש עשרה אמות של המבול.
 בדומה לזה <strong>תניא</strong> <small>[שנויה</small> ברייתא<small>],</small> <strong>איסי בן יהודה אומר: מן שירד להם לישראל היה מתגבר ועולה עד שרואין אותו כל מלכי מזרח ומערב, שנאמר: "תערך לפני שלחן נגד צררי</strong> דשנת בשמן ראשי כוסי רויה<strong>"</strong> (תהלים כג, ה), שערך ה' לישראל שיראו כל צורריהם בגדולתם על העולם. <strong>"כוסי רויה"</strong> שבפסוק זה, <strong>אמר אביי: שמע מינה</strong> <small>[למד מכאן]</small> כי <strong>כסא</strong> <small>[כוסו]</small> של <strong>דוד לעלמא דאתי</strong> <small>[לעולם הבא],</small> <strong>מאתן ועשרין וחד לוגא</strong> <small>[מאתים ועשרים ואחד לוג]</small> <strong>מחזיק</strong> (מכיל), <strong>שנאמר: "כוסי רויה", "רויה" בגימטריא הכי הוי</strong> <small>[כך הוא</small> המספר<small>].</small>
 על מדרשו של ר' אלעזר המודעי שואלים: <strong>הא לא דמיא</strong> <small>[הרי אינו דומה]</small> ואין החישוב מדוייק. שהרי <strong>התם בארבעין יומין</strong> <small>[שם</small> גברו המים חמש עשרה אמה <small>במשך ארבעים ימים]</small> של מבול, ואילו <strong>הכא חדא שעתא</strong> <small>[</small>ואילו <small>כאן שעה אחת</small> בכל יום<small>].</small> ומצד שני — <strong>התם לכולי עלמא</strong> <small>[שם</small> היה המבול <small>לכל העולם]</small> ואילו <strong>הכא לישראל לחודיה</strong> <small>[לבדם],</small> <strong>ונפיש להו טפי</strong> <small>[והיה מרובה להם הרבה יותר]</small> מגובה זה לפי החשבון. ומשיבים: <strong>ר' אלעזר המודעי "פתיחה" "פתיחה" גמר</strong> <small>[למד]</small> בגזירה שווה, שנאמרה לשון פתיחת שמים בשני המקרים, ללמד שאותה פתיחה היתה גם פה וגם שם.
 <big>ב</big> במשנה למדנו כי בין חמשת הדברים האסורים ביום הכיפורים, הוא ש<strong>אסור באכילה. ושואלים: הני חמשה ענויין כנגד מי?</strong> כלומר, מהו המקור והרמז להם? <strong>אמר רב חסדא: כנגד חמשה ענויין שבתורה,</strong> שחמש פעמים מוזכרת בתורה חובת העינוי ביום הכפורים. שנאמר: <strong>"ובעשור</strong> לחודש השביעי הזה מקרא קודש יהיה לכם ועניתם את נפשותיכם" (במדבר כט, ז). ונאמר: <strong>"אך בעשור</strong> לחודש השביעי הזה יום הכיפורים הוא מקרא קודש יהיה לכם ועניתם את נפשותיכם" (ויקרא כג, כז). ונאמר עוד: <strong>"שבת שבתון</strong> הוא לכם ועניתם את נפשותיכם" (ויקרא כג, לב). וכן: <strong>"שבת שבתון</strong> היא לכם ועניתם את נפשותיכם" (ויקרא טז, לא). ועוד נאמר: <strong>"והיתה לכם</strong> לחוקת עולם בחודש השביעי בעשור לחודש תענו את נפשותיכם" (ויקרא טז, כט).
 ומקשים: וכי <strong>הני</strong> <small>[אלה]</small> <strong>חמשה הוו</strong> <small>[הם]</small> העינויים? <strong>ואנן שיתא תנן</strong> <small>[ואנחנו</small> הרי <small>ששה</small> עינויים <small>למדנו]:</small> אכילה, שתיה, רחיצה, סיכה, תשמיש המיטה, ונעילת הסנדל! ומשיבים: <strong>שתיה בכלל אכילה היא,</strong> ושתיהן נחשבות כעינוי אחד. ש<strong>אמר ריש לקיש: מנין לשתיה שהיא בכלל אכילה — שנאמר: "ואכלת לפני ה' אלהיך</strong> במקום אשר יבחר לשכן שמו שם <strong>מעשר דגנך תירשך ויצהרך"</strong> (דברים יד, כג), והלוא <strong>תירוש חמרא</strong> <small>[יין]</small> <strong>הוא וקרי ליה</strong> <small>[וקורא לו]</small> הכתוב בלשון <strong>"ואכלת",</strong> משמע שלשון אכילה מתייחסת גם לשתיה.
 ודוחים: <strong>ממאי</strong> <small>[ממה]</small> מסיק אתה דבר זה? <strong>ודילמא דאכליה</strong> <small>[ושמא שאוכל]</small> את היין ממש, <strong>על ידי אניגרון</strong> (סוג מאכל שמעורב בו יין)! ש<strong>אמר רבה בר שמואל: אניגרון —</strong> הוא <strong>מיא דסילקא</strong> <small>[מי סלק]</small> ויין מעורבים כאחד, ו<strong>אכסיגרון —</strong> הוא <strong>מיא דכולהו שלקי</strong> <small>[מים שבאים מכל מיני דברים שלוקים],</small> שמערבים בהם יין ואוכלים. ואם כן אין הוכחה מכאן ששתיה בכלל אכילה.
 <strong>אלא אמר רב אחא בר יעקב: מהכא</strong> <small>[מכאן]</small> יש ראיה: נאמר: <strong>"ונתתה הכסף בכל אשר תאוה נפשך בבקר ובצאן וביין ובשכר</strong> ובכל אשר תשאלך נפשך <strong>ואכלת"</strong> (דברים יד, כו), והלא <strong>שכר שתיה הוא, וקרייה רחמנא</strong> <small>[וקראה לו התורה]</small> <strong>"ואכלת".</strong>
 ודוחים: <strong>ממאי</strong> <small>[ממה]</small> מוכיח אתה? <strong>ודילמא הכא נמי</strong> <small>[ושמא גם כן כאן]</small> הכוונה היא <strong>דאכליה</strong> <small>[שאכל אותו]</small> <strong>על ידי אניגרון</strong> (בתערובת)! ודוחים: שם אי אפשר לומר כן, כי <strong>"שכר" כתב</strong> <small>[נאמר]</small> וכונתו <strong>מידי</strong> <small>[דבר]</small> ש<strong>משכר,</strong> ויין בתערובת איננו משכר. ומקשים: <strong>ודילמא</strong> <small>[ושמא]</small> אין פירוש "שכר" יין, אלא אוכל שגורם לשכרות, כגון <strong>דבילה קעילית</strong> — שהיא תאנה יבשה מתוקה ביותר הבאה מקעילה וגורמת לשכרות? <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>אכל</strong> הכהן <strong>דבילה קעילית ושתה דבש וחלב</strong> והשתכר על ידיהם <strong>ונכנס למקדש</strong> לעבוד —
## דף עו:
 <strong>חייב</strong> משום "ושכר אל תשת" (ויקרא י, ט). ואם כן אפשר לפרש שכר שבכתוב זה בדבילה.
 <strong>אלא</strong> יש לדחות ולומר כך: <strong>יליף</strong> <small>[לומד</small> הוא<small>]</small> בגזירה שוה <strong>"שכר" "שכר" מנזיר, מה להלן</strong> בנזיר "שכר" פירושו — <strong>יין</strong> ממש, <strong>אף כאן — יין</strong> ממש ולא דבילה.
 בתוך הדיון נתפרש שהתירוש הוא יין, ושואלים: וכי <strong>תירוש חמרא</strong> <small>[יין]</small> <strong>הוא? והתניא</strong> <small>[והרי שנינו</small> בברייתא<small>]:</small> <strong>הנודר</strong> ואוסר עצמו <strong>מן התירוש — אסור בכל מיני מתיקה,</strong> כגון: פירות מתוקים <strong>ומותר ביין,</strong> הרי שתירוש אינו יין! ודוחים: אי אפשר לומר כך, <strong>ולאו חמרא הוא</strong> <small>[וכי אין</small> התירוש <small>יין]?</small> <strong>והכתיב</strong> <small>[והרי נאמר]:</small> <strong>"ותירוש ינובב בתלות"</strong> (זכריה ט, יז), לומר: שהתירוש מפתה את לבו ופיו (ינובב — מלשון ניב) של השותה, אפילו בתולות שהן צנועות ומסוגרות, משמע שתירוש יין הוא! ומשיבים: אין זו ראיה, אפשר לפרש: <strong>דבר הבא מן התירוש,</strong> כלומר: היין — <strong>ינובב בתולות,</strong> שתירוש עצמו הוא ענבים מתוקים, והיין נקרא בהשאלה תירוש משום שהוא נעשה מתירוש.
 ומקשים: <strong>והכתיב</strong> <small>[והרי נאמר]:</small> <strong>"ותירוש יקביך יפרצו"</strong> (משלי ג, י), משמע שמן היקבים מוציאים תירוש! ומשיבים: אף כאן אין הוכחה, שאפשר לומר <strong>דבר הבא מן התירוש — יקביך יפרוצו.</strong>
 ומקשים עוד: <strong>והכתיב</strong> <small>[והרי נאמר]:</small> <strong>"זנות ויין ותירוש יקח לב"</strong> (הושע ד, יא), הרי ברור מכאן שתירוש יין הוא, שמפתה את הלב! <strong>אלא, דכולי עלמא</strong> <small>[לדעת הכל]</small> <strong>תירוש</strong> הכתוב במקרא <strong>חמרא</strong> <small>[יין]</small> <strong>הוא, ובנדרים הלך אחר לשון בני אדם,</strong> ובלשון בני אדם בתקופת המשנה פירוש תירוש הוא מיני מתיקה, ובכללם ענבים, ולא יין. ולענין נדר צריך לדון לפי כוונתו של הנודר, אבל כשהוזכר תירוש במקראות, הכוונה ליין.
 ושואלים: אם כן <strong>ואמאי קרי ליה</strong> <small>[ומדוע קורא לו]</small> במקרא גם <strong>יין, ואמאי קרי ליה</strong> <small>[ומדוע קורא לו]</small> גם <strong>תירוש?</strong> ומסבירים: <strong>יין</strong> רומז — <strong>שמביא יללה לעולם,</strong> שהשכרות גורמת לרוב חטאים. <strong>תירוש</strong> — לומר <strong>שכל המתגרה בו</strong> ועוסק בו <strong>נעשה רש</strong> (עני).
 <strong>רב כהנא רמי</strong> <small>[השליך,</small> הראה סתירה<small>]</small> לכאורה; <strong>כתיב</strong> <small>[נאמר]</small> <strong>"תירש" וקרינן</strong> <small>[וקוראים אנו]</small> לפי הכתיב המלא <strong>"תירוש",</strong> ויש להבינו כך: <strong>זכה</strong> ושתה כראוי — <strong>נעשה ראש, לא זכה — נעשה רש</strong> כפי הכתיב. ומעירים: <strong>והיינו</strong> <small>[וזו]</small> כעין דבריו של <strong>רבא.</strong> ש<strong>רבא רמי</strong> <small>[השליך,</small> הראה כעין סתירה<small>]:</small> <strong>כתיב</strong> <small>[נאמר]:</small> <strong>"ישמח"</strong> ב"ש" <strong>וקרינן</strong> <small>[וקוראים אנו]</small> <strong>ישמח</strong> ב"ש". לומר: <strong>זכה — משמחו</strong> היין, <strong>לא זכה —</strong> היין <strong>משממו</strong> (משגע אותו). <strong>והיינו</strong> <small>[וזהו]</small> ש<strong>אמר רבא: חמרא וריחני</strong> <small>[יין וריח טוב] —</small> <strong>פקחין</strong> <small>[עשו אותי פיקח],</small> הרי שהיין מביא תועלת לאיש שזכה לכך.
 <big>א</big> ושואלים: מניעת <strong>רחיצה וסיכה, מנא לן דאיקרי</strong> <small>[מנין לנו שנקרא]</small> <strong>עינוי.</strong> ומשיבים: <strong>דכתיב</strong> <small>[שנאמר]</small> בדניאל: <strong>"לחם חמדות לא אכלתי ובשר ויין לא בא אל פי וסוך לא סכתי"</strong> (דניאל י, ג). ותחילה מבארים את לשון הכתוב: <strong>מאי</strong> <small>[מה</small> פירוש<small>]</small> <strong>"לחם חמדות לא אכלתי"? אמר רב יהודה בריה</strong> <small>[בנו]</small> של <strong>רב שמואל בר שילת: אפילו נהמא דחיטי דכייתא</strong> <small>[לחם של חטים נקיות,</small> מבוררות<small>],</small> <strong>לא אכל,</strong> אלא לחם מחיטים מעורבות בסובין.
 ומשיבים: <strong>ומנא לן דחשיב</strong> <small>[ומניין לנו שנחשב]</small> לדניאל כל זה וגם העדר הסיכה <strong>כעינוי — דכתיב</strong> <small>[שנאמר]:</small> <strong>"ויאמר אלי אל תירא דניאל כי מן היום הראשון אשר נתת את לבך להבין ולהתענות לפני אלהיך נשמעו דבריך ואני באתי בדבריך"</strong> (דניאל י, יב). <strong>"כי חמודות אתה"</strong> (דניאל ט, כג)
 <strong>אשכחן</strong> <small>[</small>למדנו, <small>מצאנו]</small> איפוא ראיה כי <strong>סיכה</strong> קרויה עינוי, <strong>רחיצה מנא לן</strong> <small>[מניין לנו]</small> שיש עינוי במניעתה? <strong>אמר רב זוטרא בר' טוביה: אמר קרא</strong> <small>[הכתוב]:</small> <strong>"ותבא כמים בקרבו וכשמן בעצמותיו"</strong> (תהלים קט, יח), לומר: שמים ושמן שאדם סך ורוחץ בהם הרי הם כנכנסים לקרבו. ושואלים: <strong>ואימא</strong> <small>[ואמור]</small> ש"מים בקרבו" משמעו <strong>כשתיה</strong> ולא כסיכה! ודוחים: <strong>דומיא</strong> <small>[בדומה]</small> ל<strong>שמן, מה שמן</strong> הכוונה היא שסך אותו <strong>מאבראי</strong> <small>[מבחוץ],</small> שהרי אין שותים שמן, <strong>אף מים מאבראי</strong> <small>[מבחוץ].</small>
 ומקשים: <strong>והא תנא איפכא קא נסיב לה</strong> <small>[והרי התנא להיפך הוא לוקח,</small> מקבל ומבין את הדבר<small>],</small> <strong>דתנן</strong> <small>[ש</small>כן <small>שנינו</small> במשנה<small>]:</small> <strong>מנין לסיכה שהיא כשתיה ביום הכפורים? אף על פי שאין ראיה לדבר</strong> במפורש מן הכתובים, מכל מקום <strong>זכר</strong> ורמז יש <strong>לדבר</strong> מן הכתוב, <strong>שנאמר: "ותבא כמים בקרבו וכשמן בעצמותיו"</strong> (תהלים קט, יח), ששמן על גופו הריהו כמים בקרבו, משמע שהוא מבין "כמים בקרבו" במובן של שתיה! <strong>אלא אמר רב אשי: רחיצה מגופיה דקרא שמיע ליה</strong> <small>[מגופו של</small> אותו <small>מקרא לומדים הוא אותה],</small> <strong>דכתיב</strong> <small>[שנאמר]:</small> <strong>"וסוך לא סכתי"</strong> (דניאל י, ג), לומר שכל סיכה לא עשה, ובכלל זה גם רחיצה, ושניהם נאסרו מאותו מקור.
 <big>ב</big> כיון שהוזכר המקרא בדניאל, שואלים: <strong>מאי</strong> <small>[מה</small> פירוש<small>]</small> הדבר שאמר המלאך לדניאל: <strong>"ואני באתי בדבריך"</strong> (דניאל י, יב), שנראה שקודם לא יכול המלאך לבוא לפנים מן הפרגוד, אם לא בגלל דניאל. ומשיבים: <strong>היינו דכתיב</strong> <small>[זהו שנאמר]:</small> <strong>"ושבעים איש מזקני בית ישראל ויאזניהו בן שפן עמד בתוכם עמדים לפניהם ואיש מקטרתו בידו ועתר ענן הקטרת עלה"</strong> (יחזקאל ח, יא), שראה יחזקאל כיצד זקני ישראל עובדים עבודה זרה. <strong>"וישלח תבנית יד ויקחני בציצת ראשי ותשא אתי רוח בין הארץ ובין השמים ותבא אתי ירושלימה במראות אלהים אל פתח שער הפנימית הפונה צפונה אשר</strong>
## דף עז.
 <strong>שם מושב סמל הקנאה המקנה"</strong> (יחזקאל ח, ג), <strong>"ויבא אתי אל חצר בית ה' הפנימית והנה פתח היכל ה' בין האולם ובין המזבח כעשרים וחמשה איש אחריהם אל היכל ה' ופניהם קדמה והמה משתחוים קדמה לשמש"</strong> (יחזקאל ח, טז) ואומרים: <strong>ממשמע שנאמר "ופניהם קדמה" איני יודע שאחוריהם אל היכל ה'</strong> שהוא במערב? <strong>אלא מה תלמוד לומר "אחריהם אל היכל ה'"</strong> — הרי זה <strong>מלמד</strong> ברמז <strong>שהיו פורעין</strong> (מגלין) עצמם <strong>והיו מתריזין</strong> (מוציאין רעי) <strong>כלפי מטה,</strong> כלומר: כלפי שכינה (ושינה בלשונו כדי שלא לאמר לשון מגונה).
 <strong>אמר לו הקדוש ברוך הוא למיכאל</strong> שהוא שר ישראל (ראה דניאל י, כא): <strong>מיכאל! סרחה</strong> (חטאה) <strong>אומתך. אמר לפניו: רבונו של עולם דיו לטובים שבהם,</strong> שהרי יש בהם גם אנשים טובים ויתקיים העולם באלה! <strong>אמר לו: אני שורף אותם ולטובים שבהם</strong> שאינם מוחים ברשעים (תו"י) <strong>מיד: "ויאמר אל האיש לבש הבדים ויאמר בא אל בינות לגלגל אל תחת לכרוב ומלא חפניך גחלי אש מבינות לכרבים וזרק על העיר ויבא לעיני"</strong> (יחזקאל י, ב). <strong>מיד: "וישלח הכרוב את ידו מבינות לכרובים אל האש אשר בינות הכרבים וישא ויתן אל חפני לבש הבדים ויקח ויצא"</strong> (יחזקאל י, ז).
 <strong>אמר רב חנא בר ביזנא אמר ר' שמעון חסידא: אילמלא לא נצטננו גחלים מידו של כרוב לידו של גבריאל</strong> והיה גבריאל נוטל את הגחלים בעצמו <strong>לא נשתיירו משונאיהן של ישראל שריד ופליט</strong> ועל ידי צינון זה קטנה הפורענות.
 <strong>וכתיב</strong> <small>[ונאמר]:</small> <strong>"והנה האיש לבוש הבדים אשר הקסת במתניו משיב דבר לאמר עשיתי כאשר צויתני"</strong> (יחזקאל ט, יא). <strong>אמר ר' יוחנן: באותה שעה הוציאו לגבריאל מאחורי הפרגוד</strong> (המסך) שמעבר לו נמצאים המלאכים הפנימיים, <strong>ומחיוהו שיתין פולסי דנורא</strong> <small>[והכוהו בשישים שבטים של אש]</small> <strong>אמרו ליה</strong> <small>[לו]:</small> <strong>אי</strong> <small>[אם]</small> <strong>לא עבדת</strong> <small>[עשית] —</small> <strong>לא עבדת</strong> <small>[עשית]</small> <strong>אי עבדת אמאי לא עבדת כדפקדוך</strong> <small>[ואם עשית מדוע לא עשית כמו שציווך],</small> אלא שינית? <strong>ועוד: דעבדת, לית לך</strong> <small>[ואחרי</small> שכבר <small>עשית וכי אין לך],</small> אינך יודע את הכלל: <strong>אין משיבין על הקלקלה,</strong> כלומר: אין מוסרין דין וחשבון שנתבצעה שליחות של פורענות וקלקלה, אלא אומרים אותו ברמז בלבד.
 ואז <strong>אייתוה</strong> <small>[הביאו]</small> את <strong>דוביאל שרא דפרסאי</strong> <small>[שר הפרסיים]</small> <strong>ואוקמיה בחריקיה</strong> <small>[והעמידו אותו במקומו</small> של גבריאל<small>]</small> <strong>ושמש עשרים ואחד יום. היינו דכתיב</strong> <small>[הוא שנאמר]:</small> <strong>"ושר מלכות פרס עמד לנגדי עשרים ואחד יום והנה מיכאל אחד השרים הראשנים בא לעזרני ואני נותרתי שם אצל מלכי פרס"</strong> (דניאל י, יג) וכנגד אותו עשרים ואחד יום <strong>יהבו ליה</strong> <small>[נתנו לו]</small> לשר הפרסיים <strong>עשרין וחד מלכי</strong> <small>[עשרים ואחד מלכים]</small> שימלכו להם <strong>ופרוותא</strong> <small>[ונמלי הים]</small> של <strong>משהיג.</strong>
 <strong>אמר</strong> שר הפרסיים: <strong>כתיבו לי לישראל באכרגא</strong> <small>[כתבו עבורי כי יהודים</small> יהיו צריכים לשלם <small>את המיסים].</small> ואכן <strong>כתבו ליה</strong> <small>[כתבו לו]</small> כבקשתו. אמר: <strong>כתיבו לי רבנן באכרגא</strong> <small>[תכתבו לי</small> כי <small>גם החכמים</small> יהיו צריכים לשלם <small>את המיסים]</small> ו<strong>כתבו ליה</strong> <small>[כתבו לו].</small> <strong>בעידנא דבעו למיחתם</strong> <small>[בזמן שרצו לחתום]</small> את הדבר, <strong>עמד גבריאל מאחורי הפרגוד ואמר</strong> כלשון הכתוב: <strong>"שוא לכם משכימי קום מאחרי שבת אכלי לחם העצבים כן יתן לידידו שנא"</strong> (תהלים קכז, ב), <strong>מאי</strong> <small>[מה</small> הפירוש<small>]</small> <strong>"כן יתן לידידו שנא" אמר ר' יצחק: אלו נשותיהן של תלמידי חכמים שמנדדות שינה בעולם הזה</strong> מעיניהן ומחכות לבעליהן שהם משכימי קום ומאחרי שבת לעסוק בתורה <strong>וזוכות לעולם הבא,</strong> וזה יהיה שכרם שיגבו מהם עוד מיסים? <strong>ולא השגיחו עליו,</strong> על גבריאל ומאמרו.
 <strong>אמר לפניו: רבונו של עולם! אם יהיו כל חכמי אומות העולם בכף מאזנים ודניאל איש חמודות בכף שניה לא נמצא מכריע את כולם?! אמר הקדוש ברוך הוא: מי הוא זה שמלמד זכות על בני? אמרו לפניו: רבונו של עולם, גבריאל</strong> הוא. <strong>אמר להם: יבא</strong> ויכנס שוב לפנים מן המחיצה. וזהו <strong>שנאמר: "ואני באתי בדבריך"</strong> (דניאל י, יב), כלומר: בגללך, בגלל שהזכרתיך זכיתי לבוא פנימה. <strong>אמר להו</strong> <small>[אמר להם]</small> הקדוש ברוך הוא: <strong>ליעול</strong> <small>[שיכנס].</small> <strong>אעיילוהו</strong> <small>[הכניסוהו].</small>
 <strong>אתא אשכחיה</strong> <small>[בא ומצא]</small> את <strong>דוביאל</strong> שר הפרסיים <strong>דנקט ליה לאיגרתיה בידיה</strong> <small>[שהוא מחזיק את כתבו בידו],</small> <strong>בעא למרמא מיניה</strong> <small>[רצה לתלוש ממנו]</small> את הכתב, <strong>בלעה</strong> <small>[בלע אותו]</small> דוביאל. <strong>איכא דאמרי מיכתב הוה כתיבא מיחתם לא הוי חתמא</strong> <small>[יש אומרים שהכתב כתוב היה ולא היה חתום],</small> <strong>איכא דאמרי אף מיחתם נמי הוה חתמא</strong> <small>[יש אומרים גם כן חתום היה],</small> אולם <strong>כדבלעיה מחיק לה מיניה</strong> <small>[כשנבלע נמחק ממנו].</small> ומעירים: <strong>היינו דבמלכותא דפרס</strong> <small>[וזהו שבמלכות פרס],</small> <strong>איכא דיהיב כרגא ואיכא דלא יהיב כרגא</strong> <small>[יש מי שנותן,</small> משלם <small>מיסים ויש מי שאינו נותן,</small> משלם <small>מיסים],</small> שהגזירה לא נגמרה בשלימות. ועוד נאמר שם: <strong>"ואני יוצא והנה שר יון בא"</strong> (דניאל י, כ) <strong>עוי עוי</strong> <small>[צווח וצווח]</small> גבריאל שלא ישלטו מלכי יוון על ישראל <strong>וליכא דאשגח ביה</strong> <small>[ולא היה מי שישגיח בו].</small>
 <big>א</big> ומכאן חוזרים אנו שוב לפירוש ענין ראשון, שמניעת רחיצה קרויה עינוי. <strong>ואי בעית אימא</strong> <small>[ואם תרצה אמור]</small> <strong>רחיצה דאיקרי ענוי מנא לן</strong> <small>[שקרויה עינוי מנין לנו]</small> — מכאן, <strong>דכתיב</strong> <small>[שנאמר]:</small> <strong>"ולאביתר הכהן אמר המלך ענתת לך על שדיך כי איש מות אתה וביום הזה לא אמיתך כי נשאת את ארון ה' אלהים לפני דוד אבי וכי התענית בכל אשר התענה אבי"</strong> (מלכים א' ב, כו). <strong>וכתיב ביה</strong> <small>[ונאמר בו]</small> <strong>בדוד: "כי אמרו העם רעב ועיף וצמא במדבר"</strong> (שמואל ב' יז, כט). והנה <strong>רעב</strong> פירושו מחוסר אכילת <strong>לחם, וצמא — ממים, עיף ממאי</strong> <small>[ממה]</small> <strong>לאו</strong> <small>[האם לא]</small> <strong>מרחיצה?</strong> שהרי מהשוואת הכתובים נראה שהוא עינוי! ומקשים: <strong>ודילמא</strong> <small>[ושמא]</small> הכוונה היא עייף — <strong>מנעילת הסנדל?</strong>
 <strong>אלא</strong> יש למצוא מקור אחר. <strong>אמר ר' יצחק: מהכא</strong> <small>[מכאן]</small> נלמד <strong>"מים קרים על נפש עיפה"</strong> (משלי כה, כה) משמע שעייף פירושו זה שלא רחץ. ושואלים: <strong>ודילמא</strong> <small>[ושמא</small> הכוונה היא לעינוי<small>]</small> <strong>משתיה?</strong> ודוחים: <strong>מי כתיב</strong> <small>[האם נאמר]:</small> <strong>"מים קרים בנפש עיפה"</strong>, שמשמעותו שבא לתוכו, כשתיה? הרי <strong>"על נפש עיפה כתיב"</strong> <small>[נאמר],</small> משמע שהוא לשון רחיצה.
 ומבררים עוד: <strong>ונעילת הסנדל מנא לן</strong> <small>[מניין לנו]</small> שמניעתה קרויה עינוי? <strong>דכתיב</strong> <small>[שנאמר]:</small> <strong>"ודוד עלה במעלה הזיתים עלה ובוכה וראש לו חפוי והוא הלך יחף"</strong> (שמואל ב' טו, ל), <strong>יחף ממאי</strong> <small>[ממה],</small> כלומר: מה הפירוש "יחף", <strong>לאו</strong> <small>[האם לא]</small> <strong>מנעילת הסנדל?</strong> והרי אמרנו שכל אלה נקראו עינוי. ודוחים: לא, <strong>ודילמא</strong> <small>[ושמא]</small> הכוונה לכך שהוא יחף <strong>מסוסיא ומרטקא</strong> <small>[מסוס ושוט],</small> שאף שאכן הוא נעול מנעלים, אולם מאחר ואין לו סוס ושוט, לגבי מלך נחשב הדבר כאילו הוא הולך יחף.
 <strong>אלא אמר רב נחמן בר יצחק: מהכא</strong> <small>[מכאן]</small> נלמד הדבר, שנאמר: <strong>"לך ופתחת השק מעל מתניך ונעלך תחלץ מעל רגלך"</strong> (ישעיה כ, ב) <strong>וכתיב</strong> <small>[ונאמר]:</small> <strong>"ויעש כן הלך ערום ויחף"</strong> (ישעיה כ, ב). <strong>יחף ממאי</strong> <small>[ממה]</small> <strong>לאו</strong> <small>[האם לא]</small> <strong>מנעילת הסנדל?</strong> ומשיבים: <strong>ואימא</strong> <small>[ואמור]</small> ש"יחף" פירושו שהלך <strong>במנעלים המטולאים</strong> בטלאים? <strong>דאי</strong> <small>[שאם]</small> <strong>לא תימא הכי</strong> <small>[תאמר כך]</small> שאין להבין את הדברים כמשמען ממש, אם כן "ערום" שנאמר שם, וכי כונתו <strong>ערום ממש? אלא</strong> ודאי הכוונה שהלך <strong>בבגדים בלויים, הכא נמי</strong> <small>[כאן גם כן]</small> הכוונה שהלך <strong>במנעלים המטולאים.</strong>
 <strong>אלא</strong> חייבים למצוא מקור אחר. <strong>אמר רב נחמן בר יצחק: מהכא</strong> <small>[מכאן],</small> נאמר: <strong>"מנעי רגלך מיחף וגרונך מצמאה"</strong> (ירמיה ב, כה) ופירשוהו: <strong>מנעי עצמך מן החטא כדי שלא יבא רגלך לידי יחוף, מנעי לשונך מדברים בטלים — כדי שלא יבא גרונך לידי צמאה,</strong> ואם כן למדנו שההולך יחף קרוי מתענה. 
 ועוד לבירור הלכה. מניעת <strong>תשמיש המטה דאיקרי</strong> <small>[שנקרא]</small> <strong>ענוי מנא לן</strong> <small>[מניין לנו]?</small> <strong>דכתיב</strong> <small>[שנאמר]:</small> <strong>"אם תענה את בנתי ואם תקח נשים</strong> על בנותי<strong>"</strong> (בראשית לא, נ).
## דף עז:
 <strong>"אם תענה" — מתשמיש,</strong> כלומר: שתמנע מהן עונתן, <strong>"ואם תקח" — מצרות,</strong> שלא ישא עליהן נשים אחרות. ומקשים: <strong>ואימא</strong> <small>[ואמור]</small> <strong>אידי ואידי</strong> <small>[זה וזה]</small> <strong>מצרות,</strong> שהזהירו שלא יקח עליהן נשים אחרות? ודוחים: <strong>מי כתיב</strong> <small>[האם נאמר]</small> <strong>"אם תקח"?</strong> הלא <strong>"ואם תקח" כתיב</strong> <small>[נאמר],</small> משמע ששני דברים נפרדים הם.
 ומקשים עוד: <strong>ואימא</strong> <small>[ואמור]</small> <strong>אידי ואידי</strong> <small>[זה וזה]</small> <strong>מצרות, חד</strong> <small>[אחד]</small> הכוונה <strong>לצרות דידיה</strong> <small>[משלו],</small> כלומר: שלא יעלה את שתי השפחות בלהה וזלפה למדריגת גבירות, שתהיינה צרות לבנותיו, ועל זה אמר "אם תענה", <strong>וחד</strong> <small>[ואחד]</small> אמר לגבי <strong>צרות דאתיין ליה מעלמא</strong> <small>[</small>שיכולות <small>לבוא מן העולם],</small> שלא ישא נשים אחרות נוספות, <strong>דומיא</strong> <small>[בדומה]</small> ל<strong>"אם תקח"!</strong> ודוחים: <strong>מי כתיב</strong> <small>[האם נאמר]</small> <strong>"אם תקח ואם תענה"?</strong> שכן מן הדרך להזהיר בתחילה מפני הדבר הקשה יותר ורק אחריו על הדבר הקל, ולפי סדר הכתוב הזהירו קודם מפני הדבר הקל שהוא מן הצרות שלו ורק אחר כך מפני לקיחת צרות מן העולם, שכן <strong>"אם תענה ואם תקח" כתיב</strong> <small>[נאמר].</small>
 <strong>אמר ליה</strong> <small>[לו]</small> <strong>רב פפא לאביי: הא</strong> <small>[הרי]</small> <strong>תשמיש גופה איקרי</strong> <small>[נקרא]</small> <strong>ענוי, דכתיב</strong> <small>[שנאמר]:</small> <strong>"וישכב אתה ויענה"</strong> (בראשית לד, ב), ואם כן כיצד יכול אתה לומר שהעינוי הוא דווקא במניעתו! <strong>אמר ליה</strong> <small>[לו]:</small> <strong>התם</strong> <small>[שם]</small> <strong>שעינה מביאות אחרות</strong> כלומר: שבא עליה שלא כדרכה, וביאה כזו ודאי קרויה עינוי.
 <big>א</big> ומעתה באים לבאר מקצת מן הדברים האסורים ביום הכיפורים. <strong>תנו רבנן</strong> <small>[שנו חכמים]:</small> <strong>אסור לרחוץ מקצת גופו</strong> כשם שאסור לרחוץ את <strong>כל גופו, ואם היה מלוכלך בטיט</strong> או <strong>בצואה — רוחץ כדרכו ואינו חושש,</strong> לפי שאינו מתכוון להנאה. וכן <strong>אסור לסוך מקצת גופו ככל גופו, ואם היה חולה</strong> וצריך לסוך לרפואה, <strong>או שהיו לו חטטין בראשו</strong> ומכאיבים לו אם לא יסוך — <strong>סך כדרכו ואינו חושש.</strong>
 <strong>תנא דבי</strong> <small>[שנה</small> החכם <small>מבית</small> מדרשו<small>]</small> של <strong>מנשה: רבן שמעון בן גמליאל אומר: מדיחה</strong> (רוחצת) <strong>אשה ידה אחת במים,</strong> כדי שלא יגעו ידיה במזון לפני נטילת ידים שחרית, <strong>ונותנת פת לתינוק, ואינה חוששת</strong> משום איסור רחיצה ביום הכיפורים.
 <strong>אמרו עליו על שמאי הזקן שלא רצה להאכיל בידו אחת</strong> שלא יצטרך לרחוץ אותה, ובשל כך מנע את התינוקות ממזון בכל יום הכיפורים, ומפני בריאות וצער התינוקות <strong>גזרו עליו להאכיל בשתי ידים,</strong> ונאלץ בשל כך ליטול את שתי ידיו. ושאלו: <strong>מאי טעמא</strong> <small>[מה הטעם]</small> אמרו שיש לרחוץ את הידים? <strong>אמר אביי: משום שיבתא</strong> <small>[רוח רעה]</small> השורה על ידים שלא נרחצו שחרית.
 <strong>תנו רבנן</strong> <small>[שנו חכמים]:</small> <strong>ההלך להקביל</strong> (לפגוש) <strong>פני אביו או פני רבו, או פני מי שגדול ממנו</strong> בחכמה, וצריך לעבור נהר בדרכו — <strong>עובר עד צוארו במים ואינו חושש</strong> משום איסור רחיצה ביום הכיפורים.
 <strong>איבעיא להו</strong> <small>[נשאלה להם]</small> ללומדים שאלה זו: <strong>הרב אצל תלמיד מאי</strong> <small>[מה</small> דינו<small>],</small> המותר לו לעבור במים כדי ללמד את תלמידו? ומנסים להביא ראיה, <strong>תא שמע</strong> <small>[בוא ושמע]</small> ממה ש<strong>אמר רב יצחק בר בר חנה: אנא חזיתיה</strong> <small>[אני ראיתי]</small> את <strong>זעירי דאזל לגבי</strong> <small>[שהלך</small> ועבר נהר בדרכו <small>אל]</small> <strong>רב חייא בר אשי תלמידיה</strong> <small>[תלמידו].</small> <strong>רב אשי אמר:</strong> לא כך היה המעשה, אלא המעשה <strong>ההוא</strong> היה דווקא שהתלמיד <strong>רב חייא בר אשי הוא דאזל לגביה</strong> <small>[שהלך אל]</small> <strong>זעירי רביה</strong> <small>[רבו],</small> ואם כן אין לפתור מכאן את שאלתנו.
 מסופר, כי <strong>רבא שרא לבני עבר ימינא למעבר במיא לנטורי פירי</strong> <small>[התיר לבני עבר הימין</small> של הפרת <small>לעבור במים כדי לשמור את הפירות]</small> שבשדותיהם ביום הכיפורים. <strong>אמר ליה</strong> <small>[לו]</small> <strong>אביי לרבא: תניא דמסייע</strong> <small>[יש ברייתא המסייעת]</small> <strong>לך.</strong> ששנו בה: <strong>שומרי פירות — עוברין עד צוארן במים ואין חוששין</strong> משום איסור יום הכיפורים.
 מסופר עוד: <strong>רב יוסף שרא להו</strong> <small>[התיר להם]</small> <strong>לבני</strong> הכפר <strong>בי תרבו למיעבר במיא למיתי לפירקא</strong> <small>[לעבור במים כדי לבוא ל</small>מקום <small>הדרשה]</small> הנאמרת ביום הכיפורים, אולם <strong>למיזל</strong> <small>[ללכת]</small> חזרה במים <strong>לא שרא להו</strong> <small>[התיר להם],</small> <strong>אמר ליה</strong> <small>[לו]</small> <strong>אביי: אם כן אתה מכשילן לעתיד לבא,</strong> ששוב לא יבואו לשמוע את הדרשה, אם יודעים הם שאסורים לחזור למקומם. <strong>איכא דאמרי</strong> <small>[יש אומרים]</small> שהמעשה היה בנוסח אחר: רב יוסף <strong>שרא להו למיתי ושרא להו למיזל</strong> <small>[התיר להם לבוא והתיר להם לחזור</small> בתוך המים<small>],</small> <strong>אמר ליה</strong> <small>[לו]</small> <strong>אביי: בשלמא</strong> <small>[נניח]</small> שאתה מתיר להם <strong>למיתי</strong> <small>[לבוא] —</small> <strong>לחיי</strong> <small>[יפה],</small> <strong>אלא למיזל מאי טעמא</strong> <small>[לחזור מה טעם]</small> התרת להם? אמר לו: <strong>כדי שלא תהא מכשילן לעתיד לבא.</strong>
 מסופר: <strong>רב יהודה ורב שמואל בר יהודה הוו קיימי אגודא</strong> <small>[היו עומדים על שפת]</small> <strong>נהר פפא אמברא</strong> <small>[ליד המעבורת]</small> במקום של <strong>חצדד והוה קאי</strong> <small>[והיה עומד]</small> <strong>רמי בר פפא מהך גיסא</strong> <small>[מצדו האחר</small> של הנהר<small>]</small> <strong>רמא להו קלא</strong> <small>[הרים להם קולו]</small> ושאל: <strong>מהו,</strong> האם מותר, <strong>למיעבר למיתי לגבייכו למשאל שמעתא</strong> <small>[לעבור ולבוא אליכם לשאול הלכה]?</small> <strong>אמר ליה</strong> <small>[לו]</small> <strong>רב יהודה: רב ושמואל דאמרי תרוייהו</strong> <small>[שאמרו שניהם]</small> <strong>עובר</strong> במים, <strong>ובלבד שלא יוציא ידו מתחת חפת</strong> (שולי) <strong>חלוקו,</strong> כלומר: שלא ירים את שולי חלוקו על כתיפו כדי שלא ירטבו, שזאת אחת מצורות הטלטול שמתחייב עליהם חטאת, אלא ימשיך וילך כדרכו וירטבו בגדיו במים. <strong>איכא דאמרי</strong> <small>[יש אומרים]</small> לא כך היה, אלא <strong>אמר ליה</strong> <small>[לו]</small> <strong>רב שמואל בר רב יהודה: תנינא</strong> <small>[שנינו</small> בברייתא<small>]:</small> <strong>עובר, ובלבד שלא יוציא ידו מתחת חפת חלוקו.</strong>
 <strong>מתקיף לה</strong> <small>[מקשה על כך]</small> <strong>רב יוסף:</strong> וביום <strong>חול כי האי גונא מי שרי</strong> <small>[בכעין זה האם מותר]</small> ללכת במים עמוקים כל כך? והרי יש בכך סכנת טביעה! <strong>והכתיב</strong> <small>[והרי נאמר]</small> בענין הנחל העתיד לצאת מבית קודש הקדשים: <strong>"וימד אלף באמה ויעברני במים מי אפסים"</strong> (יחזקאל מז, ג), ולמדו מכאן בדרך אגב — <strong>מכאן שמותר לעבור עד אפסיים</strong> (קרסוליים).
 <strong>"וימד אלף ויעברני במים מים ברכים"</strong> (יחזקאל מז, ד) — <strong>מכאן שמותר לעבור</strong> במים שמגיעים <strong>עד</strong> ל<strong>ברכים. "וימד אלף ויעברני מי מתנים"</strong> (יחזקאל מז, ד) — <strong>מכאן שמותר לעבור עד מתנים. מכאן ואילך — "וימד אלף נחל אשר לא אוכל לעבר"</strong> (יחזקאל מז, ה), הרי שבמים המגיעים למעלה מן המתנים אין לעבור אף בימות החול, מפני הסכנה!
 <strong>אמר אביי:</strong> משם אין ראיה, <strong>שאני</strong> <small>[שונה]</small> <strong>נחל דרדיפי מיא</strong> <small>[שהמים בו זורמים]</small> במהירות, ומשום כך יש לחשוש שבמים עמוקים ממתניו יפילוהו המים, אבל במים שקטים מותר לעבור אפילו היו עמוקים יותר.
 <big>ב</big> כיון שהבאנו את הדברים שנאמרו בנחל העתיד לצאת לעתיד לבוא, מסבירים את המשך הכתובים שם ביחזקאל. <strong>יכול יעבירנו בסיחוי</strong> (בשחייה) — <strong>תלמוד לומר: "כי גאו המים מי שחו"</strong> (יחזקאל מז, ה) <strong>מאי</strong> <small>[מה</small> פירוש<small>]</small> <strong>"מי שחו" — שיוטא</strong> (שייט, שחיה), <strong>שכן קורין לשייטא</strong> <small>[לשייט]</small> <strong>סייחא</strong> <small>[שחייה].</small> <strong>יכול יעבירנו בבורני</strong> (ספינה) <strong>קטנה — תלמוד לומר: "בל תלך בו אני שיט"</strong> (ישעיה לג, כא). <strong>יכול יעבירנו בבורני גדולה — תלמוד לומר: "וצי אדיר לא יעברנו"</strong> (ישעיה לג, כא). ושואלים: <strong>מאי משמע</strong> <small>[מה משמע]</small> כיצד לומד אתה מלשון "צי אדיר"? ומסבירים: כמו שהיה <strong>מתרגם רב יוסף</strong> פסוק זה: <strong>לא תזיל ביה</strong> <small>[תלך בו]</small> <strong>בספינת ציידין ובורני רבתי</strong> <small>[ואניה גדולה]</small> <strong>לא תגוזינה</strong> <small>[תעבור בו].</small>
 <strong>אמר ר' יהודה בן פזי: אף מלאך המות אין לו רשות לעבור בתוכו</strong> מעבר לתחום נהר זה, וראיה לדבר <strong>כתיב הכא</strong> <small>[נאמר כאן]</small> <strong>"בל תלך בו אני שיט" וכתיב התם</strong> <small>[ונאמר שם]</small> "ויען השטן את ה' ויאמר <strong>משוט בארץ</strong> ומהתהלך בה" (איוב א, ז), שאף זה השטן בארץ לא יעבור נהר זה.
 ועוד במדרשי חכמים בענין נחל זה היוצא מקודש הקדשים: <strong>אמר ר' פנחס משום רב הונא צפוראה</strong> <small>[מציפורי]:</small> <strong>מעין היוצא מבית קדשי הקדשים בתחילה</strong> כשיוצא צר הוא מאוד <strong>ודומה לקרני חגבים, כיון שהגיע לפתח היכל — נעשה</strong> עבה <strong>כחוט של שתי, כיון שהגיע לאולם נעשה כחוט של ערב</strong> שהוא עבה יותר משל שתי, <strong>כיון שהגיע אל פתח עזרה — נעשה כפי פך קטן, והיינו דתנן</strong> <small>[וזהו ששנינו</small> במשנה <small>:]</small> <strong>ר' אליעזר בן יעקב אומר: מים</strong>
## דף עח.
 <strong>מפכין</strong> (כמו מפי הפך) <strong>עתידין להיות יוצאין מתחת מפתן הבית. מכאן ואילך היה</strong> המעין <strong>מתגבר ועולה עד שמגיע לפתח בית דוד, כיון שמגיע לפתח בית דוד נעשה כנחל שוטף שבו רוחצין</strong> לטהרתם <strong>זבין וזבות נדות ויולדות, שנאמר: "ביום ההוא יהיה מקור נפתח לבית דויד ולישבי ירושלם לחטאת ולנדה"</strong> (זכריה יג, א).
 <strong>אמר רב יוסף: מכאן רמז לנדה שצריכה לישב עד צוארה במים</strong> שזהו העומק הראוי למי מקוה המטהרים. ומעירים: <strong>ולית הילכתא כוותיה</strong> <small>[ואין הלכה כמוהו]</small> אלא יכולה לטבול במים שבכל עומק שהוא, וכל שהמים מכסים את כולה הרי זה מקוה טהרה ראוי.
 <big>א</big> לדין המעבר במים לצורך מצוה שואלים: <strong>תינח</strong> <small>[נניח]</small> ב<strong>יום הכפורים דליכא</strong> <small>[שאין</small> בו<small>]</small> נעילת <strong>מנעל</strong> ולכשיעברו בנחל בלא נעליהם — אין בעיה בדבר, אבל ב<strong>שבת דאיכא</strong> <small>[שיש]</small> בו נעילת <strong>מנעל, מאי</strong> <small>[מה]</small> יהיה הדין, המותר לעבור נחל בנעלים? שהרי יש לחשוש שמא ישמט המנעל מרגליו ויטלנו בידו ויכול בכך לעבור על איסור הוצאה בשבת! <strong>אמר נחמיה חתניה דבי נשיאה</strong> <small>[חתנו של בית הנשיא]:</small> <strong>אנא חזיתיה</strong> <small>[אני ראיתי]</small> את <strong>ר' אמי ור' אסי דמטו עורקומא דמיא</strong> <small>[שהגיעו לשלולית של מים]</small> והיו צריכים לעברה בשבת <strong>ועברוה</strong> כשנעליהם על רגליהם <strong>דרך מלבוש</strong> ולא חלצו אותם טרם המעבר.
 ושואלים: <strong>תינח</strong> <small>[נניח]</small> ב<strong>מנעל</strong> שאפשר לקשור אותו יפה, אולם ב<strong>סנדל מאי איכא למימר</strong> <small>[מה יש לומר],</small> כיון שאינו מהודק כל כך ברגל יש לחשוש שהמים ישטפו אותו. <strong>אמר רב ריחומי: אנא חזיתיה</strong> <small>[אני ראיתי]</small> את <strong>רבינא</strong> ש<strong>עבר</strong> נחל כשהיו על רגליו סנדלים <strong>דרך מלבוש. רב אשי אמר:</strong> אם נעול הוא ב<strong>סנדל — לכתחלה לא</strong> יעבור בו בתוך המים, שמא ישמט הסנדל מעל רגלו ויבוא להרימו ולשאתו בידו, ויעבור על איסור שבת.
 אגב כך מסופר: <strong>ריש גלותא איקלע</strong> <small>[ראש הגולה הזדמן]</small> <strong>להגרוניא לבי</strong> <small>[לבית]</small> <strong>רב נתן, רפרם וכולהו רבנן</strong> <small>[וכל החכמים]</small> <strong>אתו לפירקא</strong> <small>[באו לדרשה],</small> <strong>רבינא לא אתא</strong> <small>[בא].</small> <strong>למחר</strong> כשבא, <strong>בעי</strong> <small>[רצה]</small> <strong>רפרם לאפוקי</strong> <small>[להוציא]</small> את <strong>רבינא מדעתיה</strong> <small>[מדעתו,</small> מכעסו<small>]</small> של <strong>ריש גלותא</strong> <small>[ראש הגולה],</small> שלא יקפיד על רבינא שנעדר מן הדרשה, ולכן שאל אותו: <strong>מאי טעמא לא אתא מר לפירקא</strong> <small>[מה טעם לא בא אדוני לדרשת הרגל]?</small> <strong>אמר ליה</strong> <small>[לו]:</small> <strong>הוה כאיב לי כרעאי</strong> <small>[כאבה לי רגלי].</small> אמר לו: <strong>איבעי לך למיסם מסאני</strong> <small>[היית צריך לנעול נעלים].</small> ענה לו: <strong>גבא דכרעא הוה</strong> <small>[גב הרגל היה זה]</small> ונעילת הנעל קשה לו.
 אמר לו: <strong>איבעי לך למרמא סנדלא</strong> <small>[היית צריך לנעול סנדל],</small> שגב הרגל גלוי בו. <strong>אמר ליה</strong> <small>[לו]:</small> <strong>עורקמא דמיא הוה באורחא</strong> <small>[שלולית</small> נחל <small>מים היתה בדרך]</small> וצריך היה לעוברה. <strong>אמר ליה</strong> <small>[לו]:</small> <strong>איבעי לך למעבריה</strong> <small>[היית צריך לעוברו]</small> כשאתה נעול סנדלים <strong>דרך מלבוש אמר ליה</strong> <small>[לו]:</small> <strong>לא סבר ליה מר להא</strong> <small>[וכי אין אדוני סבור</small> כהלכה <small>זו]</small> ש<strong>אמר רב אשי: סנדל לכתחלה לא</strong> ינעל בעוברו בשבת בנחל<small>.</small> ומתוך הדברים למד ראש הגולה שלא נמנע רבינא לבוא מחמת זלזול בכבודו.
 <big>ב</big> ועוד בדיני יום הכיפורים. <strong>תני</strong> <small>[שנה]</small> <strong>יהודה בר גרוגרות: אסור לישב על גבי טינא</strong> <small>[אדמה לחה]</small> <strong>ביום הכפורים. אמר ר' יהושע בן לוי:</strong> איסור זה הוא דווקא <strong>בטינא מטפחת,</strong> כלומר שהלחות בה מורגשת במגע. <strong>אמר אביי:</strong> אין בכך די אלא דווקא <strong>בטופח על מנת להטפיח,</strong> כלומר שהרטיבות גדולה כל כך שכל מה שנוגע בדדבר שנגע בה אף הוא נרטב. <strong>אמר רב יהודה: מותר להצטנן בפירות</strong> ביום הכיפורים ואין בכך משום חשש רחיצה. וכן <strong>רב יהודה</strong> כשהיה סובל מן החום ביום הכיפורים, היה <strong>מצטנן</strong> על ידי שהיה מניח על עצמו <strong>קרא</strong> <small>[דלעת].</small>
 <strong>רבה</strong> היה <strong>מצטנן בינוקא</strong> <small>[בילד],</small> שהיה מבקש שיניחו סמוך לו ילד שגופו קריר, <strong>רבא</strong> היה <strong>מצטנן בכסא דכספא</strong> <small>[בכוס של כסף].</small> <strong>אמר רב פפא: כסא דכספא</strong> <small>[כוס כסף]</small> להצטנן בו אם הוא <strong>מלא</strong> מים <strong>— אסור,</strong> אבל אם אינו מלא אלא <strong>חסר — שרי</strong> <small>[מותר].</small> אולם להצטנן בכוס <strong>דפחרא</strong> <small>[של חרס] —</small> <strong>אידי ואידי</strong> <small>[בזה ובזה]</small> <strong>אסור,</strong> גם כשאינה מליאה, <strong>משום דמישחל שחיל</strong> <small>[</small>שהמים <small>מבצבצין</small> מתוך הכלי<small>]</small> ויש בו משום רחיצה. <strong>רב פפא אמר: כסא דכספא</strong> <small>[כוס כסף]</small> כשהוא <strong>חסר, נמי</strong> <small>[גם כן]</small> <strong>אסור</strong> להצטנן בו, <strong>משום דמזדריב</strong> <small>[</small>שעלול <small>להחליק</small> מידו<small>]</small> ועשוי להשפך.
 מסופר: <strong>זעירא בר חמא אושפיזכנין</strong> <small>[בעל אכסנייתו]</small> של <strong>ר' אמי ור' אסי ור' יהושע בן לוי ודכולהו רבנן דקיסרי הוה</strong> <small>[ושל כל חכמי קיסריה היה].</small> <strong>אמר ליה</strong> <small>[לו]</small> <strong>לרב יוסף בריה</strong> <small>[בנו]</small> של <strong>ר' יהושע בן לוי: בר אריא</strong> <small>[בן אריה]!</small> <strong>תא אימא לך מילתא מעליתא דהוה עביד אבוך</strong> <small>[בוא ואספר לך דבר מעולה שהיה עושה אביך]:</small> <strong>מטפחת היתה לו</strong> שהיה מכין <strong>בערב יום הכפורים, ושורה אותה במים ועושה אותה כמין כלים נגובין</strong> שתתייבש למדי, <strong>ולמחר מקנח בה פניו ידיו ורגליו. ערב תשעה באב,</strong> שאיסורו אינו מדברי תורה אלא מדברי סופרים בלבד, היה <strong>שורה אותה במים ולמחר מעבירה על גבי עיניו.</strong>
 <strong>וכן כי אתא</strong> <small>[כאשר בא]</small> <strong>רבה בר מרי</strong> מארץ ישראל <strong>אמר: בערב תשעה באב</strong> היו <strong>מביאין לו מטפחת ושורה אותה במים ומניחה תחת מראשותיו, ולמחר</strong> כשנשאר בה רק מקצת לחלוחית, היה <strong>מקנח</strong> בה <strong>פניו ידיו ורגליו. בערב יום הכפורים מביאין לו מטפחת ושורה אותה במים, ועושה אותה כמין כלים נגובין, ולמחר מעבירה על גבי עיניו. אמר ליה</strong> <small>[לו]</small> <strong>ר' יעקב לר' ירמיה בר תחליפא: איפכא אמרת לן</strong> <small>[</small>אתה <small>אמרת לנו להיפך]</small> מה שסיפר הוא לגבי יום הכיפורים אמרת לגבי תשעה באב, <strong>ואותיבנך סחיטה</strong> <small>[והקשינו עליך מאיסור סחיטה]</small> שהרי ביום הכיפורים דינו כשבת ואסור לסחוט בו דבר.
 <big>ג</big> מסופר: <strong>אמר רב מנשיא בר תחליפא אמר רב עמרם אמר רבה בר בר חנה: שאלו את ר' אלעזר</strong> בן פדת: מי שהוא <strong>זקן</strong> (חכם) <strong>ויושב בישיבה,</strong> שכבר מלמד חכמים אחרים, האם <strong>צריך ליטול רשות</strong> מהנשיא <strong>להתיר בכורות</strong> ביחיד, כשאר חכמים החייבים לקבל רשות מן הנשיא כדי להתיר בכורות ביחיד <strong>או אינו צריך?</strong>
 ושואלים: <strong>מאי קא מיבעי להו</strong> <small>[מה נשאלה להם],</small> כלומר: מה בסיס השאלה? ומסבירים: <strong>הכי קא מיבעי להו</strong> <small>[כך נשאל להם]</small> <strong>כי הא</strong> <small>[כמו זה]</small> ש<strong>אמר רב אידי בר אבין: דבר זה,</strong> כלומר: ענין זה שצריך ליטול רשות מהנשיא <strong>הניחו להם לבי נשיאה</strong> <small>[לבית הנשיא]</small> <strong>כדי להתגדר בו</strong> שיהא לגדולתם, ולכן <strong>צריך ליטול רשות,</strong> כיון שיש בדבר זה משום כבוד הנשיא, <strong>או דילמא</strong> <small>[שמא],</small> <strong>כיון</strong> ש<strong>זקן ויושב בישיבה</strong> הוא, <strong>אין צריך. עמד ר' צדוק בן חלוקה על רגליו, ואמר: אני ראיתי את ר' יוסי בן זימרא שזקן ויושב בישיבה היה ועמד במעלה מזקנו של זה,</strong> כלומר: עמד לפני זקנו של הנשיא הזה שבדורנו, <strong>ונטל</strong> ממנו <strong>רשות להתיר בכורות.</strong>
 <strong>אמר ליה</strong> <small>[לו]</small> <strong>ר' אבא: לא כך היה מעשה</strong> כמו שאתה מתאר, <strong>אלא כך היה מעשה: ר' יוסי בן זימרא כהן היה, והכי קא מיבעיא ליה</strong> <small>[וכך נשאלה לו</small> השאלה<small>]</small> האם <strong>הלכה כר' מאיר</strong> ש<strong>אמר: החשוד בדבר לא דנו</strong> (אינו רשאי לדון באותו דבר), <strong>ולא מעידו</strong> (אסור לו להעיד אודותיו). וכיון שאנו יודעים שכהנים חשודים להטיל מום בבכורות, שהרי בזמן הזה אסורים הבכורות אף לכהנים אלא אם כן יש בהם מום, ראוי לשאול האם חשד זה קיים אף במי שהוא חכם ויושב בישיבה, <strong>או דילמא</strong> <small>[שמא]</small> <strong>הלכה כרבן שמעון בן גמליאל</strong> ש<strong>אמר:</strong> אף החשוד <strong>נאמן הוא על של חבירו ואינו נאמן על של עצמו. ופשט ליה</strong> <small>[ואז ענה לו]</small> הנשיא כי <strong>הלכה כרבן שמעון בן גמליאל.</strong> ולא היתה כאן קבלת רשות מן הנשיא, אלא שאלה בהלכה.
 <strong>ותו קא מבעיא להו</strong> <small>[ועוד נשאלה להם],</small> כלומר: לאותם חכמים שישבו לפני ר' אלעזר ודנו בהלכות שונות, שכבר הזכרנו מקצת דיוניהם: <strong>מהו לצאת בסנדל של</strong>
## דף עח:
 <strong>שעם ביום הכפורים,</strong> האם נחשב הוא כמנעל ואסור ללובשו ביום הכיפורים, או לא? <strong>עמד ר' יצחק בן נחמני על רגליו</strong> להעיד, <strong>ואמר: אני ראיתי את ר' יהושע בן לוי שיצא בסנדל של שעם ביום הכפורים. ואמינא ליה</strong> <small>[ואמרתי לו]:</small> <strong>בתענית צבור</strong> הנגזרת בשל מיעוט גשמים, שאף בה אסורה נעילת הסנדל, <strong>מאי</strong> <small>[מה</small> הוא הדין<small>],</small> האם בסנדל של שעם מותר? <strong>אמר לי: לא שנא</strong> <small>[אינו שונה]</small> וגם אז מותר. <strong>אמר רבה בר בר חנה: אני ראיתי את ר' אלעזר דמן ננוה, שיצא בסנדל של שעם בתענית צבור ואמינא ליה</strong> <small>[ואמרתי לו]:</small> <strong>ביום הכפורים מאי</strong> <small>[מה</small> הדין<small>]?</small> <strong>אמר לי: לא שנא</strong> <small>[אינו שונה]</small> ומותר. ומסופר: <strong>רב יהודה נפק בדהיטני</strong> <small>[היה יוצא</small> ביום הכיפורים <small>בסנדל של שעם].</small> <strong>אביי נפק בדהוצי</strong> <small>[היה יוצא</small> בסנדל <small>של סיבי דקל].</small> <strong>רבא נפק בדיבלי</strong> <small>[</small>בסנדל הקלוע <small>מעשבים].</small> שכל אלו אינם נחשבים כמנעלים. <strong>רבה בר רב הונא כריך סודרא אכרעיה ונפיק</strong> <small>[היה כורך סודר על רגליו ויוצא].</small>
 <strong>מתיב</strong> <small>[מקשה</small> על כך<small>]</small> <strong>רמי בר חמא:</strong> שנינו כי <strong>הקיטע יוצא בקב</strong> (רגל מלאכותית) <strong>שלו</strong> בשבת, משום שהוא כמנעל, <strong>דברי ר' מאיר. ור' יוסי אוסר. ותני עלה</strong> <small>[ושנויה</small> ברייתא <small>עליה],</small> כתוספת למשנה זו: <strong>ושוין</strong> (ומסכימים) שניהם <strong>שאסור לצאת בו ביום הכפורים.</strong> משמע, שאפילו במנעל של עץ אסור! <strong>אמר אביי: התם דאית ביה כתיתין</strong> <small>[שם</small> מדובר <small>שיש בו סמרטוטים]</small> בתוך הקב, והאיסור איננו משום נעל אלא <strong>משום תענוג</strong> שאסור ביום הכיפורים.
 <strong>אמר ליה</strong> <small>[לו]</small> <strong>רבא:</strong> ראשית, <strong>ואי לאו מנא הוא</strong> <small>[אם</small> הקב <small>איננו כלי]</small> וכי ה<strong>כתיתין משוי ליה מנא</strong> <small>[</small>הם ש<small>עושים אותו</small> ל<small>כלי]?</small> <strong>ועוד: כל תענוג דלאו</strong> <small>[שאין]</small> <strong>מנעל הוא,</strong> אלא תענוג הבא על ידי דבר אחר, <strong>מי</strong> <small>[האם]</small> <strong>אסור ביום הכפורים?</strong> שהרי אין איסור על כל סוגי התענוג ביום הכיפורים אלא בעינויים המפורשים. ועוד: <strong>והא</strong> <small>[והרי]</small> <strong>רבה בר רב הונא הוה כריך סודרא אכרעיה ונפיק</strong> <small>[היה כורך סודר על רגליו ויוצא],</small> משמע שאין בכך איסור! <strong>ועוד</strong> יש להקשות על דבריך: <strong>מדקתני סיפא</strong> <small>[ממה שנשנה בסוף</small> הלכה זו<small>]:</small> <strong>אם יש לו</strong> לקב <strong>בית קבול</strong> מיוחד ל<strong>כתיתין —</strong> הריהו <strong>טמא,</strong> כדין שאר כלי עץ שיש להם בית קיבול. <strong>מכלל</strong> הדברים שמע <strong>דרישא</strong> <small>[שבתחילת</small> ההלכה<small>]</small> <strong>לאו בדאית ליה</strong> <small>[שאין לו</small> לקב<small>]</small> <strong>כתיתין עסקינן</strong> <small>[עוסקים אנו],</small> אלא ודאי יש לדחות את דברי אביי.
 <strong>אמר רבא: לעולם</strong> תאמר <strong>דכולי עלמא</strong> <small>[לדעת הכל]</small> קב זה <strong>כמנעל הוא, ובשבת בהא פליגי</strong> <small>[</small>בענין <small>זה נחלקו];</small> <strong>מר</strong> <small>[</small>חכם <small>זה</small> ר' יוסי<small>]</small> <strong>סבר</strong> כי <strong>גזרינן דילמא משתמיט ואתי לאתויי</strong> <small>[גוזרים אנו</small> לאסור בו <small>שמא ישמט מרגלו ויבוא לטלטלו]</small> <strong>ארבע אמות</strong> ברשות הרבים. <strong>ומר</strong> <small>[</small>וחכם <small>זה</small> ר' מאיר<small>]</small> <strong>סבר</strong> כי <strong>לא גזרינן</strong> <small>[אין אנו גוזרים].</small>
 <big>א</big> <strong>תנו רבנן</strong> <small>[שנו חכמים]:</small> <strong>תינוקות מותרין בכולן,</strong> כלומר: בכל הדברים האסורים למבוגרים משום עינוי. <strong>חוץ מנעילת הסנדל,</strong> שאף לקטנים נאסרה. ושואלים: <strong>מאי שנא</strong> <small>[</small>ב<small>מה שונה]</small> <strong>נעילת הסנדל — דאמרי: אינשי עבדו ליה</strong> <small>[שאומרים</small> הרואים: <small>אנשים</small> מבוגרים <small>עשו לו זאת],</small> כיון שהוא עצמו אינו יכול לנעול, ודבר שהוא אסור לגדול, אסור לו לעשותו לאחר אף שעבורו דבר זה מותר. אולם אם מטעם זה <strong>הנך נמי אמרי: אינשי עבדו ליה</strong> <small>[אלה,</small> שאר האיסורים, <small>גם כן אומרים: אנשים הם שעשו לו]</small> <strong>רחיצה וסיכה,</strong> ויהיה אסור אף בהם! ומסבירים: ברחיצה וסיכה <strong>אימר מאתמול עבדי ליה</strong> <small>[אמור שמאתמול עשו להם]</small> ולא היום רחצום, שאין הדבר ניכר.
 ומקשים: אם כן <strong>סנדל נמי אימר</strong> <small>[גם כן אמור]</small> שכבר <strong>מאתמול עבדי ליה</strong> <small>[עשו לו]!</small> ומשיבים: <strong>סנדל לא אפשר</strong> לומר שכבר <strong>מאתמול עבדי ליה</strong> <small>[עשו לו],</small> כי בודאי חלצו את הסנדל בלילה. שהרי <strong>אמר שמואל: האי מאן דבעי למיטעם טעמא דמיתותא ליסים מסאני וליגני</strong> <small>[מי שרוצה לטעום טעם מיתה שינעל נעליים ויישן]</small> ובודאי אין אדם עושה זאת מרצונו.
 ומקשים: <strong>והא מותרין לכתחלה קתני</strong> <small>[הרי מותרין לכתחילה שנינו],</small> ואם כן אף אם יעשה לו היום אין בכך כל משמעות, שהרי הדבר מותר מלכתחילה. <strong>אלא</strong> כך יש לפרש: <strong>הנך</strong> <small>[אלה]</small> אותם דברים <strong>דלאו רביתיהו</strong> <small>[שאינם לצורך גידולם],</small> שהתינוק יכול להסתפק בלעדיהם <small>—</small> <strong>גזרו בהו רבנן</strong> <small>[גזרו בהם חכמים</small> לאוסרם<small>],</small> אבל <strong>הנך</strong> <small>[אלה]</small> אותם דברים <strong>דרביתייהו</strong> <small>[שהם לצורך גידולם] —</small> <strong>לא גזרו בהו רבנן</strong> <small>[גזרו בהם חכמים].</small> ש<strong>אמר אביי: אמרה לי אם</strong> <small>[אמרה לי אומנתי]:</small> <strong>רביתיה דינוקא</strong> <small>[גידולו של התינוק]</small> כשהוא קטן — זהו <strong>מיא חמימי ומשחא</strong> <small>[מים חמים ושמן]</small> למשוח אותו. <strong>גדל פורתא</strong> <small>[מעט]</small> — יעשו לו לאכול <strong>ביעתא בכותחא</strong> <small>[ביצה יחד עם כותח]</small> שהוא תבלין חמוץ מעורב בחלב. <strong>גדל פורתא</strong> <small>[קצת] —</small> יעשו לגידולו שיהיה לו <strong>תבורי מאני</strong> <small>[כלים לשבור],</small> שהוא נהנה מן השבירה. <strong>כי הא דרבה זבין להו מאני גזיזי דפחרא לבניה ומתברי להו</strong> <small>[כמו</small> שידענו <small>שרבה היה קונה כלי חרס שבורים לבניו ושוברים אותם]</small> ונהנים מכך.
 <big>ב</big> שנינו במשנה כי לדעת ר' אליעזר <strong>המלך והכלה ירחצו את פניהם</strong> ביום הכיפורים. ושואלים: <strong>מתניתין מני</strong> <small>[משנתנו כשיטת מי היא]?</small> ומשיבים: כשיטת <strong>ר' חנניא בן תרדיון היא, דתניא</strong> <small>[ש</small>כן <small>שנינו</small> בברייתא<small>]:</small> <strong>המלך והכלה לא ירחצו</strong> ביום הכיפורים <strong>את פניהם. ר' חנניא בן תרדיון אומר משום ר' אליעזר: המלך והכלה ירחצו את פניהם.</strong> ועוד אמרו: <strong>החיה</strong> (היולדת) <strong>לא תנעול את הסנדל</strong> ביום הכיפורים <strong>ר' חנניא בן תרדיון אומר משום ר' אליעזר: החיה תנעול את הסנדל.</strong>
 ושואלים: <strong>מאי טעמא</strong> <small>[מה טעמו]</small> של ר' אליעזר? ומסבירים: <strong>מלך, משום דכתיב</strong> <small>[שנאמר]:</small> <strong>"מלך ביפיו תחזינה עיניך"</strong> (ישעיה לג, יז), שראוי למלך להיות נאה תמיד. <strong>כלה מאי טעמא</strong> <small>[מה טעם] —</small> <strong>כדי שלא תתגנה על בעלה</strong> שהוא צופה ומביט בה ביותר, ואם אינה רחוצה שמא תתגנה עליו בתחילת תקופת נשואיהם. <strong>אמר ליה</strong> <small>[לו]</small> <strong>רב לר' חייא: כלה עד כמה</strong> זמן לאחר נישואיה היא קרויה כן? <strong>אמר ליה</strong> <small>[לו]:</small> <strong>כדתניא</strong> <small>[כפי ששנינו</small> בברייתא אחרת<small>]:</small> <strong>אין מונעין תכשיטין מן הכלה</strong> מחמת אבל שאירע לה <strong>כל שלשים יום</strong> לנישואיה. משמע, שעיקר חיבתה של כלה הוא בשלושים ימים הראשונים.
 <strong>החיה תנעול את הסנדל</strong> מה הטעם — <strong>משום צינה,</strong> שכיון שהיא חלשה מן הלידה יש לחשוש שמא תצטנן.
 <strong>אמר שמואל: אם</strong> חושש אדם ללכת יחף ביום הכיפורים <strong>מחמת סכנת עקרב</strong> — <strong>מותר</strong> לו לנעול נעליים, שאין צריך להסתכן מפני כך.
 <big>ג</big> שנינו במשנה בשיעורי איסורי יום הכיפורים כי החיוב בשל איסור אכילה, חל על מי ש<strong>אוכל</strong> כשיעור <strong>כותבת הגסה</strong> (פרי תמר גדול). <strong>בעי</strong> <small>[שאל]</small> <strong>רב פפא:</strong>
## דף עט.
 <strong>ככותבת שאמרו</strong> לשיעור אכילה ביום הכיפורים, האם נפח זה נמדד <strong>בגרעינתה,</strong> כלומר: עם הגרעין <strong>או בלא גרעינתה?</strong> כיוצא בו <strong>בעי</strong> <small>[שאל]</small> <strong>רב אשי:</strong> השיעור שאנחנו קובעים לענין דיני טומאת המת <strong>כשעורה,</strong> האם מדובר בנפח השעורה כשהיא <strong>בקליפתה או בלא קליפתה,</strong> וכן האם מדובר בשיעורה כשהיא <strong>לחה או ביבשה?</strong> ומעירים: <strong>רב אשי לא מבעיא ליה</strong> <small>[נשאלה לו],</small> לא נסתפקה לו <strong>הא</strong> <small>[</small>שאלה <small>זו]</small> של <strong>רב פפא.</strong> ומדוע — <strong>"גסה" איתמר</strong> <small>[נאמר],</small> משמע: <strong>כל כמה</strong> שהיא יותר <strong>גסה,</strong> ולכן ודאי שהכוונה היא עם גרעינה. ולהיפך, <strong>רב פפא לא מבעיא ליה</strong> <small>[נשאלה לו],</small> לא נסתפקה לו שאלתו של <strong>רב אשי,</strong> כי שעורה <strong>לחה — שבולת מיקרי</strong> <small>[נקראת]</small> ולא שעורה, ואילו <strong>שלא בקליפתה</strong> כבר איננה נקראת שעורה אלא <strong>אושלא מיקרי</strong> <small>[נקראת].</small> אלא ודאי הכוונה לשעורה יבישה כשהיא עדיין בקליפתה.
 <strong>אמר רבה אמר רב יהודה: כותבת הגסה שאמרו,</strong> שיעורה <strong>יתירה</strong> משיעור <strong>כביצה. וקים להו לרבנן</strong> <small>[ומוחזק להם לחכמים]</small> <strong>דבהכי מיתבא דעתיה</strong> <small>[שבכך,</small> בשיעור זה, <small>מתיישבת דעתו]</small> של האוכל, ושוב אין כאן עינוי. <strong>בציר מהכי לא מיתבא דעתיה</strong> <small>[</small>ב<small>פחות מכאן אין מתיישבת דעתו].</small> <strong>מיתיבי</strong> <small>[מקשים]</small> ממה ששנינו: <strong>מעשה</strong> היה בחג הסוכות <strong>והביאו לרבן יוחנן בן זכאי לטעום את התבשיל, ולרבן גמליאל שתי כותבות ודלי</strong> (ספל) <strong>של מים. ואמרו</strong> להם ר' יוחנן ורבן גמליאל: <strong>העלום לסוכה</strong> ושם נאכל. <strong>ותני עלה</strong> <small>[ושנינו על כך</small> בברייתא<small>]:</small> <strong>לא מפני שהלכה כך,</strong> שאסור לטעום או לאכול דברים אלה חוץ לסוכה, <strong>אלא שרצו להחמיר על עצמן</strong> שלא לאכול דבר מחוץ לסוכה.
 וכנגד זה סיפרו <strong>וכשנתנו לו לר' צדוק אוכל פחות מכביצה — נטלו במפה</strong> ולא נטל ידיו <strong>ואכלו חוץ לסוכה, ולא בירך אחריו</strong> ברכת המזון.
## דף עט:
 <strong>הא</strong> <small>[הרי]</small> ששיעור בגודל של <strong>כביצה בעי</strong> <small>[צריך</small> לאכול<small>]</small> ב<strong>סוכה ואי סלקא דעתך</strong> <small>[ואם עולה על דעתך</small> לומר<small>]</small> כי שיעור <strong>כותבת הגסה שאמרו יתירה</strong> על שיעור <strong>כביצה,</strong> הרי אתה מגיע לסתירה, כי <strong>השתא</strong> <small>[עכשיו]</small> הרי מהשוואת המעשים הללו יוצא כי <strong>שתי כותבות בלא גרעינן לא הוו</strong> <small>[אינן]</small> מגיעות לשיעור <strong>כביצה,</strong> אם כן, <strong>כותבת הגסה וגרעינתה</strong> יחד <strong>מי הוי</strong> <small>[האם</small> יכול <small>להיות]</small> שיעורה <strong>יתירה מכביצה?! אמר ר' ירמיה: אין</strong> <small>[כן],</small> ואין לתמוה על כך, כי אכן <strong>שתי כותבות בלא גרעינתן לא הוו</strong> <small>[אינן]</small> <strong>כביצה,</strong> אבל <strong>כותבת הגסה וגרעינתה הוי</strong> <small>[הרי היא]</small> <strong>יתירה מכביצה,</strong> לפי שגרעיני התמרה גדולים מאוד בשיעורם. <strong>אמר רב פפא: היינו דאמרי אינשי</strong> <small>[זהו שאומרים בני אדם]</small> בפתגם מקובל: <strong>תרי קבי דתמרי — חד קבא דקשיתא וסריח</strong> <small>[בשני קבים של תמרים</small> יש <small>קב אחד של גרעינים ועוד],</small> משמע שבכל תמרה נפח הגרעין גדול מנפח הפרי.
 <strong>רבא אמר:</strong> קושיא זו כולה אין לה בסיס: <strong>התם היינו טעמא</strong> <small>[שם זהו הטעם]</small> <strong>משום דהוו ליה פירי</strong> <small>[</small>שהכותבות <small>הן פירות]</small> <strong>ופירי לא בעו</strong> <small>[ופירות אינם צריכים]</small> <strong>סוכה,</strong> שמותר לאכלם בכל שיעור מחוץ לסוכה. <strong>מיתיבי</strong> <small>[מקשים</small> על סברה זו<small>]</small> ממה ש<strong>אמר רבי: כשהיינו לומדים תורה אצל ר' אלעזר בן שמוע הביאו לפנינו תאנים וענבים ואכלנום אכילת ארעי חוץ לסוכה.</strong> ומדבריו נדייק: <strong>אכילת ארעי — אין</strong> <small>[כן]</small> מותר לאכול חוץ לסוכה, אולם <strong>אכילת קבע — לא,</strong> שאם קבע סעודתו על פירות, אסור לאוכלם חוץ לסוכה! ודוחים: לא, אל תדייק כך אלא <strong>אימא</strong> <small>[אמור]</small> <strong>אכלנום כאכילת עראי חוץ לסוכה,</strong> לומר: אכילת פירות נחשבת תמיד כאכילת ארעי.
 <strong>אי בעית אימא</strong> <small>[אם תרצה אמור]</small> שכך יש להבין: <strong>אכלנום</strong> לפירות אלה <strong>אכילת קבע, ואכלנו פת אכילת עראי בהדייהו</strong> <small>[עמהם],</small> כדי לבטל קצת את מתיקותם היתירה <strong>חוץ לסוכה.</strong>
 ומציעים: <strong>לימא מסייע ליה</strong> <small>[האם נאמר שנוכל לסייע לו]</small> לרבא ממה ששנינו: <strong>לפיכך, אם השלים</strong> שיעור אכילה בסוכה <strong>במיני תרגימא</strong> <small>[ממתקים] —</small> <strong>יצא</strong> ידי חובת ישיבה בסוכה. <strong>ואי סלקא דעתך</strong> <small>[ואם יעלה על דעתך</small> לומר<small>]</small> כי <strong>פירי בעו</strong> <small>[פירות צריכים]</small> <strong>סוכה</strong> לאכילתן, אם כן שלא יאמר מיני תרגימא אלא <strong>ליתני</strong> <small>[שישנה]</small> <strong>פירות!</strong> ודוחים: אין מכאן ראיה, כי <strong>מאי</strong> <small>[מה</small> פירוש<small>]</small> <strong>מיני תרגימא — פירות. ואיבעית אימא</strong> <small>[ואם תרצה אמור]</small> שזהו דווקא <strong>באתרא דלא שכיחי פירי</strong> <small>[במקום שאין מצויים פירות]</small> טריים ולכן אוכלים מיני ממתקים אחרים, אבל בודאי יכול להשלים בפירות, ואם כן אין להביא מכאן ראיה גמורה.
 <big>א</big> עד כאן דנו לפי ההנחה שיעור כותבת הגסה יתר על שיעור כביצה. <strong>רב זביד אמר:</strong> אינו כן, אלא <strong>כותבת הגסה שאמרו — חסרה מכביצה, דתנן</strong> <small>[ש</small>כן <small>שנינו</small> במשנה<small>]:</small> <strong>בית שמאי אומרים: שאור</strong> שהוא הבצק החמוץ ביותר שמשתמשים בו כדי להחמיץ את העיסה שיעורו לאיסור בפסח — <strong>בכזית, חמץ</strong> סתם שיעורו <strong>— בככותבת.</strong>
 <strong>והוינן בה</strong> <small>[והיינו מתקשים בה]:</small> <strong>מאי טעמייהו</strong> <small>[מה טעמם]</small> של <strong>בית שמאי?</strong> וצריכים לומר שזה טעמם: <strong>נכתוב רחמנא</strong> <small>[שתכתוב התורה]</small> <strong>"חמץ", ולא בעי</strong> <small>[ולא יהיה צורך]</small> לכתוב <strong>"שאור", ואנא אמינא</strong> <small>[ואני אומר]</small> מן הסברה: <strong>ומה חמץ שאין חמוצו קשה</strong> (חזק) כל כך — <strong>אסור בכזית, שאור שחמוצו קשה</strong> שהרי הוא מחמיץ את העיסה <strong>לא כל שכן?</strong> ולכן <strong>מדפלגינהו רחמנא</strong> <small>[מכיון שחילקה אותם התורה]</small> ואמרה "שאור" וכן "חמץ", בכך <strong>לימדה לך</strong> ש<strong>שיעורו של זה לא כשיעורו של זה. שאור</strong> שיעורו כרוב שיעורי תורה <strong>בכזית, חמץ</strong> שאין חימוצו קשה כל כך — <strong>בככותבת.</strong>
 ונברר, <strong>ואי סלקא דעתך</strong> <small>[ואם עולה על דעתך</small> לומר<small>]</small> כי <strong>כותבת הגסה שאמרו יתירה מכביצה, מכדי</strong> <small>[הרי]</small> <strong>בית שמאי אשיעורא דנפיש</strong> <small>[על שיעור הגדול]</small> <strong>מכזית קא מהדרי</strong> <small>[הם מחפשים],</small> שהרי הוכיחו שחמץ צריך להיות בשיעור הגדול משיעור זית, ואם השיעור הקבוע הגדול מכזית הוא שיעור כביצה, אם כן <strong>ליתני</strong> <small>[שישנה]</small> <strong>כביצה</strong> ולא ככותבת. <strong>ואי נמי כי הדדי נינהו</strong> <small>[ואם גם כן תאמר שזה כמו זה</small> בדיוק <small>הם]</small> ושיעור הכותבת כשיעור הביצה, בכל זאת <strong>ניתני</strong> <small>[שישנה]</small> <strong>כביצה</strong> שהוא השיעור הידוע והמקובל יותר! <strong>אלא לאו שמע מינה</strong> <small>[האם לא תלמד מכאן]</small> כי <strong>כותבת פחותה</strong> בשיעורה <strong>מכביצה</strong> ולכן תפסו לומר את השיעור הראשון הגדול מכזית.
 ודוחים: <strong>ממאי</strong> <small>[ממה]</small> מוכיח אתה דברים אלה? <strong>דילמא</strong> <small>[שמא]</small> <strong>לעולם אימא לך</strong> <small>[</small>יכול <small>אני לומר לך]</small> כי שיעור <strong>כותבת הגסה שאמרו — יתירה מכביצה, הא סתמא</strong> <small>[אולם</small> כותבת <small>סתם]</small> שיעורה <strong>כביצה</strong> ואין מכאן איפוא כל הוכחה לענייננו. <strong>ואי נמי</strong> <small>[או גם כן]</small> אפשר לומר <strong>כי הדדי נינהו, וחדא מינייהו נקט</strong> <small>[שאפשר לומר שהם שוים זה לזה ואחד מהם לקח]</small> ואכן אין הבדל בין שיעור כותבת לשיעור ביצה כלל.
 <strong>אלא,</strong> מכאן אין להוכיח, ואם רצוננו בהוכחה הרי היא <strong>מהכא</strong> <small>[מכאן]:</small> <strong>עד כמה מזמנין — עד כזית,</strong> שזהו השיעור הקטן ביותר שמברכים עליו ברכת המזון ומזמנים עליו, אלו <strong>דברי ר' מאיר. ר' יהודה אומר: עד כביצה.</strong> ומעתה נבאר: <strong>במאי קא מיפלגי</strong> <small>[במה</small> באיזה עיקרון <small>נחלקו]?</small> <strong>ר' מאיר סבר</strong> שאת הכתוב "ואכלת ושבעת וברכת את ה' אלוהיך" (דברים ח, י) יש להבין כך: <strong>"ואכלת" — זו אכילה, "ושבעת",</strong> שמשמעה: תוספת הנאה באכילה — <strong>זו שתיה,</strong> ושיעור <strong>אכילה</strong> האמור בתורה בכל מקום הוא <strong>בכזית.</strong> ואילו <strong>ר' יהודה סבר: "ואכלת ושבעת"</strong> משמעו — <strong>אכילה שיש בה שביעה, ואי זה זה</strong> — זה שיעור <strong>כביצה,</strong> שרק בכמות זו יש כדי שביעה.
 <strong>ואי סלקא דעתך</strong> <small>[ואם עולה על דעתך</small> לומר<small>]</small> כי <strong>כותבת הגסה שאמרו יתירה מכביצה,</strong> אם כן יש לתמוה: <strong>השתא</strong> <small>[עכשיו]</small> הרי ששיעור <strong>כביצה שבועי משבעא</strong> <small>[משביע הוא],</small> האם אפשר לומר כי <strong>דעתא לא מיתבא</strong> <small>[את הדעת אינה מיישבת]?!</small> והרי אמרנו שלענין יום הכיפורים אין צורך לאכול כדי שביעה, ואם אוכל כדי שדעתו של אדם מתיישבת בו ואינו מתענה עוד — הריהו אסור. <strong>אלא לאו שמע מינה</strong> <small>[האם לא תלמד מכאן]</small> כי <strong>כותבת הגסה שאמרו — פחות מכביצה.</strong> ואכילת שיעור <strong>כביצה משבעא</strong> <small>[משביעה]</small> את האדם, אבל אכילת שיעור <strong>ככותבת</strong> אינה אלא <strong>מיתבא דעתיה</strong> <small>[מיישבת דעתו].</small>
 <strong>תניא</strong> <small>[שנויה</small> ברייתא<small>]:</small> <strong>רבי אומר:</strong>
## דף פ.
 <strong>כל השיעורין כולן</strong> האמורים בענין אכילה בתורה כולן <strong>בכזית, חוץ מטומאת אוכלין</strong> (שיעור המאכל המטמא אחרים) <strong>ששינה הכתוב במשמען,</strong> כלומר: באופן שבו ביטא איסור זה <strong>ושינו חכמים בשיעורן. וראיה לדבר</strong> זה שמשום ששינה הכתוב במשמען שינו אף חכמים את שיעורן — מ<strong>יום הכפורים,</strong> שאף בו כיון ששינה הכתוב בביטוי הדברים, שינו חכמים אף בשיעורו. ושואלים: <strong>מאי</strong> <small>[במה]</small> <strong>שינה הכתוב במשמעו — מ"</strong> כי כל הנפש אשר <strong>לא תענה"</strong> (ויקרא כג, כט), שלא נאמר "כי כל הנפש אשר תאכל", אלא "אשר לא תעונה". <strong>ומאי</strong> <small>[ומה]</small> <strong>שינו חכמים בשיעוריה</strong> <small>[בשיעורו] —</small> שאינו עובר אלא <strong>בככותבת</strong> ולא כרגיל בכזית.
 ושואלים: <strong>ומאי</strong> <small>[ומה]</small> צורך יש ב<strong>ראיה לדבר</strong> ממה שיש שינוי ב<strong>יום הכפרים,</strong> הרי בטומאה עצמה שינה הכתוב מן הלשון המקובל ובגלל זה שינו חכמים את שיעורו? ומשיבים: <strong>דאי מהתם</strong> <small>[שאם משם],</small> מהפסוק המדבר בדיני טומאה בלבד היינו למדים, <strong>הוה אמינא אורחא דקרא</strong> <small>[היינו אומרים כי דרך הכתוב]</small> <strong>הוא</strong> ואין ללמוד הלכה למעשה משינוי זה, על כן בא המקרא ביום הכיפורים ומלמדנו שבכל מקום שיש שינוי בלשון הכתובים יש שינוי גם הלכה למעשה.
 <big>א</big> ושואלים לגופו של הענין: <strong>טומאת אוכלין</strong> ששיעורה ב<strong>כביצה, מנא לן</strong> <small>[מניין לנו]?</small> <strong>אמר ר' אבהו אמר ר' אלעזר:</strong> ש<strong>אמר קרא</strong> <small>[הכתוב]:</small> <strong>"מכל האכל אשר יאכל</strong> אשר יבוא עליו מים יטמא<strong>"</strong> (ויקרא יא, לד), ללמדנו שטומאת אוכלין חלה אף על <strong>אוכל הבא מחמת אוכל,</strong> כלומר: על דבר מאכל הבא מתוך דבר אחר הנאכל גם הוא, <strong>ואיזה זה — ביצת תרנגולת.</strong> ומקשים: <strong>ואימא</strong> <small>[ואמור]</small> שזה <strong>גדי,</strong> שאף הוא אוכל הבא מתוך אוכל! ומשיבים: <strong>מחוסר שחיטה,</strong> הגדי עדיין איננו נחשב כאוכל, שהרי צריך עוד לשוחטו, ורק לאחר שחיטה, כשיהיה בשר, יחשב כאוכל. ומקשים עוד: <strong>ואימא</strong> <small>[ואמור]</small> שמדובר פה ב<strong>בן פקועה</strong> (בולד הנולד מבהמה לאחר שנשחטה) ששחיטת אימו מכשירתו באכילה ואינו טעון שחיטה! ומשיבים: אף על פי כן <strong>טעון</strong> הוא עדיין <strong>קריעה,</strong> שהרי ודאי אין אוכלין אותו חי.
 ושואלים: גם אם מפרשים ששיעור טומאת אוכלין הוא בכביצה, אם כן, <strong>ואימא</strong> <small>[ואמור]</small> שמדובר ב<strong>ביצת</strong> העוף הענק <strong>בר יוכני!</strong> ומשיבים: <strong>תפסת מרובה לא תפסת,</strong> שאם אתה מניח שיעור מרובה, אינך יכול להוכיח זאת, ואפשר עדיין לומר כי השיעור מועט מזה, אולם <strong>תפסת מועט תפסת.</strong> על כך מקשים: ואם כן <strong>אימא ביעתא דציפורתא דזוטר טובא</strong> <small>[אמור</small> שמדובר <small>בביצת ציפור שהיא קטנה הרבה]!</small> ואם כן, אין הוכחה גמורה מלשון כתוב זה.
 <strong>ר' אבהו דידיה</strong> <small>[משלו],</small> שלא משם רבותיו <strong>אמר:</strong> מן הכתוב <strong>"מכל האכל אשר יאכל"</strong> למדים: <strong>אוכל שאתה</strong> יכול <strong>לאוכלו בבת אחת. ושיערו חכמים: אין בית הבליעה מחזיק יותר</strong> מכדי שיעור <strong>ביצת תרנגולת,</strong> וזהו איפוא שיעור טומאת אוכלין.
 <big>ב</big> אגב הדיון בשיעורי תורה, <strong>אמר ר' אלעזר: האוכל חלב</strong> בשגגה <strong>בזמן הזה צריך שיכתוב לו</strong> מהו ה<strong>שיעור</strong> המדוייק שאכל, <strong>שמא יבא בית דין אחר</strong> לעתיד <strong>וירבה בשיעורין.</strong>
 ושואלים: <strong>מאי</strong> <small>[מה</small> פירוש<small>]</small> <strong>ירבה בשיעורין? אי נימא</strong> <small>[אם נאמר]</small> שבית הדין לעתיד <strong>דמחייבי</strong> <small>[יחייב]</small> <strong>קרבן</strong> אפילו על שיעור <strong>כזית קטן,</strong> פחות ממה שבזמננו נחשב לשיעור כזית, אולם במקרה זה לא יהא מקום להקריב קרבן חטאת, <strong>והתניא</strong> <small>[ו</small>כן <small>הרי שנינו</small> בברייתא<small>]:</small> נאמר בפרשת חטאות: <strong>"</strong>ואם נפש אחת תחטא בשגגה מעם הארץ בעשותה אחת ממצוות ה' <strong>אשר לא תעשינה בשגגה ואשם"</strong> (ויקרא ד, כז. וראה גם כב), ללמד: <strong>השב מידיעתו,</strong> כלומר: אדם העושה תשובה כאשר נודע לו שחטא — הוא ה<strong>מביא קרבן על שגגתו.</strong>
 אבל אם <strong>לא שב מידיעתו</strong> חטאו, אלא מפני סיבה אחרת — <strong>אין מביא קרבן על שגגתו.</strong> ואף כאן, מי שאכל פחות מכזית לפי השיעורים של עכשיו, אם בעתיד ישתנו השיעורים ויהיה באכילתו כשיעור כזית של אז — אינו מחויב קרבן, לפי שאדם זה יבוא להביא קרבן לא מפני שנודע לו מה שעשה, אלא שנודע לו ששינו את שיעורי התורה!
 <strong>אלא,</strong> כך יש לפרש: שיתכן ובעתיד <strong>לא מחייבי</strong> <small>[יחייבו]</small> בית הדין של אז <strong>קרבן עד דאיכא</strong> <small>[שיש]</small> באכילתו שיעור <strong>כזית גדול,</strong> יותר מהשיעור של ימינו ולכן צריך לרשום כמה אכל, שמא כשיבוא בעתיד לבית הדין, יחליטו הם שהשיעור שאכל היה פחות מכזית ואינו חייב קרבן.
 וחוזרים לענין הראשון: <strong>ולמאי דסליק אדעתיה מעיקרא</strong> <small>[ולמה שעלה על דעתו מתחילה]</small> לפרש שיתכן שבעתיד יהיו בתי הדין <strong>מחייבים קרבן</strong> על שיעור <strong>כזית קטן,</strong> הלא אין הלשון מדוייקת כלל כי <strong>מאי</strong> <small>[מה]</small> הלשון <strong>"ירבה בשיעורין"?</strong> שהרי צריך היה לומר "ימעט בשיעורים"! ומתרצים: אפשר היה לפרשה: <strong>שמא ירבה בקרבנות מחמת</strong> הקטנת ה<strong>שיעורין,</strong> ש"ירבה" איננו מתייחס לשיעורין עצמם אלא לקרבנות הבאים מחמתם.
 באותו נושא <strong>אמר ר' יוחנן: שעורין ועונשין הלכה למשה מסיני</strong> הם. ותוהים: <strong>עונשין</strong> של כל העבירות הלא <strong>מכתב כתיבי</strong> <small>[כתובים</small> בתורה במפורש<small>]!</small> <strong>אלא הכי קאמר</strong> <small>[כך אמר]:</small> <strong>אמר ר' יוחנן: שיעורים של עונשין,</strong> כלומר: מהו שיעור העונש לגבי כל עבירה — זו היא <strong>הלכה למשה מסיני.</strong>
 ומעירים: <strong>תניא נמי הכי</strong> <small>[שנויה</small> ברייתא <small>גם כן כך]:</small> <strong>שיעורין של עונשין — הלכה למשה מסיני. אחרים אומרים:</strong> שיעורים אלה <strong>בית דינו של יעבץ</strong> (עתניאל בן קנז) <strong>תיקנום.</strong> ומקשים: כיצד אפשר לומר כן? <strong>והכתיב</strong> <small>[והרי נאמר]:</small> <strong>"אלה המצות"</strong> (ויקרא כז, לד), ללמד: <strong>שאין נביא רשאי לחדש דבר מעתה,</strong> אלא: אלה המצות, לא פחות ולא יותר! <strong>אלא,</strong> יש לומר, כי לשיטה זו <strong>שכחום</strong> במשך הדורות, <strong>וחזרו ויסדום</strong> והודיעום לרבים בבית דינו של יעבץ.
 <big>ג</big> במשנה שנינו כי <strong>השותה ביום ה</strong>כיפורים <strong>מלא לוגמיו —</strong> חייב. <strong>אמר רב יהודה אמר שמואל: לא מלא לוגמיו ממש</strong> שימלא במשקה את שתי לחייו, <strong>אלא</strong> שיעור <strong>כל שאילו יסלקנו</strong> את המשקה <strong>לצד אחד</strong> בפיו <strong>ויראה</strong> שם <strong>כמלא לוגמיו</strong> — הרי הוא חייב עליו. ומקשים: <strong>והא אנן תנן</strong> <small>[והרי אנחנו שנינו</small> במשנה<small>]</small> <strong>"מלא לוגמיו"</strong> בלשון רבים, משמע: שנים! ומשיבים: <strong>אימא</strong> <small>[אמור]:</small> <strong>כמלא לוגמיו,</strong> כלומר כשיעור הנראה מלוא לוגמיו.
 <strong>מיתיבי</strong> <small>[מקשים]</small> על כך מברייתא: <strong>כמה ישתה</strong> אדם ביום הכיפורים <strong>ויהא חייב? בית שמאי אומרים: רביעית, ובית הלל אומרים: מלא לוגמיו. ר' יהודה אומר משום ר' אליעזר: כמלא לוגמיו. ר' יהודה בן בתירה אומר: כדי גמיעה.</strong> והרי בברייתא זו אומרים בית הלל (שבודאי משנתנו כשיטתם, שהרי הלכה כמותם) ששיעור שתיה ביום הכיפורים הוא מלוא לוגמיו דווקא!
 על כך תוהים: <strong>מי עדיפא ממתניתין דאוקימנא</strong> <small>[האם עדיפה</small> הברייתא בגירסתה <small>ממשנתנו,</small> שהרי כבר <small>העמדנוה]</small> <strong>"כדי שיראה"</strong> כמלוא לוגמיו, <strong>הכי נמי</strong> <small>[כך גם כן]</small> נפרש את דברי הברייתא כי לא מלוא לוגמיו ממש אלא <strong>כדי שיראה</strong> כמלוא לוגמיו! ומסבירים: אין הקושי מלשון הברייתא, אלא <strong>אי הכי</strong> <small>[אם כך]</small> נפרש <strong>היינו</strong> <small>[הרי זה]</small> כשיטת <strong>ר' אליעזר</strong> האומר "כמלוא לוגמיו"! ומתרצים: אפשר לומר כי <strong>איכא בינייהו</strong> <small>[יש ביניהם</small> הבדל<small>]</small> ב<strong>מלא לוגמיו דחוק,</strong> שאינו ממש כשיעור זה, אלא פחות קצת. שלבית הלל צריך שיהיה כמלוא לוגמיו בריוח, ולר' אליעזר אפילו אם הוא כמלוא לוגמיו בדוחק — הרי זה חייב.
 <strong>מתקיף לה</strong> <small>[מקשה על כך]</small> על הבנתנו זו <strong>רב הושעיא: אם כן</strong> שאתה מפרש שאין הכוונה כמלוא לוגמיו אלא לוגם אחד, <strong>הוה ליה</strong> <small>[הרי זה]</small> לפיכך <strong>מקולי בית שמאי ומחומרי בית הלל</strong> שהרי שיעור רביעית גדול ממלוא לוגמו, ואם כן מדוע אין מחלוקת זו מנויה בין שאר ההלכות שמנו במסכת עדיות שהם מקולי בית שמאי וחומרי בית הלל! <strong>אמר ליה</strong> <small>[לו]:</small>
## דף פ:
 <strong>כי אתשיל</strong> <small>[כאשר נשאלה]</small> שאלה זו לא נשאלה דווקא באדם רגיל, ששיעור אחד מלוגמיו הוא קטן מרביעית, אלא אף <strong>בעוג מלך הבשן אתשיל</strong> <small>[נשאלה]</small> שאלה זו, <strong>דהוו ליה בית שמאי לחומרא</strong> <small>[</small>שדברי <small>בית שמאי</small> שם <small>הם להחמיר]</small> שלוגם אחד של עוג מלך הבשן בודאי גדול הרבה משיעור רביעית.
 <big>א</big> לגופה של ההלכה לענין שיעור שתיה <strong>מתקיף לה</strong> <small>[מקשה על כך]</small> <strong>ר' זירא: מאי שנא</strong> <small>[במה שונה]</small> <strong>אכילה</strong> ש<strong>כל חד וחד</strong> <small>[אחד ואחד]</small> יש לו שיעור שוה <small>—</small> <strong>בככותבת ומאי שנא</strong> <small>[ובמה שונה]</small> <strong>שתיה,</strong> ש<strong>כל חד וחד</strong> <small>[אחד ואחד]</small> מתחייב <strong>בדידיה</strong> <small>[ב</small>שיעור <small>שלו],</small> כלומר: בשיעור המיוחד לו, שהרי לכל אדם שיעור אחר למלוא לוגמיו? <strong>אמר ליה</strong> <small>[לו]</small> <strong>אביי: קים להו לרבנן</strong> <small>[מוחזק להם לחכמים]</small> בשיעור <strong>ככותבת, דבהכי</strong> <small>[שבכך] —</small> <strong>מיתבא דעתיה</strong> <small>[מתיישבת דעתו],</small> <strong>בציר מהכי לא מיתבא</strong> <small>[</small>ב<small>פחות מכן אין מתיישבת</small> דעתו<small>].</small> אולם <strong>בשתיה, בדידיה</strong> <small>[</small>בשיעור מלוא לוגם <small>שלו] —</small> <strong>מיתבא דעתיה</strong> <small>[מתיישבת דעתו],</small> אבל <strong>בדחבריה לא מיתבא דעתיה</strong> <small>[בשל חבירו</small> הקטן ממנו <small>אין מתיישבת דעתו].</small>
 <strong>מתקיף לה</strong> <small>[מקשה עליה]</small> <strong>ר' זירא</strong> באופן אחר: <strong>וכל העולם כולו</strong> מתיישבת דעתו <strong>בככותבת</strong> וגם <strong>עוג מלך הבשן בככותבת?</strong> ואם כן צריך להיות הבדל גם בשיעור אכילה! <strong>אמר ליה</strong> <small>[לו]</small> <strong>אביי: קים להו לרבנן דבהכי מיתבא דעתיה, בציר מהכי לא מיתבא דעתיה</strong> <small>[מוחזק להם לחכמים שבכך מתיישבת דעתו בפחות מכך לא מתיישבת דעתו],</small> <strong>מיהו, כולי עלמא</strong> <small>[לכל העולם],</small> הרי זה ישוב דעת <strong>טובא</strong> <small>[רב],</small> ואילו ל<strong>עוג מלך הבשן</strong> ברי זה ישוב הדעת <strong>פורתא</strong> <small>[מעט],</small> אבל מכל מקום יש בשיעור זה כדי ליישב את דעת כל אדם ולהפיג בכך את העינוי.
 <strong>מתקיף לה</strong> <small>[מקשה על כך]</small> <strong>ר' זירא</strong> עוד: אם משום ישוב הדעת, אם אכל <strong>בשר שמן —</strong> דעתו מתיישבת עליו <strong>בככותבת,</strong> ואם אכל <strong>לולבי גפנים</strong> (ענפים צעירים של גפנים) שראויים לאכילה, גם בהם מתיישבת דעתו <strong>בככותבת?</strong> והרי ודאי שאינם משביעים באותה מידה! <strong>אמר ליה</strong> <small>[לו]</small> <strong>אביי: קים להו לרבנן</strong> <small>[מוחזק להם לחכמים]</small> <strong>דבהכי</strong> <small>[שבכך] —</small> <strong>מיתבא דעתיה</strong> <small>[מתיישבת דעתו],</small> אבל <strong>בציר מהכי</strong> <small>[</small>ב<small>פחות מכך] —</small> <strong>לא מיתבא דעתיה</strong> <small>[מתיישבת דעתו].</small> <strong>מיהו</strong> <small>[אולם]</small> ב<strong>בשר שמן</strong> יש בו ישוב הדעת — <strong>טובא</strong> <small>[רב],</small> ואילו ב<strong>לולבי גפנים</strong> ישוב הדעת באכילתם — הוא <strong>פורתא</strong> <small>[מעט].</small>
 <strong>מתקיף לה</strong> <small>[מקשה על כך]</small> <strong>רבא: כזית בכדי אכילת פרס</strong> בשאר איסורי אכילה, שאם הוא אוכל שיעור כזית מדבר אסור בתוך כדי הזמן שאפשר לאכול בו חצי ככר לחם ("פרס"), הרי כל מה שאכל מצטרף ליחידה אחת ואם אכלו ביותר משיעור זמן זה, אינו מצטרך ופטור, ואילו ביום הכיפורים חייב האוכל <strong>כותבת</strong> שמרובה הרבה מכזית וגם היא <strong>בכדי אכילת פרס?!</strong> והרי יש בכך קולא, שהרי מאחר וזו כמות גדולה, יש סבירות שלא יוכל לסיים את אכילתו בכדי שיעור של אכילת פרס ויוצא איפוא שאין אכילתו מצטרפת וצריך הוא להיות פטור! <strong>אמר ליה</strong> <small>[לו]</small> <strong>אביי: קים להו לרבנן דבהכי</strong> <small>[מוחזק להם לחכמים שבכך]</small> באוכל תוך שהות זמן זו <small>—</small> <strong>מיתבא דעתיה</strong> <small>[מתיישבת דעתו],</small> אבל <strong>בטפי מהכי</strong> <small>[</small>באוכל ושוהה <small>יותר מזמן זה]</small> <strong>— לא מיתבא דעתיה</strong> <small>[אין דעתו מתיישבת</small> בכך<small>]</small> ונשאר מעונה.
 <strong>מתקיף לה</strong> <small>[מקשה על כך]</small> <strong>רבא:</strong> מצד אחד אומר אתה <strong>בכותבת בכדי אכילת פרס</strong> נחשב שיעור אכילה, ולענין אכילת אוכל טמא, שגופו נטמא על ידי אכילה זו ששיעורה הוא <strong>חצי פרס</strong> שהוא כמות של שני כביצים, שהיא כמות גדולה יחסית, גם כן צריך לאכול <strong>בכדי אכילת פרס?! אמר ליה</strong> <small>[לו]</small> <strong>רב פפא:</strong> מכאן אין להקשות, <strong>הנח לטומאת גוויה</strong> (לטומאת הגוף מחמת אוכל טמא) <strong>דלאו דאורייתא היא</strong> <small>[שאינה מן התורה]</small> אלא מדברי סופרים, והם הקלו בה, שאם אינו אוכל הרבה כל כך בתוך זמן כזה — אינה נחשבת לאכילה הגורמת לטומאה.
 ומקשים: <strong>ומי</strong> <small>[והאם]</small> <strong>אמר רב פפא הכי</strong> <small>[כך],</small> שטומאת גוויה מדברי סופרים? <strong>והכתיב</strong> <small>[והרי נאמר]:</small> <strong>"</strong>אל תשקצו את נפשותיכם בכל שרץ השורץ <strong>ולא תטמאו בהם ונטמתם בם"</strong> (ויקרא יא, מג) <strong>ואמר רב פפא: מכאן</strong> ממה שנאמרה טומאה לגבי איסור אכילה למדנו <strong>שטומאת גוויה מדאורייתא</strong> <small>[מן התורה]!</small> היא. ומשיבים: לא היתה כוונת רב פפא שהדין הוא באמת מדין התורה, אלא דין זה אכן הוא <strong>מדרבנן</strong> <small>[מדברי סופרים],</small> <strong>וקרא</strong> <small>[והכתוב]</small> שהביא רק לראיה <small>—</small> <strong>אסמכתא בעלמא</strong> <small>[לסמך בלבד]</small> הוא.
 <big>ב</big> שנינו במשנה ש<strong>כל</strong> סוגי <strong>האוכלין</strong> שאדם אוכל, מצטרפין זה לזה לשיעור לענין אכילה ביום הכיפורים. <strong>אמר רב פפא: אכל אומצא ומילחא</strong> <small>[בשר ומלח]</small> שעליו — הרי זה <strong>מצטרף</strong> לשיעור ככותבת. <strong>ואף על גב דלאו אכילה היא</strong> <small>[ואף על פי</small> שאכילת מלח לעצמה <small>אינה אכילה],</small> <strong>כיון דאכלי אינשי</strong> <small>[כיון שאוכלים בני אדם]</small> בשר ומלח יחד <small>—</small> הרי הם <strong>מצטרפין</strong> לכשיעור. וכן <strong>אמר ריש לקיש: ציר שעל גבי ירק מצטרף</strong> לירק, לשיעור <strong>ככותבת ביום הכפורים.</strong> ותוהים: <strong>פשיטא</strong> <small>[פשוט,</small> מובן הוא<small>]</small> ומדוע לא יצטרף, שהרי דבר אוכל הוא! ומשיבים: <strong>מהו דתימא</strong> <small>[מהו שתאמר]</small> <strong>משקה הוא</strong> ציר זה, ואין אוכל ומשקה מצטרפין, <strong>קא משמע לן</strong> <small>[השמיע לנו]:</small> <strong>כל אכשורי אוכלא</strong> <small>[כל</small> דבר <small>הבא להכשיר את האוכל]</small> לאכילה <small>—</small> <strong>אוכלא אוכלא</strong> <small>[</small>כ<small>אוכל]</small> <strong>הוא</strong> נחשב.
 <big>ג</big> <strong>אמר ריש לקיש: האוכל אכילה גסה,</strong> שהיא אכילה שאדם אוכל כשהוא שבע מאוד ונפשו קצה במאכל וכופה עצמו ואוכל עוד, <strong>ביום הכפורים</strong> וכגון שאכל כדי שובעו ויותר בערב יום הכיפורים, ומיד שהתחיל הצום אכל דבר באכילה גסה — הריהו <strong>פטור</strong> על אכילה זו. <strong>מאי טעמא</strong> <small>[מה הטעם]?</small> משום שלא נאמר ביום הכיפורים איסור אכילה, אלא <strong>"אשר לא תענה"</strong> (ויקרא כג, כט) <strong>כתיב</strong> <small>[נאמר],</small> משמע: <strong>פרט למזיק</strong> את עצמו, שאיננו נהנה כלל מאכילתו.
 וכגון זה <strong>אמר ר' ירמיה אמר ריש לקיש: זר שאכל תרומה אכילה גסה — משלם את הקרן,</strong> כלומר מה שהזיק <strong>ואינו משלם את החומש</strong> הנוסף שכל האוכל תרומה נותן כקנס לכהן. משום שנאמר באוכל תרומה: "ואיש <strong>כי יאכל</strong> קודש בשגגה ויסף חמישיתו עליו ונתן לכהן את הקודש" (ויקרא כב, יד), "יאכל" — <strong>פרט</strong> למי שאין זה נחשב לאוכל אלא ל<strong>מזיק</strong> את עצמו, והוא משלם אומנם קרן משום שהזיק ממונו של הכהן, אולם קנס החומש שייך רק באוכל, ואכילה גסה אינה קרויה אכילה. ובדומה לזה <strong>אמר ר' ירמיה אמר ר' יוחנן: זר</strong>
## דף פא.
 <strong>שכוסס</strong> (מכרסם) <strong>שעורים של תרומה</strong> שלא נטחנו ולא נאפו — <strong>משלם את הקרן, ואינו משלם את החומש,</strong> וטעמו: שנאמר: <strong>"כי יאכל"</strong> (ויקרא כב, יד), <strong>פרט למזיק</strong> ואכילת שעורים אינה נחשבת כאכילה.
 <strong>אמר רב שיזבי אמר ר' יוחנן: זר שבלע שזפין של תרומה והקיאן ואכלן אחר</strong> אחר כך, <strong>ראשון</strong> שאכלן — <strong>משלם קרן וחומש</strong> שהרי נהנה משזיפי התרומה, ומשעה שנהנה נתחייב בדמיהם והרי הם שלו, ולכן ה<strong>שני</strong> שאכלם לאחר מכן, חייב לשלם לו תמורתם. ומכיון שלאחר שהקיאם הראשון שוב אינם ראויים אלא להסקה ואין השני אלא כאוכל עצים בלבד, לכן כשמשלם תמורתם <strong>— אין משלם אלא דמי עצים לראשון בלבד.</strong>
 <big>א</big> במשנה שנינו כי <strong>האוכל והשותה אין מצטרפין.</strong> ושואלים: <strong>מאן תנא</strong> <small>[מיהו התנא]</small> הסבור כן? <strong>אמר רב חסדא: במחלוקת שנויה</strong> הלכה זו, ושיטת <strong>ר' יהושע היא. דתנן</strong> <small>[ש</small>כן <small>שנינו</small> במשנה<small>]:</small> <strong>כלל אמר ר' יהושע: כל</strong> שסוג <strong>טומאתו</strong> (כגון טומאת ערב) <strong>ושיעורו</strong> לענין טומאה (כגון בכזית) <strong>שוה</strong> (כגון: שני חצאי זיתים משני מתים, או משתי נבילות, או שני חצאי עדשה משני שרצים) <strong>— מצטרף</strong> ונעשים שניהם כשיעור אחד לטמא, אולם אם היתה
 <strong>טומאתו</strong> שוה <strong>ולא שיעורו</strong> (כגון: חצי זית מן השרץ וחצי זית מן הנבילה), או <strong>שיעורו ולא טומאתו</strong> (כגון: חצי זית מן המת וחצי זית מן הנבילה), וכל שכן כש<strong>לא טומאתו ולא שיעורו</strong> שוים — <strong>אין מצטרפין.</strong> ואף כאן, אף שגם אכילה וגם שתיה אסורים כל אחד כשלעצמו, כיון שאין שיעורן שוה — אין מצטרפין.
 <strong>רב נחמן אמר: אפילו תימא</strong> <small>[תאמר]</small> שמשנתנו כאן כשיטת <strong>רבנן</strong> <small>[חכמים]</small> שם, <strong>עד כאן לא</strong> שמענו כי <strong>קא אמרי רבנן התם</strong> <small>[שאמרו חכמים שם]</small> שדברים בשיעורים שונים מצטרפים, <strong>אלא לענין טומאה,</strong> כיון ש<strong>שם,</strong> מושג, ה<strong>טומאה חד היא</strong> <small>[אחד הוא]</small> ולכן על ידו מצטרפים סוגים שונים. <strong>אבל הכא</strong> <small>[אבל כאן]</small> <strong>— משום יתובי דעתא</strong> <small>[ישוב הדעת]</small> <strong>הוא, והאי לא מיתבא דעתיה</strong> <small>[וזה,</small> אכילה ושתיה יחד <small>אינו מיישב את דעתו].</small>
 <strong>וכן אמר ריש לקיש:</strong> שאלה זו, אם אכילה ושתיה כאחת מצטרפים לכדי שיעור לחייב ביום הכיפורים, <strong>במחלוקת</strong> היא <strong>שנויה,</strong> והשיטה שהובאה במשנה כי אינם מצטרפים, שיטת <strong>ר' יהושע היא, דתנן כלל אמר רבי יהושע כו'</strong> וכפי שאמר רב חסדא. <strong>ור' יוחנן אמר</strong> כדברי רב נחמן: <strong>אפילו תימא רבנן</strong> <small>[תאמר</small> שהיא כשיטת <small>חכמים],</small> <strong>עד כאן לא</strong> שמענו כי <strong>קאמרי רבנן התם</strong> <small>[שאמרו חכמים שם]</small> <strong>אלא לענין טומאה, אבל הכא</strong> <small>[כאן],</small> <strong>משום יתובי דעתא</strong> <small>[ישוב הדעת]</small> <strong>הוא, והאי לא קא מיתבא דעתיה</strong> <small>[וזה אינו מיישב דעתו].</small>
 <big>ב משנה</big> <strong>אכל ושתה בהעלם אחד</strong> (בשגגה אחת), כגון ששכח שיום הכיפורים היום — <strong>אינו חייב</strong> להביא <strong>אלא</strong> קרבן <strong>חטאת אחת.</strong> אולם אם <strong>אכל ועשה מלאכה</strong> בשגגה, שמקור איסורם בשני מצוות לא תעשה אחרות — <strong>חייב שני חטאות,</strong> לפי שהם שני גופי עבירה נבדלים. <strong>אכל אוכלין שאינן ראוין לאכילה</strong> או <strong>שתה משקין שאינן ראוין לשתיה,</strong> או ש<strong>שתה ציר</strong> היוצא מן הדגים <strong>או מורייס</strong> (ציר מלוח שכובשים בו דגים) — <strong>פטור,</strong> לפי שאין זו דרך שתיה.
 <big>ג גמרא</big> <strong>אמר ריש לקיש: מפני מה לא נאמרה אזהרה בעינוי?</strong> כלומר: מדוע לא אמרה התורה בצורה מפורשת איסור זה של אכילה ושתיה ביום הכיפורים — <strong>משום דלא</strong> <small>[שאי]</small> <strong>אפשר,</strong> היה לכתוב אלא בצורה זו. ומסביר: <strong>היכי</strong> <small>[כיצד]</small> <strong>נכתוב? נכתוב רחמנא</strong> <small>[</small>אם <small>תכתוב התורה]:</small> <strong>"לא יאכל</strong> ביום הכיפורים<strong>"</strong>— אולם לשון <strong>אכילה</strong> בדרך כלל מורה על איסור אכילה <strong>בכזית</strong> ואילו ביום הכיפורים השיעור הוא בככותבת! <strong>נכתוב רחמנא</strong> <small>[</small>ואם <small>תכתוב התורה]:</small> <strong>"לא תענה",</strong> אולם לשון "לא תעונה" הרי מורה על שלילת העינוי, ו<strong>קום ואכול משמע.</strong> ולכן נכתב: "הנפש אשר לא תעונה".
 <strong>מתקיף לה</strong> <small>[מקשה על כך]</small> <strong>רב הושעיא: נכתוב רחמנא</strong> <small>[שתכתוב התורה]</small> באופן זה: <strong>"השמר פן לא תענה"!</strong> ומשיבים: <strong>אם כן נפישי להו לאוי</strong> <small>[מרובים יהיו בהם הלאוים],</small> שהרי גם לשון "השמר", "פן", וגם "לא" — הם ביטויים של איסור לא תעשה, והיינו אומרים איפוא שיש שלושה איסורים באכילה זו.
 <strong>מתקיף לה</strong> <small>[מקשה על כך]</small> <strong>רב ביבי בר אביי: נכתוב רחמנא</strong> <small>[שתכתוב התורה]:</small> <strong>"השמר במצות ענוי"!</strong> ודוחים: <strong>אם כן</strong> נאמר כי לשון <strong>"השמר"</strong> הכתובה לפני איסור <strong>לאו</strong> — כ<strong>לאו</strong> היא נחשבת, אולם לשון <strong>"השמר"</strong> הכתובה לפני <strong>עשה</strong> — הריהי נחשבת כמצות <strong>עשה,</strong> ונבין מלשון הכתוב כאן שאכן יש מצות עשה בעינוי, אבל אין בכך משום איסור לא תעשה! <strong>מתקיף לה</strong> <small>[מקשה על כך]</small> <strong>רב אשי: נכתוב</strong> <small>[שתכתוב</small> התורה<small>]:</small> <strong>"אל תסור מן העינוי",</strong> שמשמעותה איסור לא תעשה! ואומרים: אכן, <strong>קשיא</strong> <small>[קשה],</small> שאכן יכול היה לכתוב בלשון כגון זו, שיש במשמעותה שלילה מפורשת.
 על גוף איסורי האכילה והמלאכה אומרים: <strong>ותנא מייתי לה מהכא</strong> <small>[והתנא מביא,</small> לומד אזהרה <small>זו</small> לעינוי ביום הכיפורים <small>מכאן]:</small> נאמר: <strong>"ועניתם את נפשתיכם כל מלאכה לא תעשו"</strong> (במדבר כט, ז). ודנים: <strong>יכול יהא ענוש על תוספת מלאכה</strong> שיתחייב על מלאכה שעשה בזמן שמוסיפים מן החול על הקודש בערב יום הכיפורים — <strong>תלמוד לומר: "וכל הנפש אשר תעשה כל מלאכה בעצם היום הזה"</strong> (ויקרא כג, ל), ללמדנו: <strong>על</strong> עשיית מלאכה ב<strong>עיצומו של יום,</strong> על היום עצמו, הריהו <strong>ענוש כרת,</strong> אבל <strong>אינו ענוש כרת על תוספת מלאכה.</strong>
 <strong>יכול לא יהא ענוש כרת על תוספת מלאכה, אבל יהא ענוש כרת על תוספת עינוי,</strong> שאם אכל בתוספת יום הכיפורים יהא חייב — <strong>תלמוד לומר: "כי כל הנפש אשר לא תענה בעצם היום הזה ונכרתה"</strong> (ויקרא כג, כט) לומר: <strong>על</strong> אכילה ב<strong>עיצומו של יום ענוש כרת,</strong> אבל <strong>אינו ענוש כרת על תוספת עינוי.</strong>
 <strong>יכול לא יהא</strong> העושה מלאכה בזמן הנוסף <strong>בכלל עונש</strong> כרת <strong>אבל יהא מוזהר</strong> במצוות לא תעשה <strong>על תוספת מלאכה — תלמוד לומר: "וכל מלאכה לא תעשו בעצם היום הזה"</strong> (ויקרא כג, כח), לומר: <strong>על עיצומו של יום הוא מוזהר</strong> שלא לעשות בו מלאכה, אבל <strong>אינו מוזהר על תוספת מלאכה.</strong>
 <strong>יכול לא יהא מוזהר על תוספת מלאכה, אבל יהא מוזהר על תוספת עינוי,</strong> שאם לא נתענה בתוספת יום הכיפורים יעבור על מצות לא תעשה — אין לומר כן, שהרי <strong>דין</strong> (סברה) <strong>הוא</strong> שאינו כן, <strong>ומה מלאכה שנוהגת</strong> איסורה גם <strong>בשבתות וימים טובים — אינו מוזהר עליה</strong> על תוספת קדושת היום, <strong>עינוי, שאינו נוהג בשבתות ויום טוב — אינו דין שלא יהא מוזהר עליו</strong> על תוספת זו?! עד כאן לגבולות האיסור. 
 ומעירים: <strong>אבל אזהרה לעינוי של יום עצמו לא למדנו מניין.</strong> ומעתה נלמד: <strong>לא יאמר</strong> ויפרש בתורה <strong>עונש</strong> כרת בעושה <strong>מלאכה, דגמר</strong> <small>[שנלמד</small> הדבר<small>]</small> בהיקש <strong>מעינוי;</strong> ונאמר כך: <strong>ומה</strong> מצות <strong>עינוי שאינו נוהג בשבתות וימים טובים — ענוש כרת</strong> אם לא התענה. איסור <strong>מלאכה שנוהגת</strong> בכל <strong>שבתות וימים טובים — לא כל שכן</strong> שנוהג אף ביום הכיפורים? אם כן <strong>למה נאמר</strong> במפורש עונש למלאכה — <strong>מופנה</strong> (נשאר פנוי) <strong>להקיש ולדון ממנו גזרה שוה: נאמר עונש בעינוי ונאמר עונש במלאכה, מה מלאכה — לא ענש אלא אם כן הזהיר</strong> תחילה בלאו, <strong>אף עינוי לא ענש אלא אם כן הזהיר.</strong>
 ודוחים: <strong>איכא למיפרך</strong> <small>[יש</small> מקום <small>לפרוך,</small> להקשות<small>]</small> את ההשוואה הזאת, כיצד: <strong>מה לעינוי שלא הותר מכללו</strong> שמצות העינוי חלה על כל ישראל, <strong>תאמר במלאכה שהותרה מכללה</strong> שהרי מותר לעשות את עבודות הקודש במקדש ביום הכיפורים! וכיון שכך אין הוכחה שמצות עינוי קלה ממצות מלאכה!
 <strong>אלא</strong> כך יש לומר: <strong>לא יאמר עונש בעינוי, דגמר</strong> <small>[שהוא לומד]</small> בקל וחומר <strong>ממלאכה.</strong> כיצד? <strong>מה מלאכה שהותרה מכללה</strong> בעבודת המקדש ביום הכיפורים בכל זאת — <strong>ענוש כרת</strong> עליה, <strong>עינוי שלא הותר מכללו — לא כל שכן</strong> שהעובר ואינו מתענה שחייב כרת. אם כן <strong>למה</strong> בכל זאת <strong>נאמר</strong> — הרי זה <strong>מופנה</strong> ללא צורך, אלא <strong>להקיש ולדון ממנה גזירה שוה: נאמר עונש בעינוי ונאמר עונש במלאכה, מה מלאכה ענש והזהיר — אף עינוי ענש והזהיר.</strong>
 ודוחים: <strong>איכא למיפרך</strong> <small>[יש מקום לפרוך,</small> להקשות<small>]</small> ולומר להיפך: <strong>מה למלאכה — שכן</strong> איסורה <strong>נוהגת בשבתות וימים טובים. תאמר בעינוי שאינו נוהג בשבתות וימים טובים!</strong>
 <strong>אמר רבינא:</strong> לא הבנו כראוי את הלימוד בברייתא זו, כי <strong>האי תנא</strong> <small>[שנה זה]</small> מן המילים: <strong>"עצם</strong> היום הזה<strong>" "עצם</strong> היום הזה<strong>" גמר</strong> <small>[למד]</small> בגזירה שוה, להשוות עינוי למלאכה. ומעירים: וצריכים לומר ש<strong>מופנה</strong> הוא, כלומר: שבשני המקומות המילה "עצם" איננה נחוצה לעניינה אלא רק ללמד גזירה שוה, <strong>דאי</strong> <small>[שאם]</small> <strong>לא מופנה</strong> היא — <strong>איכא למיפרך כדפרכינן</strong> <small>[יש להקשות כמו שהקשינו]!</small>
 <strong>לאי, אפנויי</strong> <small>[על כן ודאי]</small> <strong>מופנה</strong> הוא ויש ללמוד ממנו. שהרי <strong>חמשה קראי כתיבי</strong> <small>[כתובים נאמרו]</small> באיסור <strong>מלאכה</strong> ביום הכיפורים, <strong>חד</strong> <small>[אחד]</small> ללמד <strong>אזהרה</strong> לאיסור מלאכה <strong>דיממא</strong> <small>[של יום</small> הכיפורים<small>],</small> <strong>וחד</strong> <small>[ואחד]</small> <strong>לאזהרה דליליא</strong> <small>[של ליל</small> יום הכיפורים<small>],</small> <strong>וחד</strong> <small>[ואחד]</small> <strong>לעונש</strong> כרת <strong>דיממא</strong> <small>[של</small> מלאכה <small>ביום],</small> <strong>וחד</strong> <small>[ואחד]</small> <strong>לעונש דליליא</strong> <small>[של לילה],</small> <strong>וחד</strong> <small>[ואחד]</small> מהם <strong>לאפנויי</strong> <small>[מופנה]</small> כדי <strong>למגמר</strong> <small>[ללמוד]</small> <strong>עינוי ממלאכה, בין דיממא</strong> <small>[של היום]</small> <strong>בין דליליא</strong> <small>[של הלילה],</small> שאף שלא נאמר הדבר במפורש — נלמד הוא בגזירה שוה.
 <strong>דבי</strong> <small>[בבית</small> מדרשו<small>]</small> של <strong>רבי ישמעאל תנא</strong> <small>[שנה]</small> כך: <strong>נאמר כאן "עינוי"</strong> ביום הכיפורים, <strong>ונאמר להלן,</strong> בדין האונס אשה <strong>"עינוי"</strong> ("על דבר אשר עינה את אשת רעהו" — דברים כב, כד). <strong>מה להלן</strong> בדין אונס <strong>לא ענש אלא אם כן הזהיר, אף כאן</strong> ביום הכיפורים — <strong>לא ענש אלא אם כן הזהיר. רב אחא בר יעקב אמר</strong> יש הוכחה אחרת: <strong>יליף</strong> <small>[לומד]</small> בגזירה שוה מן המילים <strong>"שבת שבתון"</strong> הכתובות ביום הכיפורים <strong>משבת בראשית,</strong> כלומר: משבת שהיא מימות בראשית, שגם בה נאמר "שבת שבתון", <strong>מה להלן</strong> בשבת <strong>לא ענש אלא אם כן הזהיר, אף כאן — לא ענש אלא אם כן הזהיר.</strong>
 <strong>רב פפא אמר:</strong>
## דף פא:
 <strong>הוא גופיה</strong> <small>[</small>יום הכיפורים <small>עצמו]</small> <strong>"שבת" איקרי</strong> <small>[נקרא],</small> <strong>דכתיב</strong> <small>[שנאמר]:</small> <strong>"</strong>מערב עד ערב <strong>תשבתו שבתכם"</strong> (ויקרא כג, לב). ומעתה משוים את הדעות השונות. <strong>בשלמא</strong> <small>[נניח]</small> ש<strong>רב פפא לא אמר כרב אחא בר יעקב</strong> — יש לו טעם, כיון <strong>דקרא דכתיב בגופיה</strong> <small>[מקרא הכתוב בגופו]</small> של הענין <strong>עדיף</strong> על גזירה שוה. <strong>אלא רב אחא בר יעקב, מאי טעמא</strong> <small>[מה טעם]</small> <strong>לא אמר כרב פפא</strong> ולמד ממקור אחר?
 ומשיבים: פסוק זה "תשבתו שבתכם" <strong>מיבעי ליה</strong> <small>[דרוש הוא לו]</small> ללמוד ממנו <strong>לכדתניא</strong> <small>[לכפי ששנינו</small> בברייתא<small>]:</small> נאמר: <strong>"ועניתם את נפשתיכם בתשעה לחדש</strong> בערב מערב עד ערב תשבתו שבתכם<strong>"</strong> (ויקרא כג, לב), <strong>יכול יתחיל ויתענה בתשעה</strong> בתשרי — <strong>תלמוד לומר: "בערב", אי</strong> <small>[אם]</small> <strong>בערב — יכול</strong> יתחיל התענית רק <strong>משתחשך — תלמוד לומר: "בתשעה"</strong> משמע שמתחיל להתענות ביום תשעה בתשרי. <strong>הא כיצד</strong> מיישבים את הכתובים? <strong>מתחיל</strong> הוא <strong>ומתענה</strong> תענית זו <strong>מבעוד יום,</strong> ו<strong>מכאן</strong> יש ללמוד <strong>שמוסיפין מחול על הקודש.</strong>
 <strong>ואין לי אלא</strong> שמוסיפין <strong>בכניסתו</strong> כפי שמובן מן הכתובים, <strong>ביציאתו מנין</strong> שמוסיפין? <strong>תלמוד לומר: "מערב עד ערב"</strong> (ויקרא כג, לב) משמע שצריך להוסיף גם ביציאתו כבכניסתו. <strong>ואין לי אלא</strong> מצות תוספת <strong>ביום הכפורים,</strong> שצריך להוסיף מן החול על הקודש אף ב<strong>ימים טובים מניין? תלמוד לומר: "תשבתו"</strong> (ויקרא כג, לב), לומר שאף ביום טוב שייך דין זה. <strong>אין לי אלא</strong> שמוסיפים ב<strong>ימים טובים,</strong> שיש להוסיף אף ב<strong>שבתות מנין — תלמוד לומר: "שבתכם"</strong> (ויקרא כג, לב) <strong>הא כיצד? כל מקום שנאמר</strong> לשון <strong>"שבות"</strong> המורה כי הוא יום שביתה לישראל ("שבתכם") — <strong>מוסיפין מחול על הקודש.</strong>
 ושואלים: <strong>ותנא</strong> זה הלומד בגזירה שוה מן המילים <strong>"עצם" "עצם", האי</strong> <small>[זה]</small> הכתוב <strong>"בתשעה לחדש" מאי עביד ליה</strong> <small>[מה עושה הוא בו]?</small> ומשיבים: <strong>מיבעי ליה לכדתני</strong> <small>[צריך הוא לו לכפי ששנה]</small> <strong>רב חייא בר רב מדיפתי:</strong> נאמר: <strong>"ועניתם את נפשתיכם בתשעה</strong> לחודש<strong>"</strong> (ויקרא כג, לב), <strong>וכי בתשעה</strong> בתשרי <strong>מתענין? והלא בעשור</strong> בו <strong>מתענין! אלא לומר לך: כל האוכל ושותה בתשיעי</strong> ומכין עצמו לתענית <strong>מעלה עליו</strong> (מחשיב אותו) <strong>הכתוב כאילו התענה תשיעי ועשירי,</strong> ועל זה רמז הכתוב באומרו שהתענית היא בתשיעי.
 <big>א</big> שנינו במשנה שאם <strong>אכל אוכלין</strong> שאינן <strong>ראויין לאכילה</strong> <small>—</small> פטור. <strong>אמר רבא: כס פלפלי ביומא דכפורי</strong> <small>[הכוסס פלפלים</small> חיים <small>ביום ה</small>כיפורים<small>] —</small> <strong>פטור,</strong> שאין זו אכילה. וכן <strong>כס זנגבילא ביומא דכפורי</strong> <small>[הכוסס זנגביל ביום ה</small>כיפורים<small>] —</small> <strong>פטור.</strong>
 <strong>מיתיבי</strong> <small>[מקשים על כך]</small> ממה ש<strong>היה ר' מאיר אומר</strong> על הכתוב: "וכי תבואו אל הארץ ונטעתם כל עץ מאכל וערלתם ערלתו את פריו שלוש שנים" (ויקרא יט, כג), <strong>ממשמע שנאמר: "וערלתם ערלתו את פריו"</strong> (ויקרא יט, כג) <strong>איני יודע שעץ מאכל הוא,</strong> שהרי נאמר "פריו"! <strong>אלא מה</strong> בכל זאת <strong>תלמוד לומר</strong> שם <strong>"עץ מאכל"?</strong> — הרי זה בא לרבות <strong>עץ שטעם עצו ופריו שוה.</strong> כלומר: עץ שאף הוא עצמו נאכל ולא פריו בלבד — <strong>הוי אומר זה פלפלין</strong> (מזן הגדל על עץ), <strong>ללמדך</strong> שאף <strong>הפלפלין חייבין בערלה.</strong> וללמדך בדרך אגב אף <strong>שאין ארץ ישראל חסרה כלום,</strong> שאף פלפלין יכולים לצמוח בה, <strong>שנאמר</strong> במנין מעלותיה של ארץ ישראל כי בין שאר הדברים גם <strong>"לא תחסר כל בה"</strong> (דברים ח, ט). על כל פנים למדנו מכאן שהפלפלים קרויים מאכל. ושלא כדברי רבא!
 ומשיבים: <strong>לא קשיא</strong> <small>[אינו קשה]</small> <strong>הא</strong> <small>[זה] —</small> <strong>ברטיבתא</strong> <small>[בפלפל רטוב],</small> שהוא ראוי למאכל, <strong>והא</strong> <small>[וזה] —</small> <strong>ביבשתא</strong> <small>[</small>בפלפל <small>יבש],</small> שאינו קרוי מאכל.
 <strong>אמר ליה</strong> <small>[לו]</small> <strong>רבינא למרימר: והאמר</strong> <small>[והרי אמר]</small> <strong>רב נחמן: האי הימלתא</strong> <small>[זנגביל</small> מבושל <small>זה]</small> <strong>דאתי מבי הנדואי</strong> <small>[שבא מהודו]</small> <strong>שריא</strong> <small>[מותר]</small> באכילה ואין לחשוש לאיסור מפני שבישלוהו הגוים, <strong>ומברכינן עליה</strong> <small>[ומברכים עליו]:</small> <strong>"בורא פרי האדמה".</strong> הרי שהזנגביל הוא אוכל ראוי! ומשיבים: <strong>לא קשיא</strong> <small>[אינו קשה],</small> <strong>הא</strong> <small>[זה]</small> <strong>ברטיבתא</strong> <small>[ב</small>זנגביל <small>רטוב]</small> שהוא נחשב לאוכל, <strong>והא</strong> <small>[וזה]</small> שאמרנו שאינו מאכל <strong>ביבישתא</strong> <small>[ביבש].</small>
 <strong>תנו רבנן</strong> <small>[שנו חכמים]</small> בברייתא: <strong>אכל</strong> ביום הכיפורים <strong>עלי קנים — פטור. לולבי גפנים</strong> (ענפים רכים של גפנים) — <strong>חייב.</strong> ומבררים: <strong>אלו הן לולבי גפנים? אמר ר' יצחק מגדלאה</strong> <small>[מהעיר מגדל]:</small> <strong>כל שלבלבו מראש השנה ועד יום הכפורים</strong> ועדיין הם רכים ביותר, הרי הם נחשבים לאוכל. <strong>ורב כהנא אמר: כל שלשים יום</strong> ליום הכיפורים הרי הם נחשבים כאוכל. ומעירים: <strong>תניא כוותיה</strong> <small>[שנויה</small> ברייתא <small>כמותו,</small> כשיטתו<small>]</small> של <strong>ר' יצחק מגדלאה: אכל עלי קנים — פטור, ולולבי גפנים — חייב. אלו הן לולבי גפנים — כל שלבלבו מראש השנה ועד יום הכפורים.</strong>
 <big>ב</big> שנינו במשנה שאם <strong>שתה</strong> ביום הכיפורים <strong>ציר או מורייס — פטור.</strong> ומעירים: מלשון המשנה אפשר לדקדק וללמוד: <strong>הא</strong> <small>[הרי]</small> ששתה <strong>חומץ — חייב.</strong> ויש לשאול: <strong>מתניתין מני</strong> <small>[משנתנו</small> כשיטת <small>מי היא]?</small> — כשיטת <strong>רבי היא. דתניא</strong> <small>[ש</small>כן <small>שנינו</small> בברייתא<small>]:</small> <strong>רבי אומר: חומץ משיב את הנפש</strong> ולכן דינו כמשקה.
 מסופר: <strong>דרש רב גידל בר מנשה</strong> מהעיר <strong>בירי דנרש: אין הלכה כרבי</strong> ואין החומץ נחשב למשקה. <strong>לשנה</strong> הבאה <strong>נפקי כולי עלמא מזגו ושתו חלא</strong> <small>[יצאו הכל מזגו</small> חומץ במים <small>ושתו חומץ]</small> ביום הכיפורים, <strong>שמע רב גידל ואיקפד</strong> <small>[והקפיד</small> עליהם<small>]</small> שהסתמכו כביכול על דבריו. <strong>אמר: אימר דאמרי אנא</strong> <small>[אמור שאמרתי אני]</small> שאם שתה זאת אינו מתחייב, דין זה הוא רק <strong>דיעבד</strong> ולאחר מעשה, אולם לשתות <strong>לכתחלה מי אמרי</strong> <small>[האם אמרתי]</small> שמותר? ועוד: <strong>אימר דאמרי אנא פורתא, טובא מי אמרי</strong> <small>[אמור שאמרתי אני</small> בשותה <small>מעט</small> אולם בשותה <small>הרבה האם אמרתי]?</small> וכן: <strong>אימר דאמרי אנא</strong> <small>[אמור שאמרתי אני]</small> בחומץ <strong>חי</strong> שהוא חריף מאוד, אולם ב<strong>מזוג מי אמרי</strong> <small>[האם אמרתי]</small> ובזה בודאי אסור.
## דף פב.
 <big>א משנה</big> <strong>התינוקות אין מענין אותן</strong> למנוע מהם אוכל <strong>ביום הכפורים, אבל מחנכין אותן</strong> סמוך לבגרותם <strong>לפני שנה ולפני שנתים</strong> בתענית חלקית לשעות, <strong>בשביל שיהיו רגילין במצות. </strong>
 <big>ב גמרא</big> על לשון המשנה שואלים:<strong>השתא בפני שתים מחנכין להו</strong> <small>[אותם]</small> <strong>בפני שנה מבעיא</strong> <small>[הוצרכה]</small> לומר? ואם כן מיותר לכאורה ביטוי זה במשנה! <strong>אמר רב חסדא: לא קשיא</strong> <small>[אינו קשה];</small> <strong>הא</strong> <small>[זה]</small> שנאמר כי יש לחנכו שנה טרם בגרותו — המדובר הוא בילד <strong>חולה, הא</strong> <small>[זה]</small> שאמרנו כי יש לחנכו שנתיים טרם בגרותו — המדובר הוא בילד <strong>בריא.</strong>
 <strong>אמר רב הונא:</strong> ילד בריא <strong>בן שמונה ובן תשע</strong> שנים — <strong>מחנכין אותו לשעות,</strong> שיתענה שעות אחדות. <strong>בן עשר ובן אחת עשרה — משלימין</strong> את הצום <strong>מדרבנן</strong> <small>[מדברי חכמים]</small> <strong>בן שתים עשרה — משלימין</strong> את הצום <strong>מדאורייתא</strong> <small>[מן התורה]</small> <strong>בתינוקת,</strong> כלומר: כשמדובר פה בילדה, שהיא מגיעה לבגרות ומחוייבת בכל המצוות בהיותה בת שתים עשרה. <strong>ורב נחמן אמר:</strong> לענין ילד, כשהוא <strong>בן תשע</strong> ו<strong>בן עשר — מחנכין אותן לשעות, בן אחת עשרה</strong> ו<strong>בן שתים עשרה — משלימין מדרבנן</strong> <small>[מדברי סופרים],</small> <strong>בן שלש עשרה — משלימין מדאורייתא</strong> <small>[מן התורה]</small> <strong>בתינוק,</strong> כלומר, כשמדובר בילד זכר. <strong>ור' יוחנן אמר: השלמה דרבנן ליכא</strong> <small>[מדברי סופרים אין],</small> שאין משלימים להתענות מדברי חכמים, אלא: <strong>בן עשר ובן אחת עשרה — מחנכין אותו לשעות,</strong> ו<strong>בן שתים עשרה — משלימין</strong> תעניתם <strong>מדאורייתא</strong> <small>[מן התורה].</small>
 <strong>תנן</strong> <small>[שנינו</small> במשנתנו<small>]:</small> <strong>התינוקות אין מענין אותן ביום הכפורים אבל מחנכין אותן לפני שנה ולפני שתים,</strong> כלומר: שנה או שנתיים לפני הסנה הסמוכה לבגרותם. <strong>בשלמא</strong> <small>[נניח]</small> לשיטת <strong>רב הונא ורב נחמן</strong> הסוברים כי מגיל שלוש עשרה בילד יש דין השלמה לדברי תורה, ושנה קודם לכן, מגיל אחת עשרה, יש דין השלמה לדברי סופרים — הרי יש לפרש את דברי המשנה כך: שכולה מדברת בענין ילד חולה ו<strong>לפני שנה ולפני שתים,</strong> הכוונה: <strong>לפני שנה</strong> הסמוכה לאותה שנה בה הוא חייב להשלים כבר <strong>לדבריהן</strong> של תורה, כלומר: מגיל אחת עשרה, ו<strong>לפני שתים</strong> לאותה שנה, כלומר: מגיל עשר, חייב הוא להשלים <strong>לדבריהן</strong> של סופרים.
 <strong>אלא לר' יוחנן</strong> הסובר כי אין דין השלמה מדברי סופרים, <strong>קשיא</strong> <small>[קשה]</small> מה החלוקה לפני שנה לפני שתים? <strong>אמר לך</strong> <small>[</small>יכול היה <small>לומר לך]</small> <strong>ר' יוחנן: מאי</strong> <small>[מה</small> פירוש<small>]</small> <strong>שנה או שתים</strong> — הכוונה: לא בשנה לפני השנה הסמוכה לבגרותם או בשנתיים הסמוכות לה, אלא הכוונה ממש <strong>סמוך לפירקן</strong> (לבגרותם), כלומר: מגיל אחת עשרה או שתים עשרה וההבדל בין אלו הצריכים שנה לאלו הצריכים שתיים, הוא במצב בריאותו של הילד, שהבריא צריך שתים והחולה די לו באחד.
 <strong>תא שמע</strong> <small>[בוא ושמע]</small> ממה ששנה <strong>רבה בר שמואל</strong> בברייתא: <strong>תינוקות אין מענין אותן ביום הכפורים, אבל מחנכין אותן שנה</strong> (בחולה) <strong>או שתים</strong> (בבריא) <strong>סמוך לפירקן. בשלמא</strong> <small>[נניח]</small> לשיטת <strong>ר' יוחנן — ניחא</strong> <small>[נוח]</small> הדבר <strong>אלא לרב הונא ולרב נחמן</strong> שלשיטתם יש צורך בשנה נוספת להשלמה שמדברי סופרים, <strong>קשיא</strong> <small>[קשה]!</small> <strong>אמרי לך רבנן</strong> <small>[</small>היו יכולים <small>לומר לך חכמים</small> אלה<small>]:</small> <strong>מאי</strong> <small>[מהו]</small> <strong>חינוך</strong> זה <strong>נמי דקתני</strong> <small>[ששנינו גם כן</small> שם<small>]</small> — כוונתו <strong>השלמה</strong> שמדברי סופרים ואנו סבורים כי אף לדבריהם, זמן ההשלמה בבריא הוא שנתיים.
 ושואלים: <strong>ומי קרי</strong> <small>[האם קורים]</small> <strong>לחינוך השלמה,</strong> שהרי חינוך פירושו לכאורה שעושה רק מקצת המצוה, <strong>והא תניא</strong> <small>[והרי שנינו</small> בברייתא מפורשת<small>]:</small> <strong>אי זה חינוך? היה רגיל</strong> הילד <strong>לאכול</strong> בכל יום <strong>בשתי שעות</strong> לתחילת היום — <strong>מאכילין אותו לשלש,</strong> כדי שידע מקצת ענין עינוי. ואם רגיל <strong>בשלש</strong> שעות — <strong>מאכילין אותו בארבע. אמר רבא בר עולא:</strong> אין זו קושיה, כי <strong>תרי חנוכי הוו</strong> <small>[שני חינוכים הם],</small> יש חינוך שמחנכים התינוקות הקטנים לאחר קצת את זמן האכילה, ויש חינוך שמרגילין את הילדים הגדולים יותר לצום יום שלם.
 <big>ג משנה</big> <strong>עוברה</strong> (אשה בהריון) <strong>שהריחה</strong> דבר מאכל ואחזתה תאוה לאוכלו — <strong>מאכילין אותה עד שתשיב נפשה,</strong> שאם לא כן, הריהי מסתכנת בנפשה. <strong>חולה</strong> הזקוק לאכול מפני הסכנה — <strong>מאכילין אותו על פי בקיאין,</strong> כלומר: שני מומחים ברפואה האומרים שהוא זקוק לכך. <strong>ואם אין שם בקיאין — מאכילין אותו על פי עצמו עד שיאמר די,</strong> כלומר: עד שיאמר שאיננו זקוק לכך.
 <big>ד גמרא</big> <strong>תנו רבנן</strong> <small>[שנו חכמים]</small> בברייתא: <strong>עוברה שהריחה בשר קודש או בשר חזיר</strong> ונתאוותה דווקא לו — <strong>תוחבין לה כוש</strong> (פלך, מקל דק) <strong>ברוטב</strong> של אותו דבר <strong>ומניחין לה על פיה, אם נתיישבה דעתה</strong> בכך — <strong>מוטב, ואם לאו,</strong> שלא נתיישבה בכך דעתה — <strong>מאכילין אותה</strong> אותו <strong>רוטב</strong> (מרק) <strong>עצמה</strong> של אותו מאכל אסור. <strong>אם נתיישבה דעתה</strong> בכך — <strong>מוטב, ואם לאו מאכילין אותה שומן עצמו</strong> של האיסור. <strong>שאין לך דבר שעומד בפני פקוח נפש, חוץ</strong> מאיסורים הללו: <strong>עבודה זרה וגילוי עריות ושפיכות דמים.</strong>
 ומבררים: <strong>עבודה זרה מנלן</strong> <small>[מניין לנו]</small> שחייב למסור נפשו על כך — <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>ר' אליעזר אומר:</strong> נאמר: "ואהבת את ה' אלהיך בכל לבבך ובכל נפשך ובכל מאודך" (דברים ו, ה) <strong>אם נאמר "</strong>ו<strong>בכל נפשך" למה נאמר "</strong>ו<strong>בכל מאדך"</strong> (דברים ו, ה)? <strong>ואם נאמר "</strong>ו<strong>בכל מאדך" למה נאמר "בכל נפשך"!</strong>
 אלא: <strong>אם יש לך אדם שגופו חביב עליו מממונו, לכך נאמר: "</strong>ו<strong>בכל נפשך"</strong> — שחייב למסור את נפשו, <strong>ואם יש לך אדם שממונו חביב עליו מגופו, לכך נאמר: "ובכל מאדך".</strong> הרי שלענין עיקר האמונה שבה מתבטאת אהבת ה', כגון הימנעות מעבודה זרה — חייב אדם למסור את נפשו עליה.
 <strong>גילוי עריות ושפיכת דמים מנא לן</strong> <small>[מניין לנו]</small> שמוסר נפשו עליהם — <strong>דתניא</strong> <small>[ש</small>כן <small>שנינו</small> בברייתא<small>]</small> <strong>רבי אומר:</strong> נאמר באונס נערה המאורסה: <strong>"כי כאשר יקום איש על רעהו ורצחו נפש כן הדבר הזה"</strong> (דברים כב, כו), ויש לתהות: <strong>וכי מה ענין למדנו מרוצח לנערה המאורסה?</strong> שהרי דין הנערה המאורסה מפורש, ומה חידוש למדים אנו מהשוואתו לדין הרוצח?
 <strong>אלא: הרי זה</strong> דין הרוצח <strong>בא</strong> לכאורה <strong>ללמד</strong> על נערה המאורסה, <strong>ונמצא למד</strong> ממנה. וכך הלימוד: <strong>מה נערה המאורסה ניתן להצילה בנפשו,</strong> שמותר להציל את הנערה אפילו אם יחייב הדבר להרוג לצורך זה את הרודף אחריה — <strong>אף רוצח ניתן להצילו בנפשו,</strong> כלומר: להציל את הנרדף על ידי הריגת הרודף. ויש גם לימוד לצד שני: <strong>מה רוצח</strong> יש בו משום <strong>יהרג ואל יעבור,</strong> שחייב אדם אף להיהרג ובלבד שלא יהרוג את הנפש <strong>— אף נערה המאורסה</strong> הרי זו מצוות <strong>יהרג ואל יעבור,</strong> שחייב אדם למסור עצמו למיתה ובלבד שלא יבוא על הערוה.
## דף פב:
 ושואלים: <strong>ורוצח גופיה</strong> <small>[עצמו]</small> <strong>מנא לן</strong> <small>[מניין לנו]</small> שיהרג ואל יעבור? ומשיבים: דבר זה <strong>סברא היא,</strong> שכך צריך להיות. כפי שמסופר: <strong>דההוא דאתא לקמיה</strong> <small>[אחד שבא לפני]</small> <strong>רבא, אמר ליה</strong> <small>[לו]</small> לרבא: <strong>אמר לי מרי דוראי</strong> <small>[אדון הכפר]</small> שאני גר בו: <strong>קטליה לפלניא</strong> <small>[הרוג את פלוני],</small> <strong>ואי</strong> <small>[ואם]</small> <strong>לא</strong> תעשה כן — <strong>קטילנא לך"</strong> <small>[הורג אני אותך],</small> איך צריך אני לנהוג בכגון זה? <strong>אמר ליה</strong> <small>[לו]:</small> <strong>נקטלך</strong> <small>[שיהרוג אותך]</small> <strong>ולא תקטול</strong> <small>[תהרוג].</small> וטעמו: <strong>מאי חזית דדמא דידך סומק טפי</strong> <small>[מה ראית שדמך אדום</small> וחשוב <small>יותר]?</small> <strong>דילמא דמא דההוא גברא סומק טפי</strong> <small>[שמא דמו של אותו אדם אדום יותר]</small> והוא חשוב יותר, ואם כן סברה היא שלא יהרוג אחר כדי להנצל בעצמו.
 <big>א</big> ולענין המעוברת שהריחה מסופר: <strong>ההיא עוברה דארחא</strong> <small>[מעוברת אחת שהריחה]</small> דבר מאכל ונתאוותה לאוכלו, <strong>אתו לקמיה</strong> <small>[באו לפני]</small> <strong>רבי, אמר להו</strong> <small>[להם]</small> לשואלים: <strong>זילו לחושו</strong> <small>[לכו ולחשו]</small> <strong>לה</strong> באזנה <strong>דיומא דכיפורי</strong> <small>[שיום הכיפורים]</small> <strong>הוא. לחושו לה</strong> <small>[לחשו]</small> <strong>ואילחישא</strong> <small>[</small>והועילה לה <small>הלחישה]</small> ופסקה מלהתאוות. <strong>קרי עליה</strong> <small>[קרא עליו]</small> רבי על התינוק לו היתה מעוברת: <strong>"בטרם אצרך בבטן ידעתיך</strong> ובטרם תצא מרחם הקדשתיך<strong>"</strong> (ירמיה א, ה), ואכן אותו תינוק ש<strong>נפק מינה</strong> <small>[יצא ממנה]</small> מאותה אשה, היה <strong>ר' יוחנן.</strong>
 וסיפור אחר: <strong>ההיא עוברה דארחא,</strong> <small>[מעוברת אחת שהריחה]</small> ונתאוותה ביום הכיפורים לאכילה, <strong>אתו לקמיה</strong> <small>[באו לפני]</small> <strong>ר' חנינא</strong> בשאלה מה לעשות עימה. <strong>אמר להו</strong> <small>[להם]:</small> <strong>לחושו</strong> <small>[לחשו]</small> <strong>לה</strong> שיום הכיפורים היום, ואף שאכן לחשו לה כדבריו בכל זאת <strong>לא אילחישא</strong> <small>[נלחשה],</small> שהמשיכה להתאוות לאכילה. <strong>קרי עליה</strong> <small>[קרא עליו]</small> ר' חנינא על תינוק זה:
## דף פג.
 <strong>"זרו רשעים מרחם"</strong> (תהלים נח, ד), כלומר: מבטן אמם התברר שהם זרים. ואכן <strong>נפק מינה</strong> <small>[יצא ממנה]</small> <strong>שבתאי אצר פירי</strong> <small>[אוצר הפירות],</small> שהיה אוצר הפירות בשנות רעבון כדי להפקיע מחירם ולהרוויח כסף מן העניים.
 <big>א</big> שנינו במשנה: <strong>חולה מאכילין אותו על פי בקיאין. אמר ר' ינאי: חולה אומר</strong> שהוא <strong>צריך</strong> לאכול, <strong>ורופא אומר</strong> כי <strong>אינו צריך — שומעין לחולה</strong> בזה, <strong>מאי טעמא</strong> <small>[מה הטעם]?</small> משום שנאמר: <strong>"לב יודע מרת נפשו"</strong> (משלי יד, י), כלומר: החולה יודע את עוצם הכאב וחולשת הגוף שיש לו ואין הרופא יכול לומר שאינו כפי דבריו. ומקשים: <strong>פשיטא</strong> <small>[פשוט]</small> הדבר, שהרי אדם יודע על עצמו יותר מאחר! ומשיבים: <strong>מהו דתימא</strong> <small>[מהו שתאמר]</small> כי ה<strong>רופא קים ליה טפי</strong> <small>[ברור לו יותר],</small> אם הצורך הוא ממשי או אינו ממשי, על כן <strong>קא משמע לן</strong> <small>[השמיע לנו]</small> שבכל זאת החולה עצמו יודע בסבלו יותר מכל אחר ולו המומחה ביותר.
 ולהיפך: <strong>רופא אומר</strong> ש<strong>צריך</strong> החולה לאכול, <strong>והחולה</strong> עצמו <strong>אומר אינו צריך — שומעין לרופא. מאי טעמא</strong> <small>[מה טעם]</small> הדבר — <strong>תונבא הוא דנקיט ליה</strong> <small>[טשטוש הדעת הוא שתפס אותו],</small> שמחמת המחלה נטשטשה הכרתו, ואין הוא עצמו יודע עד כמה זקוק הוא לאוכל.
 <strong>תנן</strong> <small>[שנינו</small> במשנה<small>]:</small> <strong>חולה מאכילין אותו על פי בקיאין.</strong> ונדייק מכאן: כי <strong>על פי בקיאין — אין</strong> <small>[כן],</small> אולם <strong>על פי עצמו — לא,</strong> ושלא כדברי ר' ינאי! ועוד יש לדייק: <strong>על פי בקיאין — אין</strong> <small>[כן],</small> <strong>על פי בקי אחד — לא,</strong> ונאמר שצריכים שני רופאים דווקא, וגם זה שלא כדברי רב ינאי, שלדעתו במקרה שאין דעת החולה עצמו מכריעה, די בדעת בקי אחד!
 ודוחים: <strong>הכא במאי עסקינן</strong> <small>[כאן במה אנו עוסקים]</small> במקרה מיוחד, שהחולה <strong>אמר לא צריכנא</strong> <small>[אינני צריך]</small> ולכן יש צורך לדעת הבקיאין, ושואלים: <strong>וליספו ליה</strong> <small>[ושיאכילו אותו]</small> <strong>על פי בקי</strong> אחד, שהרי אמר ר' ינאי שבכגון זה שומעים לרופא! ומשיבים: <strong>לא צריכא</strong> <small>[נצרכה]</small> אלא <strong>דאיכא אחרינא בהדיה דאמר</strong> <small>[שיש</small> רופא <small>אחר אתו האומר]</small> כי <strong>לא צריך</strong> אדם זה לכך ואז <strong>מאכילין אותו על פי בקיאין</strong> — על פי שני רופאים האומרים צריך.
 ושואלים: אם כן הרי זה <strong>פשיטא</strong> <small>[פשוט],</small> הלא <strong>ספק נפשות הוא,</strong> אם צריך או אינו צריך, <strong>וספק נפשות להקל!</strong> ומשיבים: <strong>לא צריכא</strong> <small>[נצרכה]</small> אלא <strong>דאיכא תרי אחריני בהדיה דאמרי</strong> <small>[שיש שני</small> רופאים <small>אחרים אתו</small> עם החולה <small>שאומרים]</small> שהוא <strong>לא צריך. ואף על גב</strong> <small>[ואף על פי]</small> ש<strong>אמר רב ספרא: תרי</strong> <small>[שני]</small> עדים דינם <strong>כמאה ומאה</strong> דינם <strong>כתרי</strong> <small>[כשנים],</small> ששני עדים או יותר הם עדות שלימה, ואין הבדל בין עדות שנים לעדות מספר גדול של אנשים, <strong>הני מילי</strong> <small>[דברים אלה]</small> אמורים דווקא <strong>לענין עדות, אבל לענין אומדנא</strong> <small>[ההערכה]</small> של דברים — <strong>בתר</strong> <small>[אחר]</small> מספר ה<strong>דעות אזלינן</strong> <small>[אנו הולכים],</small> ואם מרובים האומדים את הדבר בדרך אחת — נוהגים אנו כדעתם.
 אולם, <strong>והני מילי</strong> <small>[ודברים אלה]</small> אמורים דווקא <strong>לענין אומדנא דממונא</strong> <small>[הערכה של ממון],</small> <strong>אבל הכא</strong> <small>[כאן]</small> <strong>ספק נפשות הוא,</strong> וכיון שיש שני רופאים האומרים כן — צריך שיאכל.
 ומקשים: <strong>והא מדקתני סיפא</strong> <small>[והרי ממה ששנינו בסופה</small> של המשנה<small>]</small> שאם <strong>אין שם בקיאין מאכילין אותו על פי עצמו, מכלל</strong> הדברים שומע אתה <strong>דרישא</strong> <small>[שבראשה</small> של המשנה<small>]</small> הכוונה שהחולה <strong>אמר</strong> שהוא <strong>צריך,</strong> ועל כך אמרה המשנה כי על פי בקיאים, הריהו הוא אוכל אבל לא על פי עצמו! ומתרצים: <strong>חסורי מיחסרא והכי קתני</strong> <small>[חסרה</small> המשנה <small>וכך יש לשנותה]:</small> <strong>במה דברים אמורים</strong> שאינו אוכל אלא על פי בקיאים — כש<strong>אמר לא צריך אני, אבל</strong> אם <strong>אמר צריך אני,</strong> ו<strong>אין שם בקיאין תרי</strong> <small>[שנים]</small> <strong>אלא</strong> רק <strong>חד</strong> ש<strong>אמר</strong> כי הוא <strong>לא צריך — מאכילין אותו על פי עצמו.</strong>
 <strong>מר בר רב אשי אמר: כל היכא</strong> <small>[היכן]</small> <strong>דאמר</strong> <small>[שאומר]</small> האיש החולה <strong>צריך אני, אפילו איכא מאה</strong> בקיאים <strong>דאמרי</strong> <small>[האומרים]</small> כי הוא <strong>לא צריך — לדידיה שמעינן</strong> <small>[לו</small> אנו <small>שומעין],</small> ומדוע? — <strong>שנאמר: "לב יודע מרת נפשו"</strong> (משלי יד, י).
 <strong>תנן</strong> <small>[שנינו</small> במשנה<small>]:</small> <strong>אם</strong> החולה עצמו אומר כי הוא צריך לאכול ו<strong>אין שם בקיאין — מאכילין אותו על פי עצמו.</strong> ולכאורה אפשר להבין מכאן: <strong>טעמא</strong> <small>[הטעם</small> דווקא<small>]</small> <strong>דליכא</strong> <small>[שאין]</small> <strong>בקיאין, הא איכא</strong> <small>[הרי אם יש]</small> <strong>בקיאין — לא</strong> ושומעין לבקיאים ולא לו! ודוחים: <strong>הכי קאמר</strong> <small>[כך אמר,</small> כך יש להבין<small>]:</small> <strong>במה דברים אמורים</strong> שנוהגים על פי בקיאים — כש<strong>אמר "לא צריך אני". אבל אמר "צריך אני", אין שם בקיאין כלל — מאכילין אותו על פי עצמו, שנאמר: "לב יודע מרת נפשו",</strong> שכל הבקיאים אינם נחשבים לעומת הרגשתו של החולה.
 <big>ב משנה</big> <strong>מי שאחזו בולמוס</strong> (חולי הגורם לתאוות רעב שאי אפשר לעמוד בפניה והלוקה בו ראייתו נחלשת ומסתכן בנפשו) — <strong>מאכילין אותו</strong> בכל יום, אף ביום הכיפורים <strong>אפילו דברים טמאים — עד שיאורו עיניו</strong> והוא סימן שהתאושש. <strong>מי שנשכו כלב שוטה אין מאכילין אותו מחצר כבד שלו</strong> (של הכלב) שהיה נחשב לסגולה למחלה זו, כי לדעת חכמים אין הדבר מועיל כלל. <strong>ור' מתיא בן חרש מתיר</strong> להאכילו, שלדעתו הדבר מועיל.
 <strong>ועוד אמר ר' מתיא בן חרש: החושש</strong> (הסובל מכאב) <strong>בגרונו מטילין לו סם בתוך פיו בשבת,</strong> אף על פי שאסור להתרפא בשבת, <strong>מפני שהוא ספק נפשות,</strong> שכל כאב פנימי קשה לעמוד על טיבו ומידת סכנתו, <strong>וכל ספק נפשות דוחה את השבת.</strong>
 כיוצא בו: <strong>מי שנפלה עליו מפולת, ספק הוא שם</strong> תחת המפולת <strong>ספק אינו שם, ספק חי</strong> עדיין <strong>ספק מת, ספק</strong> אם האיש תחת המפולת הוא <strong>גוי, ספק ישראל — מפקחין</strong> (מפנים) <strong>עליו את הגל.</strong> כלומר: עושים כל מלאכה להוריד את גל האבנים מעליו. <strong>מצאוהו</strong> שם לאחר פינוי חלקי של המפולת, אם נמצא שעדיין הוא <strong>חי — מפקחין</strong> הלאה עד שיוציאוהו, <strong>ואם</strong> נמצא <strong>מת — יניחוהו,</strong> שאין מחללים את השבת משום כבוד המת.
 <big>ג גמרא</big> <strong>תנו רבנן</strong> <small>[שנו חכמים]:</small> <strong>מניין היו יודעין שהאירו עיניו — משיבחין בין</strong> אוכל <strong>טוב לרע,</strong> שבתוך הבולמוס כל דבר שנותנים לו הוא אוכל, ואינו מבחין. <strong>אמר אביי: ובטעמא</strong> <small>[ושיבחין בטעמם</small> של הדברים<small>]</small> ולא בראיה בלבד, שאפילו כשהוא בבולמוס יודע הוא להכיר במראה, אבל אינו מבחין בהבדלי טעם.
 <strong>תנו רבנן</strong> <small>[שנו חכמים]:</small> <strong>מי שאחזו בולמוס</strong> וחייבים להאכילו עד שיאורו עיניו — <strong>מאכילין אותו הקל הקל,</strong> שאם היו צריכים להאכילו דברים אסורים, מקדימים להאכילו מאלה שאיסורם קל יותר, כגון היו להם <strong>טבל</strong> (תבואה שלא הופרש ממנה מעשר) ו<strong>נבילה — מאכילין אותו נבילה,</strong> שאיסור טבל יש בו מיתה בידי שמים ונבילה בלא תעשה בלבד. <strong>טבל ושביעית</strong> — מאכילין אותו <strong>שביעית,</strong> שהטבל הוא במיתה בידי שמים ואילו השביעית אינה אלא במצות עשה.
 <strong>טבל ותרומה — תנאי</strong> <small>[</small>מחלוקת <small>תנאים]</small> <strong>היא</strong> מה מהם יאכל. <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>מאכילין אותו טבל ואין מאכילין אותו תרומה. בן תימא אומר:</strong> מוטב שיאכילוהו <strong>תרומה ולא</strong> יאכילוהו <strong>טבל. אמר רבה: היכא</strong> <small>[היכן]</small> ש<strong>אפשר</strong> להאכיל אותו <strong>חולין,</strong> שיש שם טבל אבל אפשר להפריש ממנו ולתקנו, <strong>דכולי עלמא</strong> <small>[לדעת הכל]</small> <strong>לא פליגי דמתקנינן ליה ומספינן ליה</strong> <small>[לא חלוקים שמתקנים לו</small> את הטבל על ידי שמפרישים ממנו מעשרות <small>ומאכילים אותו]</small> ואפילו בשבת שאסורה בה הפרשת תרומות.
 <strong>כי פליגי</strong> <small>[כאשר נחלקו]</small> <strong>בדלא</strong> <small>[כשאי]</small> <strong>אפשר בחולין</strong> שאין אפשרות להפריש, <strong>מר</strong> <small>[חכם</small> זה<small>]</small> <strong>סבר</strong> כי איסור <strong>טבל חמור, ומר</strong> <small>[וחכם</small> זה<small>]</small> <strong>סבר</strong> כי <strong>תרומה חמורה</strong> יותר. וטעמם; <strong>מר סבר</strong> <small>[חכם</small> זה<small>]</small> <strong>סבר</strong> כי <strong>טבל חמור,</strong> ומדוע? לפי שאסורים הכל לאוכלו, <strong>אבל תרומה — חזיא</strong> <small>[ראויה היא]</small> <strong>לכהן</strong> ולכן יש לומר שאיסורה קל יותר. <strong>ומר</strong> <small>[וחכם</small> זה<small>]</small> <strong>סבר</strong> כי <strong>תרומה חמורה</strong> יותר, שהרי אין לה כל היתר לישראל <strong>אבל טבל — אפשר לתקוניה</strong> <small>[לתקנו]</small> ולכן אף בעודו טבל אין חומרת האיסור שבו גדולה כל כך.
## דף פג:
 <strong>אפשר</strong> לתקן את הטבל ולהאכילו <strong>בחולין</strong> — מאכילים אותו. ותוהים: <strong>פשיטא</strong> <small>[פשוט]</small> מובן מאליו שאם אפשר לתקן ולעשות בהיתר יעשו כן, ולשם מה נאמר הדבר? ומסבירים: <strong>לא צריכא</strong> <small>[נצרכה]</small> אלא שהיה הדבר <strong>בשבת</strong> שאז אסור להפריש תרומות ומעשרות ובכל זאת אמרו שמוטב שיפרישו תרומות ומעשרות ובלבד שלא יאכילוהו טבל.
 ומקשים: <strong>בשבת נמי</strong> <small>[גם כן]</small> <strong>פשיטא</strong> <small>[פשוט]</small> וברור הוא, שהרי האיסור להפריש תרומות ומעשרות הוא רק איסור <strong>טלטול,</strong> שאסור <strong>מדרבנן</strong> <small>[מדברי סופרים]</small> <strong>הוא,</strong> וודאי חמור פחות מאיסול טבל! ומשיבים: <strong>הכא במאי עסקינן</strong> <small>[כאן במה אנו עוסקים]</small> בפירות שגדלו <strong>בעציץ שאינו נקוב,</strong> שאז אין בהם חיוב תרומה מן התורה אלא מ<strong>דרבנן</strong> <small>[מדברי סופרים]</small> בלבד, והשמיע לנו שעדיף שיעבור על איסור שמדברי סופרים ויתקנו את הפירות ובלבד שלא יאכילו את החולה בטבל, אף על פי שאף הטבל במקרה זה אינו אלא מדברי סופרים.
 ושואלים: שאלה זו בטבל שמדברי סופרים וחובת הפרשת תרומה ממנו בשבת אף שגם הוא איסור שמדברי סופרים, ש<strong>מר</strong> <small>[חכם</small> זה, רבה<small>]</small> <strong>סבר</strong> כי <strong>טבל חמור</strong> וצריך לתקן את הפירות אפילו שהפרשת תרומה אסורה <strong>ומר</strong> <small>[וחכם</small> זה, החולקים עליו<small>]</small> <strong>סבר תרומה חמורה,</strong>
 <strong>לימא תנאי</strong> <small>[האם נאמר שמחלוקת תנאים]</small> <strong>היא,</strong> בשאלה זו. <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>מי שנשכו נחש</strong> והוא מסוכן — <strong>קורין לו רופא ממקום למקום</strong> אפילו בשבת, <strong>ומקרעין לו את התרנגולת</strong> אם זקוקין לבשרה לרפואה, <strong>וגוזזין לו</strong> מן הקרקע <strong>את הכרישין</strong> (מין בצל) לרפואה, <strong>ומאכילין אותו, ואין צריך לעשר דברי רבי. ר' אלעזר בר' שמעון אומר: לא יאכל עד שיעשר.</strong>
 אם כן <strong>נימא</strong> <small>[נאמר]</small> שמה שאמר רבה כי יש צורך לתקן את הפירות לחולה ולהפריש מהם תרומה בשבת אפילו בטבל שמדברי סופרים, <strong>היא</strong> שיטת <strong>ר' אלעזר בר' שמעון היא,</strong> האומר כי יש לתקן את הכרישין לחולה אפילו בשבת, אף שהכרישין, כדין שאר ירקות, אינם נחשבים כטבל אלא מדברי סופרים, <strong>ולא רבי!</strong>
 ודוחים: <strong>אפילו תימא</strong> <small>[תאמר]</small> ששיטת רבה כשיטת <strong>רבי</strong> היא, <strong>עד כאן לא</strong> שמענו ש<strong>אמר רבי התם</strong> <small>[שם]</small> שאין לעשר — <strong>אלא לענין מעשר ירק</strong> (כגון כרישין) שמעיקרו הוא <strong>דרבנן</strong> <small>[מדברי סופרים]</small> ולא יבוא להחליפו בטבל שמן התורה, <strong>אבל במעשר דגן</strong> שבדרך כלל <strong>טבל דאורייתא</strong> <small>[שמן התורה]</small> <strong>הוא,</strong> ואף על פי שבמקרה מסויים זה אינו אלא מדברי סופרים, שהרי גדל בעציץ שאינו נקוב, מכל מקום <strong>אפילו רבי מודה</strong> שיש לתקן את הפירות, כיון <strong>דאי שרית ליה</strong> <small>[שאם תתיר לו]</small> לאכול בלא הפרשה <strong>בעציץ שאינו נקוב —</strong> עשוי הוא לטעות ו<strong>אתי למיכל</strong> <small>[יבוא לאכול]</small> מדגן שגדל <strong>בעציץ שהוא נקוב</strong> שטבול הוא מן התורה. ואפשר לפרש איפוא אפילו כשיטת רבי.
 <big>א</big> <strong>תנו רבנן</strong> <small>[שנו חכמים]</small> <strong>בברייתא: מי שאחזו בולמוס מאכילין אותו דבש וכל מיני מתיקה, שהדבש וכל מיני מתיקה מאירין מאור עיניו של אדם. ואף על פי שאין ראיה</strong> ברורה <strong>לדבר, זכר לדבר</strong> שאמר יהונתן: <strong>"ראו נא כי ארו עיני כי טעמתי מעט דבש הזה"</strong> (שמואל א' יד, כט).
 ושואלים: <strong>ומאי</strong> <small>[ומה</small> טעם<small>]</small> אמר: <strong>"</strong>ו<strong>אף על פי שאין ראיה לדבר",</strong> הרי לכאורה ראיה גדולה היא! ומשיבים: <strong>דהתם לאו</strong> <small>[ששם לא]</small> <strong>בולמוס אחזיה</strong> <small>[אחזו],</small> אלא היה רעב בלבד, ואין מכאן ראיה גמורה לענין בולמוס.
 <strong>אמר אביי: לא שנו</strong> שהדבש מאיר את עיני האדם, <strong>אלא לאחר אכילה, אבל קודם אכילה — מגרר גריר</strong> <small>[גורר,</small> מביא תיאבון<small>],</small> <strong>דכתיב</strong> <small>[שנאמר]:</small> <strong>"וימצאו איש מצרי בשדה ויקחו אתו אל דוד ויתנו לו לחם ויאכל וישקהו מים. ויתנו לו פלח דבלה ושני צמקים ויאכל ותשב רוחו אליו כי לא אכל לחם ולא שתה מים שלשה ימים ושלשה לילות"</strong> (שמואל א' ל, יא-יב), משמע שמיני מתיקה ניתנים לאחר עיקר האכילה ולא לפניה.
 <strong>אמר רב נחמן אמר שמואל: מי שאחזו בולמוס — מאכילין אותו אליה בדבש,</strong> שהתערובת של הבשר השמן והדבש מועילה ביותר לכך. <strong>רב הונא בריה</strong> <small>[בנו]</small> של <strong>רב יהושע אמר: אף סולת נקיה בדבש</strong> מועילה לזה. <strong>רב פפא אמר: אפילו קמחי דשערי בדיבשא</strong> <small>[קמח שעורים בדבש]</small> יפה לכך. <strong>אמר ר' יוחנן: פעם אחת אחזני בולמוס ורצתי למזרחה של תאנה</strong> ומצאתי שם תאנים בשלות ואכלתי, כי אין התאנים מבשילות כולן בבת אחת, ובצד שזורחת בו השמש תחילה שם הן מבשילות תחילה, ולכן רץ למזרחה של תאנה ששם התאנים הבשלות, <strong>וקיימתי בעצמי</strong> את הכתוב: <strong>"החכמה תחיה בעליה"</strong> (קהלת ז, יב). <strong>דתני</strong> <small>[ש</small>כן <small>שנה]</small> <strong>רב יוסף: הרוצה לטעום טעם תאנה יפנה למזרחה, שנאמר: "וממגד תבואת שמש"</strong> (דברים לג, יד), שהשמש מבשלת את הפירות וממתקתם.
 מסופר: <strong>ר' יהודה ור' יוסי הוו קא אזלי באורחא</strong> <small>[היו מהלכים בדרך]</small> <strong>אחזיה</strong> <small>[אחזו]</small> <strong>בולמוס</strong> את <strong>ר' יהודה, קפחיה לרועה אכליה לריפתא</strong> <small>[כפה רועה אחד ואכל את הלחם</small> שהיה בידו<small>],</small> שכן מסוכן הוא. <strong>אמר ליה</strong> <small>[לו]</small> <strong>ר' יוסי:</strong> ראה, <strong>קפחת את הרועה. כי מטו למתא</strong> <small>[כאשר הגיעו לעיר]</small> <strong>אחזיה</strong> <small>[אחזו]</small> <strong>בולמוס</strong> את <strong>ר' יוסי, אהדרוהו בלגי וצעי</strong> <small>[הקיפו אותו</small> כל בני העיר <small>בכוסות וצלחות]</small> של מיני מתיקה, <strong>אמר ליה</strong> <small>[לו]</small> <strong>ר' יהודה</strong> בצחוק: <strong>אני קפחתי את הרועה, ואתה קפחת את העיר כולה.</strong>
 <big>ב</big> <strong>ותו</strong> <small>[ועוד]</small> מסופר: <strong>ר' מאיר ור' יהודה ור' יוסי הוו קא אזלי באורחא</strong> <small>[היו הולכים בדרך</small> יחד<small>],</small> <strong>ר' מאיר הוה דייק בשמא</strong> <small>[היה מדייק בשמות]</small> ולומד משמו של אדם על טבעו, <strong>ר' יהודה ור' יוסי לא הוו דייקו בשמא</strong> <small>[היו מדייקים בשמות].</small> <strong>כי מטו לההוא דוכתא בעו אושפיזא יהבו להו</strong> <small>[כשבאו למקום אחד ביקשו מקום ללון ונתנו להם]</small> <strong>אמרו לו</strong> לבעל האכסניה: <strong>מה שמך? אמר להו</strong> <small>[להם]:</small> <strong>"כידור"</strong> שמי. <strong>אמר</strong> ר' מאיר בלבו: <strong>שמע מינה</strong> <small>[למד מכאן]</small> <strong>אדם רשע הוא, שנאמר: "כי דור תהפכת המה"</strong> (דברים לב, כ). כיון שהיה זה בערב שבת, <strong>ר' יהודה ור' יוסי אשלימו ליה כיסייהו</strong> <small>[הפקידו בידו את כיסיהם,</small> שבהם מונח כספם<small>].</small> <strong>ר' מאיר לא אשלים ליה כיסיה</strong> <small>[נתן לו את כיס</small> הכסף <small>שלו],</small> אלא <strong>אזל אותביה בי קיבריה דאבוה</strong> <small>[הלך והניח אותו ליד קברו של אביו]</small> של בעל האכסניה.
 <strong>אתחזי ליה בחלמיה</strong> <small>[נראה לו</small> אביו של בעל האכסניה <small>בחלומו]</small> ואמר לו: <strong>תא שקיל כיסא דמנח ארישא דההוא גברא</strong> <small>[בוא וקח כיס</small> כסף <small>שמונח על ראשו של אותו אדם].</small> <strong>למחר אמר להו</strong> <small>[להם</small> לחכמים<small>]:</small> <strong>הכי אתחזי לי בחלמאי</strong> <small>[כן נראה לי בחלומי].</small> <strong>אמרי ליה</strong> <small>[אמרו לו]:</small> <strong>חלמא דבי שמשי לית בהו ממשא</strong> <small>[חלומות של ליל שבת אין בהם ממש]</small> ואין לסמוך עליהם, ומכל מקום <strong>אזל</strong> <small>[הלך]</small> <strong>ר' מאיר ונטריה כולי יומא ואייתיה</strong> <small>[ושמר</small> את כספו <small>כל יום</small> השבת <small>והביאו].</small>
 <strong>למחר אמרו לו</strong> חכמים לבעל הבית: <strong>הב לן כיסן</strong> <small>[תן לנו את כיסנו]</small> <strong>אמר להו</strong> <small>[להם]</small> <strong>לא היו דברים מעולם</strong> ולא הפקדתם בידי דבר. <strong>אמר להו</strong> <small>[אמר להם]</small> <strong>ר' מאיר: אמאי לא דייקיתו בשמא</strong> <small>[מדוע לא דייקתם בשם]</small> ללמוד שאדם רשע הוא? <strong>אמרו ליה</strong> <small>[לו]:</small> <strong>אמאי לא אמרת לן מר</strong> <small>[מדוע לא אמרת לנו]?</small> <strong>אמר להו</strong> <small>[להם]:</small> <strong>אימר דאמרי אנא חששא, אחזוקי מי אמרי</strong> <small>[אמור שאומר אני שיש לחשוש לכך, אולם להחזיקו</small> כרשע <small>האם אמרתי]?</small> כלומר: וכי יכולתי לומר לכם בודאות שהוא אדם רשע?
 מה עשו — <strong>משכוהו ועיילוהו לחנותא</strong> <small>[והכניסוהו לחנות],</small> <strong>חזו טלפחי אשפמיה</strong> <small>[ראו עדשים על שפמו]</small> שאכל עדשים באותו יום, <strong>אזלו ויהבו סימנא לדביתהו ושקלוהו לכיסייהו</strong> <small>[הלכו ונתנו סימן זה לאשתו]</small> שצוה שיחזירו להם את כספם בסימן שאכל עדשים בסעודתו <small>[ולקחו את כיסיהם]</small> <strong>ואייתו</strong> <small>[ובאו].</small> <strong>אזל איהו וקטליה לאיתתיה</strong> <small>[הלך הוא והרג את אשתו]</small> מרוב כעס על שעשתה כן.
 <strong>היינו דתניא</strong> <small>[זהו ששנינו</small> בברייתא<small>]:</small> <strong>מים ראשונים האכילו בשר חזיר,</strong> שהיה פונדקי שהיה נוהג להאכיל לגויים בשר חזיר ולישראל בשר כשר, והיה מבחין בין ישראל לגוי כשהיה מתבונן אם נוטלים ידיהם לפני האוכל. פעם בא יהודי ואכל ולא נטל ידיו לפני הסעודה ונתן לו לאכול בשר חזיר, <strong>מים אחרונים</strong> שרוחצים בהם את הידים ואת הפה לאחר האוכל גרמו ש<strong>הרגו את הנפש</strong> כמעשה זה, שאם היה רוחץ פיו לא היו יודעים שאכל עדשים.
 <strong>ולבסוף הוו דייקי בשמא</strong> <small>[היו</small> אף הם <small>מדייקים בשם]</small> <strong>כי מטו לההוא ביתא דשמיה</strong> <small>[ששמו]</small> של בעל הבית היה <strong>"בלה", לא עיילו לגביה</strong> <small>[נכנסו אליו].</small> <strong>אמרי</strong> <small>[אמרו]:</small> <strong>שמע מינה</strong> <small>[למד מכן]</small> כי בודאי <strong>רשע הוא. דכתיב</strong> <small>[שנאמר]:</small> <strong>"ואמר לבלה נאופים"</strong> (יחזקאל כג, מג), <strong>כמו</strong> שנאמר: <strong>"אחרי בלתי היתה לי עדנה"</strong> (בראשית יח, יב) <strong>כלומר:</strong> "לבלה ניאופים" — פירושו <strong>זקנה בנאופים.</strong>
 <big>ג</big> שנינו <strong>מי שנשכו כלב שוטה</strong> אין מאכילין אותו מחצר כבד שלו. ומבארים קצת עניינו של כלב שוטה. <strong>תנו רבנן</strong> <small>[שנו חכמים]</small> בברייתא: <strong>חמשה דברים</strong> (סימנים) <strong>נאמרו בכלב שוטה: פיו פתוח</strong> תמיד, <strong>ורירו נוטף, ואזניו סרוחות</strong> אינן עומדות, <strong>וזנבו מונח על ירכותיו, ומהלך בצידי דרכים. ויש אומרים: אף נובח ואין קולו נשמע.</strong> ושאלו: <strong>ממאי הוי</strong> <small>[ממה נעשה]</small> שהכלב נעשה כלב שוטה? <strong>רב אמר: נשים כשפניות משחקות בו</strong> ומנסות בו כישופיהן ולכן נעשה שוטה, <strong>ושמואל אמר: רוח רעה שורה עליו.</strong>
 ושואלים: <strong>מאי בינייהו</strong> <small>[מה ההבדל</small> המעשי <small>ביניהם]</small> אם זו או זו היא הסיבה? ומשיבים: <strong>איכא בינייהו</strong> <small>[יש ביניהם</small> הבדל<small>]</small> לענין
## דף פד.
 <strong>למקטליה בדבר הנזרק</strong> <small>[להרוג אותו בדבר הנזרק]</small> מרחוק בלבד, כגון חץ, שלא יהרגנו בידים, שאם רוח רעה היא יש להיזהר אף מפני הנגיעה בו.
 ומעירים: <strong>תניא כוותיה</strong> <small>[שנויה</small> ברייתא <small>כשיטתו]</small> של <strong>שמואל.</strong> ששנינו: <strong>כשהורגין אותו</strong> את הכלב השוטה — <strong>אין הורגין אותו אלא בדבר הנזרק.</strong> ועוד בענין כלב שוטה: <strong>דחייף ביה</strong> <small>[מי שמתחכך בו]</small> כלב שוטה — <strong>מסתכן</strong> במחלה, <strong>דנכית ליה</strong> <small>[מי</small> שהכלב <small>נושך אותו] —</small> <strong>מיית</strong> <small>[מת].</small> ושואלים: על זה שאמרנו כי <strong>דחייף ביה</strong> <small>[מי שמתחכך בו]</small> כלב שוטה — הוא <strong>מסתכן,</strong> שואלים: <strong>מאי תקנתיה</strong> <small>[מה תקנתו]</small> לריפוי? ומשיבים: <strong>נישלח מאניה ונירהיט</strong> <small>[שיפשוט את בגדיו וירוץ].</small> מסופר: <strong>רב הונא בריה</strong> <small>[בנו]</small> של <strong>רב יהושע חף ביה חד מינייהו בשוקא</strong> <small>[התחכך בו אחד מאלה</small> הכלבים השוטים <small>בשוק],</small> <strong>שלחינהו למאניה ורהיט</strong> <small>[פשט את בגדיו ורץ].</small> <strong>אמר: קיימתי בעצמי "החכמה תחיה בעליה"</strong> (קהלת ז, יב).
 על שאמרנו <strong>דנכית ליה</strong> <small>[מי שנושך אותו]</small> הכלב <strong>— מיית</strong> <small>[מת],</small> שואלים: <strong>מאי תקנתיה</strong> <small>[מה תקנתו]?</small> <strong>אמר אביי: ניתי משכא דאפא דדיכרא</strong> <small>[שיביא עור של צבוע זכר]</small> <strong>וניכתוב עליה</strong> <small>[ושיכתוב עליו]:</small> <strong>אנא פלניא בר פלניתא אמשכא דאפא דיכרא כתיבנא עלך</strong> <small>[אני פלוני בן פלונית על עור של צבוע זכר כותב אני עליך]</small> לחש זה: <strong>"כנתי כנתי קלירוס". ואמרי לה</strong> <small>[ויש אומרים]</small> שצריך לכתוב: <strong>"קנדי קנדי קלורוס",</strong> וכותב את השם <strong>י-ה י-ה ה' צבאות אמן אמן סלה. ונשלחינהו למאניה ולקברינהו בי קברי עד תריסר ירחי שתא</strong> <small>[ושיפשוט את בגדיו ויקבור אותם בבית הקברות עד</small> תום <small>שנים עשר חדשי השנה]</small> <strong>ונפקינהו ונקלינהו בתנורא</strong> <small>[ושיוציאם</small> אחר כך <small>וישרפם בתנור]</small> <strong>ונבדרינהו לקטמיה</strong> <small>[ושיפזר את אפרו]</small> על <strong>פרשת דרכים והנך תריסר ירחי שתא</strong> <small>[ואותם שנים עשר חדשי השנה]</small> בהם קבורים בגדיו, <strong>כי שתי מיא</strong> <small>[כאשר הוא שותה מים]</small> <strong>— לא לישתי</strong> <small>[ישתה]</small> <strong>אלא בגובתא דנחשא</strong> <small>[בקנה של נחושת]</small> ולא מן המעין, <strong>דילמא חזי בבואה דשידא וליסתכן</strong> <small>[כדי שלא יראה את דמותו של השד</small> במים <small>ויסתכן],</small> <strong>כי הא</strong> <small>[כמו זה]</small> המעשה של <strong>אבא בר מרתא</strong> ש<strong>הוא</strong> המכונה גם <strong>אבא בר מניומי, עבדא ליה אימיה גובתא דדהבא</strong> <small>[עשתה לו אמו קנה של זהב]</small> לצורך זה.
 <big>א</big> <strong>ועוד אמר ר' מתיא</strong> בן חרש שהחושש בגרונו נותנים לו סם אפילו בשבת. מסופר: <strong>ר' יוחנן חש</strong> <small>[היה סובל]</small> ממחלת <strong>צפידנא</strong> שהיא מחלה הפוגעת בתחילה בשיניים ובחניכיים ולבסוף בבני המעים<strong>. אזל גבה דההיא מטרוניתא</strong> <small>[הלך לגברת</small> גויה <small>אחת]</small> שהיתה מפורסמת כרופאה, <strong>עבדא ליה מלתא</strong> <small>[עשתה לו דבר</small> רפואה<small>]</small> <strong>חמשא</strong> <small>[ביום חמישי]</small> <strong>ומעלי שבתא</strong> <small>[ובערב שבת].</small> <strong>אמר לה: בשבת מאי</strong> <small>[מה</small> אעשה<small>]?</small> <strong>אמרה ליה</strong> <small>[לו]</small> <strong>לא צריכת</strong> <small>[אין אתה צריך]</small> לכך. שאל אותה: <strong>אי מצטריכנא מאי</strong> <small>[אם אצטרך</small> לכך <small>מה]</small> אעשה? <strong>אמרה ליה</strong> <small>[לו]:</small> <strong>אישתבע לי דלא מגלית</strong> <small>[השבע לי שאין אתה מגלה]</small> מה היא התרופה, ואז אומר לך ותוכל לעשות בעצמך אם תזדקק לכך, <strong>אישתבע</strong> <small>[נשבע]:</small> <strong>לאלהא דישראל לא מגלינא</strong> <small>[לאלהי ישראל אין אני מגלה].</small> <strong>נפק</strong> <small>[יצא]</small> ר' יוחנן <strong>דרשה בפירקא</strong> <small>[דרש בדרשה פומבית]</small> וגילה את סוד התרופה הזו.
 ותוהים: <strong>והא אישתבע לה</strong> <small>[והרי נשבע לה]!</small> ומשיבים: הוא ניסח את השבועה כך: <strong>לאלהא דישראל לא מגלינא</strong> <small>[לאלהי ישראל אין אני מגלה]</small> ומכאן <strong>הא</strong> <small>[הרי]</small> <strong>לעמו ישראל מגלינא</strong> <small>[מגלה אני].</small> ומקשים: מכל מקום, <strong>והא איכא</strong> <small>[והרי יש בכך]</small> משום <strong>חלול השם</strong> שהיא סבורה שאדם גדול כר' יוחנן הפר את שבועתו! ומשיבים: <strong>דמגלי לה מעיקרא</strong> <small>[שהוא גילה לה מתחילה],</small> שמיד לאחר שנשבע אמר לה ששבועה זו אינה מונעת ממנו מלפרסם ברבים.
 ושואלים: <strong>מאי עבדא ליה</strong> <small>[מה</small> הרפואה <small>שעשתה לו]?</small> <strong>אמר רב אחא בריה</strong> <small>[בנו]</small> של <strong>רב אמי: מי שאור</strong> (מים ששרו בהם שאור) <strong>שמן זית, ומלח. רב יימר אמר: שאור גופיה</strong> <small>[עצמו],</small> <strong>שמן זית, ומלח. רב אשי אמר:</strong> תרופה זו היתה <strong>משחא דגדפא דאווזא</strong> <small>[שומן</small> המיוצר ממוח עצם <small>הכנף של האווז].</small> <strong>אמר אביי: אנא עבדי לכולהו</strong> <small>[אני עשיתי את</small> התרופות הללו <small>כולן]</small> <strong>ולא איתסאי</strong> <small>[התרפאתי</small> ממחלה זו<small>],</small> <strong>עד</strong> ש<strong>אמר לי ההוא טייעא</strong> <small>[ערבי אחד]</small> מה התרופה לכך: <strong>אייתי קשייתא דזיתא דלא מלו תילתא</strong> <small>[קח גרעיני זיתים שלא הגיעו לשליש</small> בישולם<small>]</small> <strong>וקלינהו בנורא אמרא חדתא</strong> <small>[ושרוף אותם באש על מעדר חדש]</small> <strong>ואדביק בככי דריה</strong> <small>[והדבק אותם בשורת החניכיים].</small> <strong>עבדי הכי ואיתסאי</strong> <small>[עשיתי כן והתרפאתי].</small>
 ושואלים: <strong>ממאי הוה</strong> <small>[ממה נעשית]</small> מחלת הצפידנא? <strong>מחמימי חמימי דחיטי, ומשיורי כסא דהרסנא</strong> <small>[</small>מאכילת <small>פת חמה מדי של חיטים, ומשיירי דגים מטוגנים בשמן].</small> <strong>ומאי סימניה</strong> <small>[ומה סימנו]</small> של חולי זה — <strong>כד רמי מידי בככיה ואתא דמא מבי דרי</strong> <small>[כאשר הוא מכניס משהו בין שיניו ויוצא דם מן החניכיים].</small> <strong>ר' יוחנן כי חש</strong> <small>[כאשר היה סובל]</small> ממחלת ה<strong>צפידנא, עבד הכי בשבתא ואיתסי</strong> <small>[עשה כך</small> רפואה זו <small>בשבת והתרפא].</small> ושואלים: <strong>ור' יוחנן היכי עביד הכי</strong> <small>[כיצד עשה כך]</small> להתרפא בשבת בדבר שהוא מחלת השיניים בלבד? <strong>אמר רב נחמן בר יצחק: שאני</strong> <small>[שונה]</small> <strong>צפידנא הואיל ומתחיל</strong> חולי זה אכן <strong>בפה</strong> והוא נראה כמחלת שיניים, אולם בסופו של דבר הריהו <strong>גומר בבני מעיים</strong> והוא מסוכן.
 <strong>אמר ליה</strong> <small>[לו]</small> <strong>ר' חייא בר אבא לר' יוחנן: כמאן</strong> <small>[כשיטת מי]</small> עשה זאת — כשיטת <strong>ר' מתיא בן חרש,</strong> ש<strong>אמר: החושש בפיו — מטילין לו</strong> לתוך פיו <strong>סם</strong> רפואה <strong>בשבת. אמר ליה</strong> <small>[לו]</small> ר' יוחנן: כן הוא, אלא <strong>שאני אומר בזו</strong> האחרונה בלבד, בהטלת סם בפיו בשבת מודים לו חכמים, <strong>ולא באחרת.</strong> ואם כן לגבי סם בשבת מסכימים חכמים לדעת ר' מתיא בן חרש.
 <strong>לימא מסייע ליה</strong> <small>[האם נאמר שמסייעת לו]</small> ברייתא זו: <strong>מי שאחזו ירקון — מאכילין אותו בשר חמור</strong> לרפואה, <strong>מי שנשכו כלב שוטה — מאכילין אותו מחצר כבד שלו, והחושש בפיו — מטילין לו סם בשבת, דברי ר' מתיא בן חרש. וחכמים אומרים: באילו אין בהם משום רפואה.</strong> ונדייק מן הלשון <strong>"באלו" למעוטי מאי</strong> <small>[למעט מה]?</small> <strong>מאי לאו למעוטי</strong> <small>[האם לא הכוונה למעט]</small> ענין זה של <strong>סם</strong> שחכמים מודים שמותר בשבת?
 ודוחים: <strong>לא, למעוטי</strong> <small>[למעט]</small> רפואה אחרת שאמר ר' מתיא: <strong>מקיזין</strong> [הקזת] <strong>דם</strong> לריפוי מחלת ה<strong>סרונכי,</strong> שמותר לעשות כן בשבת. ומעירים: <strong>הכי נמי מסתברא</strong> <small>[כך גם כן מסתבר]</small> לומר. <strong>דתניא</strong> <small>[ש</small>כן <small>שנינו</small> בברייתא אחרת<small>]:</small> <strong>שלשה דברים אמר ר' ישמעאל בר' יוסי ששמע משום</strong> (משם) <strong>ר' מתיא בן חרש: מקיזין דם לסרונכי בשבת, ומי שנשכו כלב שוטה מאכילין אותו מחצר כבד שלו, והחושש בפיו מטילין לו סם בשבת.</strong>
 <strong>וחכמים אומרים: באילו אין בהן משום רפואה. "באילו" למעוטי מאי</strong> <small>[למעט את מה]?</small> <strong>מאי לאו אתרתי בתרייתא</strong> <small>[האם לא</small> היתה הכונה <small>על שני דברים האחרונים]</small> שאין בהם משום רפואה <strong>ולמעוטי דרישא</strong> <small>[ולמעט את הראשונה]</small> הקזה לסרונכי שהיא רפואה לדעת הכל! ודוחים: <strong>לא,</strong> אין מכאן ראיה, כי אפשר לומר: <strong>אתרתי דרישא קמייתא</strong> <small>[על שתי הראשונות של</small> הברייתא <small>הראשונה],</small> <strong>ולמעוטי דסיפא</strong> <small>[ולמעט</small> מה שאמר <small>באחרונה]</small> לגבי סם בשבת, שבזו הודו לו.
## דף פד:
 <strong>תא שמע</strong> <small>[בוא ושמע]</small> ראיה לדבר, <strong>דתני</strong> <small>[ששנה]</small> <strong>רבה בר שמואל</strong> ברייתא זו: <strong>עוברה</strong> (אשה הרה) <strong>שהריחה</strong> ונתאוותה למאכל — <strong>מאכילין אותה עד שתשוב נפשה</strong> אפילו ביום הכיפורים. <strong>ומי שנשכו כלב שוטה — מאכילין אותו מחצר כבד שלו, והחושש בפיו — מטילין לו סם בשבת, דברי ר' אלעזר בר' יוסי, שאמר משום ר' מתיא בן חרש. וחכמים אומרים: בזו ולא באחרת.</strong> ונברר: <strong>"בזו" אהייא</strong> <small>[על איזו]</small> התכוונו? <strong>אילימא</strong> <small>[אם תאמר]</small> כי <strong>אעוברה</strong> <small>[</small>לענין <small>מעוברת]</small> אמרו "בזו", <strong>פשיטא</strong> <small>[פשוט</small> ומובן מאליו<small>]!</small> <strong>עוברה מי איכא למאן דאמר דלא</strong> <small>[מעוברת האם יש מי שאומר שלא</small> יתנו לה<small>]?</small> <strong>אלא לאו</strong> <small>[האם לא]</small> מדובר <strong>אסם</strong> <small>[על</small> דין <small>הסם]</small> בשבת שבזו הודו לו שמותר לעשות כן בשבת. <strong>שמע מינה</strong> <small>[למד מכאן]</small> שבכך לא נחלקו חכמים.
 <strong>רב אשי אמר: מתניתין נמי דיקא</strong> <small>[משנתנו גם כך מדוקדקת</small> כשיטה זו<small>]</small> ששנינו במשנה: <strong>ועוד אמר ר' מתיא בן חרש: החושש בפיו מטילין לו סם בשבת, ולא פליגי רבנן עליה</strong> <small>[נחלקו חכמים עליו]</small> לומר שאינו כן. <strong>ואם איתא</strong> <small>[ואם יש]</small> מקום לומר <strong>דפליגי רבנן עליה</strong> <small>[שחלוקים חכמים עליו]</small> <strong>ליערבינהו וליתנינהו, וליפלגו רבנן בסיפא</strong> <small>[שיערבו</small> את שתי ההלכות יחד <small>וישנו אותן ביחד, ושיחלקו חכמים בסוף</small> על הכל<small>],</small> וכיון שלא נאמר כך אלא מחלוקת חכמים נאמרה לאחר דעתו של ר' מתיא בכלב שוטה, <strong>שמע מינה</strong> <small>[למד מכאן]</small> שבהלכה זו של סם לא נחלקו עליו חכמים.
 <big>א</big> נאמר במשנה שהחושש בגרונו מטילין סם לתוך פיו בשבת, <strong>מפני שספק נפשות הוא.</strong> ושואלים: <strong>למה ליה</strong> <small>[לו]</small> <strong>תו למימר</strong> <small>[עוד</small> להוסיף <small>ולומר]:</small> <strong>"וכל ספק נפשות דוחה את השבת"? אמר רב יהודה אמר רב:</strong> הכוונה היא <strong>לא ספק שבת זו בלבד אמרו</strong> שמותר, <strong>אלא אפילו ספק שבת אחרת</strong> גם כן.
 <strong>היכי דמי</strong> <small>[כיצד הוא]</small> הענין של ספק שבת אחרת? <strong>כגון דאמדוה לתמניא יומי</strong> <small>[כגון</small> שהרופאים <small>שיערו</small> שצריך <small>שמונה ימים</small> להתרפא בהם<small>]</small> <strong>ויומא קמא שבתא</strong> <small>[ויום ראשון</small> של מחלתו, <small>שבת</small> הוא<small>]</small> <strong>מהו דתימא</strong> <small>[מהו שתאמר]:</small> <strong>ליעכב עד לאורתא</strong> <small>[שיחכה עד הערב]</small> למוצאי שבת ויתחיל אז בריפוי <strong>כי היכי דלא ניחול עליה תרי שבתא</strong> <small>[כדי שלא יצטרכו לחלל עליו שתי שבתות],</small> על כן <strong>קא משמע לן</strong> <small>[השמיע לנו]</small> שמחללים עליו מיד את השבת, אף שכתוצאה מכך יצטרך לחלל שבת נוספת, כיון שספק נפשות הוא.
 <strong>תניא נמי הכי</strong> <small>[שנויה</small> ברייתא <small>גם כן כך]:</small> <strong>מחמין חמין לחולה בשבת, בין להשקותו</strong> בחמין אלה <strong>בין להברותו</strong> לרחצו בהם, שמא יועיל להבריאו, <strong>ולא שבת זו בלבד אמרו</strong> שמחללים לשם כך אלא אף <strong>לשבת אחרת. ואין אומרים: נמתין לו</strong> ונעכב עשיית מלאכה זו עד למוצאי שבת <strong>שמא יבריא</strong> בינתיים, <strong>אלא מחמין לו מיד מפני שספק נפשות דוחה את השבת ולא ספק שבת זו</strong> בלבד <strong>אלא אפילו ספק שבת אחרת.</strong>
 <strong>ואין עושין דברים הללו לא על ידי גוים ולא על ידי כותיים</strong> (שומרונים) <strong>אלא על ידי גדולי ישראל</strong> שהם משתדלים בו ויודעים לנהוג כראוי. <strong>ואין אומרין יעשו דברים הללו לא על פי נשים ולא על פי כותיים,</strong> שאין הם נחשבים מומחים דיים כדי לומר שאדם מסויים חולה עד כדי שצריכים לחלל שבת עבורו, <strong>אבל מצטרפין</strong> אלו <strong>לדעת אחרת,</strong> שאם יש חילוקי דעות אפשר לצרף גם את דעותיהם של אלה כדי להכריע.
 <big>ב</big> <strong>תנו רבנן</strong> <small>[שנו חכמים]</small> <strong>בברייתא: מפקחין פקוח נפש בשבת, והזריז</strong> בדבר זה <strong>הרי זה משובח, ואין צריך ליטול רשות מבית דין</strong> אלא ימהר ויעשה מעצמו. <strong>הא כיצד? ראה תינוק שנפל לים פורש מצודה</strong> (רשת דייגים) <strong>ומעלהו</strong> מן הים <strong>והזריז הרי זה משובח ואין צריך ליטול רשות מבית דין.</strong> ומעירים: ומדוע הוסיפו זאת — <strong>ואף על גב דקא צייד כוורי</strong> <small>[ואף על פי</small> שדרך אגב <small>הוא צד דגים</small> ברשת זו<small>].</small> וכן, <strong>ראה תינוק שנפל לבור</strong> ואינו יכול לצאת משם — <strong>עוקר חוליא</strong> מקצה הבור ועושה לו כעין מדרגה <strong>ומעלהו, והזריז הרי זה משובח, ואין צריך ליטול רשות מבית דין.</strong> ומעירים: <strong>ואף על גב דמתקן דרגא</strong> <small>[ואף על פי ש</small>על ידי כך <small>הוא מתקן מדרגה].</small>
 וכן: <strong>ראה שננעלה דלת בפני תינוק,</strong> והתינוק מתיירא ובוכה — <strong>שוברה ומוציאו, והזריז הרי זה משובח ואין צריך ליטול רשות מבית דין.</strong> ומעירים: <strong>ואף על גב דקא מיכוין למיתבר בשיפי</strong> <small>[ואף על פי שהוא מתכוון לשבור</small> את הדלת <small>לנסרים],</small> שישתמש בהם למלאכה. וכן: <strong>מכבין ומפסיקין</strong> (יוצרים חייץ על ידי כלי מתכת או כלי חרס המלאים במים) <strong>מפני הדליקה</strong> שיש בה משום פיקוח נפש <strong>בשבת, והזריז הרי זה משובח, ואין צריך ליטול רשות מבית דין</strong> ומעירים: <strong>ואף על גב דקא ממכיך מכוכי</strong> <small>[ואף על פי שהוא מניח או מציע את הגחלים]</small> שיוכל להשתמש בהם במוצאי שבת לצלות בהם.
 ומעירים: <strong>וצריכא</strong> <small>[וצריך]</small> היה להשמיענו את כל הדוגמאות הללו, משום שיש בכל אחת מהם חידוש. <strong>דאי אשמועינן</strong> <small>[שאם היה משמיע לנו]</small> את דין התינוק שנפל ל<strong>ים,</strong> היינו אומרים: בים דווקא הוא שצריך להזדרז <strong>משום דאדהכי והכי אזל ליה</strong> <small>[שבין כך וכך הולך לו]</small> התינוק עם הגלים ונעלם, ולכן אינו צריך לשאול רשות. <strong>אבל</strong> בתינוק שנפל ל<strong>בור, דקא יתיב</strong> <small>[שהוא,</small> התינוק <small>יושב</small> שם<small>]</small> ואינו יכול להסתכן יותר <small>—</small> <strong>אימא לא</strong> <small>[אמור שלא</small> יזדרז<small>]</small> אלא יבקש רשות — על כן <strong>צריכא</strong> <small>[נצרכה</small> לומר<small>].</small>
 <strong>ואי אשמועינן</strong> <small>[ואם היה משמיע לנו]</small> <strong>בור</strong> היינו אומרים — <strong>משום דקא מיבעית</strong> <small>[משום</small> שהתינוק <small>מפחד]</small> ממה שאינו יכול לצאת, <strong>אבל ננעלה דלת</strong> בפני התינוק <strong>אפשר דיתיב בהאי גיסא ומשביש ליה באמגוזי</strong> <small>[שישב בצד השני</small> של הדלת <small>וישעשע אותו</small> את התינוק <small>באגוזים]</small> עד שתעבור השבת. על כן <strong>צריכא</strong> <small>[נצרכה]</small> להשמיע לנו זאת לומר שאין מתעכבים ועושים מיד מפני ספק פיקוח נפש.
 שנינו בברייתא ש<strong>מכבין ומפסיקין</strong> מפני הדליקה בשבת. ושואלים: <strong>למה לי,</strong> כלומר: מה החידוש שיש בדבר שהרי אף זו דוגמא של ספק פיקוח נפש, ומה חידש לנו בה? ומשיבים: ש<strong>אפילו לחצר אחרת,</strong> כלומר: לא רק להציל נפשות בחצר שבה הדלקה, אלא גם אם יש חשש שהאנשים בחצר אחרת הם שיסתכנו, מותר לכבות שלא תגיע לשם הדליקה.
 <big>ג</big> <strong>אמר רב יוסף אמר רב יהודה אמר שמואל: לא הלכו בפקוח נפש אחר הרוב,</strong> כמו שהולכים בהלכות אחרות. ושואלים: <strong>היכי דמי</strong> <small>[כיצד בדיוק</small> ענין <small>זה]</small> כלומר, מה הוא המצב בו דנים? <strong>אי נימא דאיכא</strong> <small>[שיש]</small> <strong>תשעה ישראל וגוי אחד בינייהו</strong> <small>[ביניהם]</small> ונפלה מפולת על אחד מהם הרי במקרה זה <strong>רובא</strong> <small>[רוב]</small> <strong>ישראל נינהו</strong> <small>[הם],</small> אלא <strong>אי נמי פלגא ופלגא</strong> <small>[או גם כן</small> שהיו שם <small>מחצה ומחצה]</small> ישראל וגוים, מכל מקום הרי <strong>ספק נפשות להקל,</strong> שאף בספק שקול צריכים להקל.
 <strong>אלא</strong> הכוונה כך: <strong>דאיכא</strong> <small>[שיש]</small> <strong>תשעה גוים וישראל אחד.</strong> אולם <strong>הא נמי פשיטא</strong> <small>[זה גם כן פשוט]</small> שמצילים, ומדוע — <strong>דהוה ליה קבוע</strong> <small>[שהרי</small> הישראל הנמצא שם <small>הוא קבוע</small> במקומו<small>]</small> ולפי הכלל: <strong>כל קבוע — כמחצה על מחצה דמי</strong> <small>[נחשב]</small> ולכן אף שרוב גוים הם, כיון שהישראל דר וקבוע שם, הרי הוא נחשב לענין ספק כמחצה!
 ומשיבים: <strong>לא צריכא</strong> <small>[נצרכה]</small> אלא במקרה שלא נשארו בחצרם אלא <strong>דפרוש</strong> <small>[פרשו]</small> <strong>לחצר אחרת, מהו דתימא</strong> <small>[מהו שתאמר]</small> ותנהג על פי הכלל: <strong>כל דפריש</strong> <small>[הפורש] —</small> <strong>מרובא פריש</strong> <small>[מן הרוב הוא פורש],</small> וכיון שרוב גוים היה שם, מן הסתם היחיד שפרש מהם גוי הוא, ואין צורך לפקח את הגל בשבת, על כן <strong>קא משמע לן</strong> <small>[השמיע לנו]</small> ש<strong>לא הלכו בפקוח נפש אחר הרוב.</strong>
 ומקשים: <strong>איני</strong> <small>[וכי כן הוא?!]</small> <strong>והאמר</strong> <small>[והרי אמר]</small> <strong>ר' אסי אמר ר' יוחנן:</strong> היו <strong>תשעה גוים וישראל אחד</strong> ונפלה מפולת על אחד מהם אם היה זה <strong>באותה חצר — מפקחין, בחצר אחרת — אין מפקחין!</strong> ומשיבים: <strong>לא קשיא</strong> <small>[אין זה קשה]</small> ואין סתירה בין ההלכות; <strong>הא — דפרוש כולהו</strong> <small>[כאן</small> שאין חוששין לרוב מדובר <small>שפרשו כולם]</small> לחצר האחרת, וכגון שברור שבין היוצאים היה ודאי ישראל, נשאר עליהם דין קבוע. <strong>הא דפרוש מקצתייהו</strong> <small>[כאן שפרשו מקצתם]</small> ואין ידוע אם הישראל פרש עמהם.
 ושואלים: <strong>ומי</strong> <small>[והאם]</small> <strong>אמר שמואל הכי</strong> <small>[כך],</small> שאין הולכים בפיקוח נפש אחר הרוב? <strong>והתנן</strong> <small>[והרי שנינו</small> במשנה<small>]:</small> אם <strong>מצא</strong> בעיר <strong>תינוק מושלך</strong> ואין יודעים מי הוריו, <strong>אם רוב גוים בעיר</strong> — הרי התינוק נחשב <strong>לגוי, ואם רוב ישראל — ישראל, מחצה על מחצה</strong> — הרי הוא כ<strong>ישראל. ואמר רב: לא שנו</strong> ענין זה שאומרים שדינו כישראל <strong>אלא</strong> לענין <strong>להחיותו,</strong> שצריך לדאוג לפרנסתו ולחייו, <strong>אבל ליחסו לא</strong> שאין אנו אומרים על סמך הרוב שהוא ודאי יהודי, ולכן, לענין דיני נישואין הרי הוא נשאר ספק (ודינו כגר).
## דף פה.
 <strong>ושמואל אמר</strong> נאמר דין זה לענין <strong>לפקח עליו את הגל.</strong> משמע שאם היו רוב גוים בעיר אין מפקחין עליו את הגל, הרי שהולכים בנפשות אחר הרוב! ומשיבים: <strong>כי איתמר</strong> <small>[כאשר נאמר]</small> דבר זה של <strong>שמואל — ארישא איתמר</strong> <small>[על</small> ההלכה <small>הראשונה נאמר].</small> וכך יש להבין: <strong>אם רוב גוים — גוי, אמר שמואל: ולענין פקוח נפש אינו כן</strong> אלא מצילים אותו מפני הספק.
 שנינו ש<strong>אם</strong> היו <strong>רוב גוים</strong> בעיר — הרי הוא גוי. ושואלים: <strong>למאי הילכתא</strong> <small>[לאיזו הלכה]</small> נאמרו דברים אלו? <strong>אמר רב פפא:</strong> לענין <strong>להאכילו נבילות.</strong> כלומר: שאין אנו צריכים לחשוש באותו ילד לכל איסור שהוא ומותר להאכילו אפילו נבילות כגוי. שנינו: <strong>אם רוב ישראל — ישראל</strong> הוא, ושואלים: <strong>למאי הילכתא</strong> <small>[לאיזו הלכה]?</small> ומשיבים: <strong>להחזיר לו אבידתו</strong> שאיבד, שאנו אומרים שודאי ישראל הוא, ומחייבים אפילו יהודי אחר להחזיר לו אבידתו.
 שנינו עוד כי <strong>מחצה על מחצה — ישראל,</strong> ושואלים: <strong>למאי הילכתא</strong> <small>[לאיזו הלכה]</small> נאמר דבר זה? <strong>אמר ריש לקיש:</strong> לענין הלכות <strong>נזקין.</strong> ושואלים: <strong>היכי דמי</strong> <small>[כיצד בדיוק מדובר]?</small> <strong>אי נימא דנגחיה תורא דידן לתורא דידיה</strong> <small>[אם תאמר שנגח שור שלנו</small> של ישראל ודאי <small>לשור שלו],</small> יש לתמוה: כיצד יכול הוא לתבוע נזיקין כישראל? <strong>נייתי ראיה ונשקול</strong> <small>[שיביא ראיה ויקח]</small> דמי הנזק, שהרי המוציא מחבירו עליו הראיה! וכיון שאין לו ראיה — שוב אינו יכול לתבוע.
 ומשיבים: <strong>לא צריכא</strong> <small>[נצרכה]</small> אלא <strong>דנגחיה תורא דידיה לתורא דידן</strong> <small>[שנגח שור שלו שור שלנו],</small> של ישראל ודאי, שאז <strong>פלגא יהיב ליה</strong> <small>[חצי הוא נותן לו],</small> שהרי גם אם ישראל הוא צריך לתת, <strong>אידך פלגא</strong> <small>[חצי השני]</small> שגוי נותן לישראל אם הזיק שורו שור מישראל — אינו נותן, <strong>נימא ליה</strong> <small>[שיאמר לו]</small> לניזוק: <strong>אייתי</strong> <small>[הבא]</small> <strong>ראיה דלאו</strong> <small>[שאין]</small> <strong>ישראל אנא</strong> <small>[אני]</small> <strong>ושקול</strong> <small>[וקח],</small> ובכגון זה חובת הראיה מוטלת על הניזק.
 <big>א</big> שנינו במשנה כי <strong>מי שנפל עליו מפולת</strong> וספק אם הוא שם או שאינו שם וכן ספק אם הוא חי או מת וספק אף אם הוא גוי או ישראל — מפקחין עליו את הגל. ושואלים: <strong>מאי קאמר</strong> <small>[מה אמר]</small> במשנה? ומדוע הביא שלוש דוגמאות שונות להסביר אותו רעיון שיש לחלל את השבת כדי להצילו אף בשעת הספק?
 ומסבירים: בלשון <strong>לא מיבעיא קאמר</strong> <small>[נצרכה אמר]</small> וצריך להבין כאילו היתה שנויה כך: <strong>לא מיבעיא</strong> <small>[נצרכה]</small> שהיה רק <strong>ספק</strong> אם <strong>הוא שם ספק אינו שם, דאי איתיה</strong> <small>[שאם ישנו]</small> שם והוא <strong>חי — הוא שמפקחין</strong> את הגל, <strong>אלא אפילו ספק חי ספק מת — מפקחין. ולא מיבעיא</strong> <small>[נצרכה]</small> לומר <strong>ספק חי ספק מת,</strong> כשברור ש<strong>ישראל</strong> הוא — מפקחין, <strong>אלא אפילו ספק גוי ספק ישראל</strong> — גם אז <strong>מפקחין.</strong>
 <big>ב</big> שנינו במשנה שאם <strong>מצאוהו חי מפקחין.</strong> ותוהים: <strong>מצאוהו חי פשיטא</strong> <small>[פשוט]</small> מובן מאליו, שהרי הוא הוא דין פיקוח נפש! ומשיבים: <strong>לא צריכא</strong> <small>[נצרכה]</small> שמותר לחלל עליו את השבת אם יחיה כתוצאה מכך לאורך ימים ושנים, אלא <strong>אפילו</strong> אם הדבר ברור שלא יחיה לאחר מכן אלא <strong>חיי שעה</strong> בלבד וימות בקרוב — גם אז מחללים עליו את השבת.
 <big>ג</big> שנינו במשנה ש<strong>אם</strong> לאחר שהחלו לפקח את הגל מצאוהו כשהוא <strong>מת — יניחוהו.</strong> ותוהים: <strong>הא נמי פשיטא</strong> <small>[</small>הלכה <small>זו גם כן פשוטה],</small> ומה טעם לחלל את השבת עבור המת? ומשיבים: <strong>לא צריכא</strong> <small>[נצרכה]</small> הלכה זו אלא לדעת <strong>ר' יהודה בן לקיש. דתניא</strong> <small>[ש</small>כן <small>שנינו</small> בברייתא<small>]:</small> <strong>אין מצילין את המת מפני הדליקה</strong> שאין עוברים על איסורי שבת מפני כבוד מת, <strong>אמר ר' יהודה בן לקיש: שמעתי שמצילין את המת מפני הדליקה.</strong> ומעירים: <strong>אפילו ר' יהודה בן לקיש לא קאמר</strong> <small>[אמר]</small> <strong>אלא</strong> בדליקה, <strong>מתוך שאדם בהול על מתו</strong> וחושש שמא ישרף מתו בדליקה <strong>אי לא שרית ליה</strong> <small>[אם לא תתיר לו]</small> להוציאו <small>—</small> <strong>אתי לכבויי</strong> <small>[יבוא לכבות]</small> ויעבור על איסור תורה חמור. <strong>אבל הכא, אי לא שרית ליה</strong> <small>[כאן אם לא תתיר לו]</small> לפנות את הגל <strong>— מאי אית ליה למעבד</strong> <small>[מה יש לו לעשות]?</small> ואין כאן מקום לחשש כלשהו, ואין כבוד הבריות דוחה שבת לענין זה.
 <strong>תנו רבנן</strong> <small>[שנו חכמים]:</small> אדם שהיה קבור מתחת למפולת ונראה כמת, כשמפנים מפולת זו מעליו <strong>עד היכן הוא בודק</strong> לברר אם בכל זאת עדיין חי הוא? אמרו: <strong>עד חוטמו,</strong> ואם אין סימן חיים בחוטמו, שאינו נושם — ודאי מת הוא. <strong>ויש אומרים: עד לבו,</strong> אם ליבו דופק. היו קבורים תחת מפולת זו כמה אנשים ו<strong>בדק ומצא</strong> את ה<strong>עליונים</strong> בתוך המפולת כשהם <strong>מתים, לא יאמר:</strong> ודאי <strong>כבר מתו</strong> גם <strong>התחתונים</strong> ואין לחפש עוד. ו<strong>מעשה היה ומצאו עליונים מתים ותחתונים חיים.</strong>
 ומעירים: <strong>נימא הני תנאי כי הני תנאי</strong> <small>[נאמר שתנאים אלו</small> שנחלקו לענין בדיקת החיים כמחלוקת <small>תנאים אלה]</small> שנחלקו בענין יצירת הוולד ששנויה ברייתא. <strong>דתניא</strong> <small>[ש</small>כן <small>שנינו</small> בברייתא]: <strong>מהיכן הולד נוצר — מראשו, שנאמר: "ממעי אמי אתה גוזי"</strong> (תהלים עא, ו), <strong>ואומר: "גזי נזרך והשליכי"</strong> (ירמיה ז, כט), לרמז שמן הראש, מקום הנזר, הוא נוצר. <strong>אבא שאול אומר: מטיבורו</strong> אדם נוצר, <strong>ומשלח שרשיו אילך ואילך</strong> עד שמגיע לדמות אדם. לכאורה האומר שרוח החיים קובעים לפי בדיקת חוטמו הוא התנא הסובר כי תחילת יצירת הוולד מראשו.
 ודוחים: <strong>אפילו תימא</strong> <small>[תאמר]</small> שהוא כדעת <strong>אבא שאול, עד כאן לא קא אמר אבא שאול התם</strong> <small>[שם]</small> <strong>אלא לענין יצירה, דכל מידי ממציעתיה מיתצר</strong> <small>[שכל דבר מאמצעיתו הוא נוצר],</small> <strong>אבל לענין פקוח נפש — אפילו אבא שאול מודי</strong> <small>[מודה]</small> <strong>דעקר חיותא באפיה</strong> <small>[שעיקר החיים באפו]</small> <strong>הוא, דכתיב</strong> <small>[שנאמר]:</small> <strong>"כל אשר נשמת רוח חיים באפיו"</strong> (בראשית ז, כב).
 <strong>אמר רב פפא: מחלוקת ממטה למעלה,</strong> כלומר: שמצאו רגליו תחילה, שאין די לבדוק עד לבו אלא שצריך לבדוק עד חוטמו, <strong>אבל ממעלה למטה, כיון דבדק ליה</strong> <small>[שבדק לו]</small> <strong>עד חוטמו — שוב אינו צריך, דכתיב "כל אשר נשמת רוח חיים באפיו"</strong> (בראשית ז, כב).
 מסופר: <strong>וכבר היה ר' ישמעאל ור' עקיבא ור' אלעזר בן עזריה מהלכין בדרך ולוי הסדר ור' ישמעאל בנו של ר' אלעזר בן עזריה מהלכין אחריהן</strong> שהיו צעירים מהם והיו נוהגים כדרך תלמידים שאין הולכים בשורה אחת עם רבותיהם. <strong>נשאלה שאלה זו בפניהם: מניין לפקוח נפש שדוחה את השבת?</strong>
 <strong>נענה ר' ישמעאל ואמר:</strong> נאמר: <strong>"אם במחתרת ימצא הגנב</strong> והוכה ומת אין לו דמים<strong>"</strong> (שמות כב, א) <strong>ומה זה</strong> הגנב <strong>שספק על ממון בא ספק על נפשות בא,</strong> ויודעים אנו כי <strong>שפיכות דמים מטמא את הארץ</strong> שנאמר בהורג נפש: "ולא תטמא את הארץ" (במדבר לה, לד) <strong>וגורם</strong> בכך <strong>לשכינה שתסתלק מישראל,</strong> שהוסיף שם הכתוב ואמר: "אשר אני שוכן בתוכה כי אני ה' שוכן בתוך ישראל", משמע, שההורג נפש גורם לסילוק השכינה מישראל, ובכל זאת <strong>ניתן להצילו בנפשו,</strong> שמותר לבעל הבית לשפוך את דמו כדי להנצל מן הסכנה, <strong>קל וחומר לפקוח נפש שדוחה את השבת.</strong>
 <strong>נענה ר' עקיבא ואמר:</strong> נאמר: <strong>"וכי יזד איש על רעהו</strong> להרגו בערמה <strong>מעם מזבחי תקחנו למות"</strong> (שמות כא, יד). ונדייק: <strong>מעם מזבחי</strong> שאם הוא כהן ובא לעבוד במזבח — אין ממתינים לו וממיתים אותו, <strong>ולא מעל מזבחי,</strong> שאם כבר החל בעבודה והוא עובד בשעה זו ממש — אין מורידים אותו מעל המזבח, אלא משלים עבודתו. <strong>ואמר רבה בר בר חנה אמר ר' יוחנן: לא שנו</strong> שאין מורידים כהן מעל המזבח, <strong>אלא</strong> כדי <strong>להמית</strong> אותו כעונש על רציחה,
## דף פה:
 <strong>אבל להחיות</strong> כגון אם הוא יודע ללמד זכות לאדם שנידון בבית דין למיתה, <strong>אפילו מעל מזבחי</strong> לוקחים אותו להעיד או לדון. <strong>ומה זה, שספק יש ממש בדבריו ספק אין ממש בדבריו</strong> מבטלים בגלל זה את עבודת המזבח <strong>ועבודה דוחה שבת, קל וחומר</strong> לודאי <strong>פקוח נפש, שדוחה את השבת. נענה ר' אלעזר</strong> בן עזריה <strong>ואמר: ומה</strong> מצות <strong>מילה שהיא</strong> תיקון רק ל<strong>אחד ממאתים וארבעים ושמונה איברים שבאדם — דוחה את השבת, קל וחומר לכל גופו</strong> שכולו קשור במצוות <strong>שדוחה את השבת.</strong> תנאים אחרים דנו באותו ענין.
 <strong>ר' יוסי בר' יהודה אומר:</strong> נאמר: <strong>"</strong>אך <strong>את שבתתי תשמרו"</strong> (שמות לא, יג), <strong>יכול לכל</strong> ובכל מקרה — <strong>תלמוד לומר: "אך"</strong> שהוא ביטוי הבא לצמצם ול<strong>חלק.</strong> משמע שיש מקרים שחייבים לשמור את השבת, ויש מקרים, של פיקוח נפש, שבהם אין לשומרה. <strong>ר' יונתן בן יוסף אומר:</strong> נאמר: <strong>"כי קדש הוא לכם"</strong> (שמות לא, יד), משמע <strong>היא</strong> השבת <strong>מסורה בידכם</strong> ("לכם") <strong>ולא אתם מסורים בידה,</strong> למות בשל השבת.
 <strong>ר' שמעון בן מנסיא אומר:</strong> נאמר: <strong>"ושמרו בני ישראל את השבת</strong> לעשות את השבת<strong>"</strong> (שמות לא, טז), <strong>אמרה תורה: חלל עליו שבת אחת כדי שישמור שבתות הרבה. אמר רב יהודה אמר שמואל: אי הואי התם</strong> <small>[אילו הייתי שם]</small> בין החכמים ההם ודן בשאלה זו <strong>הוה אמינא דידי עדיפא מדידהו</strong> <small>[הייתי אומר</small> כי הוכחתי <small>שלי עדיפה משלהם],</small> שנאמר: <strong>"</strong>ושמרתם את חוקותי ואת משפטי אשר יעשה אתם האדם <strong>וחי בהם"</strong> (ויקרא יח, ה) — <strong>ולא שימות בהם.</strong> שבכל אופן צריך לדאוג שלא יגיע למיתה על ידי קיום המצוות.
 על כך העיר <strong>רבא: לכולהו אית להו פירכא</strong> <small>[לכולם</small> לכל דבריהם <small>יש מקום לפרוך],</small> <strong>בר</strong> <small>[חוץ]</small> מזו של <strong>שמואל דלית ליה</strong> <small>[שאין לה]</small> <strong>פרכא.</strong> ומסבירים את דברי רבא: הראיה שהביא <strong>ר' ישמעאל</strong> מגנב הבא במחתרת, אפשר לטעון כנגדו — כפי שאמר <strong>רבא.</strong> ש<strong>אמר רבא: מאי טעמא</strong> <small>[מה טעמה]</small> של הלכה זו בבא ב<strong>מחתרת? חזקה, אין אדם מעמיד עצמו על ממונו.</strong> כלומר: אין אדם מתאפק כשרואה שנוטלים ממנו ממונו, <strong>והאי מידע ידע דקאי לאפיה</strong> <small>[וזה</small> הגנב <small>יודע שהוא יקום לנגדו]</small> ויתנגד, ו<strong>אמר</strong> מתחילה בלבו: <strong>אי קאי לאפאי</strong> <small>[אם הוא עומד כנגדי] —</small> <strong>קטילנא ליה</strong> <small>[הורג אני אותו],</small> <strong>והתורה אמרה:</strong> כש<strong>בא</strong> אדם <strong>להרגך</strong> <small>—</small> <strong>השכם להרגו. ואשכחן</strong> <small>[ומצאנו]</small> איפוא לשיטה זו ראיה לפיקוח נפש <strong>ודאי,</strong> אבל <strong>ספק</strong> פיקוח נפש <strong>מנלן</strong> <small>[מניין לנו]</small> שמחללים בגללו את השבת? ובכך פירכא לדבריו. 
 והראיה שהביא <strong>ר' עקיבא</strong> ממה שמורדים את הכהן מעבודת המזבח כדי שיוכל להעיד על אחר, שמא על ידי עדותו יזוכה הנידון, <strong>נמי</strong> <small>[גם כן]</small> יש לפרוך: <strong>דילמא</strong> <small>[שמא]</small> כשיטת <strong>אביי</strong> ש<strong>אמר אביי: מסרינן ליה</strong> <small>[מוסרים לו]</small> לנידון שטוען שיש לו טענה לזכותו <strong>זוגא דרבנן לידע</strong> <small>[זוג חכמים לדעת]</small> <strong>אם</strong> יש <strong>ממש בדבריו</strong> וכן עושים בכהן זה, שבודקים אם דבריו יש בהם כדי להחיות. ואם כן <strong>אשכחן ודאי</strong> <small>[מצאנו</small> שפיקוח נפש <small>ודאי]</small> דוחה עבודה, אבל <strong>ספק מנא לן</strong> <small>[מניין לנו]?</small>
 <strong>וכולהו</strong> <small>[וכל]</small> שאר הנימוקים גם כן <strong>אשכחן</strong> <small>[מצאנו]</small> ראיה לענין פיקוח נפש <strong>ודאי,</strong> אולם <strong>ספק מנא לן</strong> <small>[מניין לנו]?</small> ובכך הפירכא אף לדבריו. אבל לראיה שהביא <strong>שמואל</strong> משום שנאמר "וחי בהם" ולמדנו מזה שאין לבוא בשל דיני התורה אפילו לכלל ספק מיתה, <strong>ודאי לית ליה פירכא</strong> <small>[אין לו פירכה].</small> <strong>אמר רבינא ואיתימא</strong> <small>[ויש אומרים]</small> שאמר זאת <strong>רב נחמן בר יצחק</strong> להעיר על כך: <strong>טבא חד פלפלתא חריפא ממלא צנא דקרי</strong> <small>[טוב פלפל</small> חריף <small>אחד ממלוא הסל דלועים],</small> שיש בו טעם יותר מבכולם.
 <big>א משנה</big> קרבן <strong>חטאת</strong> וכן קרבן <strong>אשם ודאי</strong> שמביאים על גזילות ומעילות — <strong>מכפרין</strong> על העוונות שבאו עליהם. <strong>מיתה ויום הכפורים מכפרין עם התשובה. תשובה</strong> עצמה — <strong>מכפרת על עבירות קלות; על</strong> מצוות <strong>עשה, ועל</strong> מצוות <strong>לא תעשה. ועל החמורות</strong> התשובה <strong>תולה, עד שיבא יום הכפורים ויכפר. האומר: "אחטא ואשוב</strong> (אחר כך אעשה תשובה) <strong>אחטא ואשוב" — אין מספיקין בידו</strong> משמים <strong>לעשות תשובה</strong> ונמצא חוטא כל ימיו. <strong>אחטא ויום הכפורים מכפר — אין יום הכפורים מכפר,</strong> ועוד: <strong>עבירות שבין אדם למקום</strong> (לה') — <strong>יום הכפורים מכפר,</strong> אולם <strong>עבירות שבין אדם לחבירו — אין יום הכפורים מכפר, עד שירצה</strong> (יפייס) <strong>את חבירו</strong> ואז יתכפר לו ביום הכיפורים על החטא שיש בדבר זה למקום.
 וכן <strong>דרש ר' אלעזר בן עזריה:</strong> נאמר: <strong>"מכל חטאתיכם לפני ה' תטהרו"</strong> (ויקרא טז, ל), לומר: <strong>עבירות שבין אדם למקום — יום הכפורים מכפר</strong> שהן חטאים שלפני ה' בלבד, אבל <strong>עבירות שבין אדם לחבירו — אין יום הכפורים מכפר עד שירצה את חבירו.</strong> ובסיכומם של דברים, <strong>אמר ר' עקיבא: אשריכם ישראל! לפני מי אתם מטהרין, מי מטהר אתכם? — אביכם שבשמים, שנאמר: "וזרקתי עליכם מים טהורים וטהרתם"</strong> (יחזקאל לו, כה), <strong>ואומר: "מקוה ישראל ה'"</strong> (ירמיה יז, יג), לומר: <strong>מה</strong> ה<strong>מקוה מטהר את הטמאים — אף הקדוש ברוך הוא מטהר את ישראל.</strong>
 <big>ב גמרא</big> נאמר במשנה שאשם ודאי, מכפר. ונדייק: <strong>אשם ודאי — אין</strong> <small>[כן]</small> <strong>אשם תלוי — לא.</strong> ושואלים: <strong>והא</strong> <small>[והרי]</small> <strong>כפרה כתיבא ביה</strong> <small>[כתובה בו]</small> ומדוע לא נאמר שמכפר? ומשיבים: <strong>הנך מכפרי</strong> <small>[אלו</small> חטאת ואשם ודאי, <small>מכפרים]</small> <strong>כפרה גמורה,</strong> אבל <strong>אשם תלוי אינו מכפר כפרה גמורה,</strong> אלא מכפר לו בינתים כדי להצילו מיסורי העונש, עד שיתוודע חטאו ויביא קרבן ראוי.
 <strong>אי נמי</strong> <small>[או גם כן]</small> אפשר לומר הבדל זה: <strong>הנך</strong> <small>[אלה]</small> חטאת ואשם ודאי <strong>אין אחר מכפר כפרתן,</strong> ואילו <strong>אשם תלוי</strong> גם דבר <strong>אחר מכפר כפרתן, דתנן</strong> <small>[ש</small>כן <small>שנינו</small> במשנה<small>]:</small> <strong>חייבי חטאות ואשמות ודאין שעבר עליהן יום הכפורים</strong> — עדיין <strong>חייבין</strong> הם להביא קרבנות אלו, ואילו חייבי <strong>אשמות תלויין — פטורין,</strong> שיום הכיפורים כיפר להם.
 <big>ג</big> שנינו במשנה כי <strong>מיתה ויום הכפורים מכפרין עם התשובה.</strong> ונדייק מכאן: <strong>עם התשובה אין</strong> <small>[כן]</small> <strong>בפני עצמן</strong> בלא תשובה — <strong>לא. נימא</strong> <small>[נאמר]</small> שמשנתנו זו ש<strong>לא</strong> כשיטת <strong>רבי. דתניא</strong> <small>[ש</small>כן <small>שנינו</small> בברייתא<small>]:</small> <strong>רבי אומר: על כל עבירות שבתורה, בין עשה תשובה בין לא עשה תשובה — יום הכפורים מכפר, חוץ מפורק עול</strong> התורה והמצוות מעליו וכופר בקדוש ברוך הוא, <strong>ומגלה פנים בתורה,</strong> שדורש את דברי התורה לגנאי, <strong>ומיפר ברית בשר</strong> (ברית מילה), <strong>שאם עשה תשובה — יום הכפורים מכפר</strong> עליו, <strong>ואם לא עשה תשובה — אין יום הכפורים מכפר.</strong>
 ודוחים: מכאן אין ראיה, כי <strong>אפילו תימא</strong> <small>[תאמר]</small> שמשנתנו כשיטת רבי, עדיין אפשר כך להבין את המשנה: <strong>תשובה בעיא</strong> <small>[צריכה]</small> עדיין את <strong>יום הכפורים</strong> כדי לסיים את הכפרה, ואילו <strong>יום הכפורים — לא בעיא</strong> <small>[אינו צריך]</small> <strong>תשובה,</strong> אלא מכפר אפילו בלעדיה.
 <big>ד</big> שנינו במשנה כי <strong>תשובה מכפרת על עבירות קלות,</strong> כגון: <strong>על עשה ועל לא תעשה.</strong> ותוהים: <strong>השתא</strong> <small>[עכשיו,</small> הרי<small>]</small> למדנו ש<strong>על</strong> מצות <strong>לא תעשה</strong> שהיא חמורה ויש בה עונש מלקות — <strong>מכפרת</strong> התשובה, <strong>על עשה</strong> שהוא קל יותר <strong>מיבעיא</strong> <small>[נצרכה]</small> לומר שמכפרת? <strong>אמר רב יהודה: הכי קאמר</strong> <small>[כך אמר],</small> כך יש להבין את דברי המשנה: <strong>על עשה ועל לא תעשה שניתק לעשה,</strong> שכל דבר האסור בלא תעשה וכתבה התורה את האפשרות לתקנו על ידי מצות עשה — אין נענשים עליו בידי אדם, ולכן דינו כעשה.
 ושואלים: <strong>ועל לא תעשה גמור לא</strong> מכפרת עשיית תשובה? <strong>ורמינהו</strong> <small>[ומשליכים</small> מראים סתירה ממקום אחר<small>],</small> ששנינו: <strong>אלו הן</strong> עבירות ה<strong>קלות: עשה ולא תעשה</strong>
## דף פו.
 <strong>חוץ מ"לא תשא"</strong> (שמות כ, ז) שכן נאמר בה "כי לא ינקה ה' את אשר ישא את שמו לשוא" (שמות כ, ז). ומשיבים: לא כן, אלא <strong>"לא תשא" וכל דדמי ליה</strong> <small>[</small>העבירות <small>הדומות לו].</small> כלומר: כל מצוות לא תעשה חמורות שיש בהן עונש בידי אדם.
 ומציעים עוד: <strong>תא שמע</strong> <small>[בוא ושמע]</small> ממה ששנינו: <strong>ר' יהודה אומר: כל שהוא מ"לא תשא" ולמטה</strong> (חמור פחות ממנו) — <strong>תשובה מכפרת, מ"לא תשא" ולמעלה — תשובה תולה, ויום הכפורים מכפר.</strong> ודוחים: אף מכאן אין ראיה, כי אפשר לומר: <strong>"לא תשא" — וכל דדמי ליה</strong> <small>[הדומה לו].</small>
 <strong>תא שמע</strong> <small>[בוא ושמע]</small> ממקור אחר, ששנינו: <strong>לפי שנאמר בחורב "תשובה" ו"נקה", יכול אף</strong> עבירה של <strong>"לא תשא" עמהן — תלמוד לומר: "לא ינקה"</strong> (שמות כ, ז) <strong>יכול אף שאר חייבי לאוין כן — תלמוד לומר: "את שמו"</strong> — מי שמבזה את <strong>שמו הוא</strong> ש<strong>אינו מנקה</strong> לו, <strong>אבל מנקה</strong> הוא בתשובה <strong>שאר חייבי לאוין.</strong> הרי ראיה ששאר חייבי לאוין כולם אינם דומים ל"לא תשא"!
 ומשיבים: <strong>תנאי</strong> <small>[</small>מחלוקת <small>תנאים]</small> <strong>היא, דתניא</strong> <small>[ש</small>כן <small>שנינו</small> בברייתא<small>]:</small> <strong>על מה תשובה מכפרת — על עשה ועל לא תעשה שניתק לעשה, ועל מה תשובה תולה ויום הכפורים מכפר — על כריתות ועל מיתות בית דין, ועל לא תעשה גמור.</strong> משמע שיש תנא המחלק בין לא תעשה שיש בו מלקות לזה שאין בו. ואם כן מחלוקת תנאים היא במצות לא תעשה שיש עליה עונש בידי אדם, אם יש לה תיקון על ידי תשובה בלבד. 
 כיון שהבאנו ברייתא זו מבררים מקצת מענייניה. <strong>אמר מר</strong> <small>[החכם]:</small> <strong>לפי שנאמר בחורב</strong> תשובה <strong>"ונקה".</strong> ושואלים: <strong>מנא לן</strong> <small>[מניין לנו]</small> שנאמרה שם תשובה? ומשיבים: <strong>דתניא</strong> <small>[ש</small>כן <small>שנינו</small> בברייתא<small>]</small> המפרשת זאת: <strong>ר' אלעזר אומר: אי אפשר לומר "</strong>ו<strong>נקה"</strong> (שמות לד, ז) על כל עבירות שבעולם, שהרי <strong>כבר נאמר "לא ינקה"</strong> (שמות לד, ז) <strong>ואי אפשר לומר "לא ינקה",</strong> שהרי <strong>כבר נאמר "</strong>ו<strong>נקה". הא כיצד? מנקה הוא</strong> הקדוש ברוך הוא <strong>לשבין</strong> בתשובה, <strong>ואינו מנקה לשאינן שבין,</strong> הרי שנאמר בחורב גם "תשובה" וגם "נקה".
 <big>א</big> עוד לענין תשובה, <strong>שאל ר' מתיא בן חרש את ר' אלעזר בן עזריה</strong> כשהיה ר' אלעזר <strong>ברומי: שמעת ארבעה חלוקי</strong> (דרגות) ב<strong>כפרה שהיה ר' ישמעאל דורש? אמר</strong> לו: לא ארבעה, אלא <strong>שלשה הן, ותשובה עם כל אחד ואחד.</strong>
 וכך הם החילוקים: <strong>עבר על</strong> מצות <strong>עשה ושב — אינו זז משם</strong> מאז שעשה תשובה <strong>עד שמוחלין לו, שנאמר: "שובו בנים שובבים</strong> ארפה משובותיכם<strong>"</strong> (ירמיה ג, כב), משמע כששב מיד נמחל לו. <strong>עבר על לא תעשה ועשה תשובה — תשובה תולה,</strong> שלא יענש <strong>ויום הכפורים מכפר. שנאמר: "כי ביום הזה יכפר עליכם</strong> לטהר אתכם <strong>מכל חטאתיכם"</strong> (ויקרא טז, ל). <strong>עבר על</strong> עבירות שיש בהן <strong>כריתות ומיתות בית דין ועשה תשובה — תשובה ויום הכפורים תולין, ויסורין ממרקין</strong> (מנקים, גומרים). <strong>שנאמר: "ופקדתי בשבט פשעם ובנגעים עונם"</strong> (תהלים פט, לג).
 <strong>אבל מי</strong> שחוטא באופן <strong>שיש חילול השם בידו — אין לו כח בתשובה</strong> שעשה <strong>לתלות ולא ביום הכפורים לכפר ולא ביסורין</strong> לבד <strong>למרק, אלא כולן</strong> כאחד <strong>תולין, ומיתה ממרקת. שנאמר: "ונגלה באזני ה' צבאות אם יכפר העון הזה לכם עד תמתון"</strong> (ישעיה כב, יד).
 <big>ב</big> ושואלים: <strong>היכי דמי</strong> <small>[כיצד הוא],</small> עד היכן מגיע ענין זה של <strong>חילול השם? אמר רב: כגון אנא</strong> <small>[כגון אני]</small> שאני אדם חשוב וידוע לרבים, <strong>אי שקילנא בישרא מטבחא ולא יהיבנא דמי לאלתר</strong> <small>[אם אני לוקח בשר מהטבח ואין אני נותן לו כסף מיד],</small> שעלולים לחשוב שאין בדעתו לשלם כלל ויחשב בעיניהם כגזלן וילמדו ממנו לגזול. <strong>אמר אביי: לא שנו</strong> דברים אלה שאמר רב <strong>אלא באתרא דלא תבעי</strong> <small>[במקום שאין תובעים],</small> שאין דרך הטבח לגבות בעצמו את חובות הקונים, אלא הם באים לפורעו בביתו, ומשאין הקונה בא, הריהו נחשד בעיני הבריות. <strong>אבל באתרא דתבעי</strong> <small>[במקום שבו תובעים]</small> את הכסף מן הקונה גם לאחר זמן <strong>— לית לן</strong> <small>[אין לנו]</small> <strong>בה</strong> חילול השם, שהכל מבינים שהוא קונה בהקפה.
 <strong>אמר רבינא:</strong> ומקום מגורי, העיר <strong>מתא מחסיא — אתרא דתבעי</strong> <small>[מקום שבו תובעים]</small> <strong>הוא.</strong> מסופר: <strong>אביי כדשקיל בישרא מתרי שותפי</strong> <small>[כאשר היה קונה בשר משני שותפים],</small> <strong>יהיב זוזא להאי וזוזא להאי</strong> <small>[היה נותן דינר לזה ודינר לזה],</small> כדי שכל אחד מהם ידע על התשלום, והכל יראו ששילם <strong>והדר מקרב להו גבי הדדי ועביד חושבנא</strong> <small>[</small>והיה <small>חוזר ומקרב אותם זה לזה ועושה את החשבון]</small> אם מגיע לו עודף על מה ששילם.
 <strong>ר' יוחנן אמר:</strong> מהו חטא שיש בו חילול השם — <strong>כגון אנא דמסגינא</strong> <small>[אני, כשאני הולך]</small> <strong>ארבע אמות בלא תורה ובלא תפילין,</strong> ואין הרואים יודעים שאין זאת אלא מחמת חולשת גופי. <strong>יצחק דבי ר' ינאי אמר:</strong> חילול השם הוא <strong>כל שחביריו מתביישין מחמת שמועתו,</strong> כלומר: שחביריו מתביישים מפני דברים שמספרים עליו — <strong>היינו</strong> <small>[זהו]</small> <strong>חילול השם. אמר רב נחמן בר יצחק: כגון דקא אמרי אינשי</strong> <small>[שאומרים אנשים]:</small> <strong>שרא ליה מריה לפלניא</strong> <small>[ימחל לו אדונו לאדם זה]</small> על עבירות שעשה, ומי שאומרים עליו כך — הרי זה חילל את השם.
 <strong>אביי אמר: כדתניא</strong> <small>[כפי ששנינו</small> בברייתא<small>]:</small> נאמר: <strong>"ואהבת את ה' אלהיך"</strong> (דברים ו, ה) וכוונתו: <strong>שיהא שם שמים מתאהב על ידך.</strong> כיצד? <strong>שיהא</strong> אדם <strong>קורא ושונה ומשמש תלמידי חכמים ויהא משאו ומתנו בנחת עם הבריות,</strong> אדם כזה <strong>מה הבריות אומרות עליו — אשרי אביו שלמדו תורה, אשרי רבו שלמדו תורה, אוי להם לבריות שלא למדו תורה. פלוני שלמדו תורה — ראו כמה נאים דרכיו, כמה מתוקנים מעשיו. עליו</strong> וכיוצא בו <strong>הכתוב אומר: "ויאמר לי עבדי אתה ישראל אשר בך אתפאר"</strong> (ישעיה מט, ג).
 <strong>אבל מי שקורא ושונה ומשמש תלמידי חכמים, ואין משאו ומתנו באמונה, ואין דבורו בנחת עם הבריות, מה הבריות אומרות עליו — אוי לו לפלוני שלמד תורה, אוי לו לאביו שלמדו תורה, אוי לו לרבו שלמדו תורה. פלוני שלמד תורה — ראו כמה מקולקלין מעשיו וכמה מכוערין דרכיו, ועליו הכתוב אומר,</strong> שיאמרו הגויים על עם ישראל: <strong>"באמר להם עם ה' אלה ומארצו יצאו"</strong> (יחזקאל לו, כ), ועל אף שעם ה' הם ומארצו יצאו בכל זאת לא אבו לשמוע בקולו וחטאו לו ולכך לא יכל להצילם מן הגלות, ונמצא כי בשל כך שם שמים מתחלל על ידם.
 <big>ג</big> ועוד בענין תשובה, <strong>אמר ר' חמא בר חנינא: גדולה תשובה שמביאה רפאות לעולם, שנאמר: "ארפא משובתם אהבם נדבה"</strong> (הושע יד, ה) שהחזרה מן החטא הריהי כרפואה.
 <strong>ר' חמא בר' חנינא רמי</strong> <small>[השליך</small> הראה סתירה<small>]:</small> <strong>כתיב</strong> <small>[נאמר]</small> בפסוק אחד <strong>"שובו בנים שובבים"</strong> (ירמיה ג, כב), משמע <strong>דמעיקרא</strong> <small>[שמתחילה]</small> כשחטאתם לא היה זה אלא כי <strong>שובבים אתם</strong> ולא היה זה אלא מעשה נערות ושטות וכאילו לא היה, <strong>וכתיב</strong> <small>[ונאמר]:</small> <strong>"ארפה משובתיכם"</strong> (ירמיה ג, כב), משמע שהוא מרפא את המשובה מכאן והלאה, ועדיין שם חוטא עליו במקצת! והשיב: <strong>לא קשיא</strong> <small>[אינו קשה]</small> <strong>כאן</strong> שהכל נמחל כאלו לא חטאו הוא בתשובה <strong>מאהבה, כאן</strong> שעדיין נזכר העוון למרות המחילה בתשובה, זה כשעשה תשובה <strong>מיראה.</strong>
 בדומה לכך <strong>רב יהודה רמי</strong> <small>[השליך,</small> הקשה<small>],</small> <strong>כתיב</strong> <small>[נאמר]:</small> <strong>"שובו בנים שובבים ארפא משובתיכם"</strong> (ירמיה ג, כב), משמע שהכל יכולים להגיע לידי כך ואין הדבר תלוי אלא בתשובה, אך נאמר גם כן: <strong>"כי אנכי בעלתי בכם ולקחתי אתכם אחד מעיר ושנים ממשפחה"</strong> (ירמיה ג, יד), משמע שתשובה אינה אלא ליחידי סגולה! והשיב על כך: <strong>לא קשיא</strong> <small>[אינו קשה]:</small> <strong>כאן</strong> כשעושים <strong>מאהבה או מיראה</strong> שהיא מידתם של מעטים שמגיעים לכך, <strong>כאן על ידי יסורין,</strong> שהכל מהרהרים בתשובה כשבאים עליהם יסורים. <strong>אמר ר' לוי: גדולה תשובה שמגעת</strong> מדריגתה <strong>עד כסא הכבוד, שנאמר "שובה ישראל עד ה' אלהיך"</strong> (הושע יד, ב) משמע — עד ה' ממש.
## דף פו:
 <strong>אמר ר' יוחנן: גדולה תשובה שדוחה</strong> אפילו <strong>את לא תעשה שבתורה,</strong> כיצד? <strong>שנאמר: "לאמר הן ישלח איש את אשתו והלכה מאתו והיתה לאיש אחר הישוב אליה עוד הלא חנוף תחנף הארץ ההיא ואת זנית רעים רבים ושוב אלי נאם ה'"</strong> (ירמיה ג, א), שכן בדיני התורה נאמר: "לא יוכל בעלה הראשון אשר שלחה לשוב לקחתה להיות לו לאשה אחרי אשר הוטמאה" (דברים כד, ד), שאם היו היחסים שבין ישראל והקדוש ברוך הוא כמו אלו שבין איש ואשה — אסורים היו ישראל לחזור אליו, ואילו התשובה מבטלת "איסור" זה.
 <strong>אמר ר' יונתן: גדולה תשובה שמקרבת את הגאולה, שנאמר: "ובא לציון גואל ולשבי פשע ביעקב"</strong> (ישעיה נט, כ) וכך טעמו: <strong>מה טעם "ובא לציון גואל" — משום דשבי פשע</strong> יש <strong>ביעקב.</strong>
 <strong>אמר ריש לקיש: גדולה תשובה שזדונות נעשות לו</strong> לעבריין <strong>כשגגות. שנאמר: "שובה ישראל עד ה' אלקיך כי כשלת בעונך"</strong> (הושע יד, ב), ומדייקים: <strong>הא</strong> <small>[הרי]</small> <strong>"עון"</strong> זה הלא <strong>מזיד הוא וקא קרי ליה</strong> <small>[והוא קורא לו]</small> <strong>מכשול,</strong> משמע שהעושה תשובה נחשב כאילו רק כשל בשגגה בעוונו. ושואלים: <strong>איני</strong> <small>[וכי כן הוא]?!</small> שנעשים לו כשגגות? <strong>והאמר</strong> <small>[והרי אמר]</small> <strong>ריש לקיש</strong> עצמו: <strong>גדולה תשובה שזדונות נעשות לו כזכיות, שנאמר: "ובשוב רשע מרשעתו ועשה משפט וצדקה עליהם הוא יחיה"</strong> (יחזקאל לג, יט), שכל מעשיו, אף העבירות, יהיו לו לשבח! ומתרצים: <strong>לא קשיא</strong> <small>[אין זו קשה]</small> <strong>כאן</strong> שעשה תשובה <strong>מאהבה</strong> — נעשים לו כזכיות, <strong>כאן</strong> שעשה <strong>מיראה</strong> נעשו לו עוונותיו כשגגות בלבד.
 <strong>אמר ר' שמואל בר נחמני אמר ר' יונתן: גדולה תשובה שמארכת שנותיו של אדם, שנאמר: "ובשוב רשע מרשעתו</strong> אשר עשה ויעש משפט וצדקה <strong>הוא</strong> את נפשו <strong>יחיה"</strong> (יחזקאל יח, כז).
 <strong>אמר ר' יצחק: אמרי במערבא</strong> <small>[אומרים בארץ ישראל]</small> <strong>משמיה</strong> <small>[משמו]</small> של <strong>רבה בר מרי: בא וראה שלא כמדת הקדוש ברוך הוא מדת בשר ודם, מדת בשר ודם,</strong> מי <strong>שמקניט</strong> (מעליב) <strong>את חבירו בדברים — ספק מתפייס הימנו</strong> החבר, <strong>ספק אין מתפייס הימנו. ואם תאמר מתפייס הימנו — ספק מתפייס בדברים, ספק אין מתפייס בדברים</strong> בלבד, וצריך להשתדל באופנים אחרים כדי לפייסו,
 <strong>אבל הקדוש ברוך הוא, אדם עובר עבירה בסתר — מתפייס ממנו</strong> הקדוש ברוך הוא <strong>בדברים, שנאמר: "קחו עמכם דברים ושובו אל ה'"</strong> (הושע יד, ג). <strong>ולא עוד, אלא שמחזיק לו</strong> הקדוש ברוך הוא <strong>טובה</strong> על ששב, <strong>שנאמר: "וקח טוב"</strong> (הושע יד, ג). <strong>ולא עוד אלא שמעלה עליו הכתוב כאילו הקריב פרים, שנאמר: "ונשלמה פרים שפתינו"</strong> (הושע יד,ג). <strong>שמא תאמר</strong> נחשב לו כמקריב <strong>פרי חובה — תלמוד לומר: "ארפא משובתם אהבם נדבה"</strong> (הושע יד, ה), הרי התשובה נחשבת כאילו הקריב קרבן נדבה.
 <strong>תניא</strong> <small>[שנויה</small> ברייתא<small>],</small> <strong>היה ר' מאיר אומר: גדולה</strong> מעלת ה<strong>תשובה, שבשביל יחיד שעשה תשובה מוחלין לכל העולם כולו. שנאמר: "ארפא משובתם אהבם נדבה כי שב אפי ממנו"</strong> (הושע יד, ה) <strong>"מהם",</strong> מן החוטאים, <strong>לא נאמר אלא "ממנו",</strong> כלומר: מאותו יחיד שכיון ששב, כך נתרפאו כולם.
 <big>א</big> לענין תשובה דנו ושאלו: <strong>היכי דמי</strong> <small>[כיצד הוא]</small> עניינו של <strong>בעל תשובה</strong> גמור? <strong>אמר רב יהודה: כגון שבאת לידו דבר עבירה פעם ראשונה ושניה וניצל הימנה,</strong> ועל ידי כך מוכח שאכן היתה תשובתו שלימה. <strong>מחוי</strong> <small>[היה מראה]</small> <strong>רב יהודה</strong> שהכוונה היא שנזדמן לו לחטוא <strong>באותה אשה,</strong> שאם חטא בראשונה בזנות ונזדמן לו להיות שוב עם אותה אשה <strong>באותו פרק</strong> (זמן) ו<strong>באותו מקום,</strong> שכיון שהכל מזדמן מעין אותה הפעם שעבר בה והוא מתגבר על יצרו, הרי זה מוכיח שעשה תשובה גמורה ונמחל לו.
 <strong>אמר רב יהודה: רב רמי</strong> <small>[היה משליך</small> מראה סתירה<small>]:</small> נאמר: <strong>"אשרי נשוי פשע כסוי חטאה"</strong> (תהלים לב, א) משמע שראוי לאדם שלא לגלות חטאיו, <strong>וכתיב</strong> <small>[ונאמר]:</small> <strong>"מכסה פשעיו לא יצליח"</strong> (משלי כח, יג)! והשיב: <strong>לא קשיא</strong> <small>[אינו קשה];</small> <strong>הא</strong> <small>[זה]</small> <strong>בחטא מפורסם,</strong> שכיון שנתפרסם חטאו, ראוי לו לאדם שיפרסם גם את תשובתו על החטא. <strong>הא</strong> <small>[זה]</small> <strong>בחטא שאינו מפורסם,</strong> שאין ראוי לפרסם תשובתו. <strong>רב זוטרא בר טוביה אמר</strong> בשם <strong>רב נחמן: כאן בעבירות שבין אדם לחבירו</strong> — צריך לפרסם תשובתו כדי ששומעיו ירצו את חבירו שיסלח לו, <strong>כאן בעבירות שבין אדם למקום</strong> — אין צריך.
 <strong>תניא</strong> <small>[שנויה</small> ברייתא<small>],</small> <strong>ר' יוסי בר יהודה אומר: אדם עובר עבירה פעם ראשונה מוחלין לו, שניה — מוחלין לו, שלישית — מוחלין לו,</strong> פעם <strong>רביעית אין מוחלין לו, שנאמר: "כה אמר ה' על שלשה פשעי ישראל ועל ארבעה לא אשיבנו"</strong> (עמוס ב, ו), <strong>ואומר: "הן כל אלה יפעל אל פעמים שלש עם גבר"</strong> (איוב לג, כט).
 ושואלים: <strong>מאי</strong> <small>[מה]</small> <strong>"ואומר"?</strong> כלומר: מדוע הוזקק להביא ראיה נוספת מן הכתוב לאחר שהראשונה לכאורה מספקת? ומסבירים: <strong>וכי תימא: הני מילי בציבור</strong> <small>[שאם תאמר דברים אלה</small> אמורים <small>בציבור]</small> שהקדוש ברוך הוא מיקל במחילתם <strong>אבל ביחיד — לא, תא שמע</strong> <small>[בוא ושמע]</small> ראיה פסוק אחר, שנאמר: <strong>"הן כל אלה יפעל אל פעמים שלש עם גבר"</strong> (איוב לג, כט), משמע — אפילו עם היחיד. <strong>מכאן ואילך אין מוחלין לו, שנאמר: "על שלשה פשעי ישראל ועל ארבעה לא אשיבנו"</strong> (עמוס ב, ו).
 <big>ב</big> <strong>תנו רבנן</strong> <small>[שנו חכמים]</small> בתוספתא: <strong>עבירות שהתודה עליהן יום הכפורים זה לא יתודה עליהן יום הכפורים אחר,</strong> שכבר נמחל לו. <strong>ואם שנה בהן,</strong> שחזר ועבר אותן עבירות במשך השנה הזו — <strong>צריך להתודות</strong> גם <strong>ביום הכפורים אחר. ואם לא שנה בהן וחזר והתודה עליהן — עליו הכתוב אומר: "ככלב שב על קאו כסיל שונה באולתו"</strong> (משלי כו, יא), שודאי אין ראוי לחזור ולהזכר בעוונות ראשונים שלו.
 <strong>ר' אליעזר בן יעקב אומר: כל שכן שהוא משובח,</strong> שנזכר בחטאיו הראשונים ומגיע לידי שפלות הרוח, וכן <strong>נאמר: "כי פשעי אני אדע וחטאתי נגדי תמיד"</strong> (תהלים נא, ה). <strong>אלא מה אני מקיים "ככלב שב על קאו"</strong> עניינו כמו שהסביר <strong>רב הונא,</strong> ש<strong>אמר רב הונא: כיון שעבר אדם עבירה ושנה בה</strong> (עשה אותה פעם שניה) — <strong>הותרה לו.</strong> על לשון זו תוהים: <strong>הותרה לו סלקא דעתך</strong> <small>[עולה על דעתך]?!</small> וכי בשביל ששנה בה הותרה לו? <strong>אלא אימא</strong> <small>[אמור]</small> שכך התכוון: <strong>נעשית לו כהיתר,</strong> שהיא נראית לו כהיתר.
 ועוד על דרך התשובה: <strong>וצריך</strong> בשעת הוידוי <strong>לפרוט את החטא</strong> שחטא בו, ולא להסתפק בוידוי כללי. <strong>שנאמר: "אנא חטא העם הזה חטאה גדלה ויעשו להם אלהי זהב"</strong> (שמות לב, לא). אלו <strong>דברי ר' יהודה בן בבא. ר' עקיבא אומר:</strong> נאמר: <strong>"אשרי נשוי פשע כסוי חטאה"</strong> (תהלים לב, א), ללמדך שאין צריך לפרט חטאיו. <strong>אלא מהו</strong> זה <strong>שאמר משה: "ויעשו להם אלהי זהב"</strong> (שמות לב, לא)? יש להבינו כדברי <strong>ר' ינאי.</strong> ש<strong>אמר ר' ינאי: אמר משה לפני הקדוש ברוך הוא: רבונו של עולם! כסף וזהב שהרבית להם לישראל עד שאמרו די</strong> — הוא ש<strong>גרם להם שיעשו אלהי זהב.</strong> ואם כן "ויעשו להם אלהי זהב" אינו פירוט הפשע אלא הסבר והתנצלות עליו.
 נאמר: <strong>שני פרנסים טובים עמדו להם לישראל: משה ודוד. משה אמר: יכתב סורחני</strong> כלומר יכתב החטא שחטאתי בו במפורש, <strong>שנאמר: "יען לא האמנתם בי להקדישני"</strong> (במדבר כ, יב), ואילו <strong>דוד אמר: אל יכתב סורחני. שנאמר: "אשרי נשוי פשע כסוי חטאה"</strong> (תהלים לב, א).
 ומסבירים, <strong>משל</strong> של <strong>משה ודוד למה הדבר דומה — לשתי נשים שלקו בבית דין</strong> על חטאיהן, <strong>אחת</strong> מהן <strong>קלקלה</strong> בזנות <strong>ואחת</strong> לקתה משום <strong>שאכלה פגי שביעית,</strong> שאסור לאכול מפירות שביעית שלא הבשילו, והיא הקדימה ואכלה. <strong>אמרה להן אותה שאכלה פגי שביעית</strong> לבית הדין: <strong>בבקשה מכם, הודיעו על מה היא,</strong> כלומר: אני, <strong>לוקה, שלא יאמרו על מה שזו</strong> חברתה <strong>לוקה</strong> גם היא <strong>לוקה. הביאו פגי שביעית ותלו בצוארה, והיו מכריזין לפניה ואומרין: על עסקי שביעית היא לוקה.</strong> וכך אמר משה, שלא יטעו בו שחטא כחטא בני דורו, לכך ביקש שיפרסמו במה חטא, שידעו שאין חטאו חמור כל כך.
 ועוד אמרו: <strong>מפרסמין את החנפין</strong> מודיעים ומפרסמים את הרשעים המראים עצמם כצדיקים, <strong>מפני חילול השם,</strong> שלא יחשבו שהם אכן צדיקים והמעשה אשר יעשו ראוי הוא וילמדו לעשות כמותם. <strong>שנאמר: "ובשוב צדיק מצדקו ועשה עול ונתתי מכשול לפניו"</strong> (יחזקאל ג, כ). כלומר: שמי שאין יודעים שרשע הוא מעיקרו, הרי הוא מטעה את הבריות ומחלל את השם כשמתגלה הדבר. <strong>תשובת המוחלטין</strong> (רשעים גמורים) <strong>מעכבת הפורענות</strong> מלבוא עליהם. <strong>ואף על פי שנחתם עליו גזר דין של פורענות</strong> — תשובתו מעכבתו מלהיענש.
 <strong>שלות הרשעים — סופה תקלה,</strong> שמתוך שלוותם הריהם יושבים ומהרהרים בדבר עבירה, <strong>והרשות</strong> (השלטון, הממשלה) <strong>מקברת את בעליה, ערום נכנס לה</strong> לגדולה <strong>וערום יצא ממנה, ולואי שתהא יציאה כביאה</strong> בלא חטא ותוספת עוון. מסופר: <strong>רב כי הוה נפיק למידן דינא</strong> <small>[כאשר היה יוצא לדון דין]</small> <strong>אמר הכי</strong> <small>[</small>היה רגיל <small>לומר כך]:</small> <strong>בצבו נפשיה לקטלא נפיק</strong> <small>[ברצון נפשו למות הוא יוצא],</small> שהרי אם יטה הדיין את הדין מתחייב מיתה בידי שמים. <strong>וצבו ביתיה לית הוא עביד</strong> <small>[ורצון ביתו אין הוא עושה],</small> שאין הדיין מקבל משכורת, <strong>וריקן לביתיה אזיל</strong> <small>[וריקן לביתו הוא הולך]</small> <strong>ולואי שתהא ביאה כיציאה</strong> בלא חטא ובלא עבירה.
 <strong>רבא כי הוה נפיק לדינא אמר הכי</strong> <small>[כאשר היה יוצא לדין היה אומר כך]:</small>
## דף פז.
 <strong>בצבו נפשיה לקטלא נפיק</strong> <small>[ברצון נפשו למות הוא הולך],</small> שמא יטעה בדין ויענש בשל כך, <strong>וצבו ביתיה לית הוא עביד</strong> <small>[ורצון ביתו אין הוא עושה],</small> שאין הוא משתכר לביתו בשל דין זה, <strong>וריקן לביתיה אזיל</strong> <small>[וריקם לביתו הוא חוזר],</small> <strong>ולואי שתהא ביאה כיציאה. וכי הוי חזי אמבוהא אבתריה</strong> <small>[וכאשר היה רואה שורת אנשים</small> הולכת <small>אחריך]</small> לכבודו, <strong>אמר: "אם יעלה לשמים שיאו וראשו לעב יגיע. כגללו לנצח יאבד ראיו יאמרו איו"</strong> (איוב כ, ו-ז). לומר: שאדם שהגיע לגדולה, פעמים שגדולה זו סופה נפילה. <strong>רב זוטרא, כי הוו מכתפי ליה בשבתא דריגלא</strong> <small>[כאשר היו נושאים אותו על כתפיים בשבת הרגל],</small> שאז היה דורש דרשה גדולה ברבים <strong>הוה אמר</strong> <small>[היה אומר]:</small> כדי שלא יתגאה בלבו: <strong>"כי לא לעולם חסן ואם נזר לדור ודור"</strong> (משלי כז, כד).
 ועוד אמרו: <strong>"שאת פני רשע לא טוב"</strong> (משלי יח, ה), לומר: כי <strong>לא טוב להם לרשעים שנושאין להם פנים בעולם הזה</strong> ואין נפרעים מהם על עוונותיהם. וכדוגמה לכך: <strong>לא טוב לו לאחאב שנשאו לו פנים בעולם הזה, שנאמר: "יען כי נכנע מפני לא אביא הרעה בימיו"</strong> (מלכים א' כא, כט), שכן איבד את חלקו לעולם הבא.
 ולהיפך — <strong>"להטות צדיק</strong> במשפט<strong>"</strong> (משלי יח, ה), לומר: כי <strong>טוב להם לצדיקים שאין נושאין להם פנים בעולם הזה</strong> ומקבלים כאן עונש על עוונתיהם. וכדוגמה: <strong>טוב לו למשה שלא נשאו לו פנים בעולם הזה,</strong> כמו <strong>שנאמר: "יען לא האמנתם בי להקדישני"</strong> (במדבר כ, יב), ונדייק: <strong>הא</strong> <small>[הרי]</small> <strong>אילו האמנתם בי — עדיין לא הגיע זמנם ליפטר מן העולם.</strong>
 ועוד אמרו: <strong>אשריהם לצדיקים, לא דיין שהן זוכין</strong> לעצמן <strong>אלא שמזכין</strong> זכותם <strong>לבניהם ולבני בניהם עד סוף כל הדורות. שכמה בנים היו לו לאהרן</strong> שבעצם היו <strong>ראויין לישרף כנדב ואביהוא,</strong> שהרי <strong>נאמר "</strong>בני אהרן <strong>הנותרם"</strong> (ויקרא י, טז), משמע שהאחרים רק נותרו מפני זכות אהרן, ואף הם היו ראוים להשרף עם אחיהם, <strong>אלא שעמד להם זכות אביהם</strong> ונשארו בחיים והם כהני ה' לדורות.
 ולעומת זאת: <strong>אוי להם לרשעים, לא דיין. שמחייבין עצמן אלא שמחייבין לבניהם ולבני בניהם עד סוף כל הדורות.</strong> ודוגמא לכך: <strong>הרבה בנים היו לו לכנען שראויין</strong> היו <strong>ליסמך</strong> כרבנים מורי הוראה לרבים, מפני גדולתם בתורה, <strong>כטבי עבדו של רבן גמליאל</strong> שהיה מפורסם בחכמתו, <strong>אלא שחובת אביהן גרמה להן</strong> שישארו עבדים.
 ועוד: <strong>כל המזכה את הרבים — אין חטא בא על ידו,</strong> שמשמים מסייעים בידו שלא יבוא לחטא, <strong>וכל המחטיא את הרבים — כמעט אין מספיקין בידו לעשות תשובה.</strong> ומסבירים: <strong>כל המזכה את הרבים אין חטא בא על ידו, מאי טעמא</strong> <small>[מה טעם</small> הדבר<small>] —</small> <strong>כדי שלא יהא הוא בגיהנם ותלמידיו בגן עדן. שנאמר: "כי לא תעזב נפשי לשאול לא תתן חסידך לראות שחת"</strong> (תהלים טז, י), ולעומת זאת אמרו <strong>כל המחטיא את הרבים אין מספיקין בידו לעשות תשובה,</strong> כדי <strong>שלא יהא הוא בגן עדן ותלמידיו בגיהנם. שנאמר: "אדם עשק בדם נפש עד בור ינוס אל יתמכו בו"</strong> (משלי כח, יז). שעל ידי שעשק והחטיא אחרים, אל יהא לו מנוס.
 <big>א</big> ושוב באים אנו לפירוש דברי המשנה, נאמר בה: <strong>האומר אחטא ואשוב אחטא ואשוב</strong> אין מספיקין בידו לעשות תשובה. ושואלים: <strong>למה לי למימר</strong> <small>[לומר]</small> במשנה <strong>"אחטא ואשוב, אחטא ואשוב" תרי זימני</strong> <small>[שתי פעמים]?</small> ומסבירים, שהוא כדברי <strong>רב הונא אמר רב.</strong> שאמר <strong>רב הונא אמר רב: כיון שעבר אדם עבירה ושנה בה — הותרה לו.</strong> ותמהים: <strong>הותרה לו סלקא דעתך</strong> <small>[עולה על דעתך]</small> לומר?! <strong>אלא</strong> יש לומר: <strong>נעשית לו כהיתר.</strong> ולכן החוטא השונה בחטאו קשה לו לפרוש מן החטא.
 <big>ב</big> נאמר במשנה כי האומר <strong>אחטא ויום הכפורים מכפר — אין יום הכפורים מכפר.</strong> ומעירים: <strong>לימא מתניתין דלא</strong> <small>[האם לומר שמשנתנו זו אינה כשיטת]</small> <strong>רבי, דתניא</strong> <small>[ש</small>הרי <small>שנינו</small> בברייתא<small>]:</small> <strong>רבי אומר: על כל עבירות שבתורה, בין עשה תשובה בין לא עשה תשובה — יום הכפורים מכפר!</strong> ומשיבים: <strong>אפילו תימא</strong> <small>[תאמר]</small> שמשנתנו כשיטת <strong>רבי</strong> היא, <strong>אגב שאני</strong> <small>[שונה].</small> כלומר: אף רבי מודה שיום הכיפורים אינו מכפר על עבירות שחוטא בהן רק בגלל ידיעתו שיום הכיפורים מכפר.
 <big>ג</big> שנינו במשנה: <strong>עבירות שבין אדם למקום</strong> (לה') — יום הכיפורים מכפר, ושבין אדם לחברו <strong>—</strong> אינו מכפר. <strong>רמי ליה</strong> <small>[השליך לו,</small> הראה לו סתירה<small>]</small> <strong>רב יוסף בר חבו לר' אבהו:</strong> נאמר במשנה ש<strong>עבירות שבין אדם לחבירו אין יום הכפורים מכפר, והא כתיב</strong> <small>[והרי נאמר]:</small> <strong>"אם יחטא איש לאיש ופללו אלהים"</strong> (שמואל א' ב, כה), משמע שעל ידי שהוא מתפלל לה' ומפייסו, יש לו כפרה! ענה לו: <strong>מאן</strong> <small>[מי זה,</small> מה הפירוש<small>]</small> <strong>"אלהים"</strong> שאמר הכתוב <strong>— הכוונה לדיינא</strong> <small>[דיין]</small> ואין הכוונה לקדוש ברוך הוא, ו"פיללו" שנאמר, אינו מלשון תפילה אלא משמעות דין לו.
 אמר לו: <strong>אי הכי, אימא סיפא</strong> <small>[אמור את סוף</small> הפסוק<small>]</small> <strong>"ואם לה' יחטא איש מי יתפלל לו"</strong> (שמואל א' ב, כה), משמע שתחילת הפסוק מדברת בחטאים שבין אדם לאדם! ענה לו: <strong>הכי קאמר</strong> <small>[כך אמר]:</small> <strong>"אם יחטא איש לאיש ופללו אלהים"</strong> ויבוא לפני בית הדין ויעשה כמצווה עליו — <strong>ימחול לו,</strong> ו"פיללו" שאמר הכתוב אכן לשון פיוס הוא. <strong>"ואם לה' יחטא איש" מי יתפלל בעדו — תשובה ומעשים טובים.</strong>
 <strong>אמר ר' יצחק: כל המקניט</strong> (מרגיז) <strong>את חבירו, אפילו בדברים</strong> בלבד — <strong>צריך לפייסו, שנאמר: "בני אם ערבת לרעך תקעת לזר כפיך נוקשת באמרי פיך עשה זאת אפוא בני והנצל כי באת בכף רעך לך התרפס ורהב רעיך"</strong> (משלי ו, א— ג) וכך יש להבין: <strong>אם ממון יש בידך</strong> שאתה חייב לו — <strong>התר</strong> (פתח) <strong>לו פסת</strong> (כף) <strong>יד</strong> ותן לו את הממון שאתה חייב לו, <strong>ואם לאו</strong> שבדברים חטאת לו — <strong>הרבה עליו ריעים</strong> כלומר, שלח אנשים רבים כשליחיך לבקש ממנו סליחה.
 <strong>אמר רב חסדא: וצריך לפייסו</strong> את מי שהעליב <strong>בשלש שורות של שלשה בני אדם, שנאמר: "ישר על אנשים ויאמר חטאתי וישר העויתי ולא שוה לי"</strong> (איוב לג, כז). ומפרש את המילה "ישור" שהיא מלשון שורה, וכיון שהפסוק חוזר על הזכרת החטא שלוש פעמים (חטאתי, העויתי, לא שוה לי), הרי זה בא לרמז שיעשה שלוש שורות שבפניהם יבקש סליחה.
 <strong>אמר ר' יוסי בר חנינא: כל המבקש מטו</strong> (סליחה) <strong>מחבירו אל יבקש ממנו יותר משלש פעמים שנאמר: "אנא שא נא</strong> פשע אחיך וחטאתם כי רעה גמלוך <strong>ועתה שא נא"</strong> (בראשית נ, יז), והוזכרה לשון בקשה שלוש פעמים (אנא, נא, נא), לומר שיותר מכך אינו צריך לבקש, ובכך צריך הנעלב להתפייס ולמחול לו. <strong>ואם מת</strong> הנעלב קודם שיכול היה לפייסו — <strong>מביא עשרה בני אדם ומעמידן על קברו</strong> של הנעלב, <strong>ואומר</strong> בפניהם: <strong>"חטאתי לה' אלהי ישראל ולפלוני שחבלתי בו".</strong>
 מסופר: <strong>ר' ירמיה הוה ליה מילתא</strong> <small>[היה לו דבר]</small> <strong>לר' אבא — בהדיה</strong> <small>[עליו],</small> שר' אבא הקפיד על שפגע בו ר' ירמיה, <strong>אזל איתיב אדשא</strong> <small>[הלד</small> ר' ירמיה <small>ישב על מפתן</small> ביתו<small>]</small> של <strong>ר' אבא,</strong> כדי לבקש ממנו מחילה. <strong>בהדי דשדיא אמתיה מיא מטא זרזיפי דמיא ארישא</strong> <small>[כששפכה שפחתו</small> של ר' אבא את <small>המים,</small> השופכין, מן הבית <small>הגיעו קילוחי המים על ראשו]</small> של ר' ירמיה שהיה שם. <strong>אמר</strong> על עצמו: <strong>"עשאוני כאשפה"</strong> ששופכים עלי את המים המלוכלכים. <strong>קרא אנפשיה</strong> <small>[וקרא על עצמו]</small> את הפסוק: <strong>"מאשפת ירים אביון"</strong> (תהלים קיג, ז). <strong>שמע ר' אבא</strong> מה אירע <strong>ונפיק לאפיה</strong> <small>[ויצא לקראתו]</small> ו<strong>אמר ליה</strong> <small>[לו]:</small> <strong>השתא צריכנא למיפק אדעתך</strong> <small>[עכשיו צריך אני לצאת ולפייס אותך]</small> על עלבון זה, שנאמר: <strong>"התרפס ורהב רעיך".</strong> (משלי ו, ג).
 מסופר: <strong>ר' זירא כי הוה ליה מילתא בהדיה איניש</strong> <small>[כאשר היה לו דבר</small> שהיה מקפיד <small>על אדם]</small> שהעליבו, <strong>הוה חליף ותני לקמיה וממציא ליה כי היכי דניתי וניפוק ליה מדעתיה</strong> <small>[היה עובר ושונה לפניו וממציא את עצמו כדי שיוכל</small> אותו אדם <small>לבוא ולהוציא אותו,</small> את הדבר הזה <small>מלבו],</small> כלומר לפייסו. שדאג ר' זירא שיהיא קל לאותו אדם לבקש ממנו סליחה כדי יוכל למחול לו.
 מסופר: <strong>רב הוה ליה מילתא בהדי ההוא טבחא</strong> <small>[היתה לו הקפדה על טבח אחד],</small> <strong>לא אתא לקמיה</strong> <small>[בא</small> הטבח <small>לפניו]</small> להתנצל. <strong>במעלי יומא דכפורי אמר איהו</strong> <small>[בערב יום כפור אמר הוא],</small> רב: <strong>איזיל אנא לפיוסי ליה</strong> <small>[אלך אני לפייס אותו].</small> <strong>פגע ביה</strong> <small>[פגש אותו]</small> <strong>רב הונא</strong> תלמידו, <strong>אמר ליה</strong> <small>[לו]:</small> <strong>להיכא קא אזיל מר</strong> <small>[להיכן הולך אדוני],</small> <strong>אמר ליה</strong> <small>[לו]:</small> הולך אני <strong>לפיוסי לפלניא</strong> <small>[לפייס את פלוני].</small> <strong>אמר</strong> רב הונא: <strong>אזיל</strong> <small>[הולך]</small> <strong>אבא</strong> שהוא שמו הפרטי של רב, <strong>למיקטל נפשא</strong> <small>[להרוג אדם],</small> שודאי לא תהא אחריתו של אותו אדם טובה. <strong>אזל וקם עילויה</strong> <small>[הלך</small> רב <small>ובא אליו].</small> <strong>הוה יתיב וקא פלי רישא</strong> <small>[היה</small> אותו אדם <small>יושב ומבקע ראש]</small> של בהמה, <strong>דלי עיניה וחזייה</strong> <small>[הרים</small> ההוא <small>את עיניו וראה אותו]</small> <strong>אמר ליה</strong> [לו]: <strong>אבא את</strong> <small>[אתה]?</small> <strong>זיל, לית לי מילתא בהדך</strong> <small>[לך, אין לי דבר</small> לדבר <small>אתך]</small> ולא רצה כלל לדבר עמו. <strong>בהדי דקא פלי רישא</strong> <small>[באותו זמן שהיה בוקע את הראש]</small> <strong>אישתמיט גרמא ומחייה בקועיה וקטליה</strong> <small>[נשמטה עצם</small> מעצמות הראש <small>הכתה אותו בצוארו והרגתו]</small> וכך התקיימו דברי רב הונא.
 מסופר: <strong>רב הוה פסיק סידרא</strong> <small>[היה מקריא את הפרשה]</small> <strong>קמיה</strong> <small>[לפני]</small> <strong>רבי.</strong> כשהתחיל מושב בית המדרש לאחר שכבר פתח, <strong>עייל</strong>
## דף פז:
 <strong>אתא</strong> <small>[נכנס ובא]</small> <strong>ר' חייא</strong> דודו ורבו של רב — <strong>הדר לרישא</strong> <small>[חזר</small> רב <small>לראש</small> הפרשה<small>]</small> והתחיל שוב לקוראה. לאחר מכן <strong>עייל</strong> <small>[נכנס]</small> <strong>בר קפרא — הדר לרישא</strong> <small>[חזר</small> רב <small>לתחילת</small> הפרשה<small>],</small> משום כבודו של בר קפרא, שוב <strong>אתא</strong> <small>[בא]</small> <strong>ר' שמעון ברבי</strong> <small>[בן רבי]</small> <strong>הדר לרישא</strong> <small>[חזר לתחילת</small> הפרשה<small>],</small> אחר כך <strong>אתא</strong> <small>[בא]</small> <strong>ר' חנינא בר חמא</strong> לשם, <strong>אמר</strong> רב בלבו: <strong>כולי האי נהדר וניזיל</strong> <small>[כל כך</small> הרבה פעמים <small>אחזור ואלך]?</small> <strong>לא הדר</strong> <small>[חזר]</small> והמשיך מן המקום שהיה בו. <strong>איקפיד</strong> <small>[הקפיד]</small> עליו <strong>ר' חנינא,</strong> על שהראה שהוא חשוב פחות מן האחרים. <strong>אזל</strong> <small>[הלך]</small> <strong>רב לגביה</strong> <small>[אליו]</small> אל ר' חנינא <strong>תליסר מעלי יומי דכפורי ולא איפייס</strong> <small>[שלוש עשרה</small> שנים <small>בערב יום ה</small>כיפורים לפייסו <small>ולא התפייס].</small>
 ושואלים: <strong>והיכי עביד הכי</strong> <small>[וכיצד עשה</small> רב <small>כך]?</small> <strong>והאמר</strong> <small>[והרי אמר]</small> <strong>ר' יוסי בר חנינא: כל המבקש מטו מחבירו אל יבקש ממנו יותר משלש פעמים!</strong> ומשיבים: <strong>רב שאני</strong> <small>[שונה]</small> שחסיד היה, והחמיר על עצמו לנהוג לפנים משורת הדין. ושואלים: <strong>ור' חנינא, היכי עביד הכי</strong> <small>[איך עשה כך]</small> שלא מחל לו אחר שביקש ממנו כל כך? <strong>והאמר</strong> <small>[והרי אמר]</small> <strong>רבא: כל המעביר על מדותיו</strong> ומוחל על מה שפגעו בו — <strong>מעבירין לו</strong> משמים <strong>על כל פשעיו!</strong>
 ומסבירים: <strong>אלא,</strong> כך היה הענין: <strong>ר' חנינא חלמא חזי ליה לרב דזקפוהו בדיקלא</strong> <small>[חלו ראה הוא על רב שתולים אותו על דקל]</small> <strong>וגמירי</strong> <small>[ולמודים אנו]:</small> <strong>דכל דזקפוהו בדיקלא רישא הוי</strong> <small>[שכל מי</small> שחלמו עליו <small>שתלו אותו בדקל נעשה ראש]</small> הישיבה. <strong>אמר: שמע מינה בעי למעבד רשותא</strong> <small>[למד מכאן,</small> מכאן יוצא, <small>שהוא צריך להיות מנהיג]</small> <strong>ולא איפייס</strong> <small>[התפייס],</small> כי חשש מפני הכלל שאין מלכות אחת נוגעת בחבירתה וידע שלשיוכתר רב כמנהיג, יצטרך הוא לפנות את מקומו כמנהיג וימות, ולכן דחהו <strong>כי היכי דליזיל ולגמר אורייתא</strong> <small>[כדי</small> שיוכרח רב <small>ללכת וללמד תורה]</small> <strong>בבבל</strong> ויתמנה שם להיות ראש החכמים ועל ידי כך יתקיים החלום שאכן יתמנה רב כמנהיג, אבל כיון שיהיה זה בבבל, אין לר' חנינא איפוא ממה לחשוש.
 <big>א</big> <strong>תנו רבנן</strong> <small>[שנו חכמים]</small> בתוספתא: עיקר <strong>מצות וידוי</strong> היא <strong>בערב יום הכפורים עם חשכה. אבל אמרו חכמים: יתודה</strong> אדם גם בערב יום הכיפורים <strong>קודם שיאכל וישתה</strong> בסעודה המפסקת <strong>שמא תטרף</strong> (תתבלבל) <strong>דעתו בסעודה</strong> מפני רוב אכילה ושתיה ולא יוכל אחר כך להתוודות. <strong>ואף על פי שהתודה קודם שאכל ושתה —</strong> חוזר ו<strong>מתודה לאחר שיאכל וישתה, שמא אירע דבר קלקלה</strong> (חטא) <strong>בסעודה</strong> עצמה. <strong>ואף על פי שהתודה ערבית</strong> בליל יום הכיפורים — יחזור <strong>ויתודה שחרית.</strong> התוודה ב<strong>שחרית</strong> — יחזור ו<strong>יתודה</strong> במוסף, התוודה <strong>במוסף — יתודה</strong> אף <strong>במנחה, במנחה —</strong> יוסיף ו<strong>יתודה בנעילה.</strong>
 <strong>והיכן אומרו</strong> לוידוי? <strong>יחיד</strong> אומרו <strong>אחר תפלתו</strong> (תפילת שמונה עשרה), <strong>ושליח צבור אומרו</strong> לוידוי <strong>באמצע</strong> התפילה. ושואלים: <strong>מאי אמר</strong> <small>[מה הוא אומר],</small> מהו נוסח הוידוי? <strong>אמר רב</strong> אומרים את התפילה המתחילה במילים: <strong>"אתה יודע רזי עולם",</strong> כנוסח שאנו נוהגים. <strong>ושמואל אמר:</strong> תפילה המתחילה במילים: <strong>"ממעמקי הלב". ולוי אמר:</strong> מתחילים: <strong>"ובתורתך כתוב לאמר"</strong> ומזכירים מחילת העוון של יום הכיפורים, כאמור בתורה. <strong>ר' יוחנן אמר:</strong> מתחילים: <strong>"רבון העולמים".</strong>
 <strong>ר' יהודה אמר:</strong> אומרים: <strong>"כי עונותינו רבו מלמנות וחטאתינו עצמו מספר". רב המנונא אמר:</strong> כך הוא נוסח הוידוי: <strong>אלהי, עד שלא נוצרתי איני כדאי,</strong> כלומר: איני ראוי לכל דבר, <strong>עכשיו שנוצרתי — כאילו לא נוצרתי,</strong> גם עתה <strong>עפר אני בחיי — קל וחומר במיתתי. הרי אני לפניך ככלי מלא בושה וכלמה, יהי רצון מלפניך שלא אחטא</strong> לעתיד <strong>ומה שחטאתי מרוק</strong> (תקן ונקה) <strong>ברחמיך, אבל לא על ידי יסורין.</strong> ומעירים: <strong>והיינו וידויא</strong> <small>[וזהו</small> נוסח <small>הוידוי]</small> שהיה <strong>רבא</strong> מתוודה <strong>כולה שתא</strong> <small>[בכל</small> ימות <small>השנה],</small> וזה היה גם נוסח הוידוי של <strong>רב המנונא זוטא</strong> <small>[הקטן]</small> <strong>ביומא דכפורי</strong> <small>[ביום הכיפורים].</small>
 <strong>אמר מר זוטרא: לא אמרן</strong> <small>[אמרנו]</small> שצריך לומר ככל הנוסחאות הללו, <strong>אלא</strong> כש<strong>לא אמר</strong> את המילים: <strong>"אבל אנחנו חטאנו", אבל</strong> אם <strong>אמר</strong> מילים אלה: <strong>"אבל אנחנו חטאנו" תו</strong> <small>[שוב]</small> <strong>לא צריך</strong> הוא ליותר מכך, כי זה עיקר הוידוי. ש<strong>אמר בר המדודי: הוה קאימנא קמיה</strong> <small>[הייתי עומד לפני]</small> <strong>שמואל והוה יתיב</strong> <small>[והיה</small> אז שמואל <small>יושב]</small> <strong>וכי מטא שליחא דצבורא</strong> <small>[וכאשר הגיע השליח צבור]</small> <strong>ואמר</strong> את, המילים <strong>"אבל אנחנו חטאנו" קם מיקם</strong> <small>[עמד</small> אז<small>],</small> ו<strong>אמר; שמע מינה</strong> <small>[למד מכאן]</small> כי <strong>עיקר וידוי האי</strong> <small>[זה]</small> <strong>הוא,</strong> שמילים אלה הן עיקרו של הוידוי, ומשום כך עמד כדי להדגיש את חשיבותן.
 <big>ב</big> <strong>תנן התם</strong> <small>[שנינו שם]</small> במסכת תענית: <strong>בשלשה פרקים</strong> (פעמים, זמנים) <strong>בשנה כהנים נושאין את כפיהן ארבעה פעמים ביום: בשחרית, במוסף, במנחה, ובנעילת שערים. ואלו הן שלשה פרקים: בתעניות</strong> הציבור הגדולות שמתענים על מניעת גשמים, שמתפללים בהן נעילה, <strong>ובמעמדות,</strong> כאשר היו הישראלים בני המעמד המקביל לכל משמר כהנים, באים לקרוא במעשה בראשית (תענית כו, א) והיו מתפללים אז יחד, <strong>וביום הכפורים.</strong>
 ושואלים: <strong>מאי</strong> <small>[מה היא]</small> <strong>נעילת שערים זו? רב אמר: צלותא יתירתא</strong> <small>[תפילה נוספת],</small> כלומר: שמתפללים עוד תפילת שמונה עשרה נוספת <strong>ושמואל אמר:</strong> אין זו תפילה שלימה, אלא רק וידוי המתחיל במילים: <strong>"מה אנו מה חיינו". מיתיבי</strong> <small>[מקשים על כך]</small> מברייתא, ששנינו: <strong>אור</strong> (ערב) <strong>יום הכפורים מתפלל שבע</strong> ברכות בתפילת שמונה עשרה, <strong>ומתודה. בשחרית מתפלל שבע ומתודה,</strong> וכן <strong>במוסף מתפלל שבע ומתודה,</strong> וכן <strong>במנחה מתפלל שבע ומתודה,</strong> ו<strong>בנעילה מתפלל שבע ומתודה!</strong> הרי זה בפירוש כרב, שנעילה היא תפילה נוספת!
 ועוד: הרי שיטה זו <strong>תנאי</strong> <small>[</small>שיטת <small>תנאים]</small> <strong>היא,</strong> שלדעת הכל, נעילה היא ודאי תפילה נוספת, אלא שנחלקו תנאים בחובת הוידוי בתפילת נעילה, <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>יום הכפורים עם חשיכה</strong> סמוך לסוף היום <strong>מתפלל שבע ומתודה, וחותם בוידוי.</strong> אלו <strong>דברי ר' מאיר. וחכמים אומרים: מתפלל שבע, ואם רצה לחתום בוידוי — חותם.</strong> ואומרים: אם כן הרי זו <strong>תיובתא</strong> <small>[קושיה חמורה]</small> על דברי <strong>שמואל,</strong> שלדעת הכל תפילה שלימה היא! ומסכמים: אכן <strong>תיובתא</strong> <small>[קושיה היא]</small> ונדחו דבריו.
 מסופר: <strong>עולא בר רב נחית קמיה</strong> <small>[ירד</small> לפני התיבה לתפילת נעילה <small>לפני]</small> <strong>רבא</strong> שהיה שם בבית הכנסת. <strong>פתח</strong> את התפילה <strong>ב"אתה בחרתנו" וסיים ב"מה אנו מה חיינו" ושבחיה</strong> <small>[ושיבחו]</small> רבא. <strong>רב הונא בריה</strong> <small>[בנו]</small> של <strong>רב נתן אמר: ויחיד אומרה אחר תפלתו.</strong> כלומר: את דברי הוידוי שבתפילה אומר היחיד לאחר תפילתו ולא בתוך התפילה כשליח הצבור.
 <strong>אמר רב: תפלת נעילה פוטרת את של ערבית</strong> כיון שהתפלל לאחר מנחה תפילה נוספת משחשיכה — הרי זו כתפילת ערבית. ומעירים: <strong>רב לטעמיה</strong> <small>[לטעמו,</small> לשיטתו<small>]</small> ש<strong>אמר: צלותא</strong> <small>[תפילה]</small> <strong>יתירא היא, וכיון דצלי ליה</strong> <small>[וכיון שכבר התפלל אותה] —</small> <strong>תו</strong> <small>[שוב]</small> <strong>לא צריך</strong> הוא להתפלל ערבית.
 ותוהים: <strong>ומי</strong> <small>[והאם]</small> <strong>אמר רב הכי</strong> <small>[כך]?</small> והרי <strong>אמר רב: הלכה כדברי האומר תפלת ערבית רשות,</strong> ואם רשות היא מעיקרה, מה לשון "פוטרת" שאמר רב? הרי פטור ממנה גם אם לא התפלל נעילה! ומשיבים: <strong>לדברי האומר חובה קאמר</strong> <small>[אמר],</small> שאף לדברי האומר שתפילת ערבית חובה, אם התפלל נעילה — יצא ידי ערבית.
 <strong>מיתיבי</strong> <small>[מקשים על כך]</small> ממה ששנינו: <strong>אור יום הכפורים מתפלל</strong> בתפילת שמונה עשרה <strong>שבע</strong> ברכות <strong>ומתודה,</strong> וכן ב<strong>שחרית</strong> מתפלל <strong>שבע ומתודה,</strong> וכן ב<strong>מוסף</strong> מתפלל <strong>שבע ומתודה,</strong> וכן <strong>בנעילה מתפלל שבע ומתודה, ערבית מתפלל שבע</strong> ברכות <strong>מעין שמונה עשרה.</strong> כלומר: שלוש ברכות ראשונות ושלוש אחרונות וברכה אמצעית שכולל בה בקיצור מעין שאר ברכות של חול. <strong>ר' חנינא בן גמליאל משום אבותיו</strong> אומר: <strong>מתפלל שמונה עשרה</strong> ברכות <strong>שלימות</strong> כרגיל,
## דף פח.
 <strong>מפני שצריך לומר הבדלה</strong> בברכת <strong>חונן הדעת,</strong> ואין מקום להבדלה זו בתפילה הקצרה שמעין שמונה עשרה, משמע שתנאים אלה סבורים שתפלת נעילה אינה פוטרת את תפילת ערבית! ומשיבים: <strong>תנאי</strong> <small>[</small>מחלוקת <small>תנאים]</small> <strong>היא. דתניא</strong> <small>[ש</small>כן <small>שנינו</small> בברייתא<small>]:</small> <strong>כל חייבי טבילות — טובלין כדרכן ביום הכפורים,</strong> ואין חוששין משום איסור רחיצה. <strong>נדה ויולדת — טובלות כדרכן בלילי יום הכפורים,</strong> שכן מצות טבילתן בלילה.
 <strong>בעל קרי</strong> שתיקנו חכמים שיטבול כדי שיהא רשאי לעסוק בתורה ולהתפלל ואם אירע קריו לפני תפילת המנחה — <strong>טובל והולך עד המנחה</strong> כדי לתקן שיוכל להתפלל מנחה. אבל אם אירע קריו לאחר המנחה — לא יטבול אלא ימתין עד שתחשך ואז יטבול. שכיון שלדעתם זמן נעילה הוא בלילה, ימתין ולא יטבול עד לאחריה, כדי שיטבול בהיתר לאחר יום הכיפורים ולאחר מכן יתפלל. הרי שלשיטה זו, נעילה פוטרת את תפילת ערבית. <strong>ר' יוסי אומר: כל היום כולו</strong> טובל, שלדעתו תפילת נעילה ביום, וכיון שכך חייב לטבול ביום כדי שיוכל להתפלל, ולשיטה זו אין נעילה פוטרת את ערבית.
 <strong>ורמינהו</strong> <small>[ומשליכים,</small> מראים סתירה<small>]</small> לגופה של ברייתא זו, ממה ששנינו: <strong>הזב והזבה המצורע והמצורעת ובועל נדה וטמא מת</strong> שהגיע זמן טהרתם — <strong>טובלין כדרכן ביום הכפורים, נדה ויולדת טובלות כדרכן בלילי יום הכפורים. בעל קרי טובל והולך כל היום כולו,</strong> ואילו <strong>ר' יוסי אומר: מן המנחה ולמעלה אין יכול לטבול.</strong> הרי זה הוא היפך דברי ר' יוסי בברייתא הקודמת!
 ומתרצים: <strong>לא קשיא</strong> <small>[אינו קשה];</small> <strong>הא</strong> <small>[זו]</small> שאמר ר' יוסי שאינו טובל ביום, מדובר באופן <strong>דצלי</strong> <small>[</small>שכבר <small>התפלל]</small> <strong>תפלת נעילה</strong> לפני שראה קריו, <strong>הא</strong> <small>[זה]</small> שאמר ר' יוסי כי טובל ביום, מדובר באופן <strong>דלא צלי</strong> <small>[</small>שכשראה קריו עדיין <small>לא התפלל]</small> נעילה ולכן טובל.
 ומקשים: <strong>אי דצלי מאי טעמייהו דרבנן</strong> <small>[אם</small> כבר <small>התפלל</small> נעילה לפני שראה קריו, <small>מה</small> אם כן <small>טעמם של חכמים]</small> שמתירים לו לטבול ביום הכיפורים אפילו לאחר נעילה, הרי טבילה זו ללא צורך? ומשיבים: <strong>קא סברי רבנן</strong> <small>[סבורים חכמים]</small> כי <strong>טבילה בזמנה מצוה</strong> היא, אפילו כשאיננו חייב לטבול מפני התפילה, ולכן אם זמן טבילה הוא ביום הכיפורים — טובל כדרכו.
 ושואלים: <strong>מכלל</strong> הדברים אתה למד כי <strong>ר' יוסי סבר</strong> שטבילה בזמנה <strong>לאו מצוה</strong> היא. <strong>והתניא</strong> <small>[והרי שנינו</small> בברייתא<small>]:</small> <strong>הרי שהיה שם</strong> של קודש <strong>כתוב על בשרו</strong> של אדם בדיו — <strong>הרי זה לא ירחץ, ולא יסוך, ולא יעמוד במקום הטנופת</strong> משום כבוד השם. <strong>נזדמנה לו טבילת מצוה —</strong> עליו להשתדל שלא ימחק השם ולכך <strong>כורך עליו גמי</strong> (קש) <strong>ויורד וטובל. ר' יוסי אומר; יורד וטובל כדרכו</strong> ואינו חושש למחיקה <strong>ובלבד שלא ישפשף</strong> את המקום שכתוב בו השם.
 <strong>וקיימא לן</strong> [ומוחזק לנו] כשעסקנו באותו ענין שבענין <strong>טבילה</strong> שתהא דווקא <strong>בזמנה,</strong> אם יש בכך משום <strong>מצוה פליגי</strong> <small>[הוא שחלוקים הם],</small> שלדעת חכמים טבילה בזמנה אינה מצוה ולכן אם אין לו גמי, ימתין אפילו עד למחר ובלבד שלא יטבול בלעדיו, ואילו לשיטת ר' יוסי טבילה בזמנה מצוה היא, וכיון שהיא מצוה, חייב לעשותה בזמנה אפילו אם בשל כך יטבול בלא כריכת גמי. הרי שר' יוסי סובר שטבילה בזמנה מצוה.
 ומשיבים: <strong>ההיא ר' יוסי בר יהודה היא.</strong> כלומר: יש להחליף את הגירסה באותה ברייתא שממנה העלינו שר' יוסי אומר שאין טבילה בזמנה מצוה, שהיא שיטת ר' יוסי בר יהודה, ואם כן נפתרה הסתירה. <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>ר' יוסי בר יהודה אומר: דיה לטבילה שתהא באחרונה,</strong> שאשה נדה שחלו ספיקות ביחס לזמני טבילתה, צריכה לטבול פעמים רבות כדי שתהא טבילתה בזמנה, ולדעת ר' יוסי בר יהודה אין צורך בכל זה, אלא די שתטבול פעם אחת כשהיא ודאי טהורה. הרי שלדבריו אין מצוה בטבילה בזמנה דווקא.
 <strong>תנו רבנן</strong> <small>[שנו חכמים]:</small> <strong>הרואה קרי ביום הכפורים — יורד וטובל, ולערב ישפשף</strong> את בשרו להסיר ממנו את כל הדברים החוצצים בטבילה. ותוהים: <strong>לערב</strong> מה טעם יעשה כן? <strong>מאי דהוה הוה</strong> <small>[מה שהיה היה],</small> שהרי כבר טבל ומה יועיל בכך שיתקן דבר שהיה קודם לכן? <strong>אלא אימא</strong> <small>[אמור]:</small> <strong>מבערב</strong> עוד לפני יום הכיפורים <strong>ישפשף</strong> בשרו ויסיר ממנו חוצצי טבילה, שמא יצטרך לכך. ומעירים: <strong>קא סבר</strong> <small>[סבר]</small> חכם זה כי <strong>מצוה לשפשף.</strong>
 כיון שהזכרנו כאן דיני טבילה לרואה קרי ביום הכיפורים מספרים: <strong>תני</strong> <small>[שנה]</small> ה<strong>תנא קמיה</strong> <small>[לפני]</small> <strong>רב נחמן: הרואה קרי ביום הכפורים — עונותיו מחולין לו.</strong> מקשים: <strong>והתניא</strong> <small>[והרי שנינו</small> בברייתא<small>]:</small> <strong>עונותיו סדורין</strong> לו! ומשיבים: <strong>מאי</strong> <small>[מה פירוש]</small> <strong>סדורין — סדורין</strong> ובאים <strong>לימחל.</strong>
 בדומה קצת לזה <strong>תנא דבי</strong> <small>[שנה</small> החכם <small>מבית</small> מדרשו<small>]</small> של <strong>ר' ישמעאל: הרואה קרי ביום הכפורים ידאג כל השנה כולה</strong> שמא הראו לו מן השמים שאין רוצים בו ובתעניתו, <strong>ואם עלתה לו שנה</strong> ונשאר חי והצליח בה — <strong>מובטח לו</strong> שמעשים טובים שעשה הגנו עליו ו<strong>שהוא</strong> בשל אותם מעשים <strong>בן העולם הבא. אמר רב נחמן בר יצחק: תדע</strong> שהוא כן, שהרי <strong>כל העולם כולו רעב</strong> (מתאוה) <strong>והוא שבע,</strong> שהרי ראה קרי ובטלה תאוותו, וכיון שהדבר לא היה ברצונו אלא בעל כרחו, הרי זה סימן לו שמן השמים מרחמים עליו. <strong>כי אתא</strong> <small>[כאשר בא]</small> <strong>רב דימי</strong> מארץ ישראל לבבל <strong>אמר:</strong> ראיית קרי ביום זה סימן הוא: <strong>מפיש חיי סגי ומסגי</strong> <small>[מרבה חיים גדל ומגדיל],</small> וסימן לדבר: ממה שנאמר: "יראה זרע יאריך ימים" (ישעיה נג, י).

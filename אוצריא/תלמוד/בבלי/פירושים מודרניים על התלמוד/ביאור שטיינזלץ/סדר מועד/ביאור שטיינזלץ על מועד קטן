# ביאור שטיינזלץ על מועד קטן
עדין שטיינזלץ
## דף ב.
 <big>א משנה</big> <strong>משקין</strong> את <strong>בית השלחין</strong> (שדה הזקוק להשקיית עזר, בנוסף למי הגשמים) <strong>ב</strong>חול ה<strong>מועד ו</strong>כן <strong>בשביעית</strong> (בשנת השמיטה), <strong>בין ממעיין שיצא בתחילה,</strong> שרק עכשיו, בתוך ימי המועד, התחיל לזרום שם, <strong>בין ממעיין שלא יצא בתחילה</strong> והיה עובר שם מזמן. <strong>אבל אין משקין לא ממי הגשמים</strong> שצריך לטרוח לדלותם ממקומם ולהשקות בהם, <strong>ולא ממי הקילון</strong> מים ששואבים בדלי להשקיה.
 <strong>ו</strong>כן <strong>אין עושין עוגיות</strong> (גומות עגולות סביב) <strong>לגפנים</strong> בחול המועד. <strong>ר' אלעזר בן עזריה אומר: אין עושין את האמה</strong> (תעלת המים) שלא היתה קודם לכן <strong>בתחילה במועד ובשביעית, וחכמים אומרים: עושין את האמה בתחילה בשביעית, ומתקנין את</strong> אמות המים <strong>המקולקלות במועד. ו</strong>עוד אמרו, שחול המועד הוא זמן קבוע לתקן כמה מצרכי הרבים:
 <strong>מתקנין את קלקולי המים</strong> (תעלות שנתקלקלו) <strong>שברשות הרבים, וחוטטין אותן</strong> (מחטטים ומוציאים את העפר והליכלוך שנצטברו בהן) <strong>ומתקנין את הדרכים ואת הרחובות ואת מקוות המים</strong> שטובלים בהם, <strong>ועושין כל צורכי הרבים</strong> האחרים, <strong>ו</strong>כן <strong>מציינין את הקברות</strong> מסמנים מקומות שבהם קבורים בני אדם, להודיע שיש שם טומאה, <strong>ויוצאין אף על הכלאים</strong> לעקור את שתילי הכלאים שצמחו בין הזרעים במשך תקופת הגשמים.
 <big>ב גמרא</big> תחילה תוהים על סגנון המשנה: <strong>השתא</strong> <small>[עכשיו,</small> הרי<small>]</small> <strong>יש לומר ממעיין שיצא בתחילה, דאתי לאינפולי</strong> <small>[שבא</small> שעלול <small>ליפול]</small> לפי שאין עדיין למים אפיק יציב, ויתכן שהאדמה תיפול לתוך האפיק הזה, וייסתם, ויצטרך לטרוח לתקנו, ובכל זאת אמרנו ש<strong>משקין</strong> אותו בחול המועד — <strong>ממעיין שלא יצא בתחילה, דלא אתי לאינפולי</strong> <small>[שאינו בא,</small> עלול <small>ליפול]</small> שהרי יש לו אפיק קבוע <strong>מיבעיא</strong> <small>[נצרכה</small> לומר<small>]?</small>
 ומשיבים: <strong>אמרי</strong> <small>[אומרים],</small> <strong>אצטריך</strong> <small>[נצרך]</small> הדבר להיאמר, שכן, <strong>אי תנא</strong> <small>[אם</small> היה <small>שונה]</small> רק <strong>מעיין שיצא בתחילה, הוה אמינא</strong> <small>[הייתי אומר]:</small> <strong>הכא</strong> <small>[כאן]</small> במקרה זה <strong>הוא</strong> ש<strong>בית השלחין — אין</strong> <small>[כן]</small> ואילו <strong>בית הבעל</strong> שדה שמסתפק במי גשמים בלבד — <strong>לא, משום דאתי לאינפולי</strong> <small>[שבא</small> שעלול <small>ליפול],</small> <strong>אבל מעיין שלא יצא בתחילה, דלא אתי לאינפולי</strong> <small>[שאינו בא,</small> עלול <small>ליפול]</small> <strong>אימא</strong> <small>[אמור]</small> <strong>אפילו בית הבעל נמי</strong> <small>[גם כן]</small> מותר להשקותו השקיית עזר,
 על כן <strong>קא משמע לן</strong> <small>[השמיע לנו]</small> ש<strong>לא שנא</strong> <small>[אינו שונה]</small> <strong>מעיין שיצא בתחילה ולא שנא</strong> <small>[ואינו שונה]</small> <strong>מעיין שלא יצא בתחילה, בית השלחין — אין</strong> <small>[כן]</small> משקים אותו בחול המועד, <strong>בית הבעל —</strong> אפילו ממעין שלא יצא בתחילה, גם כן <strong>לא</strong> משקים אותו.
 ועוד בירור לשוני: <strong>ומאי משמע דהאי</strong> <small>[ומה,</small> מהיכן, <small>המשמעות שזה]</small> <strong>"בית השלחין" לישנא דצחותא</strong> <small>[לשון צמאון]</small> <strong>היא,</strong> לומר שצריך הוא להשקיית עזר — <strong>דכתיב</strong> <small>[שנאמר]:</small> <strong>"ואתה עיף ויגע"</strong> (דברים כה, ב), <strong>ומתרגמינן</strong> <small>[ואנו מתרגמים]</small> זאת בתרגום המקובל: <strong>ואת משלהי ולאי</strong> <small>[ואתה צמא ועייף]</small> שתרגום "עייף", במובן צמא, הוא משלהי. ואף "שלחין" (בחילוף ה"א=חי"ת) פירושו צימאון.
 <strong>ומאי משמע</strong> <small>[ומה,</small> מהיכן נובעת <small>משמעות]</small> <strong>דהאי</strong> <small>[שזה]</small> <strong>"בית הבעל" לישנא דמייתבותא</strong> <small>[לשון ישוב]</small> <strong>היא,</strong> כלומר, דבר מיושב ומבוסס שאינו נזקק כל כך — <strong>דכתיב</strong> <small>[שנאמר]:</small> <strong>"כי יבעל בחור בתולה</strong> יבעלוך בניך<strong>"</strong> (ישעיהו סב, ה) <strong>ומתרגמינן</strong> <small>[ואנו מתרגמים]:</small> <strong>ארי כמה דמיתותב עולם עם בתולתא יתייתבון בגויך בנייך</strong> <small>[כמו שמתיישב עלם עם בתולה יתיישבו בתוכך בניך].</small>
 <big>ג</big> ומכאן לבירור שיטת המשנה. ושואלים: <strong>מאן</strong> <small>[מי</small> הוא<small>]</small> ה<strong>תנא</strong> של משנתנו הסבור <strong>דפסידא</strong> <small>[ש</small>דבר שיש בו <small>הפסד]</small> אם לא יעשהו במועד — <strong>אין</strong> <small>[כן]</small> מותר במועד, כמו השקיית בית השלחין, ואילו <strong>הרווחה</strong> ותוספת — <strong>לא?</strong> ויותר מכן אפשר ללמוד כי <strong>ואפילו במקום פסידא</strong> <small>[הפסד] —</small> <strong>מיטרח נמי לא טרחינן</strong> <small>[לטרוח גם כן איננו טורחים],</small> שהרי אסר להשקות ממי גשמים בכל מקרה, מפני הטירחה שבדבר.
 <strong>אמר רב הונא:</strong> שיטת <strong>ר' אליעזר בן יעקב היא. דתנן</strong> <small>[ש</small>כן <small>שנינו</small> במשנה<small>],</small> <strong>ר' אליעזר בן יעקב אומר:</strong> בתוך שדה מלא אילנות <strong>מושכין את המים</strong> בתעלות <strong>מאילן לאילן, ובלבד שלא ישקה</strong> אגב כך <strong>את השדה כולה,</strong> הרי שהוא אוסר לעשות במועד דבר של הרווחה.
 ועל ההשוואה הזו מקשים: <strong>אימור דשמעת ליה</strong> <small>[אמור ששמעת אותו]</small> את <strong>ר' אליעזר</strong> בן יעקב שסבור שדבר של <strong>הרווחה</strong> הוא ש<strong>לא</strong> יעשה במועד, אבל האם גם <strong>טירחא במקום פסידא</strong> <small>[הפסד]</small> <strong>מי שמעת ליה</strong> <small>[האם שמעת אותו]</small> שהוא אוסר? וצד זה של ההלכה במשנתנו לא נתבאר כלל בדברי ר' אליעזר בן יעקב.
 <strong>אלא אמר רב פפא: הא מני</strong> <small>[זו,</small> משנתנו, כשיטת <small>מי היא]</small> — כשיטת <strong>ר' יהודה היא, דתניא</strong> <small>[ש</small>כן <small>שנינו</small> בברייתא<small>]:</small> <strong>מעיין היוצא בתחילה — משקין ממנו אפילו שדה בית הבעל,</strong> אלו <strong>דברי ר' מאיר. ר' יהודה אומר: אין משקין אלא שדה בית השלחין שחרבה</strong> (יבשה) וזקוקה למים. <strong>ר' אלעזר בן עזריה אומר: לא כך ולא כך. יתר על כן אמר ר' יהודה: לא יפנה אדם אמת המים</strong> מתעלתה הקבועה ויעשה לה נתיב אחר <strong>וישקה לגינתו ולחורבתו בחולו של מועד.</strong> 
 ומתחילה מבררים את לשון הברייתא. <strong>מאי</strong> <small>[מה</small> פירוש<small>]</small> <strong>"חרבה"</strong> שנאמר בה? <strong>אילימא</strong> <small>[אם תאמר]</small> <strong>חרבה ממש</strong> ועכשיו הכל יבש בה, אם כן <strong>למה לי</strong> <small>[לו]</small> <strong>דמשקי לה</strong> <small>[שישקה אותה],</small> שאם כבר נבלו הצמחים מה תועיל ההשקיה? <strong>אמר אביי:</strong> הכוונה <strong>שחרבה ממעיין זה</strong> שהיה בה עד עכשיו <strong>ויצא לה</strong> בינתיים <strong>מעיין אחר</strong> ואם לא ישקו ממנו יהיה הפסד.
 ועוד מבארים: מה ש<strong>ר' אלעזר בן עזריה אומר לא כך ולא כך,</strong> כוונתו: <strong>לא שנא</strong> <small>[אינו שונה]</small> אם <strong>חרב מעיינה ולא שנא</strong> <small>[ואינו שונה]</small> אם <strong>לא חרב מעיינה,</strong> הכלל הוא: <strong>מעיין שיצא בתחילה — לא</strong> ישקו ממנו אפילו בית השלחין. ולמדנו מדברי ר' יהודה שאף במקום הפסד (בית השלחין שחרבה) אסור לטרוח טירחה יתירה.
 ושואלים: <strong>וממאי</strong> <small>[וממה]</small> מסיק אתה שמשנתנו כדברי ר' יהודה? <strong>דלמא</strong> <small>[שמא]</small> <strong>עד כאן לא</strong> שמענו כי <strong>קאמר</strong> <small>[שאמר]</small> <strong>ר' יהודה: בית השלחין — אין</strong> <small>[כן]</small> משקים אותו בחול המועד ו<strong>בית הבעל — לא, אלא</strong> לגבי <strong>מעיין שיצא בתחילה</strong> שממנו אין להשקות
## דף ב:
 <strong>דלמא אתי לאינפולי</strong> <small>[שמא יבוא,</small> עלול <small>ליפול],</small> <strong>אבל מעיין שלא יצא בתחילה דלא אתי לאינפולי</strong> <small>[שאינו יבוא,</small> עלול <small>ליפול]</small> שכבר נתייצב, <strong>אפילו בית הבעל נמי</strong> <small>[גם כן]</small> מותר להשקות ממנו!
 ואומרים: <strong>אם כן,</strong> אם אתה סבור כך — <strong>מתניתין אמאן תרמייה</strong> <small>[משנתנו על מי תשליך אותה]?</small> ולדעת איזה חכם תשייך אותה? שהרי לפירוש זה אין משנתנו זהה לשום שיטה, ואילו כפי שפירשנו הריהי כדעת ר' יהודה. <strong>אלא</strong> יש לומר: <strong>ל</strong>שיטת <strong>ר' יהודה לא שנא</strong> <small>[אינו שונה]</small> <strong>מעיין שיצא בתחילה, ולא שנא</strong> <small>[ואינו שונה]</small> <strong>מעיין שלא יצא בתחילה, בית השלחין — אין</strong> <small>[כן]</small> משקים, <strong>בית הבעל — לא. והאי דקתני</strong> <small>[וזה ששנה]</small> בברייתא את המחלוקת ב<strong>מעיין שיצא בתחילה,</strong> הרי זה <strong>להודיעך כחו</strong> של <strong>ר' מאיר</strong> כמה הוא מיקל, ש<strong>אפילו מעיין היוצא בתחילה משקין ממנו, אפילו</strong> את <strong>שדה הבעל.</strong>
 <big>א</big> <strong>איתמר</strong> <small>[נאמר]</small> שנחלקו האמוראים בשאלה הבאה: <strong>המנכש</strong> את העשבים הרעים מתוך הצמחים שרוצה בהם, או <strong>המשקה מים לזרעים בשבת, משום מאי</strong> <small>[מה]</small> <strong>מתרינן ביה</strong> <small>[מתרים אנו בו]?</small> שהלא אין עונשים ללא התראה, וכאשר מתרים בעבריין צריך לומר לו גם מה היא העבירה שהוא עובר עליה, ובשבת — על איזה אב מלאכה הוא עובר. <strong>רבה אמר:</strong> מתרים בו <strong>משום</strong> מלאכת <strong>חורש,</strong> שמעשהו הוא מעין מלאכת חרישה. <strong>רב יוסף אמר: משום</strong> מלאכת <strong>זורע.</strong>
 <strong>אמר רבה: כוותי דידי מסתברא</strong> <small>[כשיטתי שלי מסתבר]</small> לומר, והטעם: <strong>מה דרכו</strong> וכוונתו <strong>של</strong> ה<strong>חורש</strong> במעשה החרישה — <strong>לרפויי ארעא</strong> <small>[לרפות</small> ולרכך את <small>הקרקע],</small> <strong>האי נמי מרפויי ארעא</strong> <small>[זה גם כן</small> הניכוש וההשקיה, <small>מרפים,</small> מרככים את <small>האדמה]</small> ומכשירים אותה. <strong>אמר רב יוסף: כוותי דידי מסתברא</strong> <small>[כשיטתי שלי מסתבר]</small> לומר, והטעם: <strong>מה דרכו</strong> וכוונתו <strong>של</strong> ה<strong>זורע</strong> ומה מטרת מלאכתו — <strong>לצמוחי פירא</strong> <small>[להצמיח</small> את <small>הפרי],</small> <strong>הכא נמי מצמח פירא</strong> <small>[כאן גם כן</small> הניכוש וההשקייה <small>מצמיחים</small> את <small>הפרי]</small> וזוהי תכליתם.
 <strong>אמר ליה</strong> <small>[לו]</small> <strong>אביי לרבה: לדידך קשיא</strong> <small>[לשיטתך קשה]</small> <strong>ול</strong>שיטת <strong>רב יוסף קשיא</strong> <small>[קשה].</small> <strong>לדידך קשיא</strong> <small>[לשיטתך קשה]</small> וכי <strong>משום חורש אין</strong> <small>[כן]</small> יש בכך איסור, ו<strong>משום זורע לא? ולרב יוסף קשיא</strong> <small>[קשה]</small> להיפך: <strong>משום זורע אין</strong> <small>[כן],</small> <strong>משום חורש לא?</strong>
 <strong>וכי תימא</strong> <small>[ואם תאמר]</small> <strong>כל היכא</strong> <small>[מקום]</small> <strong>דאיכא תרתי</strong> <small>[שיש</small> <small>שתי</small> מלאכות בדבר<small>]</small> <strong>לא מיחייב</strong> <small>[אינו חייב]</small> <strong>אלא</strong> משום <strong>חדא</strong> <small>[אחת]</small> מהן, ולכן צריך להכריע למי מהן דומה זו יותר, <strong>והאמר</strong> <small>[והרי אמר]</small> <strong>רב כהנא:</strong> מי שהיה <strong>זומר</strong> את ענפי האילן אבל היה <strong>צריך לעצים</strong> שהוא זומר להשתמש בזמורות אלה להסקה או למטרה אחרת — <strong>חייב שתים,</strong> משום שעושה שני אבות מלאכה יחד, <strong>אחת</strong> חייב <strong>משום נוטע</strong> שהרי זמירת האילנות מסייעת לצמיחתם, והיא כעין תולדה של מלאכת הנטיעה, <strong>ואחת משום קוצר</strong> שהרי מהותה של קצירה שהוא תולש מן המחובר לקרקע את הדבר שהוא זקוק לו, וכיון שהוא צריך לעצים הרי הוא כקוצר, הרי שאם יש בדבר שתי מלאכות — חייב על שתיהן.
 ומסכמים: אכן, <strong>קשיא</strong> <small>[קשה]</small> הדבר לשניהם.
 <strong>איתיביה</strong> <small>[הקשה לו]</small> <strong>רב יוסף לרבה,</strong> ממה ששנינו: <strong>המנכש והמחפה</strong> באדמה את השורשים שהתגלו <strong>לכלאים — לוקה</strong> משום "לא תזרע כלאים" (ויקרא יט, יט). <strong>ר' עקיבא אומר: אף המקיים</strong> את הכלאים במקומם אף על פי שיכול לעוקרם לוקה, משום איסור כלאים.
 ומסביר רב יוסף: <strong>בשלמא לדידי</strong> <small>[נניח לשיטתי]</small> <strong>דאמינא</strong> <small>[שאני אומר]</small> שהמנכש חייב <strong>משום</strong> מלאכת <strong>זורע — היינו</strong> <small>[הרי זה]</small> משום <strong>דאסירא</strong> <small>[שאסורה]</small> <strong>זריעה בכלאים</strong> ולכן לוקה על הניכוש, <strong>אלא לדידך דאמרת</strong> <small>[לשיטתך שאתה אומר]</small> שהאיסור הוא <strong>משום</strong> מלאכת <strong>חורש, חרישה בכלאים מי אסירא</strong> <small>[האם</small> היא <small>אסורה]?</small> שהרי בשעת החרישה עדיין לא שייך איסור כלאים.
 <strong>אמר ליה</strong> <small>[לו]</small> רבה: לדעתי לוקה המנכש לא משום מלאכת חורש, אלא <strong>משום</strong> שהוא <strong>מקיים</strong> כלאים.
 ומקשים: <strong>והא מדקתני סיפא</strong> <small>[והרי ממה ששנינו בסופה]</small> של אותה ברייתא <strong>ר' עקיבא אומר אף המקיים, מכלל</strong> הדבר אתה למד שטעמו של ה<strong>תנא קמא</strong> <small>[הראשון]</small> <strong>לאו</strong> <small>[לא]</small> <strong>משום מקיים</strong> אלא משום מלאכה אחרת!
 ודוחים: <strong>כולה,</strong> כל אותה ברייתא כשיטת <strong>ר' עקיבא היא, ו</strong>בסגנון "<strong>מאי</strong> <small>[מה]</small> <strong>טעם" קאמר</strong> <small>[אמר],</small> וכך צריך להבין את הברייתא: <strong>מאי</strong> <small>[מה]</small> <strong>טעם המנכש ומחפה בכלאים לוקה — משום מקיים, שר' עקיבא אומר: אף המקיים</strong> לוקה.
 ושואלים לעצם הדברים: <strong>מאי טעמא</strong> <small>[מה הטעם]</small> של <strong>ר' עקיבא,</strong> כיצד למד הוא דבר זה מן הכתובים? ומשיבים: <strong>דתניא</strong> <small>[ש</small>כן <small>שנינו</small> בברייתא<small>],</small> נאמר: <strong>"שדך לא תזרע כלאים"</strong> (ויקרא יט, יט), <strong>אין לי</strong> מן הכתוב <strong>אלא זורע, מקיים</strong> שאינו עושה מעשה <strong>מניין</strong> שאף הוא עובר?
 <strong>תלמוד לומר: "כלאים שדך לא",</strong> שאם קוראים את הפסוק כך, אפשר ללמוד ממנו שבכל אופן אסור שיהיו כלאים בשדה.
 <big>ב</big> ומכאן אנו ממשיכים לענייננו, <strong>תנן</strong> <small>[שנינו</small> במשנתנו<small>]:</small> <strong>משקין</strong> את <strong>בית השלחין</strong> השקיית עזר <strong>ב</strong>חול ה<strong>מועד ובשביעית</strong> (בשנת השמיטה).
 ושואלים: <strong>בשלמא</strong> <small>[נניח]</small> ב<strong>מועד</strong> מותר, שהרי טעם האיסור במועד <strong>משום טירחא הוא,</strong> שאין לטרוח בעבודה קשה בחול המועד, <strong>ובמקום פסידא</strong> <small>[הפסד]</small> <strong>שרו רבנן</strong> <small>[התירו חכמים]</small> לטרוח אפילו במועד, <strong>אלא שביעית, בין למאן דאמר</strong> <small>[ל</small>שיטת <small>מי שאומר]</small> שהשקייה יש בה <strong>משום</strong> מלאכת <strong>זורע ובין למאן דאמר</strong> <small>[ל</small>שיטת <small>מי שאומר]</small> שיש בה <strong>משום</strong> מלאכת <strong>חורש, זריעה וחרישה בשביעית מי שרי</strong> <small>[האם מותר]?</small> והרי מפורש בתורה איסור עבודת קרקע בשביעית!
 <strong>אמר אביי:</strong> במשנה מדובר <strong>בשביעית בזמן הזה</strong> שאיסורה רק מדברי סופרים, <strong>ו</strong>כשיטת <strong>רבי היא. דתניא</strong> <small>[ש</small>כן <small>שנינו</small> בברייתא<small>],</small> <strong>רבי אומר:</strong> מה שנאמר <strong>"וזה דבר השמטה שמוט</strong> כל בעל משה ידו...<strong>"</strong> (דברים טו, ב), <strong>בשתי שמיטות</strong> ("השמיטה" "שמוט") <strong>הכתוב מדבר, אחת שמיטת קרקע</strong> שלא לעבוד את האדמה, <strong>ואחת שמיטת כספים</strong> שלא לגבות חובות כספים.
 והכתוב משוה אותן; <strong>בזמן שאתה משמט קרקע</strong> מן התורה <strong>אתה משמט כספים, ובזמן שאי</strong> (אין) <strong>אתה משמט קרקע — אי</strong> (אין) <strong>אתה משמט כספים,</strong> הרי שיש זמן שאין בו שמיטת קרקעות, ואימתי — בזמן הזה. ואם כן לשיטת רבי, בזמן הזה (ולמעשה — לאחר שבטלו היובלות ודיני אחוזת נחלה הכתובים בתורה) שמירת שביעית היא רק מדברי סופרים, ובמקום הפסד התירו חכמים.
 <strong>רבא אמר: אפילו תימא</strong> <small>[תאמר]</small> שמשנתנו כשיטת <strong>רבנן</strong> <small>[חכמים]</small> הסבורים ששביעית בזמן הזה מדברי תורה היא, וטעם היתר ההשקיה — כי דווקא <strong>אבות</strong> מלאכה, כגון זריעה וחרישה ממש <strong>אסר רחמנא</strong> <small>[אסרה התורה],</small>
## דף ג.
 אבל <strong>תולדות</strong> (מלאכות דומות להן) <strong>לא אסר רחמנא</strong> <small>[אסרה התורה].</small> ומקור הדבר <strong>דכתיב</strong> <small>[שנאמר]:</small> <strong>"ובשנה השביעית שבת שבתון יהיה לארץ</strong> שבת לה' <strong>שדך לא תזרע</strong> וכרמך לא תזמור. את ספיח קצירך לא תקצור ואת ענבי נזירך לא תבצור<strong>"</strong> (ויקרא כה, ד-ה).
 <strong>מכדי</strong> <small>[הלא]</small> <strong>זמירה בכלל זריעה</strong> היא שהרי מטרתה לעודד את הצמיחה, <strong>ובצירה בכלל קצירה</strong> — נטילת היבול מן הצמח. <strong>למאי הלכתא כתבינהו רחמנא</strong> <small>[לאיזו הלכה כתבה אותם התורה]</small> במפורש, ולא הסתפקה באיסור הכללי של "שבת שבתון יהיה לארץ"?
 אלא הדברים הללו נתפרשו <strong>למימרא</strong> <small>[לומר</small> לנו<small>]:</small> <strong>דאהני</strong> <small>[שעל אלה]</small> ה<strong>תולדות</strong> של המלאכות המפורשות <strong>מיחייב</strong> <small>[חייב</small> הוא<small>],</small> <strong>אאחרנייתא לא מיחייב</strong> <small>[על</small> התולדות <small>האחרות אינו חייב].</small>
 ושואלים: <strong>ו</strong>כי על מלאכות אחרות הוא <strong>לא</strong> חייב? <strong>והתניא</strong> <small>[והרי שנינו</small> בברייתא<small>],</small> נאמר: <strong>"שדך לא תזרע וכרמך לא תזמר" אין לי</strong> איסור מפורש <strong>אלא</strong> במלאכות <strong>זירוע וזימור, מנין לניכוש ולעידור ולכיסוח</strong> (כריתת העשבים הרעים) שגם הם אסורים — <strong>תלמוד לומר: "שדך לא" "כרמך לא".</strong> וכוונתו: <strong>לא</strong> תעשה <strong>כל מלאכה שבשדך ולא כל מלאכה שבכרמך.</strong>
 וכן אמרו: <strong>מנין שאין מקרסמין</strong> (זומרים את האילנות), <strong>ואין מזרדין</strong> (כורתים את הזרדים היבשים מהעצים), <strong>ואין מפסגין</strong> (חותכים ענפים גדולים) <strong>באילן — תלמוד לומר: "שדך לא" "כרמך לא",</strong> שכוונתו: <strong>לא</strong> תעשה <strong>כל מלאכה שבשדך ולא כל מלאכה שבכרמך.</strong>
 וכן, <strong>מנין שאין מזבלין</strong> את השדות והכרמים, <strong>ואין מפרקין</strong> אבנים המונחות על עיקר האילן ומפריעות לצמיחתו, <strong>ואין מאבקין</strong> מכסים באבק את השורשים שנתגלו, <strong>ואין מעשנין</strong> מעלים עשן מתחת לאילן כדי להשמיד את התולעים ש<strong>באילן — תלמוד לומר: "שדך לא" "כרמך לא", כל מלאכה שבשדך לא</strong> תעשה, <strong>וכל מלאכה שבכרמך לא</strong> תעשה.
 לכאורה נובע מכאן שכל מלאכה בשדה אסורה, <strong>יכול לא יקשקש</strong> (יעשה עידור קל) <strong>תחת</strong> עצי <strong>הזיתים, ולא יעדר תחת הגפנים ולא ימלא נקעים</strong> (סדקים שבאדמה) <strong>מים, ולא יעשה עוגיות</strong> (עיגול עמוק קצת סביב) <strong>לגפנים</strong> שיצטברו בהן מי הגשמים — <strong>תלמוד לומר: "שדך לא תזרע".</strong>
 וכך נלמד: <strong>זריעה בכלל</strong> כל מלאכות השדה <strong>היתה</strong>, שהרי לשיטה זו כל מלאכת הקרקע אסורה, <strong>ולמה יצתה</strong> (יצאה) זריעה מן הכלל ונכתבה במפורש — כדי <strong>להקיש</strong> (להשוות) <strong>אליה, לומר לך: מה זריעה מיוחדת</strong> שהיא <strong>עבודה שבשדה ושבכרם</strong> גם יחד, <strong>אף כל שהיא עבודה שבשדה ושבכרם</strong> אסורה, אבל דבר שהוא רק בכרם ואינו בשדה, כלומר שנועד רק לקיום האילנות משנה לשנה — מותר. ואם כן למדנו מברייתא זו שאסורה כל מלאכה בשביעית, ולא רק זריעה וזמירה בלבד!
 ודוחים: איסורים אלו שאמרו פרט לזריעה וזמירה, כולם הם <strong>מדרבנן</strong> <small>[מדברי סופרים]</small> <strong>וקרא אסמכתא בעלמא</strong> <small>[והכתוב</small> שהבאנו לראיה <small>סמך בלבד</small> הוא<small>]</small> ואינו דין התורה ממש.
 אגב הדברים שואלים: <strong>וקשקוש</strong> (עידור) מתחת לאילנות <strong>בשביעית מי שרי</strong> <small>[האם מותר]?</small> <strong>והא כתיב</strong> <small>[והלא נאמר]:</small> <strong>"והשביעת תשמטנה ונטשתה"</strong> (שמות כג, יא) ושנינו על כך: <strong>"תשמטנה" — מלקשקש, "ונטשתה" — מלסקל</strong> את האבנים שבשדה, הרי שהקישקוש אסור בשביעית!
 <strong>אמר רב עוקבא בר חמא: תרי קשקושי הוו</strong> <small>[שני</small> מיני <small>עידור הם];</small> <strong>חד אברויי אילני</strong> <small>[אחד</small> שמטרתו <small>להבריא</small> ולחזק את <small>האילנות]</small> <strong>וחד סתומי פילי</strong> <small>[ואחד</small> הוא <small>לסתום</small> את <small>הבקעים</small> בקרקע<small>],</small> ויש ביניהם הבדל הלכה למעשה; <strong>אברויי</strong> <small>[להבריא]</small> את ה<strong>אילן — אסור,</strong> שזה מעין מלאכת חרישה, שהרי הוא מחזק את הצמיחה, אולם <strong>סתומי פילי</strong> <small>[לסתום</small> את <small>הבקעים]</small> — <strong>שרי</strong> <small>[מותר],</small> משום שעל ידי כך הוא מונע נזק לאילן.
 <big>א</big> באותו ענין עצמו <strong>איתמר</strong> <small>[נאמר]:</small> <strong>החורש בשביעית,</strong> נחלקו <strong>ר' יוחנן ור' אלעזר</strong> במהות איסור זה, <strong>חד</strong> <small>[אחד</small> מהם<small>]</small> <strong>אמר: לוקה</strong> על כך, <strong>וחד</strong> <small>[ואחד</small> מהם<small>]</small> <strong>אמר: אינו לוקה.</strong> ומציעים: <strong>לימא</strong> <small>[האם לומר]</small> כי <strong>ב</strong>יחס לשיטת <strong>ר' אבין אמר ר' אילעא קמיפלגי</strong> <small>[חלוקים הם],</small> שאחד מהם מקבלה ואחד אינו מקבלה. ש<strong>אמר ר' אבין אמר ר' אילעא: כל מקום שנאמר</strong> בתורה <strong>כלל ב</strong>מצות <strong>"עשה", ופרט</strong> הקשור לאותה מצוה <strong>ב"לא תעשה" — אין דנים אותו</strong> לפי מידת ההלכה <strong>בכלל פרט וכלל</strong> שאז רואים את הפרט כדוגמה של הכלל ומרחיבים אותו לגבי כל הכלל, אלא רואים זאת כשתי הלכות נפרדות.
 ולענייננו, <strong>מאן דאמר</strong> <small>[מי שאומר]</small> ש<strong>לוקה</strong> גם על חרישה <strong>לית ליה</strong> <small>[אין לו,</small> אינו מקבל<small>]</small> את שיטת <strong>ר' אבין אמר ר' אילעא,</strong> ולכן הוא דורש כך: נאמר "ובשנה השביעית שבת שבתון יהיה לארץ" (ויקרא כה, ד) — הרי מצוות "עשה" כללית, ואחר כך נאמר "שדך לא תזרע" (ויקרא כה, ד) — הרי פרט באותה מצוה ב"לא תעשה", וחוזר וכולל "שבת שבתון יהיה לארץ" (ויקרא כה, ה), ומכאן הוא למד שיש איסור "לא תעשה" על כל עבודות האדמה בשביעית, כמו שיש במלאכת הזריעה.
 <strong>ו</strong>אילו <strong>מאן דאמר</strong> <small>[מי שאומר]</small> ש<strong>אינו לוקה, אית ליה</strong> <small>[יש לו,</small> מקבל<small>]</small> את שיטת <strong>ר' אבין</strong> ולכן על שאר עבודות האדמה שלא נאמרו במפורש — עובר בעשייתן רק במצוות "עשה", ורק על זריעה וזמירה עובר ב"לא תעשה".
 את ההצעה הזו דוחים: <strong>לא, דכולי עלמא לית ליה</strong> <small>[לדעת הכל אין להם,</small> אינם מקבלים<small>]</small> את שיטת <strong>ר' אבין אמר ר' אילעא,</strong> ולכן, <strong>מאן דאמר</strong> <small>[מי שאומר]</small> <strong>לוקה — שפיר</strong> <small>[יפה]</small> שלומד בכלל ופרט וכלל,
 <strong>ומאן דאמר</strong> <small>[ומי שאומר]</small> <strong>אינו לוקה, אמר לך</strong> <small>[</small>יכול היה <small>לומר לך]</small> טעם אחר: <strong>מכדי</strong> <small>[הרי]</small> <strong>זמירה בכלל זריעה</strong> היא מבחינת מהותה, <strong>ובצירה בכלל קצירה,</strong> אם כן <strong>למאי הלכתא כתבינהו רחמנא</strong> <small>[לאיזו הלכה כתבה אותם התורה]</small> במפורש? <strong>למימר דאהני</strong> <small>[לומר שעל אלה]</small> ה<strong>תולדות הוא דמיחייב</strong> <small>[שחייב],</small> על <strong>תולדה אחרינא לא מיחייב</strong> <small>[אחרת אינו חייב],</small> אם כן גילה כאן הכתוב שאינו חייב על מלאכות אחרות שאינן מפורשות, ולכן אינו מחשיב את החרישה כאסורה בשביעית במצות "לא תעשה".
 ושואלים: <strong>ולא?</strong> וכי אינו חייב על מלאכות אחרות? <strong>והתניא</strong> <small>[והרי שנינו</small> בברייתא<small>],</small> נאמר: <strong>"שדך לא תזרע וכרמך לא תזמר"</strong> (ויקרא כה, ה) <strong>אין לי אלא זירוע וזימור</strong> שהם אסורים, <strong>מנין לעידור ולקישקוש ולכיסוח</strong> שאף הם אסורים <strong>— תלמוד לומר: "שדך לא" "כרמך לא",</strong> לומר: <strong>לא</strong> תעשה <strong>כל מלאכה שבשדך ולא</strong> תעשה <strong>כל מלאכה שבכרמך.</strong>
 <strong>ומנין שאין מקרסמין</strong> (זומרים את האילנות), <strong>ואין מזרדין</strong> (כורתים את הזרדים היבשים מהעצים), <strong>ואין מפסגין</strong> (חותכים ענפים גדולים) <strong>באילן — תלמוד לומר: "שדך לא" "כרמך לא",</strong> שכוונתו: <strong>לא</strong> תעשה <strong>כל מלאכה שבשדך ולא כל מלאכה שבכרמך.</strong>
 וכן, <strong>מנין שאין מזבלין</strong> את השדות והכרמים, <strong>ואין מפרקין</strong> אבנים המונחות על עיקר האילן ומפריעות לצמיחתו, <strong>ואין מעשנין</strong> עושים עשן מתחת לאילן כדי להשמיד את התולעים ש<strong>באילן — תלמוד לומר: "שדך לא" "כרמך לא", כל מלאכה שבשדך לא</strong> תעשה, <strong>וכל מלאכה שבכרמך לא</strong> תעשה.
 לכאורה נובע מכאן שכל מלאכה בשדה אסורה, <strong>יכול לא יקשקש</strong> (יעשה עידור קל) <strong>תחת</strong> עצי <strong>הזיתים, ולא יעדר תחת הגפנים ולא ימלא נקעים</strong> (סדקים שבאדמה) <strong>מים, ולא יעשה עוגיות</strong> (עיגול עמוק קצת סביב) <strong>לגפנים</strong> שיצטברו בהן מי הגשמים — <strong>תלמוד לומר: "שדך לא תזרע".</strong>
 וכך נלמד: <strong>זריעה בכלל</strong> כל מלאכות השדה היתה, שהרי לשיטה זו כל מלאכת הקרקע אסורה, <strong>ולמה יצתה</strong> (יצאה) זריעה מן הכלל ונכתבה במפורש — כדי <strong>להקיש</strong> (להשוות) <strong>אליה, לומר לך: מה זריעה מיוחדת</strong> שהיא <strong>עבודה שבשדה ושבכרם</strong> גם יחד, <strong>אף כל שהיא עבודה שבשדה ושבכרם</strong> אסורה, אבל דבר שהוא רק בכרם ואינו בשדה, כלומר, שנועד רק לקיום האילנות משנה לשנה — מותר. ואם כן למדנו מברייתא זו שאסורה כל מלאכה בשביעית, ולא רק זריעה וזמירה בלבד!
 ודוחים: איסורים אלו שאמרו פרט לזריעה וזמירה, כולם הם <strong>מדרבנן</strong> <small>[מדברי סופרים]</small> <strong>וקרא אסמכתא בעלמא</strong> <small>[והכתוב</small> שהבאנו לראיה <small>סמך בלבד</small> הוא<small>]</small> ואינו דין התורה ממש. והרי מכאן שמלבד זריעה וזמירה אסורות כל שאר המלאכות!
## דף ג:
 <big>א</big> <strong>כי אתא</strong> <small>[כאשר בא]</small> <strong>רב דימי</strong> מארץ ישראל לבבל <strong>אמר</strong> מסורת ששמע מחכמי ארץ ישראל בלשון זו: <strong>יכול ילקה על התוספת — ונסיב לה תלמודא לפטורא</strong> <small>[ויש על כך לימוד</small> <small>לפטור],</small> והעיר רב דימי: <strong>ולא ידענא מאי תלמודא ומאי</strong> <small>[ואיני יודע מהו הלימוד ומהי]</small> ה<strong>תוספת</strong> שהתכוונו להם בשמועה זו.
 ונחלקו חכמים בפירוש מסורת זו, <strong>ר' אלעזר אמר:</strong> תוספת זו שאמרו היא <strong>חרישה</strong> בשביעית, שלא נתפרש בה איסור "לא תעשה" בתורה, והיא כתוספת למלאכות המפורטות בכתוב. <strong>והכי קאמר</strong> <small>[וכך אמר,</small> כך יש להבין<small>]:</small> <strong>יכול ילקה על חרישה</strong> בשמיטה <strong>דאתיא</strong> <small>[ש</small>היא <small>באה,</small> נלמדת<small>]</small> <strong>מכלל ופרט וכלל</strong> שאף היא אסורה, <strong>ונסיב ליה תלמודא לפטורא</strong> <small>[ויש על כך לימוד לפטור]</small> את החרישה מעונש מלקות.
 וטעם הדבר: שאם לוקים על החרישה, <strong>אם כן כל הני פרטי</strong> <small>[אלה הפרטים]</small> שמנה הכתוב בבצירה וזמירה <strong>למה לי?</strong> אלא ודאי יש להבין שבאו אלה ללמד שרק על פרטים אלה לוקים, ועל מלאכות אחרות אין לוקים.
 <strong>ור' יוחנן אמר:</strong> תוספת זו היא <strong>ימים שהוסיפו חכמים לפני ראש השנה</strong> של השביעית שגם בהם אסור לעבוד את האדמה כדי להכשירה לשנה הבאה. <strong>והכי קאמר</strong> <small>[וכך אמר]:</small> <strong>יכול ילקה על תוספת ראש השנה, דאתיא</strong> <small>[ש</small>היא <small>באה,</small> נלמדת<small>]</small> מן הכתוב <strong>"בחריש ובקציר תשבת"</strong> (שמות לד, כא), שמייתור הכתוב למדו שלא רק עבודת האדמה בשביעית עצמה אסורה אלא אפילו חריש וקציר של ערב שביעית אסורים, <strong>ונסיב לה תלמודא לפטורא</strong> <small>[ויש על כך לימוד לפטור]</small> לענין עונש, <strong>כדבעינן למימר לקמן</strong> <small>[כפי שנרצה לומר אחר כך].</small>
 ומסבירים: <strong>מאי</strong> <small>[מה הם]</small> אותם <strong>ימים שלפני ראש השנה, כדתנן</strong> <small>[כפי ששנינו</small> במשנה<small>]:</small> <strong>עד מתי חורשין בשדה אילן</strong> (שדה שצומחים בו אילנות) ב<strong>ערב שביעית? בית שמאי אומרים: כל זמן שיפה</strong> החריש <strong>ל</strong>גידולו של <strong>פרי</strong> המצוי כבר על האילנות — מותר, אבל לאחר מכן שהחרישה היא רק לתועלת האילן והפירות שעתיד להצמיח בשנה הבאה — אסור, <strong>ובית הלל אומרים: עד העצרת</strong> (שבועות) מותר לחרוש. ומעירים: <strong>וקרובין דברי אלו להיות כדברי אלו,</strong> כלומר למעשה אין הבדל ניכר בתאריך בין דברי בית שמאי לדברי בית הלל.
 <strong>ועד מתי חורשין שדה הלבן</strong> (שדה תבואה) <strong>ערב שביעית — משתכלה הלחה</strong> (הרטיבות שמחמת הגשמים) שבשדות, <strong>וכל זמן שבני אדם</strong> בדרך כלל <strong>חורשים</strong> עדיין את שדותיהם <strong>ליטע מקשאות ומדלעות</strong> (לגידול קישואים ודלעת) הנזרעים בסוף החורף.
 <strong>ר' שמעון אומר: אם כן</strong> שלא נקבע זמן מסויים <strong>נתנה תורה שיעור לכל אחד ואחד בידו,</strong> שיכול אדם לומר בכל עת שהוא חורש על מנת לזרוע באותה שנה. <strong>אלא</strong> יש לקבוע זמן מוגדר: <strong>בשדה הלבן — חורשים עד הפסח, ובשדה האילן</strong> — חורשים <strong>עד העצרת. ובית הלל אומרים: עד הפסח.</strong>
 <strong>ואמר ר' שמעון בן פזי אמר ר' יהושע בן לוי משום</strong> (בשם) <strong>בר קפרא: רבן גמליאל ובית דינו נמנו</strong> (דנו והצביעו והחליטו) <strong>על שני פרקים</strong> (זמנים) <strong>הללו,</strong> פסח ועצרת, שאסרום חכמים בשנה השישית, <strong>ובטלום</strong> והתירו לחרוש עד ראש השנה.
 <strong>אמר ליה</strong> <small>[לו]</small> <strong>ר' זירא לר' אבהו, ואמרי לה</strong> <small>[ויש אומרים]</small> שאמר לו <strong>ריש לקיש לר' יוחנן: רבן גמליאל ובית דינו היכי מצו למבטלי תקנתא</strong> <small>[כיצד יכולים</small> הם <small>לבטל תקנה]</small> של <strong>בית שמאי ובית הלל</strong> הגדולים מהם? <strong>והתנן</strong> <small>[והרי שנינו</small> במשנה<small>]:</small> <strong>אין בית דין יכול לבטל דברי בית דין חבירו אלא אם כן גדול ממנו בחכמה ובמנין!</strong>
 <strong>"אשתומם</strong> <small>[השתומם,</small> תהה<small>]</small> <strong>כשעה חדה</strong> <small>[אחת]</small><strong>"</strong> (דניאל ד, טז) זמן מה. <strong>אמר ליה</strong> <small>[לו]:</small> <strong>אימור</strong> <small>[אמור],</small> כי <strong>כך התנו ביניהן</strong> בשעת קביעת התקנה: <strong>כל הרוצה לבטל</strong> גזירה זו — <strong>יבוא ויבטל.</strong>
 ותוהים: וכי <strong>דידהו</strong> <small>[שלהם],</small> של בית שמאי ובית הלל <strong>היא</strong> גזירה זו שהם יכולים לתקן בה? הלא <strong>הלכה למשה מסיני היא!</strong> ש<strong>אמר ר' אסי אמר ר' יוחנן משום ר' נחוניא איש בקעת בית חורתן: עשר נטיעות</strong> (עצים צעירים) המצויות בשדה של בית סאה מותר לחרוש בשבילן את כל השדה עד ראש השנה, לצורך האילנות. משמע שבעצים אחרים — אסור. וכן דין <strong>ערבה</strong> שמביאים במקדש יתר על ערבה שבלולב, <strong>ו</strong>כן <strong>ניסוך המים</strong> בחג הסוכות על המזבח, הלכות אלה <strong>הלכה למשה מסיני</strong> הן. משמע שאיסור החרישה בערב שביעית אינו מתקנת חכמים בבית שני, אלא הוא מיסודות מסורת תורה שבעל פה!
 <strong>אמר ר' יצחק: כי גמירי הלכתא</strong> <small>[כאשר</small> היו <small>לומדים הלכה</small> זו<small>],</small> היה האיסור בה רק <strong>שלשים יום לפני ראש השנה, ואתו הני תקון</strong> <small>[ובאו אלו</small> בית שמאי ובית הלל, <small>ותיקנו]</small> זמנים מוקדמים יותר, <strong>מפסח ומעצרת, ואתנו בדידהו</strong> <small>[והתנו ב</small>תקנה <small>שלהם]:</small> <strong>כל הרוצה לבטל יבוא ויבטל.</strong>
 ועוד תוהים: <strong>והני הלכתא נינהו</strong> <small>[ו</small>כי איסורים <small>אלה</small> משום <small>הלכות</small> למשה מסיני <small>הן]?</small> הלא <strong>קראי נינהו</strong> <small>[כתובים</small> מפורשים <small>הם],</small> <strong>דתניא</strong> <small>[ש</small>כן <small>שנינו</small> בברייתא<small>],</small> נאמר: <strong>"בחריש ובקציר תשבת"</strong> (שמות לד, כא) <strong>ר' עקיבא אומר: אין צריך לומר</strong> שהתכוון הפסוק ל<strong>חריש</strong> ול<strong>קציר של שביעית — שהרי כבר נאמר: "</strong>ובשנה השביעית שבת שבתון יהיה לארץ <strong>שדך לא תזרע וכרמך לא תזמר"</strong> (ויקרא כה, ד), אם כן נאסרה כל עבודה בשביעית, <strong>אלא</strong> בא הכתוב לאסור <strong>חריש של ערב שביעית</strong>
## דף ד.
 <strong>שנכנס לשביעית,</strong> כלומר, חרישה שנועדה לסייע לגידולים בשנה השביעית <strong>וקציר של שביעית שיצא למוצאי שביעית</strong> שאסור לקצור בשמינית את התבואה שגדלה בשביעית.
 <strong>ר' ישמעאל אומר:</strong> יש להבין את הפסוק כמשמעו, לענין שבת, וכך יש ללמוד: <strong>מה חריש רשות,</strong> שהרי אין בתורה חריש של מצוה, <strong>אף קציר</strong> האמור כאן — <strong>רשות, יצא קציר העומר שהיא מצוה,</strong> והוא מותר בלא שינוי גם בשבת. ואם כן, לפי ר' עקיבא יש ראיה מן הכתוב לאסור חרישה ערב שביעית!
 <strong>אלא אמר רב נחמן בר יצחק,</strong> יש לדחות את מה שאמרנו ולומר כך: <strong>כי גמירי הלכתא</strong> <small>[כאשר למדו</small> את <small>ההלכה</small> למשה מסיני<small>],</small> הרי זה <strong>למישרי</strong> <small>[להתיר]</small> <strong>ילדה</strong> (נטיעה צעירה) לחרוש בית סאה עבורה. ואילו <strong>קראי</strong> <small>[הכתובים]</small> שהבאנו — כדי <strong>למיסר</strong> <small>[לאסור]</small> את הנטיעה ה<strong>זקינה,</strong> שעץ גדול שכבר הושרש מן התורה אין חורשים בשבילו שלושים יום קודם ראש שנת השמיטה, ובאו בית שמאי ובית הלל וגזרו מפסח ועד עצרת.
 ותוהים: <strong>וכיון דהלכתא למשרי</strong> <small>[שההלכה</small> היתה <small>להתיר]</small> <strong>ילדה,</strong> האם <strong>לאו</strong> <small>[לא]</small> <strong>ממילא</strong> תלמד שה<strong>זקינה אסירה</strong> <small>[אסורה]?!</small> וכל זה הלכה מסיני הוא ולא מן המקראות!
 <strong>אלא</strong> יש לומר באופן אחר: איסור חריש בערב שביעית הוא מכוח <strong>הלכתא</strong> <small>[ההלכה</small> למשה מסיני<small>]</small> <strong>ל</strong>שיטת <strong>ר' ישמעאל,</strong> שדורש פסוק זה לענין אחר, ואילו מ<strong>קראי</strong> <small>[</small>מן <small>הכתובים]</small> <strong>ל</strong>שיטת <strong>ר' עקיבא.</strong>
 <strong>ור' יוחנן אמר</strong> הסבר אחר: <strong>רבן גמליאל ובית דינו מדאורייתא בטיל להו</strong> <small>[מן התורה ביטלו אותם],</small> שמצאו ראיה מן התורה שאין לאסור כלל עבודת האדמה בערב שביעית.
 <strong>מאי טעמא</strong> <small>[מה הטעם]?</small> <strong>גמר</strong> <small>[למד]</small> בגזירה שווה <strong>"שבת" "שבת" משבת בראשית</strong> (שבת סתם, היום השביעי בשבוע): <strong>מה להלן</strong> בשבת בראשית <strong>היא</strong> עצמה <strong>אסורה</strong> במלאכה אולם <strong>לפניה ולאחריה מותרין, אף כאן</strong> שנת שבת הארץ <strong>היא</strong> עצמה <strong>אסורה,</strong> אבל <strong>לפניה ולאחריה מותרין.</strong>
 <strong>מתקיף לה</strong> <small>[מקשה על כך]</small> <strong>רב אשי:</strong> אם כן, לדעת <strong>מאן דאמר</strong> <small>[מי שאומר]</small> שאיסור חרישה הוא <strong>הלכתא</strong> <small>[הלכה</small> למשה מסיני<small>] — וכי</small> <strong>אתיא</strong> <small>[באה,</small> יכולה לבוא<small>]</small> ה<strong>גזרה שוה</strong> "שבת" "שבת" <strong>עקרה הלכתא</strong> <small>[</small>ו<small>עוקרת הלכה</small> למשה מסיני<small>]?</small> וכן, <strong>ומאן דאמר קרא</strong> <small>[ומי שאומר</small> שהדבר נלמד מן <small>הכתוב]?</small> וכי <strong>אתיא</strong> <small>[באה,</small> יכולה לבוא<small>]</small> ה<strong>גזרה שוה עקרה קרא</strong> <small>[</small>ו<small>עוקרת</small> את <small>הכתוב]?</small>
 <strong>אלא אמר רב אשי: רבן גמליאל ובית דינו סברי לה</strong> <small>[סבורים הם]</small> בעיקר הדין <strong>כר' ישמעאל</strong> ש<strong>אמר</strong> שאיסור זה <strong>הלכתא גמירי לה</strong> <small>[מהלכה</small> למשה מסיני <small>למדוהו]</small> <strong>וכי גמירי הלכתא</strong> <small>[וכאשר למדו הלכה</small> זו<small>],</small> הריהו רק <strong>בזמן שבית המקדש קיים,</strong> וראיה לדבר, <strong>דומיא</strong> <small>[בדומה]</small> להלכה האחרת שנאמרה יחד עמה <strong>ניסוך המים</strong> השייך לעבודת המקדש. <strong>אבל בזמן שאין בית המקדש קיים — לא</strong> חלה הלכה זו, ולכן ביטלוה אחר חורבן הבית.
 <big>א</big> שנינו במשנה: <strong>אבל</strong> אין משקים את השדות בחול המועד, <strong>לא ממי הגשמים</strong> ולא <strong>ממי הקילון</strong> (מים ששואבים בדליים). ושואלים: <strong>בשלמא</strong> <small>[נניח]</small> <strong>מי קילון — איכא</strong> <small>[יש]</small> בשאיבתם <strong>טירחא יתירא</strong> <small>[טירחה יתירה]</small> ולכן אסרוה במועד, <strong>אלא מי הגשמים מאי</strong> <small>[מה]</small> <strong>טירחא איכא</strong> <small>[יש]</small> בכך? הלא הם נקווים מעצמם וצריך רק להפנותם אל העצים!
 <strong>אמר ר' אילעא אמר ר' יוחנן: גזירה מי הגשמים אטו</strong> <small>[משום]</small> <strong>מי קילון. רב אשי אמר: מי גשמים גופייהו</strong> <small>[עצמם]</small> <strong>לידי מי קילון אתו</strong> <small>[</small>הם <small>באים],</small> שהרי לאחר זמן מה מתמעטים מי הגשמים וצריך לשאוב אותם בדלי.
 ומעירים: <strong>וקמיפלגי</strong> <small>[והם חלוקים]</small> אם לקבל את דברי <strong>ר' זירא.</strong> ש<strong>אמר ר' זירא אמר רבה בר ירמיה אמר שמואל: נהרות המושכים מים מן האגמים — מותר להשקות מהם בחולו של מועד,</strong> משום שמים אלה זורמים תדיר ואינם פוסקים, ואילו
 <strong>מר</strong> <small>[חכם זה,</small> רב אשי<small>]</small> <strong>אית ליה</strong> <small>[יש לו,</small> מקבל<small>]</small> את דברי <strong>ר' זירא,</strong> שהרי אסר במי גשמים רק מפני שהם פוסקים, ובמים שאינם פוסקים — אינו גוזר. <strong>ומר</strong> <small>[וחכם זה,</small> ר' אילעא<small>]</small> <strong>לית ליה</strong> <small>[אין לו,</small> אינו מקבל<small>]</small> את דברי <strong>ר' זירא,</strong> שהרי גזר במי גשמים משום מי קילון, ולכן יגזור גם במים אחרים משום טעם זה.
 <strong>גופא</strong> <small>[לגופו]</small> של הדבר שהזכרנו, <strong>אמר ר' זירא אמר רבה בר ירמיה אמר שמואל: נהרות המושכים מים מן האגמים</strong> — <strong>מותר להשקות מהן בחולו של מועד.</strong>
 כאשר אמר רבי זירא הלכה זו <strong>איתיביה</strong> <small>[הקשה לו]</small> <strong>ר' ירמיה לר' זירא:</strong> הלא שנינו <strong>אבל לא ממי גשמים ולא ממי קילון! אמר ליה</strong> <small>[לו]</small> רבי זירא: <strong>ירמיה ברי</strong> <small>[בני],</small> <strong>הני</strong> <small>[אלה]</small> ה<strong>אגמים</strong> שב<strong>בבל</strong> — <strong>כמיא דלא פסקי דמי</strong> <small>[כמים שאינם פוסקים</small> הם <small>נחשבים]</small> ואין אנו חוששים שמא יתמעטו המים ויבואו לטרוח ולשאבם בדליים.
 <strong>תנו רבנן</strong> <small>[שנו חכמים]:</small> <strong>הפסיקות</strong> (בריכות ארעיות) <strong>והבריכות שנתמלאו מים מערב יום טוב — אסור להשקות מהם בחולו של מועד.</strong> שמא יפסקו מימיהם ויצטרך להביא מים ממקום אחר. <strong>ואם היתה אמת המים עוברת ביניהם</strong> והמים זורמים מזו לזו — <strong>מותר.</strong>
 <strong>אמר רב פפא: והוא שרובה של אותה שדה שותה מאותה אמת המים</strong> והוא משקה איפוא את רוב השדה בבת אחת, ואין לחשוש שכאשר יפסקו מהבריכות יבואו לשאוב ממקור אחר להשקות חלקים שונים של השדה. <strong>רב אשי אמר: אף על פי שאין רובה של אותה</strong> ה<strong>שדה שותה, כיון דקא משכא ואתיא</strong> <small>[שהיא,</small> התעלה, <small>מושכת ובאה]</small> והמים מוסיפים ובאים אפילו בכמות מועטת — אותו אדם <strong>מימר אמר</strong> <small>[אומר</small> בלבו<small>]</small> <strong>אי לא שתיא לחד יומא</strong> <small>[אם אין</small> היא <small>שותה,</small> מושקה, <small>ביום אחד]</small> — <strong>תשתי לתרי ותלתא יומי</strong> <small>[תשתה,</small> תהיה מושקה, <small>בשנים ובשלושה ימים],</small> ולכן איננו בא לטרוח ולמהר להשקות את מה שלא הושקה תחילה.
 <strong>תנו רבנן</strong> <small>[שנו חכמים]:</small> שתי שדות בית השלחין, אחת מעל גבי השניה, ובעליונה נובע מעיין שמימיו ניגרים לבריכה הנמצאת בשדה התחתונה, ואותה <strong>בריכה נוטפת מים</strong> שיורדים אליה <strong>משדה בית השלחין זו</strong> העליונה <strong>— מותר להשקות ממנה שדה בית השלחין אחרת</strong> המצויה למטה.
 ושואלים: <strong>והא עבידא דפסקא</strong> <small>[והרי</small> הבריכה <small>עשויה שתיפסק]</small> ואז יבוא לדלות מים אחרים ולהשקות! <strong>אמר ר' ירמיה:</strong> ש<strong>עדיין היא</strong> השדה העליונה <strong>מטפטפת</strong> לבריכה, שאין המים פוסקים. <strong>אמר אביי: והוא שלא פסק מעיין ראשון</strong> המשקה את שדה בית השלחין הגבוה ועדיין הוא ממלא את הבריכה, ואפשר אם כן לסמוך על כך ולהשקות את בית השלחין הנמוך.
 <strong>תניא</strong> <small>[שנויה</small> ברייתא<small>]</small> <strong>ר' שמעון בן מנסיא אומר: שתי ערוגות</strong> שהיו <strong>זו למעלה מזו — לא ידלה</strong> (ישאב מים באמצעות דליים) <strong>מן התחתונה וישקה את העליונה</strong> משום טירחה. <strong>יותר על כן אמר ר' אלעזר בר שמעון: אפילו ערוגה אחת</strong> ש<strong>חציה נמוך וחציה גבוה — לא ידלה ממקום נמוך וישקה למקום גבוה</strong> אף באותה ערוגה עצמה.
 <strong>תנו רבנן</strong> <small>[שנו חכמים]:</small> <strong>מדלין לירקות כדי לאוכלן</strong> בחול המועד, <strong>ואם בשביל לייפותם</strong> שיגדלו ויתייפו יותר — <strong>אסור,</strong> שאסור לטרוח טירחה שאינה הכרחית.
 מסופר: <strong>רבינא ורבה תוספאה הוו קא אזלי באורחא</strong> <small>[היו מהלכים בדרך]</small> <strong>חזו לההוא גברא דהוה דלי דוולא בחולא דמועדא</strong> <small>[ראו אדם אחד שהיה דולה בדלי בחול המועד],</small> <strong>אמר ליה</strong> <small>[לו]</small> <strong>רבה תוספאה לרבינא: ליתי מר לשמתיה</strong> <small>[</small>ש<small>יבוא אדוני וינדה אותו],</small> שהרי הוא עובר על דברי חכמים. <strong>אמר ליה</strong> <small>[לו]:</small> <strong>והתניא</strong> <small>[והרי שנינו</small> בברייתא<small>]:</small> <strong>מדלין לירקות כדי לאוכלן,</strong> הרי שאין עבירה בדבר. <strong>אמר ליה</strong> <small>[לו]</small> רבה תוספאה: <strong>מי סברת</strong> <small>[האם סבור אתה]</small> <strong>מאי</strong> <small>[מה</small> פירוש<small>]</small> <strong>"מדלין" — מדלין מיא</strong> <small>[מים]</small> כדי להשקות ירקות? לא כן הוא, אלא <strong>מאי</strong> <small>[מה</small> פירוש<small>]</small>
## דף ד:
 <strong>"מדלין" — שלופי</strong> <small>[לשלוף,</small> לדלל<small>]</small> קצת מן הירקות הגדלים בצפיפות, ופירוש הברייתא הוא, שאם מדלל ואוכל את הירקות שמוציא — מותר, אבל אסור לעשות זאת על מנת לייפות את הנשארים. <strong>כדתנן</strong> <small>[כפי ששנינו</small> במשנה<small>]:</small> <strong>המידל</strong> (המדלל) <strong>בגפנים</strong> שבכרמו, <strong>כשם שהוא מידל בשלו — כך הוא מידל בשל עניים</strong> בגפנים שמשאיר עוללות לעניים, שכיון שעושה זאת לצורך הגפנים יכול לדלל אף במופרש לעניים, אלו <strong>דברי ר' יהודה.</strong> ואילו <strong>ר' מאיר אומר: בשלו רשאי, ואינו רשאי בשל עניים.</strong> ומכאן למדנו ש"מידל" הוא מלשון דילול, ולא לשון דליה.
 <strong>אמר ליה</strong> <small>[לו]</small> רבינא: <strong>והתניא</strong> <small>[והרי שנינו</small> בברייתא<small>]</small> מפורשת: <strong>מדלין מים לירקות כדי לאוכלן! אמר ליה</strong> <small>[לו]:</small> <strong>אי תניא</strong> <small>[אם שנויה]</small> — <strong>תניא</strong> <small>[שנויה]</small> וחוזר אני איפוא מדברי.
 <big>א</big> שנינו במשנה: <strong>ואין עושים עוגיות לגפנים.</strong> ושואלים: <strong>מאי</strong> <small>[מה</small> פירוש<small>]</small> <strong>עוגיות</strong> אלה? <strong>אמר רב יהודה:</strong> בארמית קוראים להם <strong>בנכי</strong> (החפירות העגולות שחופרים סביב הגפנים). <strong>תניא נמי הכי</strong> <small>[שנויה</small> ברייתא <small>גם כן כך]:</small> <strong>אלו הן עוגיות — בדידין</strong> (חפירות עגולות) <strong>שבעיקרי זיתים</strong> (סמוך לגזעי הזיתים) <strong>ושבעיקרי גפנים.</strong>
 ושואלים: <strong>איני</strong> <small>[וכי כן הוא]</small> שאסור לעשות בנכי? <strong>והא רב יהודה שרא</strong> <small>[התיר]</small> <strong>לבני בר ציתאי למעבד</strong> <small>[לעשות]</small> <strong>בנכי לכרמיהון</strong> <small>[לכרמיהם]</small> בחול המועד! ומשיבים: <strong>לא קשיא</strong> <small>[אין</small> זה <small>קשה];</small> <strong>הא</strong> <small>[זו]</small> — <strong>בחדתי</strong> <small>[בחדשות],</small> שאסור לחפור עוגיה כזו כשלא היתה כלל קודם, <strong>הא</strong> <small>[זו]</small> — <strong>בעתיקי</strong> <small>[בישנות],</small> בעוגיות שהיו חפורות כבר וצריך רק לעדרן — מותר.
 <big>ב</big> שנינו במשנה: <strong>ר' אלעזר בן עזריה אומר: אין עושים את האמה</strong> בתחילה בחול המועד ובשביעית. ושואלים: <strong>בשלמא</strong> <small>[נניח]</small> שבחול ה<strong>מועד</strong> טעם האיסור הוא <strong>משום דקא טרח</strong> <small>[שהוא טורח]</small> בשל כך טירחה יתירה במועד, <strong>אלא</strong> ב<strong>שביעית מאי טעמא</strong> <small>[מה הטעם]</small> נאסרה? הרי לא נאסר בשביעית אלא דבר העשוי לגדל צמחים.
 ומשיבים: <strong>פליגי בה</strong> <small>[נחלקו בכך]</small> <strong>ר' זירא ור' אבא בר ממל. חד</strong> <small>[אחד</small> מהם<small>]</small> <strong>אמר:</strong> הטעם הוא <strong>מפני שנראה</strong> לאנשים <strong>כעודר</strong> בכרמו ואינם יודעים שהוא רק חופר תעלה, וחושדים בו איפוא במלאכת שביעית. <strong>וחד</strong> <small>[ואחד</small> מהם<small>]</small> <strong>אמר: מפני שמכשיר אגפיה לזריעה,</strong> שכאשר הוא מוציא את האדמה מן האמה, הריהו שופך לשני צידי התעלה אדמה חדשה ותחוחה הראויה לזריעה, ונמצא שמכשיר בשביעית אדמה לגידול צמחים.
 ושואלים: <strong>מאי בינייהו</strong> <small>[מה</small> ההבדל <small>ביניהם]</small> הלכה למעשה, אם זה או זה הטעם? ומשיבים: <strong>איכא בינייהו</strong> <small>[יש ביניהם</small> הבדל למעשה<small>]</small> באופן <strong>דקא אתו מיא בתריה</strong> <small>[שבאים המים אחריו]</small> כשהוא חופר תעלה ורואים שהמים זורמים מיד ונכנסים אליה; <strong>למאן דאמר</strong> <small>[ל</small>דעת <small>מי שאומר]</small> <strong>מפני שמכשיר אגפיה לזריעה — איכא</strong> <small>[יש]</small> בכך עדיין איסור, שהרי מכל מקום מכשיר את האדמה, <strong>ומאן דאמר</strong> <small>[ו</small>לדעת <small>מי שאומר]</small> <strong>מפני שנראה כעודר — ליכא</strong> <small>[אין</small> כאן<small>]</small> איסור, שהרי רואים שהוא חופר אמת מים.
 ושואלים: <strong>ולמאן דאמר</strong> <small>[ול</small>דעת <small>מי שאומר]</small> <strong>מפני שנראה כעודר, ליחוש</strong> <small>[שיחשוש]</small> אף הוא <strong>מפני שמכשיר אגפיה לזריעה,</strong> וכיצד יכול הוא לבטל חשש זה לגמרי? <strong>אלא,</strong> יש להסביר בדרך אחרת, ולומר כי <strong>איכא בינייהו</strong> <small>[יש ביניהם]</small> הבדל למעשה במקרה אחר; <strong>דקא שקיל מיניה ושדי לבראי</strong> <small>[שהוא לוקח ממנו</small> מן התעלה <small>וזורק החוצה</small> למקום רחוק<small>].</small> <strong>למאן דאמר</strong> <small>[ל</small>דעת <small>מי שאומר]</small> <strong>מפני שמכשיר אגפיה לזריעה — ליכא</strong> <small>[אין</small> כאן<small>]</small> מקום לאיסור, שהרי אינו מכשיר. <strong>למאן דאמר</strong> <small>[ל</small>דעת <small>מי שאומר]</small> <strong>מפני שנראה כעודר — איכא</strong> <small>[יש</small> כאן<small>]</small> איסור, שעדיין נראה כעודר, ושואלים מצד שני אף
 <strong>למאן דאמר</strong> <small>[ל</small>דעת <small>מי שאומר]</small> <strong>מפני שמכשיר אגפיה לזריעה, ליחוש</strong> <small>[שיחשוש]</small> גם הוא <strong>מפני שנראה כעודר!</strong> ומשיבים: <strong>עודר נמי</strong> <small>[גם כן]</small> <strong>כי קא שקיל</strong> <small>[כאשר הוא נוטל]</small> רגב אדמה בזמן העידור, הלא <strong>בדוכתיה מנח ליה</strong> <small>[במקומו</small> הוא <small>מניח אותו],</small> וכיון שאותו אדם משליך רגבי אדמה למקום אחר רואים מיד שאינו מתכווין לעידור, אלא ודאי חופר תעלה.
 ואומרים: <strong>אמימר מתני לה</strong> <small>[היה שונה אותה]</small> הלכה בנוסח שנאמר בו במפורש <strong>מפני שנראה כעודר,</strong> ומשום כך <strong>קשיא ליה</strong> <small>[היה קשה לו]</small> מדברי <strong>ר' אלעזר בן עזריה</strong> על דברי <strong>ר' אלעזר בן עזריה</strong> עצמו במקום אחר. וכך הקשה: <strong>ומי</strong> <small>[והאם]</small> <strong>אמר ר' אלעזר בן עזריה</strong> כי <strong>כל שנראה כעודר אסור?</strong>
 <strong>ורמינהו</strong> <small>[ומשליכים,</small> מראים סתירה<small>]</small> ממה ששנינו: <strong>עושה אדם את זבלו</strong> בשנה השביעית <strong>אוצר,</strong> שצובר את הזבל למקום אחד, ואינו חושש, שהרי אינו מזבל עכשיו. <strong>ר' מאיר אוסר, עד שיעמיק שלשה טפחים</strong> בקרקע ויטמון שם את הזבל, כדי שלא ייראה כמזבל את שדהו בשביעית, <strong>או עד שיגביה שלשה טפחים. היה לו דבר מועט,</strong> שכבר היתה כמות זבל מעטה באותו מקום מערב שביעית — <strong>מוסיף עליו והולך</strong> ואינו חושש.
 <strong>ר' אלעזר בן עזריה אוסר</strong> בכל מקרה <strong>עד שיעמיק שלשה או עד שיגביה שלשה, או עד שיתן</strong> את הזבל <strong>על הסלע</strong> שאינו מקום העשוי להצמיח. מכל מקום נראה שלדעת ר' אלעזר בן עזריה רשאי לחפור כדי להעמיק ולהטמין את הזבל אף על פי שהוא נראה כעודר!
 <strong>ר' זירא ור' אבא בר ממל</strong> תירצו את הקושי; <strong>חד</strong> <small>[אחד</small> מהם<small>]</small> <strong>אמר,</strong> שכאן מדובר <strong>כגון שהעמיק</strong> באדמה והכין מקום לזבל עוד קודם שנת השביעית. <strong>וחד</strong> <small>[ואחד</small> מהם<small>]</small> <strong>אמר: זיבלו מוכיח עליו,</strong> שכיון שמצוי זבל במקום, הרי זה מוכיח שהוא מתכוון רק להטמינו ולא לעידור.
 <big>ג</big> שנינו במשנה ש<strong>מתקנין את</strong> האמה <strong>המקולקלת במועד.</strong> ושואלים: <strong>מאי</strong> <small>[מה</small> פירוש<small>]</small> <strong>מקולקלת? אמר ר' אבא: שאם היתה</strong> כעת <strong>עמוקה טפח</strong> מפני שנתמלאה בטין — חופר <strong>ומעמידה על ששה טפחים.</strong> על בסיס הלכה זו באים לברר כמה בעיות מעשיות.
 ותחילה מקדימים; <strong>פשיטא</strong> <small>[פשוט]</small> לנו, שאם היתה התעלה עמוקה <strong>חצי טפח</strong> ובא להעמיקה ל<strong>שלשה טפחים, כיון דלא עבר מיא</strong> <small>[שאין עוברים מים]</small> במידה מספקת בשלושה טפחים — <strong>לא כלום הוא</strong> ובודאי אסור לטרוח במלאכה שאינה מועילה. וכן אם היו שם <strong>טפחיים</strong> (שני טפחים) והוא רוצה להעמיקה שתעמוד <strong>על שנים עשר</strong> טפחים — גם זה <strong>לא</strong> הותר משום <strong>דקא טרח</strong> <small>[שהוא טורח]</small> <strong>טירחא יתירא,</strong> אף על פי שיש כאן אותו יחס של אחד על שש.
 השאלה היא איפוא, אם היה עומקה <strong>טפחיים</strong> ורוצה להעמידם <strong>על שבעה מהו?</strong> וצדדי הבעיה: <strong>הכא</strong> <small>[כאן]</small> במקום שהתירו לו להעמיק מטפח לשישה, <strong>חמשה</strong> טפחים <strong>קא</strong> <small>[הוא]</small> ש<strong>מעמיק, והכא</strong> <small>[וכאן]</small> מטפחיים לשבעה, גם כן <strong>חמשה</strong> טפחים <strong>קא</strong> <small>[הוא]</small> ש<strong>מעמיק</strong> ומותר, <strong>או דלמא</strong> <small>[שמא]</small> יש לומר: <strong>כיון דאיכא</strong> <small>[שיש]</small> <strong>טפח יתירא</strong> <small>[יתר]</small> של חפירה בעומק — <strong>איכא</strong> <small>[יש]</small> <strong>טירחא טפי</strong> <small>[יתירה]</small> להתכופף כדי לחפור עמוק כל כך, ויש אולי לאסור? שאלה זו לא נפתרה, ונשארה ב<strong>תיקו</strong> <small>[תעמוד]</small> השאלה במקומה.
 בעניינים דומים מסופר, כי <strong>אביי שרא</strong> <small>[התיר]</small> <strong>לבני</strong> המקום <strong>בר המדך לשחופי נהרא</strong> <small>[להוציא את ענפי האילנות מהנהר]</small> בחול המועד. <strong>ר' ירמיה שרא להו</strong> <small>[התיר להם]</small> <strong>לבני</strong> המקום <strong>סכותא למיכרא נהרא טמימא</strong> <small>[לכרות</small> מחדש <small>נהר שנסתם אפיקו].</small> <strong>רב אשי שרא להו</strong> <small>[התיר להם]</small> <strong>לבני מתא מחסיא</strong> עירו <strong>לאקדוחי</strong> <small>[לקדוח]</small> ולהוציא את השרטונות שב<strong>נהר בורניץ</strong> הסמוך. <strong>אמר: כיון דשתו מיניה</strong> <small>[ששותים ממנו]</small> <strong>רבים,</strong> אם כן <strong>כ</strong>צורך <strong>רבים דמי</strong> <small>[נחשב],</small> <strong>ותנן</strong> <small>[ו</small>הרי <small>שנינו</small> במשנה<small>]:</small> <strong>עושים כל צורכי רבים</strong> בחול המועד.
 <big>ד</big> שנינו במשנה, שבחול המועד <strong>מתקנין את</strong>
## דף ה.
 <strong>קילקולי המים שברשות הרבים</strong> וחוטטים אותם. מלשון המשנה נדייק: <strong>חטיטה</strong> — <strong>אין</strong> <small>[כן]</small> הותרה, שמותר להוציא את האבנים והעפר שנפלו לבורות המים, אולם <strong>חפירה</strong> לכתחילה של בור — <strong>לא.</strong>
 <strong>אמר ר' יעקב אמר ר' יוחנן: לא שנו</strong> שאסור לחפור בורות חדשים <strong>אלא</strong> כ<strong>שאין</strong> ה<strong>רבים צריכין להם, אבל</strong> אם ה<strong>רבים צריכין להם — אפילו חפירה מותר.</strong>
 ושואלים: <strong>וכי</strong> <small>[וכאשר]</small> <strong>רבים צריכין להם מי שרי</strong> <small>[האם מותר]?</small> <strong>והתניא</strong> <small>[והרי שנינו</small> בברייתא<small>]:</small> <strong>חוטטין בורות, שיחין</strong> (בורות מאורכים) <strong>ומערות</strong> (בורות מכוסים בתיקרה) <strong>של יחיד, ואין צריך לומר</strong> שחוטטים <strong>של רבים, ואין חופרין בורות שיחין ומערות של רבים, ואין צריך לומר של יחיד. מאי לאו</strong> <small>[האם לא]</small> הכוונה, כשאסרו של רבים, <strong>בשרבים צריכין להם</strong> ואף על פי כן אסרו?!
 ודוחים: <strong>לא,</strong> מדובר <strong>בשאין רבים צריכין להם.</strong>
 ומקשים: <strong>דכוותה</strong> <small>[כיוצא בזה]</small> ל<strong>גבי</strong> בור של <strong>יחיד,</strong> יש איפוא לפרש שמדובר שחוטטים בורות של יחיד גם כאשר <strong>אין יחיד צריך להם,</strong> אולם במקרה כזה <strong>חטיטה מי שרי</strong> <small>[האם מותרת]?</small> <strong>והתניא</strong> <small>[והרי שנינו</small> בברייתא<small>]:</small> <strong>בורות שיחין ומערות של יחיד כונסין מים לתוכן אבל לא חוטטין ולא שפין</strong> (מושחים בטיח) <strong>את סדקיהן, ושל רבים — חוטטין אותן ושפין את סדקיהן.</strong> משמע שבורות של יחיד שאין היחיד צריך להם אסור אפילו לחטוט!
 קושיה זו דוחים: <strong>ואלא מאי</strong> <small>[מה]</small> כיצד תפרש את הברייתא — <strong>בשיחיד צריך להם,</strong> אם כן <strong>דכוותה</strong> <small>[כיוצא בזה]</small> מה שאמרו בברייתא <strong>גבי רבים,</strong> יש לפרש גם כן <strong>בשרבים צריכין להם,</strong> אולם אז <strong>חפירה מי אסיר</strong> <small>[האם אסורה]?</small> <strong>והתניא</strong> <small>[והרי שנינו</small> בברייתא<small>]</small> אחרת: <strong>בורות שיחין ומערות של יחיד כונסין מים לתוכן וחוטטין אותן, אבל לא שפין את סדקיהן, ולא חוטטין לתוכן</strong> אדמה למלא אותם, <strong>ולא סדין אותן בסיד</strong> כדי שלא יספגו מים. <strong>ושל רבים — חופרין אותן, וסדין אותן בסיד!</strong>
 אומרים אם כן, <strong>אלא קשיא הך קמייתא</strong> <small>[קשה זו</small> הברייתא <small>הראשונה]</small> ששנינו בה שאין חופרים בורות של רבים! ומסבירים: <strong>תריץ הכי</strong> <small>[תרץ,</small> ישב, <small>כך]:</small> <strong>חוטטין בורות של יחיד בשיחיד צריך להם, ואין צריך לומר בשל רבים כשרבים צריכין להם,</strong> שאז <strong>אפילו חפירה מותר.</strong>
 <strong>ואין חופרין בורות שיחין ומערות של רבים בשאין רבים צריכין להם, ואין צריך לומר של יחיד, דכי</strong> <small>[שכאשר]</small> <strong>אין יחיד צריך להם</strong> במועד — <strong>אפילו חטיטה נמי</strong> <small>[גם כן]</small> <strong>אסור.</strong> ובאופן זה יתיישבו כל המקורות בלא סתירה.
 <strong>אמר רב אשי: מתניתין נמי דיקא</strong> <small>[משנתנו גם כן מדוייקת]</small> כהסבר זה, שכשרבים צריכים לבורות, מותרת חפירתם בחול המועד, <strong>דקתני</strong> <small>[ששנה</small> בה<small>]:</small> <strong>עושין כל צורכי רבים, "כל" לאתויי מאי</strong> <small>[להביא,</small> לרבות את <small>מה]</small> שלא נתפרט — <strong>לאו לאתויי</strong> <small>[</small>האם <small>לא להביא]</small> <strong>חפירה</strong> של בורות שמותרת?
 ראיה זו דוחים: <strong>לא, לאתויי הא דתניא</strong> <small>[להביא</small> את <small>זו ששנויה</small> בברייתא<small>]</small> בענין זה, שבחול המועד <strong>יוצאין לקווץ</strong> (להוציא את הקוצים) מן <strong>הדרכים, ולתקן את הרחובות</strong> שבעיר, <strong>ואת האסטרטאות</strong> (רחובות ראשיים) <strong>ולמוד</strong> (למדוד) <strong>את המקואות</strong> אם יש בהם מים כשיעור, <strong>וכל מקוה שאין בו ארבעים סאה</strong> (שהוא השיעור הראוי לטהרה) <strong>מרגילין</strong> (מושכים) <strong>לתוכו</strong> (לא על ידי שאיבה הפוסלת, אלא על ידי משיכה שאינה פוסלת) <strong>ארבעים סאה</strong> מים.
 <strong>ומנין שאם לא יצאו</strong> בית דין <strong>ועשו כל אלו, שכל דמים שנשפכו שם</strong> בשל מכשולים אלה <strong>מעלה עליהם</strong> (מחשיב להם) <strong>הכתוב כאילו הם שפכום — תלמוד לומר,</strong> ממה שאמר הכתוב בענין ערי מקלט: <strong>"</strong>ולא ישפך דם נקי בקרב ארצך אשר ה' אלהיך נותן לך נחלה <strong>והיה עליך דמים"</strong> (דברים יט, י).
 ומשיבים: <strong>הא בהדיא קתני</strong> <small>[</small>ענין <small>זה בפירוש שנינו]</small> שהרי אומרת המשנה במפורש: <strong>ומתקנים את הדרכים ואת הרחובות ואת המקואות,</strong> ואם כן התוספת <strong>"ועושין כל צורכי רבים" לאתויי מאי</strong> <small>[להביא</small> את <small>מה] —</small> <strong>לאו לאתויי</strong> <small>[האם לא להביא]</small> <strong>חפירה</strong> של בורות הצריכים לרבים? ומסכמים, אכן <strong>שמע מינה</strong> <small>[למד מכאן]</small> שכך פירוש המשנה.
 <big>א</big> שנינו במשנה ש<strong>מציינין את הקברות</strong> בחול המועד. כלומר, עושים עליהם סימן כדי שלא יטמאו בהם אנשים הנזהרים מטומאה. <strong>אמר ר' שמעון בן פזי: רמז לציון הקברות מן התורה</strong> (הכתוב) <strong>מנין — תלמוד לומר: "וראה עצם אדם ובנה אצלו ציון"</strong> (יחזקאל לט, טו), שהנביא מתנבא, שלעתיד לבוא יעשו ישראל ציונים (סימנים) על עצמות המתים המושלכים, כדי שלא יטמאו בהם אנשים הנזהרים מטומאה.
 <strong>אמר ליה</strong> <small>[לו]</small> <strong>רבינא לרב אשי: הא מקמי דליתי</strong> <small>[</small>דבר <small>זה לפני שבא]</small> <strong>יחזקאל</strong> הנביא ורמז לחיוב זה, <strong>מאן</strong> <small>[מי]</small> <strong>אמר</strong> וכיצד ידעו שצריך לעשות כן? והלא גם לפניו היו נזהרים מטומאה? השיב לו רב אשי: <strong>וליטעמיך</strong> <small>[ולטעמך,</small> לשיטתך<small>]</small> שאתה חושב שיחזקאל חידש זאת, <strong>הא</strong> <small>[זו]</small> ש<strong>אמר רב חסדא: דבר זה</strong> שערלים ומומרים אסורים לעבוד במקדש, <strong>מתורת משה רבינו לא למדנו,</strong> אלא <strong>מדברי יחזקאל בן בוזי</strong> הנביא <strong>למדנו,</strong> שנאמר בהם: <strong>"כל בן נכר ערל לב וערל בשר לא יבוא אל מקדשי לשרתני"</strong> (יחזקאל מד, ט), וגם על זה יש לשאול:
 <strong>מקמי דליתי</strong> <small>[לפני שבא]</small> <strong>יחזקאל, מאן</strong> <small>[מי]</small> <strong>אמר</strong> איסור זה? <strong>אלא</strong> על כרחך יהא עליך לומר כי <strong>גמרא גמירי לה</strong> <small>[במסורת למדו אותה]</small> <strong>ואתא</strong> <small>[ובא]</small> <strong>יחזקאל ואסמכה אקרא</strong> <small>[והסמיכה על הכתוב]</small> אף שהיא הלכה מקובלת מדורות, <strong>הכא נמי גמרא גמירי לה</strong> <small>[כאן גם כן במסורת למדנו אותה],</small> <strong>ואתא</strong> <small>[ובא]</small> <strong>יחזקאל ואסמכה אקרא</strong> <small>[והסמיכה על הכתוב].</small>
 <strong>ר' אבהו אמר: מהכא</strong> <small>[מכאן]</small> יש רמז לציון קברות, שנאמר במצורע: <strong>"וטמא טמא יקרא"</strong> (ויקרא יג, מה), וכוונתו: <strong>טומאה קוראה לו ואומרת לו "פרוש".</strong> שהטמא צריך להודיע לרבים שטמא הוא ויפרשו ממנו, וכן עושים גם בקבר שצריך להודיע טומאתו. <strong>וכן אמר ר' עוזיאל בר בריה</strong> <small>[בן בנו]</small> של <strong>ר' עוזיאל רבה</strong> <small>[הגדול]:</small> <strong>טומאה קוראה לו ואומרת לו "פרוש".</strong>
 ושואלים: <strong>והאי להכי הוא דאתא</strong> <small>[ו</small>פסוק <small>זה ל</small>צורך <small>זה הוא שבא]?</small> הלא הפסוק <strong>ההוא מיבעי ליה לכדתניא</strong> <small>[הוצרך לו לכפי ששנינו</small> בברייתא<small>]</small> בענין אחר: <strong>"וטמא טמא יקרא"</strong> כוונתו: ש<strong>צריך</strong> המצורע <strong>להודיע צערו לרבים,</strong> שחולה הוא <strong>ו</strong>אז <strong>רבים מבקשים עליו רחמים!</strong>
 ומשיבים: <strong>אם כן,</strong> אם בא כתוב זה ללמד רק דבר אחד <strong>ליכתוב</strong> <small>[שיכתוב]</small> המקרא אם כן רק <strong>"וטמא יקרא", מאי</strong> <small>[מה]</small> למדנו מן ההכפלה <strong>"וטמא טמא" — שמעת מינה תרתי</strong> <small>[לומד אתה ממנה שני</small> דברים<small>],</small> הן לענין הודעת צערו לרבים, והן שצריך להזהיר את הרבים מלהיטמא לו.
 <strong>אביי אמר:</strong> רמז לציון קברות <strong>מהכא</strong> <small>[מכאן],</small> שנאמר: <strong>"ולפני עור לא תתן מכשל"</strong> (ויקרא יט, יד). <strong>רב פפא אמר,</strong> הרמז הוא ממה שנאמר: <strong>"ואמר סלו סלו פנו דרך"</strong> (ישעיהו נז, יד), שיש לפנות הדרך מכל מפגע,
 <strong>רב חיננא אמר:</strong> מסופו של אותו פסוק נלמד הדבר, שנאמר <strong>"הרימו מכשול מדרך עמי"</strong> (ישעיהו נז, יד). <strong>ר' יהושע בריה</strong> <small>[בנו]</small> של <strong>רב אידי אמר:</strong> דבר זה נלמד ממה שנאמר: <strong>"והודעת להם את הדרך ילכו בה"</strong> (שמות יח, כ), לומר שיש לתקן את הדרכים כיאות ובכלל זה ציון הקברות.
 <strong>מר זוטרא אמר</strong> שלמדו זאת ממה שנאמר: <strong>"והזרתם את בני ישראל מטמאתם"</strong> (ויקרא טו, לא), משמע שיש להרחיק את האנשים מן הטומאה. <strong>רב אשי אמר,</strong> דבר זה נלמד ממה שנאמר: <strong>"ושמרתם את משמרתי"</strong> (ויקרא יח, ל), שמשמעו: <strong>עשו משמרת למשמרתי,</strong> שיש לעשות סייג ומשמרת לתורה ובכלל משמרת זו גם הרחקת אוכלי תרומה (שנאמר בהם: "ואני נתתי לך את משמרת תרומותי. במדבר יח, ח) מן הטומאה על ידי ציון הקברות.
 <strong>רבינא אמר</strong> מן הכתוב: <strong>"ושם דרך אראנו בישע אלהים"</strong> (תהלים נ, כג), לומר שיש לציין את הדרכים הראויות להליכה, ובכלל זה הנקיות מן הטומאה.
 על פסוק זה <strong>אמר ר' יהושע בן לוי: כל השם</strong> (מעריך) <strong>אורחותיו</strong> וחושב כיצד לעשות דברים בצורה הראויה והכשירה — <strong>זוכה ורואה בישועתו של הקדוש ברוך הוא, שנאמר: "ושם דרך", אל תקרי "ושם" אלא "ושם</strong> (בשין ימנית, מלשון שומא, הערכה) <strong>דרך",</strong> אותו אדם <strong>"אראנו בישע אלהים".</strong>
 <strong>ר' ינאי הוה ליה ההוא תלמידא דכל יומא הוה מקשי ליה</strong> <small>[היה לו תלמיד אחד שבכל יום היה מקשה לו]</small> קושיות בזמן הלימוד, <strong>בשבתא דריגלא לא הוה מקשי ליה</strong> <small>[בשבת הרגל</small> שבא ציבור רחב לשמוע את הדרשה <small>לא היה מקשה לו]</small> שמא לפי שעה לא ימצא תשובה ויהיה נבוך,
## דף ה:
 <strong>קרי עליה</strong> <small>[קרא עליו]</small> מקרא זה: <strong>"ושם דרך אראנו בישע אלהים"</strong> (תהלים נ, כג), שחישב אורחותיו, מתי אין ראוי לשאול.
 <big>א</big> בדין של ציון קברות <strong>תנו רבנן</strong> <small>[שנו חכמים]:</small> <strong>אין מציינין לא על</strong> מקום שיש בו רק <strong>כזית מן המת, ולא על עצם</strong> בשיעור <strong>כשעורה</strong> מן המת, <strong>ולא על כל דבר</strong> אחר מן המת <strong>שאינו מטמא באהל</strong> (כאשר מאהילים עליו) אלא במגע בלבד. שכיון שאין בהם טומאת אוהל, וקבורים באדמה, אין חשש שמשהו יטמא בגללם. <strong>אבל מציינין על השדרה</strong> של מת, <strong>ועל הגולגולת, ועל רוב בנין</strong> על עצמות גדולות, שהן רוב גובהו של הגוף, <strong>ועל רוב מנין</strong> של עצמות <strong>המת</strong> (ממאה עשרים וחמש עצמות ומעלה, מתוך מאתיים ארבעים ושמונה שבגוף).
 <strong>ואין מציינין על הוודאות</strong> על מקומות שהכל יודעים שהם מקומות טומאה, <strong>אבל מציינין על הספיקות. ואלו הן הספיקות: סככות ופרעות ובית הפרס</strong> כאשר יבואר להלן. <strong>ואין מעמידין ציון במקום</strong> ה<strong>טומאה</strong> בדיוק, כדי <strong>שלא</strong> לגרום <strong>להפסיד את הטהרות,</strong> שמא יבוא אדם נושא טהרות ולא ישים לב ועד שישים לב שהמקום מצויין כמקום טומאה כבר יטמאו הטהרות. <strong>ו</strong>כן <strong>אין מרחיקין ציון</strong> הרבה <strong>ממקום טומאה,</strong> כדי <strong>שלא להפסיד את ארץ ישראל,</strong> שלא להרבות שטח שנזהרים בו, אף שאיננו טמא. עד כאן לשון הברייתא. ומעתה מבררים את כל הפרטים שבה.
 ושואלים: <strong>ו</strong>כי <strong>כזית מן המת אינו מטמא באהל? והא תנן</strong> <small>[והרי שנינו</small> במשנה<small>]:</small> <strong>אלו שמטמאין באהל</strong> ובתוך רשימה זו מנינו גם <strong>כזית מן המת!</strong>
 <strong>אמר רב פפא: הכא</strong> <small>[כאן]</small> בברייתא בענין הציון <strong>בכזית מצומצם</strong> (בדיוק) <strong>עסקינן</strong> <small>[עוסקים אנו],</small> <strong>דסוף סוף מיחסר חסר</strong> <small>[שבסופו</small> של דבר הלא <small>יחסר]</small> כאשר ירקב, ולכן <strong>מוטב</strong> שלא יציינו את מקומו, אף אם בשל כך <strong>ישרפו עליו תרומה וקדשים לפי שעה</strong> אם יתקל בו אדם כשעדיין לא נחסר, וייטמא, וישרפו בגללו תרומה וקדשים שנטמאו, <strong>ואל ישרפו עליו לעולם</strong> לחינם, שהרי כעבור זמן מסויים יתמעט הבשר מכזית, ושוב איננו מטמא באהל, ואם יהא שם ציון קבוע, יחשבו שיש שם טומאת אהל ויוסיפו לשרוף עליו תרומה וקדשים לעולם.
 שנינו בברייתא, <strong>ואלו הן הספיקות: סככות ופרעות!</strong>
 ומסבירים, <strong>סככות</strong> — כגון <strong>אילן המיסך</strong> (סוכך) <strong>על הארץ</strong> סמוך לבית הקברות, ותחת אחד מענפיו טומאת מת, ואין יודעים תחת איזה מן הענפים, וכיון שידוע שהוא מיסך על הטומאה, הרי כל ענפיו יוצרים אהל מחמת הספק, ולכן כל שתחת האילן נטמא.
 <strong>פרעות</strong> — הם <strong>אבנים פרועות היוצאות מן הגדר</strong> ואינן עומדות במישרין עם הכותל ואם יש טומאת מת תחתיהן הרי הן מאהילות עליה, ויוצרות אהל שלא הכל שמים לב אליו.
 <strong>בית הפרס — כדתנן</strong> <small>[כפי ששנינו</small> במשנה<small>]:</small> <strong>החורש את ה</strong>שדה שהיה בה <strong>קבר,</strong> שיש לחשוש שפיזר את העצמות שבקבר בכל המקום שחרש — <strong>הרי הוא עושה</strong> על ידי כך <strong>בית הפרס, וכמה הוא עושה — מלא מענה</strong> (מלוא אורך תלם) אחד, שהוא <strong>מאה אמה.</strong>
 ושואלים: <strong>ובית הפרס מי</strong> <small>[האם]</small> <strong>מטמא באהל? והאמר</strong> <small>[והרי אמר]</small> <strong>רב יהודה אמר שמואל: מנפח אדם בית הפרס והולך,</strong> שאם אדם נושא טהרות או רוצה להישמר בטהרה כדי לאכול קדשים וצריך לעבור דרך בית הפרס, יכול הוא ללכת, ולנפוח בפיו באבק השדה ולראות אם הוא מגלה בתוך העפר עצם הראויה לטמא שלא יגע בה. ומכאן מובן שאין לחשוש לטומאת אהל בבית הפרס, שכן אם חוששים לטומאת אהל יש לחשוש שמא תוך כדי פעולת הניפוח כבר נטמא.
 <strong>ו</strong>כיוצא בו <strong>רב יהודה בר אמי משמיה</strong> <small>[משמו]</small> של <strong>עולא אמר: בית הפרס שנידש</strong> שכבר הלכו בו אנשים ודשו אותו ברגליהם — <strong>טהור,</strong> שודאי סילקו ברגליהם את העצמות משם. ואם אומרים כי בית הפרס מטמא באהל הרי יש לחשוש שהעצמות נדושו ונכנסו פנימה!
 <strong>אמר רב פפא: לא קשיא</strong> <small>[אין זה קשה]</small> כי יש מקומות שונים הקרויים בית הפרס, ויש לחלק; <strong>כאן</strong> שאמרנו שמציינים בית הפרס בגלל טומאת אוהל מדובר <strong>בשדה שאבד בה קבר,</strong> שאנו יודעים שבמקום כלשהו בשדה זה היה קבר, אלא ששכחו היכן היה, ויש כאן טומאת אהל וודאית, <strong>כאן</strong> שהתירו בניפוח, מדובר <strong>בשדה שנחרש בה קבר,</strong> שלא ברור שיש אכן עצמות מת במקום זה.
 ושואלים: <strong>ושדה שנחרש בה קבר, בית הפרס קרי ליה</strong> <small>[קוראים לו],</small> וחוששים לטומאתו? ומשיבים: <strong>אין</strong> <small>[כן]</small> <strong>והתנן</strong> <small>[ואכן</small> כן <small>שנינו</small> במשנה<small>]:</small> <strong>שלשה</strong> סוגי <strong>בית הפרס הן</strong> ובהם אסורים אוכלי תרומה וקדשים מלהלך: <strong>שדה שנאבד בה קבר</strong> ואין מקומו ידוע, <strong>שדה שנחרש בה קבר</strong> ויש לחשוש שהעצמות התפזרו בכל השדה, <strong>ושדה בוכין.</strong>
 ושואלים: <strong>מאי</strong> <small>[מה</small> פירוש<small>]</small> <strong>"שדה בוכין"? רב יהושע בר אבא משמיה</strong> <small>[משמו]</small> של <strong>עולא אמר: שדה שמפטירין בה מתים,</strong> שכאשר היו מביאים מת ממקום אחר, שם היו נפטרים אלו שהביאוהו ממקומו ומוסרים אותו לבני המקום לקוברו.
 <strong>וטעמא מאי</strong> <small>[ומה הטעם]</small> שאנחנו חוששים לטומאה במקום זה, <strong>אמר אבימי: משום יאוש בעלים נגעו בה.</strong> שיש לחשוש שמא תוך כדי טילטול המת ממקום רחוק נפל אבר ממנו בשדה ולא שמו האנשים לב לכך ונתייאשו. ובמשך הזמן יש לחשוש בשדה כזה שהיו בו מתים רבים, שיש בו טומאה במקומות רבים.
 ושואלים: <strong>ושדה שנחרש בה קבר לא בעי</strong> <small>[צריך]</small> <strong>ציון? והא תניא</strong> <small>[והרי שנינו</small> בברייתא<small>]:</small> <strong>מצא שדה מצויינת,</strong> כלומר, שדה שיש עליה כבר ציון של טומאה <strong>ואין ידוע מה טיבה,</strong> שכבר נשתכח מה טומאה היתה שם, אם <strong>יש בה אילנות</strong> באותה שדה — <strong>בידוע שנחרש בה קבר,</strong> שבשדה שנחרש בו קבר מותר לנטוע. <strong>אין בה אילנות</strong> ואין לחשוש לחרישה — <strong>בידוע שאבד בה קבר.</strong> שבשדה כזה אסור לנטוע עצים, ואם המקום ראוי לכך ולא נטעו בו — ודאי שזה משום קבר שאבד בו (רמב"ם).
 <strong>ר' יהודה אומר:</strong> אין סומכים על סימנים אלה <strong>עד שיהא שם</strong> באותו מקום <strong>זקן</strong> (חכם) <strong>או תלמיד</strong> חכם, <strong>לפי שאין הכל בקיאין בדבר,</strong> ושמא לא נחרש השדה כלל. ומכל מקום מדברי ברייתא זו יוצא שאף שדה שנחרש בה קבר מציינים!
 ומשיבים: <strong>אמר רב פפא: כי תניא</strong> <small>[כאשר שנויה</small> הברייתא<small>]</small> <strong>ההיא</strong> לגבי שדה מצויינת, מדובר בה <strong>בשדה שאבד בה קבר</strong> ודאי <strong>דציינוה</strong> <small>[שציינו אותו]</small> מיד לאחר מכן, אולם אם <strong>יש בה אילנות בידוע שנחרש בה</strong> ה<strong>קבר,</strong> ששכחו ואף חרשו שדה זה לצורך האילנות שלא כדין, <strong>אין בה אילנות — בידוע שאבד בה קבר</strong> ולא נחרש.
 לעצם הלכה זו שואלים: <strong>וליחוש דלמא אילנות מגואי וקבר מבראי</strong> <small>[ונחשוש שמא</small> היו <small>האילנות מבפנים והקבר</small> היה <small>מבחוץ]</small> ומקום הקבר עצמו לא נחרש כלל אלא אבד, ואיך אפשר לסמוך על כך ולומר שמן הסתם כבר נחרש הקבר?
 ומשיבים: <strong>כ</strong>פי ש<strong>אמר עולא</strong> בענין דומה, שמדובר <strong>ב</strong>ש<strong>עומדין</strong> האילנות <strong>על הגבולין</strong> ליד רשות הרבים, שודאי לא היה קבר מבחוץ ברשות הרבים אלא בין האילנות, <strong>הכא נמי</strong> <small>[כאן גם כן]</small> מדובר <strong>ב</strong>ש<strong>עומדין על הגבולין.</strong>
## דף ו.
 <strong>ודלמא</strong> <small>[ושמא]</small> היתה ה<strong>טומאה מגואי</strong> <small>[מבפנים]</small> <strong>ו</strong>ה<strong>אילנות</strong> היו <strong>מבראי</strong> <small>[מבחוץ]</small> ובין האילנות נחרש, אבל מקום הקבר שאבד היה מעבר לאילנות, בתוך השדה?
 ומשיבים: מדובר פה <strong>במסובכין,</strong> שהיו האילנות מצויים בכמה מקומות בשדה, ואם חרשו — מן הסתם חרשו את כל השדה. <strong>ואיבעית אימא</strong> <small>[ואם תרצה אמור]</small> טעם אחר: <strong>הא אמרן</strong> <small>[הרי אמרנו]</small> ש<strong>אין מרחיקין</strong> את ה<strong>ציון ממקום</strong> ה<strong>טומאה</strong> כדי <strong>שלא להפסיד את ארץ ישראל,</strong> וכיון שיש ציון ליד האילנות — מן הסתם האילנות היו סמוכים למקום הקבר ולא רחוקים ממנו.
 שנינו באותה ברייתא ש<strong>ר' יהודה אומר</strong> שאין לסמוך על סימנים כדי לקבוע את השדה כבית הפרס <strong>עד שיהא שם זקן או תלמיד</strong> (חכם), <strong>לפי שאין הכל בקיאין בדבר,</strong> ויתכן שלא נחרש השדה כלל. <strong>אמר אביי: שמע מינה</strong> <small>[למד מכאן]</small> מדברי ר' יהודה ש<strong>צורבא מרבנן דאיכא במתא</strong> <small>[תלמיד חכם שישנו בעיר]</small> — <strong>כל מילי דמתא עליה רמיא</strong> <small>[ענייני העיר מוטלים עליו],</small> שהרי סומכים עליו ושואלים אותו ואין אומרים שאינו יודע מה שמתרחש בעיר.
 <big>א</big> ועוד בדין ציון קברות, <strong>אמר רב יהודה: מצא אבן</strong> אחת <strong>מצויינת</strong> — הרי זה סימן ש<strong>תחתיה טמא.</strong> מצא <strong>שתים</strong> מצויינות, <strong>אם יש סיד</strong> על הקרקע ש<strong>ביניהן,</strong> סימן הוא שהמקום ש<strong>ביניהן טמא</strong> ושתי האבנים הם הצדדים הקיצוניים של אותו סימון, <strong>ואם אין סיד ביניהן — ביניהן טהור</strong> וכל אחת מן האבנים היא ציון טומאה לעצמו.
 ושואלים: <strong>ואף על גב דליכא</strong> <small>[ואף על פי שאין]</small> סימן שהיה <strong>חורש</strong> באמצע, גם יהיה מה שביניהן טהור? <strong>והתניא</strong> <small>[והרי שנינו</small> בברייתא<small>]:</small> <strong>מצא אבן אחת מצויינת</strong> — יש להניח כי <strong>תחתיה טמא.</strong> מצא <strong>שתים</strong> מצויינות, <strong>אם יש</strong> סימן שהיה <strong>חורש ביניהן — ביניהן טהור, ואם לאו</strong> <small>[לא] —</small> <strong>ביניהן טמא!</strong>
 <strong>אמר רב פפא:</strong> יש לפרש <strong>הכא</strong> <small>[כאן]</small> בברייתא מדובר <strong>כשהסיד</strong> שהוא סימן הטומאה <strong>שפוך על ראשיהן</strong> של האבנים <strong>ומרודה</strong> (ונוטה) <strong>לכאן ולכאן,</strong> ואז: <strong>אי איכא</strong> <small>[אם יש]</small> <strong>חורש ביניהן</strong> אנחנו אומרים ש<strong>ביניהן טהור, דאימור</strong> <small>[שאמור,</small> נניח<small>]</small> ש<strong>מחמת חורש הוא דאיקפל</strong> <small>[שנקלף</small> הסיד<small>]</small> ומתחילה היה הסיד רק על ראשי האבנים ורק תחתיהן היתה הטומאה, <strong>ואי</strong> <small>[ואם]</small> <strong>לא,</strong> שאין חורש, מן הסתם ה<strong>סיד דביני ביני</strong> <small>[שבין]</small> האבנים <strong>הוא</strong> זה והניחוהו כך לומר שכל המקום שבאמצע <strong>טמא.</strong>
 <strong>אמר ר' אסי</strong> אם היה <strong>מצר</strong> (גבול) <strong>אחד</strong> של השדה <strong>מצוין</strong> — יש ללמוד מכאן ש<strong>הוא,</strong> המצר עצמו, <strong>טמא, וכל השדה כולה טהורה. שנים</strong> מסומנים — <strong>הם טמאין וכל השדה כולה טהורה. שלשה — הם טמאין וכל השדה כולה טהורה. ארבעה</strong> מצרי השדה מכל צד מסומנים — <strong>הן טהורין,</strong> שאין מציינים על מקום הטומאה עצמו, <strong>וכל השדה כולה</strong> שבאמצע <strong>טמאה.</strong>
 ש<strong>אמר מר</strong> <small>[החכם]:</small> <strong>אין מרחיקין ציון ממקום טומאה שלא להפסיד את ארץ ישראל</strong> ולכן ציינו את כל המיצרים לדעת שהשדה שביניהם כולו טמא.
 <big>ב</big> שנינו במשנה ש<strong>יוצאין</strong> בחול המועד <strong>אף על הכלאים,</strong> לעקור את שתילי הכלאים שצמחו בין הזרעים במשך תקופת הגשמים.
 ושואלים: <strong>ו</strong>על ה<strong>כלאים בחולו של מועד נפקינן</strong> <small>[יוצאים אנו]?</small> <strong>ורמינהו</strong> <small>[ומשליכים,</small> מראים סתירה<small>]</small> ממה ששנינו: <strong>באחד באדר משמיעין</strong> מודיעים לכול <strong>על השקלים,</strong> שיש לתרום שקלים למקדש, <strong>ו</strong>כן מודיעים <strong>על הכלאים</strong> שיש לעקור מן השדה,
 ו<strong>בחמשה עשר בו</strong> באדר <strong>קורין את המגילה בכרכים</strong> (ערים מוקפות חומה) <strong>ויוצאין לקווץ</strong> (להוציא את הקוצים) מן <strong>הדרכים, ולתקן הרחובות, ולמוד המקואות. ועושין כל צרכי רבים, ומציינין את הקברות</strong> בסיד כסימן טומאה, <strong>ויוצאין על הכלאים.</strong> ואם כבר באדר יוצאים על הכלאים, מדוע יוצאים בחול המועד?
 נחלקו בכך <strong>ר' אלעזר ור' יוסי בר חנינא; חד</strong> <small>[אחד</small> מהם<small>]</small> <strong>אמר: כאן</strong> שאמרו שיוצאים בחמישה עשר באדר, הרי זה <strong>בבכיר,</strong> בצמחים המקדימים לצמוח, ומה ששנינו במשנה <strong>כאן</strong> שיוצאים בחול המועד, הרי זה <strong>באפיל,</strong> בגידול המאוחר שאינו ניכר עד חול המועד פסח. <strong>וחד</strong> <small>[ואחד</small> מהם<small>]</small> <strong>אמר: כאן</strong> שאמרו שיוצאים בחמישה עשר באדר, הרי זה <strong>בזרעים</strong> כגון תבואה שנזרעה עוד בחורף ובאדר היא גדולה, <strong>כאן</strong> במשנתנו ששנינו שמאחרים, הרי זה <strong>בירקות</strong> שצומחים מאוחר יותר.
 <strong>אמר ר' אסי אמר ר' יוחנן: לא שנו</strong> שיוצאים על הכלאים רק בחודש אדר <strong>אלא</strong> כ<strong>שאין ניצן</strong> (הפרח שלהם) <strong>ניכר</strong> ועדיין לא ניתן להכיר את מין הצמח, ולא ברור אם כלאים הוא, <strong>אבל</strong> אם ה<strong>ניצן ניכר</strong> עוד קודם לכן — <strong>יוצאין עליהן</strong> קודם.
 ושואלים: <strong>מאי שנא</strong> <small>[במה שונה,</small> מדוע דווקא<small>]</small> <strong>בחולו של מועד דנפקינן</strong> <small>[שאנו יוצאים]</small> על הכלאים? <strong>אמר ר' יעקב אמר ר' יוחנן: משום שכר פעולה</strong> (עבודה) של הפועלים ששוכר בית דין לעקור את הכלאים <strong>דמוזלי גבן</strong> <small>[שהם מוזילים לנו,</small> לבית הדין<small>],</small> שהרי בחול המועד אסורים הפועלים בשאר מלאכות, ואם שוכרים אותם לעבודה המותרת שהיא צורך הציבור, הם מבקשים עליה שכר פחות, שהרי אין מלאכה אחרת מצויה להם אז.
 <strong>אמר רב זביד ואיתימא</strong> <small>[ויש אומרים]</small> שאמר זאת <strong>רב משרשיא:</strong> מתוך הנחה זו שבחול המועד שכר הפועלים זול יותר ולכך שוכרים אותם אז, <strong>שמע מינה</strong> <small>[למד מכאן]</small> <strong>כי יהבינן להו</strong> <small>[כאשר נותנים אנו להם]</small> <strong>שכר</strong> לפועלים המוציאים את הכלאים — <strong>מתרומת הלשכה</strong> של בית המקדש <strong>יהבינן להו</strong> <small>[נותנים אנו להם],</small> וכיון שהוא כסף הקודש משתדלים לצמצם בהוצאות. <strong>דאי סלקא דעתך מדידהו יהבינן להו</strong> <small>[שאם עולה על דעתך</small> לומר ש<small>משלהם,</small> משל בעלי השדה, <small>נותנים להם]</small> <strong>מאי נפקא לן מיניהו</strong> <small>[מה איכפת לנו מהם]?</small> <strong>כל כמה דבעו ליתן להו</strong> <small>[ש</small>הם <small>רוצים שיתנו להם]</small> לפועלים!
 ולגוף הענין שואלים: <strong>ועד כמה,</strong> מהו שיעור הכלאים שעליו יוצאים הפועלים לעקור? <strong>אמר רב שמואל בר יצחק: כאותה ששנינו</strong> במשנה: <strong>כל סאה</strong> של זרעים <strong>שיש בה</strong>
## דף ו:
 <strong>רובע</strong> הקב <strong>זרע ממין אחר</strong> (שהוא אחד מעשרים וארבעה) — <strong>ימעט</strong> את הזרע האחר.
 על עצם ההלכה, שיוצאים לעקור את צמחי הכלאים שצמחו בשדה, שואלים: <strong>והתניא</strong> <small>[והרי שנינו</small> בברייתא<small>]:</small> <strong>התקינו שיהו מפקירין כל השדה כולה</strong> שיש בה כלאים, והרי שאין די במיעוט! ומשיבים: <strong>לא קשיא</strong> <small>[אין</small> זה <small>קשה]:</small> <strong>כאן</strong> שאמרנו שיוצאים וממעטים הוא <strong>קודם</strong> שנתקנה ה<strong>תקנה, כאן</strong> שאמרו שיש להפקיר את כל השדה, הרי זה <strong>לאחר</strong> שנתקנה ה<strong>תקנה.</strong>
 ומה היא תקנה זו — <strong>דתניא</strong> <small>[ששנויה</small> ברייתא<small>]:</small> <strong>בראשונה היו</strong> שליחי בית דין <strong>עוקרין</strong> את צמחי הכלאים <strong>ומשליכין לפני בהמתן</strong> של בעלי השדות, <strong>והיו בעלי בתים שמחין שתי שמחות: אחת — שמנכשין להם שדותיהן</strong> על ידי שנוטלים מתוכם את הצמחים הזרים, <strong>ואחת — שמשליכין</strong> אוכל <strong>לפני בהמתן,</strong> ולא הקפידו בבירור זרעי כלאים,
 <strong>התקינו שיהו עוקרין ומשליכין על הדרכים. ועדיין היו שמחין שמחה גדולה שמנכשין שדותיהן</strong> בחינם, <strong>התקינו שיהו מפקירין כל השדה כולה.</strong>
 <big>א משנה</big> <strong>ר' אליעזר בן יעקב אומר: מושכין את המים מאילן לאילן</strong> בחול המועד, שכיון שהאילנות זקוקים ביותר למים, מותר להשקותם, <strong>ובלבד שלא ישקה</strong> אגב כך <strong>את כל השדה.</strong> ועוד, <strong>זרעים שלא שתו</strong> (שלא הושקו) <strong>לפני המועד,</strong> שהם מסוג הזרעים שאינו דורש השקייה מרובה ולכך לא הקפיד להשקותם לפני המועד — <strong>לא ישקה</strong> אותם <strong>במועד</strong> שהרי ממילא אינם זקוקים כל כך למים, <strong>וחכמים מתירין בזה ובזה,</strong> להשקות את השדה כולה במועד, וכן להשקות במועד אף את הזרעים שלא שתו לפני המועד <strong>.</strong>
 <big>ב גמרא</big> <strong>אמר רב יהודה: אם היתה שדה</strong> זו <strong>מטוננת</strong> (שדה של טין), שהיתה לחה לפני המועד ועכשיו יבשה — <strong>מותר</strong> להשקות את כל השדה אף לשיטת רבי אליעזר בן יעקב. <strong>תניא נמי הכי</strong> <small>[שנויה</small> ברייתא <small>גם כן כך]:</small> <strong>כשאמרו אסור להשקותן במועד — לא אמרו אלא בזרעים שלא שתו מלפני המועד</strong> כלל, <strong>אבל זרעים ששתו לפני המועד</strong> והתחילו לצמוח — <strong>מותר להשקותן במועד,</strong> שאם לא ישקו אותם יהיה הפסד מרובה,
 <strong>ואם היתה שדה מטוננת — מותר</strong> אפילו לא שתו מים לפני המועד. <strong>ואין משקין שדה גריד</strong> (שדה יבשה שאינה צריכה השקייה) <strong>במועד, וחכמים מתירין בזה ובזה</strong> גם להשקות במועד גם זרעים שלא שתו לפני המועד אם הדבר נחוץ, וכן להשקות שדה גריד.
 <strong>אמר רבינא: שמע מינה</strong> <small>[למד מכאן]</small> <strong>האי תרביצא שרי לתרבוצי בחולא דמועדא</strong> <small>[גינה מותר לזלף</small> עליה מים <small>בחול המועד]</small> וכיצד למדים אנו דבר זה: — <strong>שדה גריד מאי טעמא</strong> <small>[מה טעם]</small> התירו חכמים להשקותו למרות שאין הצמחים מתים בגלל היובש — שבסופו של דבר השקייה זו גורמת לכך <strong>דאפלא משוי לה חרפא</strong> <small>[ש</small>את הפירות <small>האפילים,</small> שהיו בשלים מאוחר יותר, <small>הוא עושה בכירים]</small> על ידי השקיית עזר, משמע שאם הפירות מאחרים בהבשלתם נחשב הדבר להפסד, <strong>הכא נמי</strong> <small>[כאן גם כן]</small> בגינה <strong>אפלא משוי לה חרפא</strong> <small>[</small>את <small>האפיל</small> הוא <small>עושה בכיר]</small> על ידי הרבצת מים ולכן מותר הדבר במועד.
 <strong>תנו רבנן</strong> <small>[שנו חכמים]:</small> <strong>מרביצין</strong> (מזלפים מים, השקאה קלה) <strong>שדה לבן</strong> (שדה תבואה) <strong>ב</strong>שנת <strong>שביעית, אבל לא ב</strong>חול ה<strong>מועד.</strong>
 ושואלים: <strong>והתניא</strong> <small>[והרי שנינו</small> בברייתא<small>]</small> האומרת: <strong>מרביצין בין במועד בין בשביעית! אמר רב הונא: לא קשיא</strong> <small>[אין</small> זה <small>קשה]</small> <strong>הא</strong> <small>[זו]</small> הברייתא האוסרת בחול המועד, היא כשיטת <strong>ר' אליעזר בן יעקב</strong> המחמיר בשדה יבש, <strong>הא</strong> <small>[זו]</small> שיטת <strong>רבנן</strong> <small>[חכמים]</small> המקילים בכך.
 <strong>תניא אידך</strong> <small>[שנויה</small> ברייתא <small>אחרת]:</small> <strong>מרביצין שדה לבן</strong> ב<strong>ערב שביעית כדי שיצאו ירקות בשביעית, ולא עוד אלא שמרביצין שדה לבן</strong> אפילו <strong>בשביעית</strong> עצמה <strong>כדי שיצאו ירקות למוצאי שביעית,</strong> שהרבצת מים זו אינה עבודת אדמה גמורה, ואם אין גם העבודה וגם צמיחת הפירות בשנת השביעית — מותר.
 <big>ג משנה</big> <strong>צדין את האישות ואת העכברים משדה האילן ומשדה הלבן</strong> (שדה תבואה) <strong>כדרכו,</strong> כדרך שצד כל השנה כולה, גם <strong>ב</strong>חול ה<strong>מועד ו</strong>גם <strong>בשביעית. וחכמים אומרים: משדה האילן</strong> צד אותם <strong>כדרכו, ומשדה הלבן</strong> שאין ההפסד מרובה כל כך — <strong>שלא כדרכו,</strong> בשינוי מסויים.
 <strong>ומקרין</strong> (סותמים) <strong>את הפירצה</strong> בכותל הגינה <strong>במועד, ובשביעית בונה</strong> מחיצה <strong>כדרכו</strong> אף לכתחילה שהרי אין זו עבודת אדמה, ולמרות שהיא מועילה לשמירת הגן — לא נאסרה בשנת השמיטה.
 <big>ד גמרא</big> שואלים: <strong>מאי</strong> <small>[מה</small> פירוש<small>]</small> <strong>אישות? אמר רב יהודה: בריה שאין לה עינים,</strong> החולד החופר באדמה שצריך לצוד אותו שלא יזיק את השורשים והירקות. <strong>אמר רבא בר ישמעאל ואיתימא</strong> <small>[ויש אומרים]</small> שאמר זאת <strong>רב יימר בר שלמיא: מאי קרא</strong> <small>[מהו הכתוב]</small> שממנו למדים מה היא אישות? שנאמר: <strong>"כמו שבלול תמס יהלך נפל אשת בל חזו שמש"</strong> (תהלים נח, ט), ואנו מבינים שהאישות ("אשת") אינה רואה שמש — מפני שהיא בריה חסרת עיניים.
 ההלכה שבמשנה מובאת בהרחבה בברייתא, <strong>תנו רבנן</strong> <small>[שנו חכמים]:</small> <strong>צדין את האישות ואת העכברים משדה הלבן ומשדה האילן כדרכו, ומחריבין חורי נמלים</strong> שהנמלים לא יזיקו. ומסבירים: <strong>כיצד מחריבין? רבן שמעון בן גמליאל אומר: מביא עפר מחור</strong> נמלים <strong>זה ונותן לתוך חור זה</strong> (קן נמלים אחר) <strong>ו</strong>מכיון שאין הנמלים מזהות את העפר, אינן מוציאות אותו ואינן יכולות לצאת החוצה ולכך <strong>הן חונקין זה את זה.</strong>
 <strong>אמר רב יימר בר שלמיא משמיה</strong> <small>[משמו]</small> של <strong>אביי:</strong> עצה זו מועילה רק בתנאים מסויימים, <strong>והוא — דקאי בתרי עברי נהרא</strong> <small>[שעומדים,</small> שמצויים חורי הנמלים הללו, <small>בשני עברי הנהר</small> השונים<small>];</small> <strong>והוא דליכא גשרא</strong> <small>[שאין גשר]</small> בין עברי הנהר; <strong>והוא דליכא גמלא</strong> <small>[שאין גשר צר]</small> על הנהר; <strong>והוא דליכא מצרא</strong> <small>[שאין חבל מתוח]</small> בין שני צידי הנהר, שאם יש חיבור כלשהו בין עברי הנהר מכירות הנמלים זו את זו, ואינן נלחמות זו בזו.
## דף ז.
 <strong>עד כמה</strong> נקראים חורים אלה קרובים שצריך שהנהר יפסיק ביניהם — <strong>עד פרסה.</strong>
 <strong>ר' יהודה אומר: משדה האילן</strong> צד את האישות והעכברים <strong>כדרכו, ומשדה הלבן שלא כדרכו. תנו רבנן</strong> <small>[שנו חכמים]:</small> <strong>כיצד כדרכו? חופר גומא</strong> באדמה <strong>ותולה בה מצודה</strong> (מלכודת). <strong>כיצד שלא כדרכו? נועץ שפוד</strong> באדמה <strong>ומכה בקורדום ומרדה</strong> (ומוציא) את <strong>האדמה מתחתיה</strong> עד שמוצאה והורג אותה.
 <strong>תניא</strong> <small>[שנויה</small> ברייתא<small>]</small> <strong>ר' שמעון בן אלעזר אומר: כשאמרו</strong> שצד במועד את האישות והעכברים <strong>משדה לבן שלא כדרכו — לא אמרו אלא בשדה לבן הסמוכה לעיר,</strong> שאז יש נזק רק לשדה <strong>אבל בשדה לבן הסמוכה לשדה האילן</strong> יצוד <strong>אפילו כדרכו, שמא יצאו משדה הלבן ויחריבו את האילנות</strong> בשדות הסמוכים וייגרם נזק גדול.
 <big>א</big> שנינו במשנה: <strong>ומקרין את הפירצה במועד.</strong> ושואלים: <strong>כיצד מקרין? רב יוסף אמר: בהוצא ודפנא</strong> (בעלי דקל ודפנה), שאינו עושה מחיצה של ממש, אלא רק סגירה ארעית.
 <strong>במתניתא תנא</strong> <small>[בברייתא שנה]</small> בענין זה: <strong>צר</strong> (ממלא את הפירצה) <strong>בצרור</strong> (אבנים), <strong>ואינו טח בטיט</strong> את הצרורות הללו. <strong>אמר רב חסדא: לא שנו</strong> שאין לסגור את הפירצה אלא בדרך ארעית <strong>אלא</strong> ב<strong>כותל הגינה</strong> שאין הפסד מרובה אם יש בו פירצה, <strong>אבל כותל החצר</strong> שחשוב לאדם למנוע כניסה מזרים העלולים לגנוב — <strong>בונה כדרכו</strong> אף במועד.
 ומציעים: <strong>לימא מסייע ליה</strong> <small>[האם לומר</small> שאפשר <small>לסייע לו]</small> ממה ששנינו: <strong>כותל הגוחה</strong> <small>[הנוטה,</small> ועומד ליפול<small>]</small> אל <strong>רשות הרבים — סותר ובונה כדרכו</strong> בחול המועד <strong>מפני הסכנה</strong> שעלול ליפול על העוברים והשבים. ודוחים: <strong>התם כדקתני טעמא</strong> <small>[שם כפי ששנה</small> את <small>הטעם]</small> במפורש — <strong>מפני הסכנה,</strong> אבל לא לשם שמירת החצר.
 <strong>ואיכא דאמרי</strong> <small>[ויש אומרים]</small> שלא הביאו תוספתא זו לראיה אלא לסתור, וכך אמרו: <strong>תא שמע</strong> <small>[בוא</small> ו<small>שמע]</small> ממה ששנינו בברייתא: <strong>כותל הגוחה לרשות הרבים</strong> — <strong>סותר ובונה כדרכו מפני הסכנה.</strong> ונדייק: <strong>מפני הסכנה — אין</strong> <small>[כן],</small> <strong>שלא מפני הסכנה — לא.</strong> ואם כן <strong>לימא תיהוי תיובתיה</strong> <small>[האם לומר שתהא זו קושיה חמורה]</small> על דברי <strong>רב חסדא?</strong>
 ומשיבים: <strong>אמר לך רב חסדא</strong> (יכול היה רב חסדא לענות לך): <strong>התם</strong> <small>[שם]</small> במקום הסכנה הותר לו אף להיות <strong>סותר ובונה</strong> ונמצא בונה גדר שלימה לכתחילה, <strong>הכא</strong> <small>[כאן]</small> בכותל חצר סתם הריהו <strong>בונה ולא סותר.</strong>
 ושואלים: <strong>התם נמי</strong> <small>[שם גם כן],</small> שיש חשש סכנה, <strong>ליסתור</strong> <small>[שיסתור]</small> ועל ידי כך תתבטל הסכנה, <strong>ולא ליבני</strong> <small>[יבנה]</small> מחדש אלא לאחר המועד! ומשיבים: <strong>אם כן</strong> שתאסור עליו לבנות, עלול להיות שבשל כך <strong>מימנע</strong> <small>[ימנע]</small> <strong>ולא סותר</strong> <small>[יסתור],</small> שהרי לא ירצה להשאיר את חצירו פרוצה, ולכן, כדי שלא יגיע הדבר לסכנה, מתירים לו גם לבנות.
 <strong>אמר רב אשי: מתניתין נמי דיקא</strong> <small>[משנתנו גם כן מדוייקת]</small> כהבנה זו, של רב חסדא <strong>דקתני</strong> <small>[ששנה</small> בה<small>]</small> <strong>ובשביעית בונה כדרכו.</strong>
 ונברר: <strong>דהיכא</strong> <small>[של היכן]</small> גדר של איזה מקום התירו לבנות בשביעית? <strong>אילימא</strong> <small>[אם נאמר]</small> שמדובר בכותל של <strong>חצר,</strong> וכי זו <strong>צריכא למימר</strong> <small>[צריכה להיאמר]?</small> והרי לא נאסרה בשביעית אלא עבודת אדמה בלבד, וברור שמותר לבנות בנין אחר. <strong>אלא לאו</strong> <small>[האם לא]</small> מדובר שם בכותל של <strong>גינה</strong> והוצרך הדבר להיאמר <strong>ואף על גב דמיחזי כמאן דעביד נטירותא לפירי</strong> <small>[ואף על פי שנראה כמי שעושה שמירה לפירות]</small> מכל מקום התירו לו, ואם כן משמע שמשנתנו כולה היא דווקא בכותל גינה. ומסכמים: אכן, <strong>שמע מינה</strong> <small>[למד ממנה]</small> שכן הוא הפירוש.
 <big>ב משנה</big> <strong>ר' מאיר אומר:</strong> אין <strong>רואין את הנגעים,</strong> כלומר, אין מביאים את מי שנראתה בו בהרת ויש חשש שהיא צרעת אל הכהן בחול המועד <strong>בתחילה</strong> (בראשית ימי הטומאה) אלא <strong>להקל,</strong> שהכהן הרואה יכול לטהר אותו, <strong>אבל לא להחמיר,</strong> שאם רואה שהוא טמא — ישתוק, שאין הטומאה חלה עליו עד שיטמאנו הכהן בפירוש. וכל זה שלא לגרום צער לאדם במועד. <strong>וחכמים אומרים:</strong> אין רואים את הנגעים בחול המועד כל עיקר, <strong>לא להקל ולא להחמיר.</strong>
 <big>ג גמרא</big> <strong>תניא</strong> <small>[שנויה</small> ברייתא<small>],</small> <strong>ר' מאיר אומר: רואין את הנגעים להקל, אבל לא להחמיר. ר' יוסי אומר: לא להקל ולא להחמיר.</strong> וטעמו: <strong>שאם אתה נזקק לו</strong> לאותו אדם, שיבוא ויראה את נגעו <strong>להקל — נזקק לו אף להחמיר,</strong> שאם רואה הכהן שהוא טמא צריך לומר שטמא הוא ולכן לא יזדקק לו כלל.
 <strong>אמר רבי: נראין דברי ר' מאיר ב</strong>מצורע <strong>מוסגר,</strong> שציוה קודם הכהן להכניסו להסגר שבוע ימים ועכשיו בודקו שנית, ואם יטהרו לחלוטין הריהו משמחו, ואם מסגיר אותו הסגר שני אינו מצערו, שכן לא נשתנה מצבו לרעה. <strong>ו</strong>לעומת זאת נראים <strong>דברי ר' יוסי במוחלט,</strong> שהכהן קבע כבר שהוא מצורע, ועכשיו בא לראות אם נטהר. שאף אם נטהר עדיין צריך לספור שבעה ימים לטהרה, והרי הוא מצערו, לפיכך אין נזקק לו כלל.
 <strong>אמר רבא: בטהור</strong> גמור <strong>כולי עלמא לא פליגי דלא חזו ליה</strong> <small>[הכל אינם חולקים שאין</small> הכהנים <small>רואים אותו]</small> שכן עלול לטמאו, ואין מביאים אדם לידי עוגמת נפש במועד. אם היה הטמא <strong>בהסגר ראשון — דכולי עלמא לא פליגי דחזי ליה</strong> <small>[הכל אינם חלוקים שרואים אותו],</small> שכאמור, אם יטהרנו הכהן — הריהו טהור, וגם אם יאמר שהוא טמא — הרי ישלחנו רק להסגר שני, ואינו מוסיף לו טומאה ואיסור. <strong>כי פליגי</strong> <small>[כאשר נחלקו],</small>
## דף ז:
 <strong>בהסגר שני. מר</strong> <small>[חכם זה</small> ר' מאיר<small>]</small> <strong>סבר</strong> כי <strong>בכהן תליא מילתא</strong> <small>[תלוי הדבר];</small> <strong>אי</strong> <small>[אם]</small> הוא <strong>טהור — אמר ליה</strong> <small>[לו]</small> הכהן <strong>"טהור", ואי</strong> <small>[ואם]</small> <strong>טמא</strong> הוא — <strong>שתיק</strong> <small>[שותק]</small> הכהן וכל עוד שאין הכהן אומר שטמא הוא, אינו נטמא. <strong>ומר</strong> <small>[וחכם זה,</small> ר' יוסי<small>]</small> <strong>סבר: "</strong>זאת תורת נגע צרעת... <strong>לטהרו או לטמאו"</strong> (ויקרא יג, נט) <strong>כתיב</strong> <small>[נאמר],</small> וכפי שהכהן חייב לטהר, כך הוא חייב לטמא ואיננו רשאי לשתוק.
 <big>א</big> <strong>אמר מר</strong> <small>[החכם],</small> <strong>אמר רבי: נראין דברי ר' יוסי במוחלט ודברי ר' מאיר במוסגר.</strong> ומקשים: <strong>והתניא איפכא</strong> <small>[והרי שנויה</small> ברייתא האומרת <small>להיפך],</small> שנראים דברי רבי יוסי במוסגר ודברי רבי מאיר במוחלט!
 ומשיבים: <strong>תנאי</strong> <small>[</small>מחלוקת <small>תנאים]</small> <strong>היא אליבא</strong> <small>[על פי שיטתו]</small> של <strong>רבי,</strong> ובכך נחלקו: <strong>מר</strong> <small>[חכם</small> זה<small>]</small> <strong>סבר: צוותא דעלמא עדיף ליה</strong> <small>[חברת העולם,</small> חברת הכלל <small>עדיפה לו</small> לאדם<small>]</small> ואם יטמאו הכהן וייעשה מצורע מוחלט, הריהו צריך לצאת מחוץ לשלוש מחנות, ואם מטהרו הרי משמחו, ולכן, יכול הכהן לראות במועד.
 <strong>ומר סבר: צוותא</strong> <small>[חברת]</small> <strong>אשתו עדיפא ליה</strong> <small>[עדיפה לו]</small> שאם הוא מצורע מוחלט — מותר לו להיות עם אשתו, אולם אם יטהרנו הכהן יצטרך לספור שבעה ימים שבהם אסור הוא באשתו, ומפני שצער הוא לו עדיף שלא יבוא לכהן במועד כלל.
 ושואלים: <strong>למימרא</strong> <small>[האם לומר,</small> וללמוד, מכאן<small>]</small> שמצורע <strong>מוחלט מותר בתשמיש המטה?</strong> ומשיבים: <strong>אין</strong> <small>[כן],</small> <strong>והתניא</strong> <small>[ואכן</small> כן <small>שנינו</small> בברייתא<small>],</small> נאמר במצורע הסופר שבעה ימים לטהרתו: <strong>"וישב מחוץ לאהלו שבעת ימים"</strong> (ויקרא יד, ח), ללמד <strong>שיהא אסור בתשמיש המטה,</strong> כי <strong>אין "אהלו" אלא</strong> רמז עבור <strong>אשתו, שנאמר: "לך אמר להם שובו לכם לאהליכם"</strong> (דברים ה, כז). <strong>ר' יהודה אומר:</strong> נאמר <strong>"</strong>ואחרי טהרתו <strong>שבעת ימים יספרו לו"</strong> (יחזקאל מד, כו), ומדייקים: דווקא <strong>ימי ספירו</strong> אסורים בתשמיש המיטה <strong>ולא ימי חלוטו.</strong>
 <strong>ר' יוסי בר' יהודה אומר:</strong> כיון שגילה הכתוב שב<strong>שבעה ימי ספירו</strong> אסור בתשמיש, <strong>קל וחומר לימי חלוטו</strong> שבהם טומאתו חמורה.
 <strong>ואמר ר' חייא: דנתי לפני רבי</strong> ואמרתי: הלא <strong>לימדתנו רבינו,</strong> ש<strong>יותם</strong> המלך <strong>לא היה לו</strong> (לא נולד לו) <strong>לעוזיהו</strong> מלך יהודה <strong>אלא בימי חלוטו</strong> (כשהיה מצורע מוחלט), הרי שמצורע מוחלט מותר בתשמיש, <strong>אמר לו: אף אני כך אמרתי</strong> וגם אני סבור שמצורע מוחלט מותר בתשמיש המיטה, ולא כרבי יוסי ברבי יהודה.
 ושואלים: <strong>במאי קמיפלגי</strong> <small>[במה,</small> באיזה עיקרון, הם <small>חלוקים]?</small> ומסבירים, <strong>ר' יוסי בר' יהודה סבר: גלי רחמנא</strong> <small>[גילתה התורה]</small> <strong>בימי ספירו</strong> שאסור באשתו <strong>וכל שכן</strong> שאסור <strong>בימי חלוטו</strong> כאשר הוא טמא בטומאה חמורה. <strong>ומר</strong> <small>[וחכם</small> זה<small>]</small> <strong>סבר: מאי דגלי</strong> <small>[מה שגילה]</small> הכתוב — <strong>גלי</strong> <small>[גילה],</small> <strong>ומאי דלא גלי</strong> <small>[ומה שלא גילה] —</small> <strong>לא גלי</strong> <small>[גילה]</small> שאין להוסיף חומרה שאינה מפורשת.
 <big>ב</big> ושואלים: לגופה של המחלוקת הראשונה ביחס לראיית הנגע <strong>למימרא</strong> <small>[האם לומר]</small> שב<strong>כהן תליא מילתא</strong> <small>[תלוי הדבר],</small> אם לטמא או לטהר, אם לראות את הנגע או לא לראות? ומשיבים: <strong>אין</strong> <small>[כן],</small> <strong>והתניא</strong> <small>[ואכן</small> כן <small>שנינו</small> בברייתא<small>],</small> נאמר: <strong>"וביום הראות בו"</strong> (ויקרא יג, יד), ומלשון הכתוב נלמד: <strong>יש יום שאתה רואה בו, ויש יום שאי אתה רואה בו.</strong>
 <strong>מכאן אמרו: חתן שנולד בו נגע — נותנין לו שבעה ימי המשתה</strong> ואין הולכים לכהן לבדוק אם טמא הוא. ואם נולד הנגע <strong>לו,</strong> כלומר, בו עצמו, <strong>ולביתו</strong> אם נראה הנגע בביתו <strong>ולכסותו</strong> אם נראה הנגע בבגדו, <strong>וכן</strong> אם נראה באדם נגע <strong>ברגל — נותנין לו שבעת ימי הרגל</strong> ואין מצערים אותו במועד, אלו <strong>דברי ר' יהודה,</strong> ומכאן שהכל תלוי בכהן.
 <strong>רבי אומר:</strong> הדין נכון הוא, אבל <strong>אינו צריך</strong> למדרש זה, שיש ראיה פשוטה מכתוב אחר, <strong>הרי הוא אומר: "וצוה הכהן ופנו את הבית</strong> בטרם יבוא הכהן לראות את הנגע ולא יטמא כל אשר בבית<strong>"</strong> (ויקרא יד, לו), <strong>אם ממתינים לו</strong> לבית ואין הכהן מטמא אותו מיד, שהוא <strong>לדבר הרשות,</strong> כדי למנוע שיטמאו הכלים שבבית — <strong>כל שכן</strong> שממתינים לו <strong>לדבר מצוה</strong> כדי שלא לפגוע בשמחת חתן או בשמחת הרגל.
 ושואלים: <strong>מאי בינייהו</strong> <small>[מה</small> ההבדל <small>ביניהם]</small> אם מקור ההלכה הוא בפסוק זה או אחר? <strong>אמר אביי: משמעות דורשין</strong> ההבדל הוא במקור הדרשה מאיזה כתוב דורשים, <strong>איכא בינייהו</strong> <small>[יש ביניהם],</small> שכל אחד יש לו דרשה אחרת מן הכתוב שחבירו דורש. <strong>ורבא אמר:</strong> לענין של <strong>דבר הרשות</strong> סיבה שאינה של מצוה, אם דוחים בגללה את ראיית הנגע <strong>איכא בינייהו</strong> <small>[יש ביניהם],</small> שלדעת רבי יהודה רק בדבר מצוה ממתינים ולא בדבר אחר, ולדעת רבי הרי מוכח שאף לדבר הרשות אפשר להמתין לו.
 ושואלים: <strong>ור' יהודה</strong> מה טעמו שאין ממתינים לדבר הרשות, למרות דברי הכתוב בטומאת הבתים? ומשיבים: לדעתו <strong>מהתם לא גמרינן</strong> <small>[משם אין אנו למדים]</small> הלכה כללית, משום שענין זה של טומאת בתים כולו <strong>חידוש הוא,</strong> והוא דין מיוחד ומבודד בתורה ואין ללמוד ממנו לדברים אחרים,
## דף ח.
 <strong>דהא</strong> <small>[שהרי]</small> <strong>עצים ואבנים בעלמא</strong> <small>[בכלל]</small> בשאר דיני התורה <strong>לא מטמאו</strong> <small>[אינם נטמאים],</small> <strong>והכא מטמאו</strong> <small>[וכאן</small> בצרעת הבית <small>נטמאים].</small>
 <strong>ורבי אמר: אצטריך</strong> <small>[נצרך]</small> להיאמר בכתוב גם "וביום הראות בו" (ויקרא יג, יד), וגם "וצוה הכהן" (ויקרא יד, לו), <strong>דאי כתב רחמנא</strong> <small>[שאילו</small> היתה <small>כותבת התורה]</small> רק <strong>"וביום הראות בו", הוה אמינא</strong> <small>[הייתי אומר]</small> כרבי יהודה ש<strong>לדבר מצוה — אין</strong> <small>[כן]</small> ממתינים עד שייראה לכהן אבל <strong>לדבר הרשות</strong> — <strong>לא,</strong> לכן <strong>כתב רחמנא</strong> <small>[כתבה התורה]</small> <strong>"וצוה הכהן"</strong> לומר שממתינים גם לדבר הרשות.
 ולהיפך, <strong>ואי כתב רחמנא</strong> <small>[ואילו</small> היתה <small>כותבת התורה]</small> <strong>"וצוה הכהן"</strong> בלבד, <strong>הוה אמינא</strong> <small>[הייתי אומר]:</small> <strong>הני</strong> <small>[</small>בדברים <small>אלה]</small> הנמצאים בבית — <strong>אין</strong> <small>[כן]</small> אנחנו דוחים את הטומאה עד שיבא הכהן כיון <strong>דלאו</strong> <small>[ש</small>זאת <small>לא]</small> <strong>טומאה דגופיה</strong> <small>[של גופו]</small> של האדם ואינה מתוכו אלא בדברים אחרים, <strong>אבל טומאה דגופיה</strong> <small>[שבגופו]</small> <strong>אימא מיחזא חזיא ליה</strong> <small>[אמור</small> שמיד צריך <small>לראות אותו]</small> על כן <strong>צריכא</strong> <small>[נצרך]</small> הדבר להיאמר שאף בזה ממתינים.
 <big>א</big> <strong>אמר מר</strong> <small>[החכם,</small> רבי יהודה<small>]</small> בדרשת הכתוב "וביום הראות בו" (ויקרא יג, יד): <strong>יש יום שאתה רואה בו ויש יום שאי</strong> (שאין) <strong>אתה רואה בו.</strong>
 ושואלים: <strong>מאי משמע</strong> <small>[מה המשמעות]?</small> כלומר, כיצד נובע רעיון זה מלשון הכתוב? <strong>אמר אביי:</strong> אם לא היתה כוונה זו, <strong>אם כן ליכתוב רחמנא</strong> <small>[</small>ש<small>תכתוב התורה]</small> רק <strong>"ביום</strong> הראות", <strong>מאי</strong> <small>[מה]</small> הדיוק בלשון <strong>"וביום" — שמע מינה</strong> <small>[למד מכאן]</small> מ־ו' נוספת זו שאין זה דין מוחלט אלא יש תנאי בדבר: <strong>יש יום שאתה רואה בו, ויש יום שאי אתה רואה בו.</strong>
 <strong>רבא אמר</strong> באופן אחר: <strong>כולה קרא יתירא</strong> <small>[כל מקרא</small> זה, מלה זו, <small>יתר]</small> <strong>הוא,</strong> ש<strong>אם כן,</strong> בלא כוונה זו <strong>לכתוב רחמנא</strong> <small>[שתכתוב התורה]</small> רק <strong>"ובהראות", מאי</strong> <small>[מה</small> משמעות ההוספה<small>]</small> <strong>"וביום" — שמע מינה</strong> שהדבר תלוי בזמן, <strong>יש יום שאתה רואה בו, ויש יום שאי אתה רואה בו.</strong>
 ומסבירים: <strong>ואביי</strong> שאינו רואה במלה "וביום" ייתור, לדעתו "וביום" <strong>ההוא מיבעי ליה</strong> <small>[נצרך לו]</small> ללימוד אחר — שהכהן רואה את הנגע רק <strong>ביום ולא בלילה.</strong>
 ושואלים: <strong>ורבא</strong> דין זה שהכהן רואה <strong>ביום ולא בלילה מנא ליה</strong> <small>[מנין לו]?</small> ומשיבים: <strong>נפקא ליה</strong> <small>[יוצא,</small> נובע <small>לו]</small> הדבר <strong>מ</strong>מה שנאמר <strong>"לכל מראה עיני הכהן"</strong> (ויקרא יג, יב), לומר שהכהן צריך לראות את הנגע ראייה שלימה וטובה, ולא בזמן שאי אפשר לראות כראוי. <strong>ואביי</strong> יאמר שהכתוב <strong>ההוא מיבעי ליה</strong> <small>[צריך לו]</small> <strong>למעוטי</strong> <small>[למעט]</small> כהן <strong>סומא</strong> (עיור) <strong>באחת מעיניו,</strong> שאינו רשאי לראות נגעים, שהרי נאמר "עיני הכהן" בלשון רבים.
 ושואלים: <strong>ו</strong>הלא <strong>רבא נמי מיבעי ליה להכי</strong> <small>[גם כן צריך לו</small> הפסוק <small>לענין זה]?</small> ומשיבים: <strong>אין, הכי נמי</strong> <small>[כן, כך גם כן</small> הוא סבור<small>]</small> שבאמת פסוק זה הוא מקור לאותה הלכה, 
 ואם כן שאין הכהן רואה <strong>אלא ביום ולא בלילה מנא ליה</strong> <small>[מנין לו]?</small> ומשיבים: <strong>נפקא ליה</strong> <small>[יוצא,</small> נובע <small>לו]</small> הדבר <strong>מ</strong>מה שנאמר <strong>"כנגע נראה לי בבית"</strong> (ויקרא יד, לה), שיש כאן הדגשה: <strong>"לי" — ולא לאורי,</strong> שאינו נזקק לנר ושאר אמצעי עזר כדי לראות.
 <strong>ואביי,</strong> מדוע נזקק הוא לראיה שהביא, כאשר לכאורה מפסוק זה יש הוכחה ברורה לכך? ומסבירים: לדעתו, <strong>אי מהתם</strong> <small>[אם משם]</small> מפסוק זה בלבד <strong>הוה אמינא</strong> <small>[הייתי אומר]</small> כך: <strong>הני מילי</strong> <small>[דברים אלה]</small> שיש להמתין עד אור היום אמורים בטומאת הבית שהיא <strong>טומאה דלאו דגופיה</strong> <small>[שאינה בגופו],</small> <strong>אבל טומאה דגופיה</strong> <small>[שבגופו]</small> שהיא טומאה חמורה <strong>אפילו לאורו נמי</strong> <small>[גם כן]</small> יבדקנו הכהן, על כן <strong>קא משמע לן</strong> <small>[השמיע לנו]</small> כתוב אחר "וביום" שצריך לראות ביום, לאור יום דווקא ולא באור מלאכותי.
 <big>ב משנה</big> <strong>ועוד אמר ר' מאיר</strong> קולא אחרת בדיני חול המועד: <strong>מלקט אדם עצמות אביו ואמו</strong> מן הקבר בחול המועד. שמנהג היה לפנים, שהיו קוברים את המתים בתחילה בקבר זמני ומשבלה בשר המת היו מלקטים את העצמות וחוזרים וקוברים אותן בקברי אבותיו. ומותר לעשות זאת במועד <strong>מפני ששמחה היא לו</strong> שזוכה להביאן לקברי אבותיו.
 <strong>ר' יוסי אומר:</strong> לא ילקט כי <strong>אבל הוא לו,</strong> שמכל מקום נזכר ומצטער במיתת הוריו.
 ולדעת הכל — <strong>לא יעורר אדם</strong> (יקרא להספד) <strong>על מתו, ולא יספידנו קודם לרגל שלשים יום.</strong>
 <big>ג גמרא</big> שנינו במשנה שרבי מאיר אומר שליקוט עצמות נחשב כשמחה, <strong>ורמינהו</strong> <small>[ומשליכים,</small> מראים סתירה<small>]</small> ממה ששנינו: <strong>המלקט עצמות אביו ואמו</strong> — <strong>הרי זה מתאבל עליהם כל היום,</strong> אבל <strong>ולערב אין מתאבל עליהן. ואמר רב חסדא:</strong> ו<strong>אפילו</strong> אינו מלקטן מן הקבר אלא היו <strong>צרורין לו</strong> העצמות <strong>בסדינו</strong> במקום אחר, כאשר קוברן מתאבל כל אותו היום. ואם כן, נראה שליקוט עצמות דבר של עצב ואבל הוא!
 <strong>אמר אביי: אימא</strong> <small>[אמור]</small> לא מפני ששמחה היא לו הקבורה, אלא <strong>מפני ששמחת הרגל עליו,</strong> שמתוך שעוסק רבות בענייני שמחת הרגל, הרי הצער שבליקוט עצמות אביו ואמו אינו ניכר כל כך, ששמחת הרגל מבטלתו, ואינו מצטער כל כך.
 <big>ד</big> שנינו במשנה: <strong>ולא יערער על מתו.</strong> ושואלים: <strong>מאי</strong> <small>[מה</small> פירוש<small>]</small> <strong>"לא יערער על מתו"? אמר רב: כד הדר ספדנא במערבא</strong> <small>[כאשר מחזר</small> וסובב <small>הספדן בארץ ישראל]</small> ומספיד בעיר, <strong>אמרי</strong> <small>[אומרים]</small> הספדנים: <strong>יבכון עמיה כל מרירי ליבא</strong> <small>[יבכו עמו כל מרי הלב],</small> וכשאומרים דברים אלה נזכרים גם אנשים שיש להם צער אחר, ומתאבלים גם הם עמו.
 <big>ה</big> שנינו במשנה שאין מספידים <strong>קודם הרגל שלשים יום.</strong> ושואלים: <strong>מאי שנא</strong> <small>[במה שונה]</small> מה עניינם של <strong>שלשים יום</strong> אלה? שהרי אין מדובר כאן בביטול שמחת המועד!
 <strong>אמר רב כהנא אמר רב יהודה אמר רב:</strong> איסור זה נובע ממעשה שהיה; <strong>מעשה באדם אחד שכינס</strong> (אסף) <strong>מעות לעלות לרגל, ובא ספדן ועמד על פתח ביתו, ונטלתן אשתו</strong> של אותו אדם <strong>ונתנתן לו</strong> כשכר עבור ההספד <strong>ונמנע</strong> אותו האיש <strong>ולא עלה</strong> לרגל מחוסר כסף, ו<strong>באותה שעה אמרו: לא יעורר על מתו ולא יספידנו קודם לרגל שלשים יום.</strong>
 <strong>ושמואל אמר:</strong>
## דף ח:
 <strong>לפי שאין המת משתכח מן הלב שלשים יום,</strong> ולכן כשמספידו פחות משלושים יום לפני הרגל עדיין זוכרים את הצער ברגל. ושואלים: <strong>מאי בינייהו</strong> <small>[מה</small> ההבדל למעשה <small>ביניהם]</small> אם זה הטעם או זה? ומשיבים: <strong>איכא בינייהו</strong> <small>[יש ביניהם</small> הבדל<small>]</small> במקרה <strong>דקעביד</strong> <small>[שעושה]</small> הספדן הספד <strong>בחנם,</strong> שאין לחשוש להוצאת המעות שנועדו לרגל, אבל משום צער יש לחשוש.
 <big>א משנה</big> <strong>אין חופרין כוכין</strong> של קבורה <strong>וקברות במועד</strong> להכין עבור אלה שימותו לאחר זמן, <strong>אבל מחנכין</strong> (מתקנים) <strong>את הכוכין</strong> החפורים כבר <strong>במועד. ו</strong>אגב היתר זה לחפור מוסיפים כי <strong>עושים נברכת</strong> (חפירה בקרקע, כעין בריכה לצורך כיבוס) <strong>במועד,</strong> שאין בזה טירחה יתירה. <strong>ו</strong>כן מותר לעשות <strong>ארון</strong> כאשר עושה הארון נמצא <strong>עם המת בחצר</strong> אחת, שיודעים הכל שלצורך המת הוא עושה. <strong>ר' יהודה אוסר</strong> לעשות את הארון <strong>אלא אם כן יש עמו</strong> כבר <strong>נסרים</strong> חתוכים מערב החג, שצריך רק לחברם.
 <big>ב גמרא</big> שואלים: <strong>מאי</strong> <small>[מה</small> הם<small>]</small> <strong>כוכין ומאי</strong> <small>[ומה</small> הם<small>]</small> <strong>קברות,</strong> ומה ההבדל ביניהם? <strong>אמר רב יהודה: כוכין</strong> קרויים מקומות קבורה שעושים <strong>בחפירה</strong> באדמה, <strong>וקברות</strong> הם שעושים דרך <strong>בנין.</strong> ומעירים: <strong>תניא נמי הכי</strong> <small>[שנויה</small> ברייתא <small>גם כן כך]:</small> <strong>אלו הן כוכין ואלו הן קברות, כוכין — בחפירה, וקברות בבנין.</strong>
 <big>ג</big> שנינו במשנה: <strong>אבל מחנכין את הכוכין.</strong> ושואלים: <strong>כיצד מחנכין?</strong> כלומר, מהו חינוך זה? <strong>אמר רב יהודה: שאם היה</strong> הכוך <strong>ארוך</strong> ממידת המת — <strong>מקצרו. במתניתא תנא</strong> <small>[בברייתא שנה]</small> בענין זה: <strong>מאריך בו</strong> בכוך, <strong>ומרחיב בו</strong> לפי צורכו של המת.
 <big>ד</big> שנינו במשנה: <strong>ועושין נברכת במועד.</strong> ושואלים: <strong>מאי</strong> <small>[מה</small> היא<small>]</small> <strong>נברכת זו? אמר רב יהודה: זו בקיע</strong> שחופרים באדמה לצורך כביסה. ומקשים: <strong>והתניא</strong> <small>[והרי שנינו</small> בברייתא<small>]:</small> <strong>הנברכת והבקיע</strong> משמע שהם דברים שונים! <strong>אמר אביי ואיתימא</strong> <small>[ויש אומרים]</small> שאמר זאת <strong>רב כהנא: גיהא ובר גיהא</strong> <small>[בריכה ובת בריכה],</small> כלומר, אין הבדל ביניהם במהות אלא רק בגודל, שנברכת גדולה יותר, ובקיע הוא קטן.
 <big>ה</big> שנינו במשנה: <strong>ו</strong>עושים בחול המועד <strong>ארון</strong> למת, כשבונה הארון <strong>עם המת בחצר.</strong> ומעירים: <strong>תנינא להא דתנו רבנן</strong> <small>[</small>משנה <small>זו שנינו</small> ברמז <small>מה ששנו חכמים</small> בברייתא<small>]</small> בהרחבה בלשון זו: <strong>עושין כל צורכי המת</strong> במועד: <strong>גוזזין לו שערו</strong> אם היה מגודל מדי, <strong>ומכבסין לו כסותו</strong> (תכריכין) <strong>ועושין לו ארון מנסרין המנוסרין מערב יום טוב. רבן שמעון בן גמליאל אומר: אף מביאין עצים ומנסרן בצינעא בתוך ביתו.</strong>
 <big>ו משנה</big> <strong>אין נושאין נשים במועד, לא בתולות ולא אלמנות, ו</strong>אף <strong>לא מייבמין</strong> (את אשת האח) במועד — <strong>מפני ששמחה היא לו. אבל מחזיר הוא את גרושתו</strong> ונושאה שנית במועד, שאין זו שמחה כל כך.
 <strong>ועושה אשה תכשיטיה במועד,</strong> כלומר: מותר לה לעשות טיפולים שונים בגופה כדי לייפות עצמה. <strong>רבי יהודה אומר: לא תסוד</strong> (לא תשים סיד על עורה) לשם יופי, <strong>מפני ש</strong>לפי שעה <strong>ניוול הוא לה.</strong> ועוד אמרו: <strong>ההדיוט,</strong> מי שאיננו חייט אומן <strong>תופר כדרכו</strong> אם צריך לכך, <strong>והאומן מכליב</strong> (תפירה ארעית) בלבד. <strong>ומסרגין את המטות</strong> שמים את החבלים שעליהם מניחים את המצע במיטה, <strong>ר' יוסי אומר:</strong> רק <strong>ממתחין</strong> את החבלים.
 <big>ז גמרא</big> שנינו במשנה שאין נושאים נשים במועד מפני ששמחה היא לו. ושואלים: <strong>וכי</strong> <small>[וכאשר]</small> <strong>שמחה היא לו, מאי הוי</strong> <small>[מה היה],</small> מה הרע בכך? והרי מצוה לשמוח במועד! <strong>אמר רב יהודה אמר שמואל, וכן אמר ר' אלעזר אמר ר' אושעיא, ואמרי לה</strong> <small>[</small>ויש <small>אומרים זאת]</small> אחרת: <strong>אמר ר' אלעזר אמר ר' חנינא: לפי שאין מערבין שמחה בשמחה,</strong> וצריך לשמוח בכל אחת מהן לעצמה. <strong>רבה בר רב הונא אמר:</strong> הטעם הוא <strong>מפני שמניח שמחת הרגל ועוסק בשמחת אשתו.</strong>
 <strong>אמר ליה</strong> <small>[לו]</small> <strong>אביי לרב יוסף: הא</strong> <small>[</small>הלכה <small>זו]</small> שאמר <strong>רבה בר רב הונא דרב הוא</strong> <small>[של רב היא],</small> שהמקור לדעה זו היא שיטת רב. ש<strong>אמר רב דניאל בר קטינא אמר רב: מנין שאין נושאים נשים במועד — שנאמר: "ושמחת בחגך"</strong> (דברים טז, יד) להדגיש: עליך לשמוח <strong>בחגך ולא באשתך.</strong>
 <strong>עולא אמר:</strong> הטעם שאין נושאין נשים במועד הוא <strong>מפני הטורח,</strong> שבשל ההכנות לחתונה יטרחו טירחה יתירה בחול המועד. <strong>ר' יצחק נפחא אמר: מפני ביטול פריה ורביה,</strong> שאם יהיה מותר לשאת נשים במועד, ידחו כולם את נישואיהם עד למועד כדי לחסוך בהוצאות, ובינתים אינם מקיימים מצות פריה ורביה במשך השנה.
 <strong>מיתיבי</strong> <small>[מקשים]</small> מברייתא ששנינו בה: <strong>כל אלו שאמרו אסורין לישא במועד</strong> —
## דף ט.
 <strong>מותרין לישא ערב הרגל,</strong> ואם כן <strong>קשיא לכולהו</strong> <small>[קשה לכולם]</small> שהרי שמחת נישואין נמשכת כרגיל שבעה ימים, ורובה אפוא במועד.
 ומשיבים: <strong>לא קשיא</strong> <small>[אין</small> זה <small>קשה]</small> וכך יש לתרץ; <strong>למאן דאמר</strong> <small>[ל</small>דעת <small>מי שאומר]</small> <strong>משום שמחה</strong> שלא לערב שמחה בשמחה, או שלא לדחות שמחת הרגל מפני שמחת אשתו — <strong>עיקר שמחה</strong> של נישואין <strong>חד יומא</strong> <small>[יום אחד]</small> <strong>הוא,</strong> ודי לה אם כן בערב הרגל.
 <strong>למאן דאמר</strong> <small>[ל</small>דעת <small>מי שאומר]</small> <strong>משום טירחא</strong> יתירה במועד — גם כאן יש לומר ש<strong>עיקר טירחא חד יומא</strong> <small>[יום אחד]</small> <strong>הוא</strong> ואין טורחים כל כך בימים הבאים. <strong>למאן דאמר</strong> <small>[ל</small>דעת <small>מי שאומר]</small> <strong>משום ביטול פריה ורביה</strong> אין לחשוש, כי <strong>לחד יומא לא משהי איניש נפשיה</strong> <small>[ליום אחד</small> בלבד של ערב החג <small>אין אדם משהה עצמו]</small> ואין לחשוש שידחו נישואין כל השנה רק ליום זה. ואם כן, לכל הטעמים אין לאסור נישואין בערב הרגל.
 <big>א</big> שואלים: ואותו עיקרון שהזכרנו ש<strong>אין מערבין שמחה בשמחה מנלן</strong> <small>[מניין לנו]?</small> ומשיבים: <strong>דכתיב</strong> <small>[שנאמר]:</small> <strong>"ויעש שלמה בעת ההיא את החג וכל ישראל עמו קהל גדול מלבוא חמת עד נחל מצרים לפני ה' אלהינו שבעת ימים ושבעת ימים ארבעה עשר יום"</strong> (מלכים א' ח, סה), <strong>ואם איתא</strong> <small>[יש],</small> אם אכן <strong>מערבין שמחה בשמחה,</strong> אם כן <strong>איבעי ליה למינטר</strong> <small>[היה לו לשמור,</small> להמתין<small>]</small> בחנוכת המקדש <strong>עד החג</strong> (סוכות) שחל ימים אחדים אחר כך, <strong>ומיעבד</strong> <small>[ולעשות]</small> <strong>שבעה</strong> ימי שמחה <strong>להכא ולהכא</strong> <small>[לכאן ולכאן,</small> לזה ולזה<small>],</small> וכיון שלא עשה כן משמע שאין מערבים שתי שמחות יחד.
 ושואלים: <strong>ודלמא מינטר לא נטרינן</strong> <small>[ושמא לשמור,</small> להמתין ולדחות לשם כך <small>אין אנחנו</small> <small>שומרים,</small> ממתינים<small>]</small> ומכל מקום <strong>והיכא דאתרמי</strong> <small>[ובמקום שמזדמן]</small> מעצמו שיהיו שתי שמחות באותו זמן — <strong>עבדינן</strong> <small>[עושים]</small> אותן יחד! ומשיבים: אילו היה הדבר אכן מותר, אם כן יכול היה לעשות שיזדמנו שתי השמחות יחד, וכיצד — <strong>איבעי ליה לשיורי פורתא</strong> <small>[היה לו לשייר מעט]</small> מבנין המקדש ולגמור במועד.
 ודוחים: <strong>שיורי</strong> <small>[לשייר]</small> ב<strong>בנין בית המקדש לא משיירינן</strong> <small>[אין אנו משיירים],</small> שמצוה ראוי לעשותה בזריזות. ואולם עדיין יש לומר: הלא יכול היה לגמור את הבנין עצמו בשלימות, ועם זאת להשאיר לסיום דבר קטן שאינו מעצם הבנין — <strong>איבעי ליה לשיורי</strong> <small>[היה לו לשייר]</small> <strong>באמה</strong> שבגג המקדש שהיתה נקראת <strong>"כליא עורב",</strong> שעושים בגג הבית מוטות מחודדים של מתכת כדי שלא יישבו שם עורבים הנמשכים לריח הבשר, וזה אינו חלק מן הבנין עצמו.
 ודוחים: אף <strong>אמה כליא עורב צורך בנין הבית הוא,</strong> וצריך היה להזדרז לעשותו מיד. <strong>אלא</strong> הראיה מכתוב זה היא <strong>מדמייתר קרא</strong> <small>[מ</small>מה <small>שמיותר הכתוב],</small> שכן <strong>מכדי כתיב</strong> <small>[הלא נאמר]</small> <strong>"ארבעה עשר יום",</strong> אם כן פירוט <strong>"שבעת ימים ושבעת ימים" למה לי?</strong> אלא <strong>שמע מינה</strong> <small>[למד מכאן]</small> כי <strong>הני</strong> <small>[אלה]</small> <strong>לחוד והני</strong> <small>[ואלה]</small> <strong>לחוד,</strong> לומר שאין לערבב שבעת ימי שמחת המקדש בשבעת ימי הרגל.
 <big>ב</big> כיון שהזכרנו את ימי השמחה הללו, מביאים גם מה ש<strong>אמר ר' פרנך אמר ר' יוחנן: אותה שנה</strong> של חנוכת המקדש בימי שלמה <strong>לא עשו ישראל את יום הכפורים.</strong> שהרי שבעת הימים של שמחת חנוכת הבית כללו בתוכם גם את יום הכיפורים ועשו את כולם ימי שמחה. <strong>והיו דואגים ואומרים: שמא נתחייבו שונאיהן של ישראל</strong> (בלשון נקיה, כלומר: ישראל) <strong>כלייה,</strong> שעברו על איסור כרת ואכלו ביום הכיפורים, <strong>יצתה בת קול</strong> מן השמים <strong>ואמרה להם: כולכם מזומנין לחיי העולם הבא.</strong>
 ושואלים: בהיתר זה <strong>מאי דרוש</strong> <small>[מה דרשו],</small> על מה סמכו? <strong>אמרו: קל וחומר; ומה משכן שאין קדושתו קדושת עולם, ו</strong>בכל זאת בשמחת חנוכתו היה <strong>קרבן יחיד</strong> של הנשיא <strong>דוחה</strong> את ה<strong>שבת,</strong> שהרי הקריבו בכל יום ואף בשבת, <strong>ש</strong>יש בכך <strong>איסור סקילה, מקדש,</strong> ש<strong>קדושתו קדושת עולם ו</strong>קרבנות שהקריבו בו בחנוכת המקדש היו <strong>קרבן צבור, ו</strong>דחו בגללו רק <strong>יום הכפורים</strong> ש<strong>ענוש כרת</strong> שהוא נחשב כעונש קל ביחס לסקילה, <strong>לא כל שכן</strong> שמותר?!
 ושואלים: <strong>אלא,</strong> כיון שהיתה להם ראיה לדבר, <strong>אמאי</strong> <small>[מדוע]</small> אם כן <strong>היו דואגים?</strong> ומשיבים: שיש מקום לפרוך קל וחומר זה: <strong>התם</strong> <small>[שם]</small> במשכן היה חילול השבת רק <strong>לצורך גבוה</strong> בהקרבת קרבן, אולם <strong>הכא</strong> <small>[כאן]</small> במקדש היתה אכילה ושתיה שהיא <strong>צורך הדיוט.</strong> ושואלים: אם כן הוא, <strong>הכא נמי מיעבד ליעבדו</strong> <small>[כאן</small> במקדש <small>גם כן שיעשו]</small> שמחה בהקרבת קרבנות <strong>מיכל</strong> <small>[לאכול]</small> <strong>לא ניכלו</strong> <small>[יאכלו]</small> <strong>ו</strong>לשתות <strong>לא לישתו</strong> <small>[ישתו]!</small> ומשיבים: <strong>אין שמחה</strong> שלימה <strong>בלא אכילה ושתיה.</strong>
 לגוף הראיה הזו שואלים: <strong>ומשכן דדחי</strong> <small>[שדוחים]</small> קרבנותיו את ה<strong>שבת מנלן</strong> <small>[מניין לנו]?</small> <strong>אילימא מדכתיב</strong> <small>[אם תאמר ממה שנאמר]</small> בקרבנות: <strong>"ביום הראשון..."</strong>(במדבר ז, יב) <strong>ו"ביום השביעי"</strong> (במדבר ז, מח), <strong>דלמא</strong> <small>[שמא]</small> הכוונה היא לא שביעי לסדר ימות השבוע אלא <strong>שביעי ל</strong>ימי הבאת ה<strong>קרבנות,</strong> ושמא דילגו ולא הקריבו ביום השבת? <strong>אמר רב נחמן בר יצחק: אמר קרא</strong> <small>[הכתוב]:</small> <strong>"ביום עשתי עשר יום"</strong> (במדבר ז, עב), וחזרה זו על המלה "יום" באה ללמד <strong>מה יום כולו רצוף</strong> שהוא יחידת זמן אחת, <strong>אף עשתי עשר כולן רצופין</strong> שלא פסקו מלהקריב, אף בשבת שבתוכם.
 ושואלים: <strong>ודלמא</strong> <small>[ושמא]</small> נאמר שהכוונה היא רק ל<strong>ימים הראויין</strong> שכל הימים האחרים היו רצופים, לבד מיום השבת שאינו ראוי לקרבן יחיד? ומשיבים: <strong>כתיב קרא אחרינא</strong> <small>[נאמר כתוב אחר]:</small> <strong>"ביום שנים עשר יום"</strong> (במדבר ז, עח), ללמד: <strong>מה יום כולו רצוף — אף שנים עשר יום כולן רצופין.</strong>
 ושואלים שוב: <strong>ודלמא הכא נמי</strong> <small>[ושמא כאן גם כן]</small> הכוונה היא ל<strong>ימים הראויין!</strong> ודוחים: <strong>אם כן תרי קראי</strong> <small>[שני כתובים]</small> האומרים אותו דבר <strong>למה לי?</strong> וכיון שההדגשה נשנתה פעמיים, הרי זה ללמד שכל הימים היו רצופים, ובלא הפסקה כלל.
 ושואלים: <strong>ו</strong>העבודה ב<strong>מקדש</strong> שהיא <strong>דוחה</strong> את <strong>יום הכפורים, מנלן</strong> <small>[מניין לנו]</small> מנין אנו יודעים שכך היה מעשה, ולא צמו אז ביום הכיפורים? <strong>אילימא מדכתיב</strong> <small>[אם תאמר מ</small>מה <small>שנאמר]:</small> <strong>"ארבעה עשר יום", ודלמא</strong> <small>[ושמא]</small> הכוונה בכתוב היא רק ל<strong>ימים הראויין</strong> ודילגו על יום הכיפורים! ומשיבים: <strong>גמר</strong> <small>[למד]</small> בגזירה שווה <strong>"יום" "יום" מהתם</strong> <small>[משם</small> מן המשכן<small>]</small> שהכוונה היא לימים רצופים ללא הפסקה.
 וחוזרים למה שאמר ר' יוחנן כי <strong>יצתה בת קול ואמרה להם: כולכם מזומנין לחיי העולם הבא,</strong> ושואלים: <strong>ומנלן</strong> <small>[מניין לנו]</small> <strong>דאחיל להו</strong> <small>[שמחל להם</small> עוון זה<small>]</small> ומשיבים: <strong>דתני</strong> <small>[ששנה</small> החכם<small>]</small> <strong>תחליפא</strong> בברייתא, נאמר: <strong>"וביום השמיני שלח את העם ויברכו את המלך וילכו לאהליהם שמחים וטובי לב על כל הטובה אשר עשה ה' לדוד עבדו ולישראל עמו"</strong> (מלכים א' ח, סו), וכך פירושו:
 <strong>"לאהליהם" — שהלכו ומצאו נשיהם בטהרה</strong> (שהרי אהלו־ביתו, זו אשתו), <strong>"שמחים" — שנהנו מזיו השכינה,</strong> שהיה גילוי שכינה בהקרבת הקרבנות במקדש, <strong>"וטובי לב" — שכל אחד ואחד נתעברה אשתו בבן זכר, "על כל הטובה" — שיצתה בת קול ואמרה להם: כולכם מזומנין לחיי העולם הבא</strong> (שהיא הטובה השלימה).
 נאמר: <strong>"לדוד עבדו ולישראל עמו"</strong> ושואלים: <strong>בשלמא</strong> <small>[נניח]</small> מה שנאמר <strong>"לישראל עמו"</strong> — <strong>דאחיל להו</strong> <small>[שמחל להם]</small> <strong>עון יום הכפורים</strong> שלא קיימו אותה שנה, <strong>אלא לדוד עבדו מאי היא</strong> <small>[מה הוא]</small> עניינו כאן?
 <strong>אמר רב יהודה אמר רב: בשעה שביקש שלמה להכניס ארון למקדש דבקו שערים זה לזה</strong> ולא נפתחו. <strong>אמר שלמה עשרים וארבע רננות</strong> לשבח לה' <strong>ולא נענה, פתח ואמר "שאו שערים ראשיכם</strong> והנשאו פתחי עולם ויבוא מלך הכבוד<strong>"</strong> (תהלים כד, ז), <strong>ולא נענה</strong> ונשארו השערים סגורים,
 <strong>כיון שאמר "</strong>ועתה קומה ה' אלהים למנוחתך אתה וארון עוזך כהניך <strong>ה' אלהים</strong> ילבשו תשועה וחסידיך ישמחו בטוב. ה' אלהים <strong>אל תשב פני משיחך זכרה לחסדי דוד עבדך"</strong> (דברי הימים ב' ו, מא-מב) — <strong>מיד נענה. באותה שעה נהפכו פני שונאי דוד כשולי</strong> (תחתית) <strong>קדירה</strong> (שהם כרגיל שחורים מאד) <strong>וידעו הכל</strong> על ידי כך <strong>שמחל לו הקדוש ברוך הוא על אותו עון</strong> של בת שבע, שראו שרק בזכותו נפתחו שערי המקדש.
 <big>ג</big> מתוך קשר מסויים לאותם מקראות מסופר: <strong>ר' יונתן בן עסמיי ור' יהודה בן גרים תנו</strong> <small>[שנו]</small> <strong>פרשת נדרים בי</strong> <small>[בבית</small> מדרשו<small>]</small> של <strong>ר' שמעון בן יוחי,</strong> לאחר שסיימו את הלימוד הזה <strong>איפטור מיניה באורתא</strong> <small>[נפרדו ממנו</small> לשלום <small>בערב]?</small> אבל לא יצאו מן העיר, <strong>לצפרא הדור וקא מפטרי מיניה</strong> <small>[לבוקר חזרו</small> ושוב <small>נפרדו ממנו].</small> <strong>אמר להו</strong> <small>[להם]:</small> <strong>ולאו איפטריתו מיני באורתא</strong> <small>[והאם לא נפרדתם</small> כבר <small>ממני בערב]?</small>
 <strong>אמרו ליה</strong> <small>[לו]:</small> <strong>למדתנו רבינו</strong> ש<strong>תלמיד שנפטר מרבו</strong> ומוסיף אחר הפרידה <strong>ולן באותה העיר, צריך ליפטר ממנו פעם אחרת, שנאמר</strong> לאחר גמר שמחת חנוכת הבית: <strong>"ביום השמיני שלח את העם ויברכו את המלך"</strong> (מלכים א' ח, סו), <strong>וכתיב</strong> <small>[ונאמר]:</small> <strong>"וביום עשרים ושלשה לחדש השביעי שלח את העם"</strong> (דברי הימים ב', ז, י) והרי היום השמיני הוא יום שמיני עצרת, עשרים ושנים בתשרי, ונאמר ששלח את העם למחרת ביום עשרים ושלושה!
 <strong>אלא מכאן לתלמיד הנפטר מרבו ולן באותה העיר</strong> (שהרי ודאי לא יצאו מן העיר ביום החג עצמו ונשארו ללון) <strong>צריך ליפטר ממנו פעם אחרת</strong> כפי שעשו ישראל ביום שלאחר החג (ביום העשרים ושלושה).
 <strong>אמר לו</strong> רבי שמעון <strong>לבריה</strong> <small>[לבנו]:</small> <strong>בני</strong> ה<strong>אדם הללו</strong> שני חכמים אלה <strong>אנשים של צורה הם,</strong> כלומר, אנשים חכמים ונבונים, <strong>זיל גביהון דליברכוך</strong> <small>[לך אליהם שיברכו אותך].</small> <strong>אזל אשכחינהו דקא רמו קראי אהדדי</strong> <small>[הלך</small> ו<small>מצא אותם שהם מקשים כתובים זה על זה]:</small> <strong>כתיב</strong> <small>[נאמר]</small> בפסוק אחד: <strong>"פלס מעגל רגלך וכל דרכיך יכנו"</strong> (משלי ד, כו), משמע שאדם צריך לפלס, כלומר למדוד ולחשב איזו מצוה חשובה יותר לעשותה, <strong>וכתיב</strong> <small>[ונאמר]</small> במקום אחר: <strong>"ארח חיים פן תפלס</strong> נעו מעגלותיה לא תדע<strong>"</strong>(משלי ה, ו), משמע, שצריך אדם לעשות כל מצוה הבאה לידו ולא לבחור בין דבר לדבר!
 ותירצו: <strong>לא קשיא</strong> <small>[אין</small> זה <small>קשה];</small> <strong>כאן</strong> בפסוק הראשון שמשמע שיש להדר לקיים את המצוה החשובה יותר, הרי זה כשהמצוה שחשובה פחות היא <strong>מצוה שאפשר לעשותה על ידי אחרים,</strong>
## דף ט:
 <strong>כאן</strong> בפסוק השני שמשמע שאין לו לבחור בין המצוות, הרי זה <strong>במצוה שאי אפשר לעשותה על ידי אחרים</strong> וכיון שכן, עליו לעשותה בעצמו אף אם היא חשובה פחות.
 <strong>הדר יתבי וקא מבעי להו</strong> <small>[חזרו</small> ו<small>ישבו ונסתפק להם]</small> בשאלה זו: <strong>כתיב</strong> <small>[נאמר]</small> במקום אחד בשבח התורה: <strong>"יקרה היא מפנינים וכל חפציך לא ישוו בה"</strong> (משלי ג, טו), ומכאן נדייק: אמנם חפציך שלך לא ישוו בה, <strong>הא</strong> <small>[הרי]</small> <strong>חפצי שמים — ישוו בה,</strong> משמע שמצוות ("חפצי שמים") חשובות כמו התורה, <strong>וכתיב</strong> <small>[ונאמר]</small> במקום אחר: <strong>"</strong>כי טובה חכמה מפנינים <strong>וכל חפצים לא ישוו בה"</strong> (משלי ח, יא), ומפסוק זה משמע שנאמר הדבר בהכללה ש<strong>אפילו חפצי שמים לא ישוו בה!</strong>
 ותירצו: <strong>כאן במצוה שאפשר לעשותה על ידי אחרים</strong> אז כל חפצים, ואפילו חפצי שמים, לא ישוו לתורה, ואדם הלומד תורה יעדיף אותה, והמצוה תיעשה על ידי אחרים, <strong>כאן במצוה שאי אפשר לעשותה על ידי אחרים</strong> אז התורה חשובה רק מחפציו, ולא מחפצי שמים.
 בינתיים הבחינו בבנו של רבי שמעון <strong>אמרו ליה</strong> <small>[לו]:</small> <strong>מאי בעית הכא</strong> <small>[מה רצונך כאן]?</small> <strong>אמר להו</strong> <small>[להם]:</small> ש<strong>אמר לי אבא: זיל גבייהו דליברכוך</strong> <small>[לך אליהם שיברכוך].</small> <strong>אמרו ליה</strong> <small>[לו]</small> ברכה זו: <strong>יהא רעוא</strong> <small>[יהי רצון]</small> ש<strong>תזרע ולא תחצד</strong> <small>[תקצור],</small> <strong>תעייל</strong> <small>[תכניס]</small> <strong>ולא תיפוק</strong> <small>[תוציא],</small> <strong>תיפוק</strong> <small>[תוציא]</small> <strong>ולא תעייל</strong> <small>[תכניס],</small> <strong>ליחרוב ביתך וליתוב אושפיזך,</strong> <small>[שיחרב ביתך ויתיישב מלונך],</small> <strong>לבלבל פתורך</strong> <small>[שיתבלבל שולחנך],</small> <strong>ולא תחזי שתא חדתא</strong> <small>[תראה שנה חדשה].</small>
 <strong>כי אתא לגבי אבוה</strong> <small>[כאשר בא אל אביו]</small> <strong>אמר ליה</strong> <small>[לו]:</small> <strong>לא מבעיא דברוכי</strong> <small>[די שלברך]</small> <strong>לא בירכן</strong> <small>[בירכו אותי]</small> <strong>אבל צעורי צעורן</strong> <small>[אלא</small> אף <small>ציערו אותי]</small> בדברים רעים. <strong>אמר ליה</strong> <small>[לו]</small> אביו: <strong>מאי</strong> <small>[מה]</small> <strong>אמרו לך?</strong> ענה לו: <strong>הכי והכי</strong> <small>[כך וכך]</small> <strong>אמרו לי, אמר ליה</strong> <small>[לו]</small> אביו: <strong>הנך כולהו ברכתא נינהו</strong> <small>[אלה כולן ברכות הן]</small> ואמרו בלשון חכמה, וכך פירושן: <strong>תזרע ולא תחצד</strong> <small>[תקצור]</small> כוונתם: <strong>תוליד בנים ולא ימותו. תעייל</strong> <small>[תכניס]</small> <strong>ולא תיפוק</strong> <small>[תוציא]</small> כוונתם: <strong>תעייל כלתא</strong> <small>[תכניס כלות]</small> לבניך <strong>ולא לימותו בנך דליפקון</strong> <small>[ימותו בניך שייצאו</small> הכלות בגלל זה ממך<small>].</small> <strong>תיפוק</strong> <small>[תוציא]</small> <strong>ולא תעייל</strong> <small>[תכניס]</small> כוונתם: <strong>תוליד בנתא</strong> <small>[בנות]</small> <strong>ולא ימותו גוברייהו</strong> <small>[בעליהן]</small> <strong>וליהדרו לותיך</strong> <small>[ו</small>כתוצאה מכך <small>יחזרו</small> הבנות <small>אליך].</small>
 <strong>ליחרוב ביתך וליתוב אושפיזך</strong> <small>[</small>ש<small>ייחרב ביתך ויתיישב מלונך]</small> — <strong>דהאי עלמא אושפיזך וההיא עלמא ביתך</strong> <small>[שעולם זה</small> הוא <small>בית המלון שלך, והעולם הבא</small> הוא <small>ביתך],</small> <strong>דכתיב</strong> <small>[שנאמר]:</small> <strong>"קרבם בתימו לעולם"</strong> (תהלים מט, יב), ואמרו חכמים: <strong>אל תקרי</strong> <small>[תקרא]</small> <strong>"קרבם" אלא "קברם",</strong> כלומר, הקבר הוא בית קבוע לעולם, ובירכו אותו שלא ישב בביתו הקבוע, אלא דווקא במלונו, כלומר: יאריך ימים.
 <strong>לבלבל פתורך</strong> <small>[שיתבלבל שולחנך],</small> כוונתם: <strong>בבני ובנתא</strong> <small>[בבנים ובנות]</small> מרובים, ויהיה רעש ובלבול בשולחן. <strong>ולא תיחזי שתא חדתא</strong> <small>[תראה שנה חדשה],</small> כוונתם ש<strong>לא תמות אנתך</strong> <small>[אשתך]</small> <strong>ולא תנסב אינתתא אחריתי</strong> <small>[תישא אשה אחרת],</small> שעליה נאמר: "כי יקח איש אשה חדשה לא ייצא בצבא ולא יעבר עליו לכל דבר נקי יהיה לביתו שנה אחת" (דברים כד, ה).
 אגב מעשה זה מספרים עוד מעשה בברכה סתומה: <strong>ר' שמעון בן חלפתא אפטר מיניה</strong> <small>[נפרד ממנו]</small> מ<strong>רב, אמר ליה אבוה</strong> <small>[לו אביו]:</small> <strong>זיל לגביה דליברכך</strong> <small>[לך אליו שיברך אותך].</small> הלך אליו להתברך, וברכו, <strong>אמר ליה</strong> <small>[לו]:</small> <strong>יהא רעוא</strong> <small>[יהי רצון]</small> ש<strong>לא תבייש ולא תתבייש. אתא גבי אבוה</strong> <small>[בא אל אביו].</small> <strong>אמר ליה</strong> <small>[לו]</small> האב: <strong>מאי</strong> <small>[מה]</small> <strong>אמר לך? אמר ליה</strong> <small>[לו]:</small> <strong>מילין בעלמא</strong> <small>[דברים סתם]</small> <strong>הוא</strong> ש<strong>אמר לי,</strong> כלומר, דברים בלתי חשובים.
 משפירט לו את הדברים <strong>אמר ליה</strong> <small>[לו]:</small> <strong>ברכך ברכתא דברכן קודשא בריך הוא</strong> <small>[בירך אותך ברכה שבירך הקדוש ברוך הוא]</small> <strong>לישראל</strong> וחזר <strong>ותנא</strong> <small>[ושנה]</small> <strong>בה,</strong> שנאמר: <strong>"ואכלתם אכול ושבוע והללתם</strong> את שם ה' אלהיכם אשר עשה עמכם להפליא <strong>ולא יבשו עמי לעולם. וידעתם כי בקרב ישראל אני</strong> ואני ה' אלהיכם ואין עוד <strong>ולא יבשו עמי לעולם"</strong> (יואל ב, כו-כז), משמע שברכה זו גדולה היא מאוד.
 <big>א</big> שנינו במשנה ש<strong>עושה אשה תכשיטיה</strong> במועד. <strong>תנו רבנן</strong> <small>[שנו חכמים]:</small> <strong>אלו הן תכשיטי נשים</strong> שדובר בהם: <strong>כוחלת</strong> (שמה כחול על עיניה) <strong>ופוקסת</strong> (מסירה שיער מיותר) <strong>ומעבירה שרק</strong> (צבע אדום) <strong>על פניה. ואיכא דאמרי</strong> <small>[ויש שאומרים]</small> <strong>מעברת סרק על פניה של מטה</strong> (לשון נקיה, וכוונתו שמסירה שערות הערוה).
 מסופר: <strong>דביתהו</strong> <small>[אשתו]</small> של <strong>רב חסדא מקשטא באנפי</strong> <small>[היתה מתקשטת</small> בחול המועד <small>בפני]</small> <strong>כלתה,</strong> שאף שכבר היו לה בנים גדולים נשואים היתה מתקשטת בחול המועד. <strong>יתיב</strong> <small>[ישב]</small> <strong>רב הונא בר חיננא</strong> באותו זמן <strong>קמיה</strong> <small>[לפני]</small> <strong>רב חסדא ויתיב וקאמר</strong> <small>[וישב ואמר]:</small> <strong>לא שנו</strong> שמותר לאשה לעשות תכשיטים אלה בחול המועד <strong>אלא</strong> ב<strong>ילדה</strong> (צעירה) שאצלה זה שמחה במועד <strong>אבל זקנה — לא,</strong> שאינה צריכה לכך.
 <strong>אמר ליה</strong> <small>[לו]</small> רב חסדא: <strong>האלהים!</strong> (לשון קריאה והדגשה) <strong>אפילו אמך</strong> מותר לה להתקשט <strong>ואפילו</strong> ה<strong>אימא</strong> של <strong>אימך, ואפילו</strong> אשה זקנה הנראית כזו ה<strong>עומדת על קברה,</strong> כולן מותרות. <strong>דאמרי אינשי</strong> <small>[שאומרים אנשים]</small> פתגם ידוע: <strong>בת שיתין כבת שית, לקל טבלא רהטא</strong> <small>[בת שישים כבת שש, לקול התוף</small> היא <small>רצה],</small> כלומר, נשים נשארות צעירות ברוחן בכל גיל, וכיון שיש להן הנאה בקישוט אין הדבר תלוי בגיל.
 <big>ב</big> שנינו במשנה, <strong>ר' יהודה אומר: לא תסוד</strong> אשה במועד, <strong>תניא</strong> <small>[שנויה</small> ברייתא<small>]</small> <strong>ר' יהודה אומר: אשה לא תסוד</strong> במועד <strong>מפני שניוול הוא לה</strong> לפי שעה, כל עוד הסיד שעל גופה. <strong>ומודה ר' יהודה</strong> אם מורחת <strong>סיד שיכולה לקפלו</strong> (להסירו) <strong>במועד, שטופלתו</strong> (מורחתו) <strong>במועד, שאף על פי שמצירה</strong> (מצטערת) <strong>היא עכשיו</strong> בסיד הזה המכער אותה לפי שעה, מכל מקום <strong>שמחה היא לאחר זמן</strong> על התוצאה כשמסירה את הסיד.
 ושואלים: <strong>ומי אית ליה</strong> <small>[האם יש לו,</small> מקבל<small>]</small> <strong>ר' יהודה האי סברא</strong> <small>[סברה זו]</small> שמתחשבים בשמחה שלאחר זמן? <strong>והתנן</strong> <small>[והרי שנינו</small> במשנה<small>]</small> שאין עושים מסחר עם גויים בימי חגיהם, כדי שלא לגרום להם להודות לעבודה זרה על הצלחתם, ואין פורעים להם חוב, ואף אין נפרעים מהם לקבל חובותיהם.
 <strong>ר' יהודה אומר: נפרעין מהן</strong> בחגיהם <strong>מפני שמצר</strong> הגוי כשהוא משלם ואין זו שמחה לו בחגו. <strong>אמרו לו: אף על פי שמצר עכשיו — שמח הוא לאחר זמן,</strong> שנפטר מעול החוב, ולכן אף אין נפרעין ממנו. הרי שרבי יהודה איננו מתחשב בשמחה שלאחר זמן!
 <strong>אמר רב נחמן בר יצחק: הנח להלכות מועד</strong> שאין להשוותן להלכות אחרות <strong>דכולהו</strong> <small>[שכולן]</small> כל העבודות המותרות הטעם בהן שהוא <strong>מצר עכשיו ושמח לאחר זמן נינהו</strong> <small>[הם],</small> וכגון בישול ואפיה, שאף על פי שהכנת האוכל כרוכה בטירחה ובצער, מכל מקום יש שמחה מאוחר יותר בשעת האכילה.
 <strong>רבינא אמר</strong> תירוץ אחר: יש לחלק בין הנושאים, שלדעת רבי יהודה <strong>גוי לענין פרעון לעולם מצר</strong> וגם לאחר מעשה הוא מצטער על כך. אבל בכלל מקבל רבי יהודה את העיקרון של שמח לאחר זמן.
 בהסברת ענין זה של מריחת הגוף בסיד <strong>אמר ר' יהודה: בנות ישראל שהגיעו לפירקן,</strong> כלומר, שהן מתבגרות ושערן צומח הרבה, <strong>ולא הגיעו</strong> עדיין <strong>לשנים</strong> הראויות לשיער, ומתביישות בכך, <strong>עניות</strong> שבהן <strong>טופלות</strong> (מורחות) <strong>אותן</strong> את שערותיהן <strong>בסיד</strong> כדי שישיר את השיער, <strong>עשירות טופלות אותן בסולת</strong> לשם מטרה זו, ו<strong>בנות מלכים</strong> טופלות <strong>בשמן המור,</strong> והוא <strong>שנאמר</strong> בנשים שבאו אל המלך אחשורוש: <strong>"ששה חדשים בשמן המר"</strong> (אסתר ב, יב).
 ושאלו: <strong>מאי</strong> <small>[מה</small> הוא<small>]</small> <strong>"שמן המור"? רב הונא בר חייא אמר:</strong> הוא שמן הבושם הקרוי <strong>סטכת, רב ירמיה בר אמי אמר: שמן זית שלא הביא שליש,</strong> שעוצרים מזיתים שלא הבשילו, שהוא חריף, ויפה למטרה זו.
 <strong>תניא</strong> <small>[שנויה</small> ברייתא<small>],</small> <strong>ר' יהודה אומר: אנפיקינון</strong> שנזכר במשנה הוא <strong>שמן זית שלא הביא שליש. ולמה סכין אותו — שמשיר את השער ומעדן את הבשר.</strong>
 בענין זה של טפילה בסיד מסופר: <strong>רב ביבי הוה ליה ברתא</strong> <small>[היתה לו בת],</small> <strong>טפלה</strong> (מרחה) על עצמה סיד <strong>אבר</strong> אחר <strong>אבר</strong> בהדרגה, ונשרו שערותיה והלבין עורה, והתייפתה כל כך עד אשר <strong>שקל</strong> <small>[נטל]</small> <strong>בה,</strong> בכתובתה <strong>ארבע מאה זוזי</strong> <small>[מאות זוז],</small> שכל כך התייפתה. <strong>הוה ההוא גוי בשבבותיה דהוה ליה ברתא</strong> <small>[היה גוי אחד בשכנותו שהיתה</small> גם <small>לו בת]</small> ורצה גם הוא לעשות כן <strong>טפלה</strong> (מרח אותה) בסיד בכל גופה <strong>בחד זמנא</strong> <small>[בפעם אחת]</small> <strong>ומתה, אמר</strong> אותו גוי: <strong>קטלא</strong> <small>[הרג]</small> <strong>ביבי לברתי</strong> <small>[את בתי],</small> שהרי בגללו עשה מה שעשה. <strong>אמר רב נחמן</strong> באותו ענין: <strong>רב ביבי דשתי שיכרא</strong> <small>[ש</small>נוהג היה <small>לשתות שיכר]</small> — <strong>בעיין בנתיה טפלא</strong> <small>[צריכות בנותיו טפילה],</small> משום שהשיכר גורם לגידול שיער, אבל <strong>אנן דלא שתינן שיכרא</strong> <small>[אנחנו שאין אנו שותים שיכר]</small> — <strong>לא בעיין בנתין טפלא</strong> <small>[אין בנותינו צריכות טפילה זו],</small> ששערן מועט גם בלא טיפול זה.
## דף י.
 <big>א</big> שנינו במשנה כי <strong>ההדיוט תופר כדרכו</strong> בחול המועד. ושואלים: <strong>היכי דמי</strong> <small>[כיצד זה</small> בדיוק<small>]</small> <strong>הדיוט</strong> לענין זה? <strong>אמרי</strong> <small>[אומרים]</small> החכמים <strong>דבי</strong> <small>[מבית</small> מדרשו<small>]</small> של <strong>ר' ינאי: כל שאינו יכול להוציא מלא מחט בבת אחת,</strong> שמי שיכול לתפור כמה תפירות במלוא אורך המחט ולהוציא את החוט במשיכה אחת בלא תקלה — אומן הוא לענין זה. <strong>ר' יוסי בר חנינא אמר: כל שאינו יכול לכוין אימרא</strong> (לתפור את כפל הבד) <strong>בחפת</strong> (בקצה) <strong>חלוקו,</strong> ותופרה שלא בקו ישר הוא הקרוי הדיוט.
 <big>ב</big> שנינו שם עוד: <strong>והאומן מכליב.</strong> ושואלים: <strong>מאי</strong> <small>[מה</small> פירוש<small>]</small> <strong>מכליב? ר' יוחנן אמר: מפסיע</strong> שאינו תופר את כל התפרים בקו ישר, והריהן כשיני הכלב שרחוקות זו מזו. <strong>רבה בר שמואל אמר: שיני כלבתא</strong> <small>[</small>כ<small>שיני כלבה]</small> ולכן קרוי מכליב, שאין התפירות סמוכות זו לזו כמעשה אומן, אלא תופר תפירה אחת ומדלג ותופר עוד אחת ומדלג, והרי זה כשיני כלב שאינן רצופות.
 <big>ג</big> במשנה שנינו ש<strong>מסרגין את המטות</strong> ור' יוסי אמר שממתחים. ושואלים: <strong>מאי</strong> <small>[מה</small> פירוש<small>]</small> <strong>"מסרגין" ומאי</strong> <small>[ומה</small> הפירוש<small>]</small> <strong>"ממתחין"? כי אתא</strong> <small>[כאשר בא]</small> <strong>רב דימי</strong> מארץ ישראל לבבל <strong>אמר: פליגי בה</strong> <small>[חלקו בכך]</small> <strong>ר' חייא בר אבא ורב אסי, ותרוייהו משמיה</strong> <small>[ושניהם משמם]</small> של <strong>חזקיה ור' יוחנן. חד</strong> <small>[אחד</small> מהם<small>]</small> <strong>אמר:</strong> "<strong>מסרגין"</strong> פירושו — שמניחים וקושרים את חבלי המיטה <strong>שתי וערב, ו</strong>אילו <strong>"ממתחין"</strong> פירושו שמותחים רק <strong>שתי בלא ערב. וחד</strong> <small>[ואחד</small> מהם<small>]</small> <strong>אמר: "מסרגין"</strong> פירושו שמניחים רק <strong>שתי בלא ערב, ו"ממתחין"</strong> פירושו <strong>שאם היה רפוי — ממתחו</strong> ומחזקו. אבל לא עושה סירוג חדש.
 ושואלים: <strong>איני</strong> <small>[וכי כן הוא]?</small> <strong>והא תני</strong> <small>[והרי שנה]</small> <strong>רב תחליפא בר שאול</strong> ברייתא זו: <strong>ושוין</strong> ר' מאיר ור' יוסי <strong>שאין מפשילין</strong> (גודלים, מייצרים) <strong>חבלים לכתחלה</strong> בחול המועד. ומעתה, <strong>בשלמא למאן דאמר</strong> <small>[נניח ל</small>שיטת <small>מי שאומר]</small> כי <strong>"מסרגין"</strong> פירושו <strong>שתי וערב, "ממתחין" — שתי בלא ערב, היינו דקתני</strong> <small>[זהו ששנה]</small> <strong>רב תחליפא בר שאול: ושוין שאין מפשילין חבלים לכתחלה,</strong> שאף שהתירו לשים את חבלי המיטה, לא התירו לייצרם.
 <strong>אלא למאן דאמר</strong> <small>נל</small> שיטת <small>מי שאומר]</small> כי <strong>"מסרגין"</strong> הוא <strong>שתי בלא ערב, ו"ממתחין"</strong> פירושו <strong>שאם היה רפוי היה ממתחו. השתא</strong> <small>[עכשיו,</small> הרי<small>]</small> <strong>שתי וערב אמרת לא,</strong> שאסור לעשות, אף אם יש בידו חבלים מוכנים — לעשות <strong>חבלים לכתחלה מיבעיא</strong> <small>[נצרכה</small> לומר<small>]</small> שאסור?! ומעירים, אכן, <strong>קשיא</strong> <small>[קשה</small> הדבר<small>].</small>
 <strong>אמר ליה</strong> <small>[לו]</small> <strong>רב נחמן בר יצחק לר' חייא בר אבין: מי איכא למאן דאמר</strong> <small>[האם יש מי שאומר]</small> ש<strong>"מסרגין"</strong> פירושו <strong>שתי בלא ערב? והתנן</strong> <small>[והרי שנינו</small> במשנה<small>],</small> <strong>ר' מאיר אומר: המטה</strong> מקבלת טומאה (שנחשבת כבר ככלי ראוי לשימוש) <strong>משיסרוג בה שלשה בתים,</strong> כלומר, שלוש פעמים ערב על השתי. ומכאן ברור שסירוג המיטה הוא עשיית שתי וערב!
 <strong>אלא</strong> עלינו לחזור מן הנוסח הקודם, ומסופר, <strong>כי אתא</strong> <small>[כאשר בא]</small> <strong>רבין</strong> מארץ ישראל <strong>אמר</strong> מסורת אחרת: <strong>ב"מסרגין" כולי עלמא לא פליגי</strong> <small>[הכל אינם חלוקים]</small> שזה <strong>שתי וערב, אלא כי פליגי</strong> <small>[כאשר נחלקו]</small> הרי זה בפירוש הביטוי <strong>"ממתחין". מר סבר</strong> <small>[חכם</small> זה<small>]</small> <strong>סבר</strong> ש<strong>"ממתחין"</strong> פירושו עשיית <strong>שתי בלא ערב, ומר</strong> <small>[וחכם</small> זה<small>]</small> <strong>סבר: שאם היה רפוי — ממתחו.</strong>
 <strong>מיתיבי</strong> <small>[מקשים]</small> על כך מברייתא ששנינו בה: <strong>מסרגין את המטה ואין צריך לומר שממתחין,</strong> אלו <strong>דברי ר' מאיר. ר' יוסי אומר: ממתחין אבל לא מסרגין. ויש אומרים: אין ממתחין כל עיקר.</strong>
 ומעתה, <strong>בשלמא למאן דאמר</strong> <small>[נניח ל</small>שיטת <small>מי שאומר]</small> כי <strong>"ממתחין"</strong> הוא <strong>שתי בלא ערב, היינו דאתו</strong> <small>[זהו שבאו]</small> <strong>יש אומרים לאיפלוגי</strong> <small>[לחלוק]</small> ולומר שאין ממתחים כל עיקר, שאסור לעשות אפילו שתי, אבל מתיחת חבלים רפויים מותרת לדעת הכל. <strong>אלא למאן דאמר</strong> <small>[ל</small>שיטת <small>מי שאומר]</small> ש"ממתחין" פירושו <strong>שאם היה רפוי ממתחו,</strong> אם כן <strong>ליש אומרים ממתחו נמי לא</strong> <small>[גם כן לא]</small> וכיצד יישן על מיטה כזו?
 ומשיבים: <strong>אין</strong> <small>[כן]</small> אכן כך סבור הוא שאף אסור למתח, והטעם — <strong>כיון</strong> ש<strong>אפשר לממלייה במאני</strong> <small>[למלא את</small> המיטה <small>בבגדים]</small> ויתמלא השקע שבה ואפשר יהיה לישון עליה — <strong>לא טרחינן</strong> <small>[אין אנו טורחים]</small> בתיקון כלי.
 <big>ד משנה</big> <strong>מעמידין</strong> כלומר בונים <strong>תנור וכירים וריחים במועד, ר' יהודה אומר: אין מכבשין את הריחים בתחילה</strong> במועד.
 <big>ה גמרא</big> שואלים: <strong>מאי</strong> <small>[מה</small> פירוש<small>]</small> <strong>מכבשין</strong> ריחיים? <strong>רב יהודה אמר: מנקר ריחיא</strong> <small>[ניקור הריחיים]</small> לפי שאבן הריחיים נשחקת במשך הזמן, ונעשית חלקה מאד, וכדי לתקנה שתוכל לטחון היטב צריך לעשות בה שוב נקבים וחריצים. <strong>רב יחיאל אמר: בת עינא</strong> <small>[בת עין],</small> נקב שעושים מתחילה באבן הרכב של הריחיים, שתוכל התבואה להכנס דרכו בין אבני הריחיים.
 <strong>מיתיבי</strong> <small>[מקשים]</small> על כך ממה ששנינו בברייתא: <strong>מעמידין תנור וכירים במועד ובלבד שלא יגמור מלאכתן</strong> עד סופה. אלו <strong>דברי ר' אליעזר, וחכמים אומרים: אף יגמור. ר' יהודה אומר משמו</strong> של ר' אליעזר: <strong>מעמידין את</strong> אבן הריחיים <strong>החדשה, ומכבשין את הישנה. ויש אומרים: אין מכבשין כל עיקר,</strong> ומעתה:
 <strong>בשלמא למאן דאמר</strong> <small>[נניח ל</small>שיטת <small>מי שאומר]</small> ש<strong>מכבשין</strong> פירושו <strong>מנקר ריחיא</strong> <small>[ניקור הריחיים],</small> <strong>היינו דמשכחת לה</strong> <small>[זהו שאתה מוצא אותה</small> את הדבר<small>]</small> <strong>בישנה,</strong> שהרי אף אבן ריחיים ישנה צריכה ניקור מחודש, <strong>אלא למאן דאמר בת עינא</strong> <small>[אלא ל</small>שיטת <small>מי שאומר</small> שהכוונה ל<small>בת עין]</small> של ריחיים — אבן ריחיים <strong>ישנה, בת עינא</strong> <small>[בת עין]</small> <strong>למה לה?</strong> הלא אבן ישנה ודאי יש לה בת עין זה מכבר! ומשיבים: אפשר לפרש <strong>כגון דקא בעי לארווחי טפי פורתא</strong> <small>[שהוא רוצה לרווח,</small> להגדיל את החור, <small>קצת יותר].</small>
 מסופר: <strong>רב הונא שמעיה לההוא גברא דקא מנקר ריחיא בחולא דמועדא</strong> <small>[שמע אדם אחד שהיה מנקר ריחיים בחול המועד],</small> <strong>אמר: מאן האי</strong> <small>[מי זה]?</small> <strong>איתחיל גופיה דקא מחיל חולא דמועדא</strong> <small>[שיתחלל גופו</small> על <small>שהוא מחלל את חול המועד]</small> ומעירים: <strong>סבר לה</strong> <small>[סבור הוא]</small> רב הונא שהלכה <strong>כ</strong>דעת <strong>יש אומרים</strong> שאסור לכבש כל עיקר.
 <strong>דרש רב חמא: נוקרין ריחים במועד. משום ר' מאיר אמר: אפילו סוס שרוכב עליו וחמור שרוכב עליו מותר ליטול צפרנים</strong> שלהם (לחתוך קצת את פרסותיהם) <strong>בחולו של מועד</strong> כדי שלא יצטערו בהליכתם,
## דף י:
 <strong>אבל חמרא דריחיא</strong> <small>[החמור ש</small>מסובב ב<small>ריחיים]</small> — <strong>לא</strong> ואסור ליישר פרסותיו, לפי שאין זה לצורך המועד, שהרי אין טוחנים טחינה רבה במועד.
 בכל זאת נמסר כי <strong>רב יהודה שרי למישקל טופריה לחמרא דריחיא</strong> <small>[התיר ליטול</small> את <small>הצפורנים לחמור של ריחיים],</small> <strong>ולאוקומי ריחיא</strong> <small>[ולהעמיד</small> אבני <small>ריחיים</small> במקומן<small>],</small> <strong>ולמיבני ריחיא</strong> <small>[ולבנות</small> את בסיס <small>הריחיים],</small> <strong>ולמיבני</strong> <small>[ולבנות]</small> את <strong>אמת ריחיא</strong> <small>[הריחיים],</small> אמת המים שבה זורמים המים המניעים את הריחיים, <strong>ולמיבני אוריא</strong> <small>[ולבנות אורווה</small> לבהמות<small>].</small> <strong>רבא שרא לסרוקי סוסיא</strong> <small>[התיר לסרק סוס]</small> <strong>ולמיבני אקרפיטא</strong> <small>[ולבנות מעקה]</small> <strong>ולמיבני איצטבא</strong> <small>[ולבנות ספסל].</small>
 <strong>רבא שרא למישקל דמא</strong> <small>[התיר להקיז דם]</small> <strong>לבהמה בחולא דמועדא</strong> <small>[בחול המועד]</small> כדי לרפאה. <strong>אמר ליה</strong> <small>[לו]</small> <strong>אביי: תניא דמסייע לך</strong> <small>[שנוייה</small> ברייתא <small>שמסייעת לך],</small> ששנינו: <strong>מקיזין דם לבהמה, ואין מונעין רפואה לבהמה בחולו של מועד.</strong>
 <strong>רבא שרא לכסכוסי קירמי</strong> <small>[התיר לשפשף בגדים]</small> בתהליך כיבוסם, <strong>מאי טעמא</strong> <small>[</small>ו<small>מה טעם]</small> — <strong>מעשה הדיוט הוא</strong> שאין זו מלאכת אומן האסורה במועד. <strong>אמר רב יצחק בר אמי אמר רב חסדא: קיטורי בירי</strong> <small>[קישור</small> קפלים <small>בשרוולים] —</small> <strong>אסיר</strong> <small>[אסור],</small> <strong>מאי טעמא</strong> <small>[מה טעם]</small> — <strong>מעשה אומן הוא,</strong> ומלאכת אומנות גמורה לא התירו במועד.
 <big>א</big> <strong>אמר רבא: מאן דמתקיל ארעא</strong> <small>[מי שמסקל קרקע]</small> אם עשה זאת <strong>אדעתא דבי דרי</strong> <small>[על דעת</small> לפנות הקרקע לעשות <small>מקום גורן] —</small> <strong>שרי</strong> <small>[מותר]</small> הדבר, <strong>אדעתא דארעא</strong> <small>[על דעת קרקע]</small> אם לצורך זריעה — <strong>אסיר</strong> <small>[אסור].</small>
 ושואלים: <strong>היכי דמי</strong> <small>[כיצד הוא בדיוק</small> הדבר<small>]</small> כיצד יודעים מה כוונתו? — אם הוא זורק <strong>מוליא במוליא ונצא בנצא</strong> <small>[</small>לוקח <small>רגב</small> גבוה ושם <small>על רגב</small> גבוה אחר או שלוקח <small>מחריץ</small> ממקום נמוך ומחזיר <small>לחריץ</small> אחר<small>]</small> מוכח שעושה זאת <strong>אדעתא דבי דרי</strong> <small>[על דעת</small> לעשות <small>גורן],</small> שכוונתו רק לפנות שטח ישר באמצע ואיננו מעונין באדמה שמסביב, אולם אם הוא <strong>שקל מוליא ושדא בנצא</strong> <small>[לוקח ממקום גבוה וזורק בחריץ,</small> במקום נמוך<small>] —</small> מן הסתם <strong>אדעתא דארעא</strong> <small>[על דעת קרקע],</small> והריהו כחורש.
 <strong>ואמר רבא: האי מאן דזכי זיכי</strong> <small>[מי שמקושש עצים],</small> אם עושה כן <strong>אדעתא דציבי</strong> <small>[על דעת</small> ליטול את <small>העצים</small> לשימושו<small>]</small> — <strong>שרי</strong> <small>[מותר],</small> אולם אם עושה כן <strong>אדעתא דארעא</strong> <small>[על דעת</small> לתקן <small>הקרקע]</small> — <strong>אסיר</strong> <small>[אסור],</small> שדומה לחורש ומכשיר את הקרקע לזריעה ביום טוב. <strong>היכי דמי</strong> <small>[כיצד</small> בדיוק<small>]</small> מבחינים? <strong>שקיל רברבי ושביק זוטרי</strong> <small>[נוטל</small> עצים <small>גדולים ומניח קטנים]</small> — <strong>אדעתא דציבי</strong> <small>[</small>משמע ש<small>על דעת העצים],</small> אולם אם <strong>שקל רברבי וזוטרי</strong> <small>[נוטל גדולים וקטנים]</small> — מן הסתם <strong>אדעתא דארעא</strong> <small>[על דעת,</small> לשם תיקון <small>הקרקע]</small> הוא עושה כן ואסור.
 <strong>ואמר רבא: האי מאן דפתח מיא לארעיה</strong> <small>[מי שפותח</small> את אמת <small>המים לאדמתו],</small> אם עושה כן <strong>אדעתא דכוורי</strong> <small>[על דעת</small> לצוד <small>דגים]</small> הבאים עם המים — <strong>שרי</strong> <small>[מותר],</small> ואם עושה כן <strong>אדעתא דארעא</strong> <small>[על דעת</small> להשקות את <small>האדמה] —</small> <strong>אסיר</strong> <small>[אסור].</small>
 <strong>היכי דמי</strong> <small>[כיצד זה</small> בדיוק<small>]</small> ההבחנה בכך? אם <strong>פתח תרי בבי</strong> <small>[שני שערים,</small> פתחים<small>]</small> באמת המים, <strong>חד מעילאי וחד מתתאי</strong> <small>[אחד מלמעלה ואחד מלמטה]</small> שיכנסו המים ויצאו ממנה, הריהו מוכיח בזה כי <strong>אדעתא דכוורי</strong> <small>[על דעת</small> לצוד <small>דגים]</small> הוא עושה כן, שהמים זורמים החוצה, ורק הדגים נשארים בשדהו, אולם אם <strong>פתח חד בבא</strong> <small>[שער,</small> פתח, <small>אחד]</small> בלבד — ודאי <strong>אדעתא דארעא</strong> <small>[על דעת הקרקע]</small> הוא עושה, שרצונו שתתמלא האמה ויעלו המים על גדותיה וישקו את השדה.
 <strong>ואמר רבא: האי מאן דפשח דיקלא</strong> <small>[מי שמחתך</small> את ענפי <small>הדקל]</small> אם עושה כן <strong>אדעתא דחיותא</strong> <small>[על דעת</small> להאכיל את <small>הבהמות] —</small> <strong>שרי</strong> <small>[מותר],</small> אולם אם עושה כן <strong>אדעתא דדיקלא</strong> <small>[על דעת</small> לתקן את <small>הדקל] —</small> <strong>אסיר</strong> <small>[אסור].</small> <strong>היכי דמי</strong> <small>[כיצד זה</small> בדיוק<small>]</small> מבחינים בהבדל? אם <strong>שקיל כוליה מחד גיסא</strong> <small>[לוקח,</small> קוצץ, <small>הכל מצד אחד] — ודאי</small> <strong>אדעתא דחיותא</strong> <small>[על דעת</small> האכלת <small>הבהמות]</small> הוא עושה כן, שהרי רואים שאינו מקפיד אם יפסיד את הדקל, אולם אם הוא קוצץ <strong>מהאי גיסא ומהאי גיסא</strong> <small>[מצד זה ומצד זה]</small> — ודאי <strong>אדעתא דדיקלא</strong> <small>[על דעת הדקל]</small> הוא עושה כן <strong>ואסיר</strong> <small>[ואסור].</small>
 <strong>ואמר רבא: הני תמרי תוחלני</strong> <small>[תמרים אלה</small> שהם עדיין <small>בוסר] —</small> <strong>מיגזרינהו</strong> <small>[לחתוך אותם]</small> כדי להכשירם לאכילה — <strong>שרי</strong> <small>[מותר],</small> אולם <strong>מייצינהו</strong> <small>[לכבוש אותם]</small> — <strong>אסיר</strong> <small>[אסור],</small> לפי שאין כוונתו לאוכלם במועד אלא להכשירם לשימוש לאחר החג. <strong>רב פפא אמר: כיון דמתלעי</strong> <small>[שמתליעים]</small> אם לא יטפלו בהם — הרי <strong>כפרקמטיא</strong> (מסחר) <strong>האבד דמי, ושרי</strong> <small>[נחשבים, ומותר],</small> ככל מלאכה אחרת שהיא בבחינת דבר האבד שמותר לעשותה בחול המועד.
 <big>ב</big> <strong>ואמר רבא: פרקמטיא כל שהוא, אסור</strong> בחול המועד. <strong>אמר ר' יוסי בר אבין: ובדבר האבד</strong> אם לא יעשנו במועד — <strong>מותר.</strong> אף מסופר: <strong>רבינא הוה ליה ההוא עיסקא דהוה מזדבן בשיתא אלפי</strong> <small>[היה לו עסק</small> שותפות <small>שהיה נמכר,</small> היה שוה למוכרו <small>בששת אלפים</small> דינרים<small>],</small> <strong>שהייה לזבוניה בתר חולא דמועדא וזבניה בתריסר אלפי</strong> <small>[שהה מלמוכרו</small> עד <small>לאחר חול המועד ומכרו בשנים עשר אלפים].</small>
 מסופר: <strong>רבינא הוה מסיק זוזי בבני אקרא דשנואתא</strong> <small>[היה נושה זוזים,</small> כספים <small>בבני מבצר שנוואתא],</small> <strong>אתא לקמיה</strong> <small>[בא לפני]</small> <strong>רב אשי אמר ליה</strong> <small>[לו]:</small> <strong>מהו למיזל האידנא עלייהו</strong> <small>[ללכת עכשיו,</small> בחול המועד, <small>עליהם]</small> לגבות את החוב? <strong>אמר ליה</strong> <small>[לו]</small> רב אשי: <strong>כיון דהאידנא</strong> <small>[שעכשיו]</small> <strong>הוא דמשכחת להו</strong> <small>[שאתה מוצא אותם],</small> ואילו <strong>ביומי אחריני לא משכחת להו</strong> <small>[בימים אחרים אין אתה מוצא אותם],</small> שהיו אנשים אלה נודדים במשך השנה למסחרם — הרי זה <strong>כפרקמטיא האבד דמי, ושרי</strong> <small>[נחשב, ומותר].</small>
 ומעירים: <strong>תניא נמי גבי</strong> <small>[שנויה</small> ברייתא <small>גם כן לענין]</small> <strong>עבודה זרה כי האי גוונא</strong> <small>[כגון זה],</small> ששנינו: <strong>הולכין</strong>
## דף יא.
 <strong>ליריד</strong> (יום שוק שנקבע ביום המוקדש לפולחן אלילי) <strong>של גוים, ולוקחים</strong> (קונים) מהם <strong>בהמה, עבדים ושפחות, בתים, שדות וכרמים, וכותב</strong> שטרות <strong>ומעלה</strong> אותם <strong>בערכאות שלהן</strong> מקיים ומאשר את השטרות בבתי המשפט שלהם, ואף שאפשר לראות בכל אלה נתינת כבוד להם ולאלוהיהם, הותר הדבר <strong>מפני שהוא כמציל מידן,</strong> שהרי בהזדמנות אחרת לא יוכל להשיג את הדברים הללו. משמע שדבר התלוי בזמן קבוע נחשב כדבר האבד.
 מסופר: <strong>רב שרא</strong> <small>[התיר]</small> <strong>לחייא בר אשי למיגדל אוהרי בחולא דמועדא</strong> <small>[לקלוע רשתות בחול המועד].</small> ומסבירים: <strong>מאי טעמא</strong> <small>[מה טעם]</small> הדבר — <strong>מעשה הדיוט הוא,</strong> שקליעה זו איננה מלאכת אומנות, אלא דבר שכל אדם יכול לעשות, <strong>אבל איזלי</strong> <small>[מכמורות מורכבות]</small> — <strong>אסור. מאי טעמא</strong> <small>[מה טעם]</small> הדבר — <strong>מעשה אומן הוא.</strong>
 מסופר: <strong>רב יהודה שרא</strong> <small>[התיר]</small> <strong>לאמי תנורא</strong> <small>[עושה התנורים]</small> <strong>למיגדל תנורי</strong> <small>[לקלוע,</small> לייצר <small>תנורים],</small> <strong>ולרבה בר עשבי</strong> התיר <strong>למיגדל מהולתא</strong> <small>[לקלוע נפות].</small> ושואלים: <strong>איני</strong> <small>[וכן הוא]?</small> <strong>והא תני</strong> <small>[והרי שנה]</small> <strong>רבה בר שמואל</strong> ברייתא זו: <strong>ושוין שאין גודלין תנור לכתחילה!</strong> ומשיבים: <strong>לא קשיא</strong> <small>[אין</small> הדבר <small>קשה];</small> <strong>כאן בימות החמה</strong> בחול המועד פסח, שהתנור יכול להתייבש עוד בתוך הרגל ויוכלו לאפות בו פת לצורך הרגל — מותר לעשותו בחול המועד, <strong>כאן בימות הגשמים</strong> בחול המועד סוכות, שהתנור ודאי לא יתייבש ולא יהיה מוכן לאפיה בתוך הרגל — אסור לעשותו בחול המועד.
 <big>א משנה</big> <strong>עושין מעקה לגג ולמרפסת</strong> כאשר הוא <strong>מעשה הדיוט</strong> לא מלאכה מקצועית, אלא עבודה גסה שכל אחד יכול לעשותה, <strong>אבל לא מעשה אומן. שפין את הסדקין</strong> שבתנור <strong>ומעגילין אותן במעגילה</strong> שהוא כלי עץ שבו מחליקים חימר, ומעגלים <strong>ביד וברגל אבל לא במחלצים</strong> (כף סיידים), שהיא הכלי המיוחד להחלקה זו.
 <strong>הציר</strong> של דלת, <strong>והצינור</strong> (החור שהציר נכנס בו), <strong>והקורה</strong> המחזיקה את הדלת, <strong>והמנעול והמפתח שנשברו — מתקנן במועד</strong> משום שכולם דברים נחוצים ביותר ואי אפשר לדחותם, <strong>ובלבד שלא יתכוין</strong> מראש <strong>לעשות מלאכתו במועד</strong> וידחה תיקונים אלה עד לאותה שעה.
 <strong>וכל כבשין</strong> (מאכלים כבושים) שזמן כבישתם קצר, <strong>שהוא יכול</strong> יכול להספיק ו<strong>לאכול מהן במועד — כובשן</strong> אף בימי חול המועד.
 <big>ב גמרא</big> שואלים: <strong>היכי דמי</strong> <small>[כיצד זה בדיוק]</small> <strong>מעשה הדיוט</strong> בבניה? <strong>רב יוסף אמר: בהוצא ודפנא</strong> <small>[ב</small>ענפי <small>דקל ודפנה]</small> שאיננו עושה מבנה של ממש. <strong>במתניתא תנא</strong> <small>[בברייתא שנה]:</small> <strong>צר בצרור ואינו טח בטיט</strong> שמסדר את האבנים (הצרורות), אבל אינו טח אותן בטיט.
 שנינו במשנה: <strong>שפין את הסדקין ומעגילין אותן במעגילה</strong> ביד וברגל אבל לא במחלציים. ותוהים: <strong>השתא</strong> <small>[עכשיו]</small> <strong>במעגילה</strong> הרי <strong>אמרת</strong> כי <strong>שרי</strong> <small>[מותר]</small> — <strong>ביד וברגל מיבעיא</strong> <small>[נצרכה</small> לומר<small>]</small> שמותר? ומשיבים: <strong>הכי קאמר</strong> <small>[כך אמר,</small> כך יש להבין<small>]:</small> <strong>שפין את הסדקין ומעגילין אותן כעין מעגילה</strong> ולא במעגילה ממש, אלא בעבודה משוכללת <strong>ביד וברגל, אבל לא במחלצים</strong> שהוא כלי אומנות המיוחד לכך.
 <big>ג</big> שנינו במשנה ש<strong>הציר והצינור והקורה והמנעול והמפתח שנשברו מתקנן במועד. ורמינהי</strong> <small>[ומשליכים,</small> מראים סתירה<small>]</small> ממה ששנינו: <strong>עד ימיו</strong> של יוחנן כהן גדול <strong>היה פטיש מכה בירושלים</strong> בחול המועד, שהיו עובדים בנפחות בדבר האבד, והוא אסר וביטל מלאכה זו. ונדייק: <strong>עד ימיו — אין</strong> <small>[כן],</small> אולם <strong>מכאן ואילך</strong> — <strong>לא,</strong> משמע שכל מלאכת אומנות כעין זו אסורה!
 ומשיבים: <strong>לא קשיא</strong> <small>[אין</small> זה <small>קשה];</small> <strong>כאן</strong> שאסרו, הרי זה <strong>בדנפחי</strong> <small>[ב</small>מלאכת <small>נפחים],</small> שקולם נשמע ביותר, <strong>כאן</strong> שהותר, הרי זה <strong>בדנגרי</strong> <small>[ב</small>מלאכת <small>נגרים]</small> שאין משמיעים קול גדול<small>.</small>
 <strong>מתקיף לה</strong> <small>[מקשה על כך]</small> <strong>רב חסדא: יאמרו</strong> איפוא, <strong>קלא רבה</strong> <small>[קול גדול] —</small> <strong>אסיר</strong> <small>[אסור],</small> <strong>קלא זוטר</strong> <small>[קול קטן] —</small> <strong>שרי</strong> <small>[מותר]</small> אפילו כשאין צורך! <strong>אלא אמר רב חסדא: לא קשיא</strong> <small>[אין</small> זה <small>קשה];</small> <strong>הא</strong> <small>[זה]</small> שהתירו — הרי זה <strong>במגלי</strong> <small>[במגלים],</small> <strong>הא</strong> <small>[זה]</small> שאסרו — הרי זה <strong>בחציני</strong> <small>[במפסלות],</small> שכיון שהמגלים אינם עושים רעש כלל התירו. <strong>רב פפא אמר: כאן</strong> במשנתנו — הרי זה <strong>קודם גזירה</strong> שגזר יוחנן כהן גדול, <strong>כאן</strong> בברייתא — הרי זה <strong>לאחר גזירה.</strong>
 <strong>רב אשי אמר: הא</strong> <small>[זו]</small> ששנו שיש בכך איסור — הרי זה כדעת <strong>ר' יהודה. הא</strong> <small>[זו]</small> משנתנו — כדעת <strong>ר' יוסי.</strong> ש<strong>אמר ר' יצחק בר אבדימי: מאן</strong> <small>[מי</small> הוא<small>]</small> <strong>תנא</strong> זה הסבור כי צריך לעשות <strong>שינוי</strong> בכל מלאכה הנעשית <strong>ב</strong>חול ה<strong>מועד</strong> אפילו <strong>בדבר האבד — דין זה הוא</strong> ש<strong>לא</strong> כשיטת <strong>ר' יוסי,</strong> שכן ר' יוסי מתיר במלאכת דבר האבד לעשותה כדרכה (להלן מועד קטן דף יב,א).
 <strong>אמר רבינא: כמאן מדלינן האידנא קביותא דדשא בחולא דמועדא</strong> <small>[כ</small>שיטת <small>מי אנחנו מגביהים עתה את המשקוף ש</small>מעל <small>הדלת</small> ותוקעים בו מסמרים שיצאו בלי שינוי <small>בחול המועד],</small> <strong>כמאן</strong> <small>[כ</small>דעת <small>מי]</small> — <strong>כר' יוסי</strong> שהתיר בדבר האבד.
 <big>ד</big> שנינו במשנה: <strong>כבשין שהוא יכול לאכול במועד — כובשן.</strong> מסופר: הנהר <strong>בדיתא לבאי כוורי</strong> <small>[גרף</small> ממימיו <small>דגים]</small> בחול המועד, <strong>אזיל כולי עלמא צוד אייתו כוורא</strong> <small>[הלכו כל העולם,</small> הכל, <small>צדו והביאו דגים],</small> <strong>שרא להו</strong> <small>[התיר להם]</small> <strong>רבא למימלח מינייהו</strong> <small>[למלוח מהם].</small>
 <strong>אמר ליה</strong> <small>[לו]</small> <strong>אביי: והא תנן</strong> <small>[והרי שנינו</small> במשנה<small>]:</small> <strong>כבשין שהוא יכול לאכול מהן במועד — כובשן,</strong> והלא דגים מרובים אלו לא יוכלו להיאכל במועד ואין איפוא להתיר את כבישתם! <strong>אמר ליה</strong> <small>[לו]</small> רבא: <strong>כיון דמעיקרא</strong> <small>[שמתחילה]</small> דגים אלו <strong>אדעתא דאכילה אייתינהו</strong> <small>[על דעת לאכול</small> מהם מיד <small>הביאום]</small> אלא שנתברר שהביאו יותר מכדי צורך אכילה, ועוד, <strong>ואי שביק להו פסדי</strong> <small>[ואם נניח להם</small> בלא מליחה <small>ייפסדו],</small> אם כן <strong>כפרקמטיא האבד דמי, ושרי</strong> <small>[כסחורה האבודה</small> הם <small>נחשבים, ומותרים].</small>
 <strong>ואיכא דאמרי</strong> <small>[ויש שאומרים]</small> שלא כך היה המעשה, אלא <strong>שרי להו</strong> <small>[התיר להם]</small> <strong>רבא מיצד מיזל אייתויי ומימלח</strong> <small>[לצוד</small> את הדגים <small>להביא</small> אותם <small>ולמלוח</small> אותם<small>].</small> <strong>אמר ליה</strong> <small>[לו]</small> <strong>אביי: והא אנן</strong> <small>[והרי אנו]</small> <strong>כבשין שהוא יכול לאכול מהן</strong> במועד <strong>כובשן תנן</strong> <small>[שנינו</small> במשנה<small>],</small> ודגים אלו שנמלחו הרבה אינם ראויים לאכילה עד שיתייבשו היטב!
 <strong>אמר ליה</strong> <small>[לו]:</small> <strong>הני נמי מיתאכלי אגב איצצא</strong> <small>[אלה גם כן</small> אשר מלחו כעת <small>נאכלים,</small> יכולים להיאכל <small>על ידי סחיטה</small> ולחיצה<small>]</small> שיוציאו מהם את המלח והציר ויאכלם, ואם כן ראויים אף הם במועד. <strong>כי הא</strong> <small>[כמו</small> המעשה <small>הזה]</small> ש<strong>שמואל עבדו ליה שיתין איצצי</strong> <small>[עשו לו</small> על ידי <small>שישים סחיטות]</small> <strong>ואכל</strong> דגים מלוחים שנכבשו זה עתה. מסופר: <strong>רבא איקלע לבי ריש גלותא עבדי ליה שיתין איצצי</strong> <small>[נזדמן לבית ראש הגולה</small> ו<small>עשו לו שישים סחיטות]</small> <strong>ואכל.</strong>
 כיון שדובר בענין אכילת דגים בצורות שונות, מספרים: <strong>רב איקלע לבי</strong> <small>[הזדמן לבית]</small> <strong>רב שפיר, אייתו לקמייהו ההוא כוורא תילתא בישולא תילתא מילחא ותילתא טוויא</strong> <small>[הביאו לפניהם דג שהיה שליש מבושל שליש מלוח ושליש צלוי].</small>
 <strong>אמר רב: אמר לי אדא ציידא</strong> <small>[הצייד],</small> <strong>כוורא סמוך למיסרחיה מעלי</strong> <small>[דג סמוך לסרחונו</small> כאשר שהה זמן מסויים <small>הוא מעולה].</small> <strong>ואמר רב: אמר לי אדא ציידא: כוורא, טווייא באחוה</strong> <small>[דג, צלה אותו באחיו</small> במלח, שאף הוא בא מן המים<small>],</small> <strong>אסוקיה באבוה</strong> <small>[העלהו באביו</small> במים שמהם הוא בא<small>],</small> <strong>מיכלי בבריה</strong> <small>[אכול אותו עם בנו]</small> עם ציר דגים, <strong>אשתי עליה אבוה</strong> <small>[ושתה עליו</small> מ<small>אביו,</small> שתה מים לאחריו<small>].</small>
 <strong>ואמר רב, אמר לי אדא ציידא: כוורא תחלי וחלבא</strong> <small>[דגים שחליים וחלב]</small> <strong>ליטעון גופא ולא ליטעון פוריא</strong> <small>[שיטען אותם הגוף ושלא תטען אותם המיטה],</small> כלומר, טוב להלך קצת לאחר אכילתם ולא ללכת מיד לישון. <strong>ואמר רב, אמר לי אדא ציידא:</strong> אחרי אכילת <strong>כוורא תחלי וחלבא</strong> <small>[דגים שחליים וחלב]</small> מוטב לשתות <strong>מיא</strong> <small>[מים]</small> <strong>ולא שיכרא</strong> <small>[שיכר],</small> ואם אין לו מים ישתה <strong>שיכרא</strong> <small>[שיכר]</small> <strong>ולא חמרא</strong>
## דף יא:
 <big>א משנה</big> <strong>מי שהפך את זיתיו,</strong> שלפני כבישת הזיתים בבית הבד מניחים אותם בערימה זמן מסויים כדי שיתרככו, והופכים אותם, ואחר כך צריך להביאם מהר ככל האפשר לכבישה, <strong>ו</strong>אם <strong>אירעו אבל</strong> שאינו רשאי לעשות מלאכה בזמן אבלותו, <strong>או</strong> שאירעו <strong>אונס</strong> כלשהו שלא יכול לעשות את הדבר לפני החג, <strong>או שהטעוהו פועלים</strong> שאמרו שיבואו ולא באו — <strong>טוען קורה ראשונה</strong> שרשאי הוא להכניס את הזיתים לבית הבד ולטעון את הקורה במשקולות, כדי שיצא השמן מן הזיתים בכבישה ראשונה <strong>ומניחה</strong> לגמור מלאכתה <strong>לאחר המועד,</strong> אלו <strong>דברי ר' יהודה.</strong>
 <strong>ר' יוסי אומר: זולף</strong> (סוחט) <strong>וגומר, ו</strong>אחר כך <strong>גף</strong> (שם את המגופה על חביות השמן) <strong>כדרכו,</strong> שכיון שהוא דבר האבד לא הצריכו חכמים לעשות בו אף שינויים אלה.
 <big>ב גמרא</big> תחילה תוהים על הצירוף: <strong>פתח</strong> התנא <strong>באבל וסיים במועד</strong> שהרי משנתנו פותחת במקרה של אבל ומסיימת בדיני מועד ולא מובן מה היחס בין הדינים הללו. <strong>אמר רב שישא בריה</strong> <small>[בנו]</small> של <strong>רב אידי:</strong> כל המשנה עוסקת בדיני חול המועד, ומסבירה שאם לא יכול אדם לעשות את מלאכתו לפני המועד, מפני אבילות או אונס אחר, הרי זה רשאי לסיימה במועד כדי שלא יהא בכך הפסד מרובה. <strong>זאת אומרת: דברים המותרין במועד, אסורים בימי אבלו,</strong> ולכן נחשב לו האבל שלפני המועד כאונס, שאינו יכול לעשות בו כל מלאכה, אבל עושה אותה במועד.
 <strong>רב אשי אמר:</strong> לא כך פירוש המשנה אלא בסגנון <strong>לא מיבעיא</strong> <small>[נצרכה]</small> <strong>קאמר</strong> <small>[נאמרה</small> משנתנו<small>],</small> והיא מדברת בשתי הלכות שונות. וכך יש להבין את הדברים: בקטע ראשון מדובר בדין אבילות (ללא קשר עם המועד) <strong>לא מיבעיא</strong> <small>[נצרכה]</small> לומר <strong>בימי אבלו</strong> שאיסור מלאכה בהם <strong>מדרבנן</strong> <small>[מדברי סופרים]</small> <strong>הוא ושרי</strong> <small>[ומותר]</small> לעשות מלאכה של דבר האבד, <strong>אלא אפילו במועד</strong> ש<strong>איסור מלאכה</strong> שבו הוא <strong>מדאורייתא</strong> <small>[מן התורה]</small> בכל זאת <strong>במקום פסידא</strong> <small>[הפסד]</small> <strong>שרו רבנן</strong> <small>[התירו חכמים].</small>
 ומעירים, <strong>תניא כוותיה</strong> <small>[שנויה</small> ברייתא <small>כשיטתו]</small> של <strong>רב שישא בריה</strong> <small>[בנו]</small> של <strong>רב אידי,</strong> וזו לשונה: <strong>אלו דברים העושין לאבל בימי אבלו:</strong> היו <strong>זיתיו הפוכין — טוענין לו</strong> אותם אחרים בבית הבד, <strong>ו</strong>כך <strong>כדו</strong> שצריך <strong>לגוף</strong> במגופה <strong>ופשתנו</strong> כשצריך <strong>להעלות</strong> אותו <strong>מן המשרה</strong> ששורים אותו במים לפני ניפוצו, ואם לא יוציאוהו יירקב, <strong>וצמרו להעלות מן היורה</strong> שהכניסו אותו כדי לצבוע אותו, <strong>ומרביצים</strong> (משקים מעט) את <strong>שדהו משתגיע עונת המים שלו,</strong> שבמקומות רבים היה שדה אחר שדה לפי תור מקבל מים מן המעין או הנהר, ואם לא ישתמש במים יפסיד את התור להשקאה. ומכאן ראיה לרב שישא שאפילו דבר האבד אסור לאבל לעשות בעצמו אלא על ידי אחרים בלבד.
 <strong>ר' יהודה אומר: אף זורעין לו שדה ניר</strong> (שדה שהיה כבר חרוש) <strong>ו</strong>כן <strong>שדה העומדת לפשתן</strong> כאשר זמן הזריעה הוא חשוב ביותר, ואם יזרע השדה במאוחר יהיה בכך הפסד. <strong>אמרו לו</strong> חכמים: <strong>אם לא תזרע</strong> אותה שדה ניר <strong>בבכיר</strong> (בעונה מוקדמת) <strong>תזרע באפל</strong> (בעונה מאוחרת יותר), וכן <strong>אם לא תזרע פשתן — תזרע ממין אחר,</strong> ולכן אין זה נחשב הפסד מרובה ולא התירו לו.
 <strong>רבן שמעון בן גמליאל אומר:</strong> היו <strong>זיתיו הפוכין ואין שם אומן</strong> היודע לכבוש אותם <strong>אלא הוא, כדו</strong> צריך <strong>לגוף ואין שם אומן אלא הוא, פשתנו להעלות מן המשרה, וצמרו להעלות מן היורה ואין שם אומן אלא הוא — הרי זה יעשה</strong> בעצמו <strong>בצינעא.</strong>
 <strong>יתר על כן אמר רבן שמעון בן גמליאל: אם היה</strong> אותו אבל <strong>אומן לרבים</strong> במלאכה הנחוצה להם, או <strong>ספר</strong> או <strong>בלן לרבים, והגיע עת הרגל</strong> ערב יום טוב, <strong>ואין שם אומן</strong> באותה מלאכה <strong>אלא הוא — הרי זה יעשה</strong> מלאכתו אפילו בפרהסיא, שצורך הרבים דוחה את אבלו של אדם פרטי.
 <strong>האריסין</strong> המעבדים שדה תמורת אחוז מסויים מן היבול <strong>והחכירין</strong> החוכרים שדה עבור כמות תבואה ידועה, <strong>והקבלנין</strong> המקבלים על עצמם עבודה מסויימת בסכום קצוב בשדות אחרים — <strong>הרי אלו יעשו אחרים בשבילן</strong> את מלאכתם בימי האבל. <strong>החמרין הגמלין והספנין — הרי אלו לא יעשו</strong> מלאכתם בזמן האבל, <strong>ואם היו</strong> הם או בהמותיהם <strong>מוחכרין או מושכרין אצל אחרים — הרי אלו יעשו</strong> לפי ששכירה זו היתה אישית ואין אחר יכול למלא את מקומם. <strong>שכיר יום אפילו</strong> היה <strong>בעיר אחרת</strong> שאין יודעים בה שהוא בימי אבלו, מכל מקום <strong>לא יעשה. היתה מלאכת אחרים בידו, אף על פי שבקיבולת</strong> (שעובד בקבלנות, ולא בימים ידועים, אלא מקבל שכר על המלאכה הגמורה) — <strong>לא יעשה.</strong>
 על משפט אחרון זה תוהים מיד: <strong>אף על פי שבקיבולת, ולא מיבעיא</strong> <small>[נצרכה</small> לומר<small>]</small> <strong>שאינה קיבולת</strong> שהיא אסורה?! <strong>אדרבה</strong> (להיפך), <strong>קיבולת כדידיה דמי</strong> <small>[כשלו</small> היא <small>נחשבת],</small> שהרי אינו מחוייב לגומרה בזמן מסויים והוא מקבל אותה לפי שכרו בעבודה ויש לאסור, ואם אינה בקיבולת יש להתיר! <strong>אלא אימא</strong> <small>[אמור]</small> ותקן את הלשון כך: <strong>בין קיבולת בין שאינה קיבולת — לא יעשה.</strong>
 <strong>היתה מלאכתו ביד אחרים</strong> והם צריכים לעשות עבורו, אם היה הדבר <strong>בביתו — לא יעשו</strong> מלאכה, <strong>בבית אחר — יעשו.</strong>
 מסופר: <strong>מריון בריה</strong> <small>[בנו]</small> של <strong>רבין, ומר בריה</strong> <small>[בנו]</small> של <strong>רב אחא בריה</strong> <small>[בנו]</small> של <strong>רבא הוה להו ההוא גמלא דתורא בהדי הדדי</strong> <small>[היה להם צמד שוורים יחד</small> בשותפות<small>],</small> שור לכל אחד, <strong>איתרעא ביה מילתא</strong> <small>[אירע בו דבר]</small> של אבילות <strong>במר בריה</strong> <small>[בנו]</small> של <strong>רב אחא בריה</strong> <small>[בנו]</small> של <strong>רבא ופסקיה לגמליה</strong> <small>[והוציא את צמדו]</small> את השור שלו מן הצמד, שלא רצה שתיעשה מלאכה ברכושו בימי אבלו ונמצא שאי אפשר היה עוד לחרוש באותו צמד. <strong>אמר רב אשי</strong> בתמיהה: <strong>גברא רבה</strong> <small>[אדם גדול]</small> <strong>כמר בריה</strong> <small>[בנו]</small> של <strong>רב אחא עביד הכי</strong> <small>[עושה כך]?</small> <strong>נהי דלפסידא דידיה לא חייש, אדאחרים לא חייש</strong> <small>[אם אמנם להפסד של עצמו אינו חושש,</small> הגם להפסד <small>של אחרים אינו חושש]?!</small> והרי נמצא שותפו מפסיד על ידי כך! <strong>והא תניא</strong> <small>[והרי שנינו</small> בברייתא<small>]:</small> <strong>אם היו מושכרין או מוחכרין אצל אחרים — הרי אלו יעשו!</strong> ומדוע לא ימשיך השותף לעבוד בבהמתו של מר בר רב אחא?
 ומעירים, <strong>הוא</strong> מר בנו של רב אחא <strong>סבר: אדם חשוב שאני</strong> <small>[שונה]</small> שמעיקר הדין מותר הדבר, אבל אדם חשוב צריך לדקדק יותר, שלא ילמדו ממנו לזלזל בהלכה.
## דף יב.
 <big>א</big> <strong>אמר שמואל: מקבלי קיבולת</strong> (שעובדים בקבלנות, ולא בימים ידועים, אלא מקבלים שכר על המלאכה הגמורה) גוים, שעושים עבודה עבור ישראל, ורצונם לעשותה ביום שאסור במלאכה, אם היו עושים <strong>בתוך התחום</strong> (תחום שבת) — <strong>אסור</strong> להניח להם לעבוד, שכן אנשים רואים שעושים מלאכתו של ישראל זה ביום אסור, וחושדים בו שבו ביום נתן להם. <strong>חוץ לתחום</strong> שאין ישראל הולכים לשם — <strong>מותר.</strong>
 <strong>אמר רב פפא: ואפילו חוץ לתחום לא אמרן</strong> <small>[אמרנו]</small> שמותר <strong>אלא דליכא מתא דמקרבא להתם</strong> <small>[שאין עיר</small> אחרת <small>שקרובה לשם],</small> <strong>אבל</strong> אם <strong>איכא מתא דמקרבא להתם</strong> <small>[יש עיר שקרובה לשם]</small> — <strong>אסור,</strong> שהרי הישראלים באותה עיר עלולים לראות זאת.
 <strong>אמר רב משרשיא: וכי ליכא מתא דמקרבא להתם</strong> <small>[וכאשר אין עיר שקרובה לשם]</small> <strong>נמי</strong> <small>[גם כן]</small> <strong>לא אמרן</strong> <small>[אמרנו]</small> שמותר <strong>אלא בשבתות ובימים טובים, דלא שכיחי אינשי דאזלי להתם</strong> <small>[שאין מצויים אנשים שהולכים לשם]</small> ומשום כך לא יראו בעשיית המלאכה ולא יבואו לידי חשד, <strong>אבל בחולו של מועד, דשכיחי אינשי דאזלי ואתו להתם</strong> <small>[שמצויים אנשים שהולכים ובאים לשם]</small> ויראו שנעשית מלאכתו — <strong>אסור.</strong>
 מסופר: <strong>מר זוטרא בריה</strong> <small>[בנו]</small> של <strong>רב נחמן בנו ליה</strong> <small>[לו]</small> <strong>אפדנא</strong> <small>[ארמון]</small> גוים שהיו <strong>מקבלי קיבולת,</strong> והיה זה <strong>חוץ לתחום</strong> ועבדו גם בשבתות. לאחר זמן <strong>איקלע</strong> <small>[הזדמן]</small> לשם <strong>רב ספרא ורב הונא בר חיננא, ולא עלו לגביה</strong> <small>[נכנסו אליו],</small> מפני שלא רצו להשתמש בדבר שנעשה באיסור. <strong>ואיכא דאמרי</strong> <small>[ויש שאומרים]</small> ש<strong>הוא</strong> עצמו <strong>נמי</strong> <small>[גם כן]</small> <strong>לא על בגוויה</strong> <small>[נכנס לתוכו].</small>
 ושואלים: <strong>והאמר</strong> <small>[והרי אמר]</small> <strong>שמואל: מקבלי קיבולת, בתוך התחום אסור, חוץ לתחום מותר,</strong> וארמון זה הלא נבנה מחוץ לתחום! ומשיבים: <strong>אדם חשוב שאני</strong> <small>[שונה]</small> וצריך להקפיד יותר. <strong>ואיכא דאמרי</strong> <small>[ויש שאומרים]:</small> <strong>סיועי סייע בתיבנא בהדייהו</strong> <small>[היה, מסייע</small> מספק <small>תבן</small> יחד <small>אתם]</small> לצורך עשיית הלבנים לבנין, וכיון שכך לא היו מקבלי הקיבולת עצמאיים לגמרי אלא היו כשכירים, ולכן יש בכך איסור.
 מסופר: <strong>רב חמא שרא להו לאבונגרי דבי ריש גלותא למיעבד להו עבידתא בחולא דמועדא</strong> <small>[התיר להם למלצרים של בית ראש הגולה לעשות להם עבודה בחול המועד],</small> <strong>אמר</strong> בנימוק להיתר זה: <strong>כיון דאגר לא קא שקלי</strong> <small>[ששכר</small> העבודה <small>אינם לוקחים],</small> <strong>שרשויי</strong> <small>[</small>רק <small>רווח וטובת</small> הנאה<small>]</small> <strong>הוא דקא משרשו ליה</strong> <small>[שהם נהנים],</small> שמלצרים אלה היו באים ומסייעים בעבודה תמורת מזונם, ולכן אין לראות זאת כמלאכה של ממש, <strong>ולית לן</strong> <small>[ואין לנו]</small> <strong>בה</strong> איסור.
 <strong>תנו רבנן</strong> <small>[שנו חכמים]:</small> <strong>מקבלין קיבולת במועד,</strong> כלומר, מותר לקבוע ולהזמין עבודה קבלנית במועד על מנת <strong>לעשותה לאחר המועד, ובמועד</strong> עצמו <strong>אסור. כללו של דבר: כל שהוא</strong> מותר להיות <strong>עושה</strong> בעצמו — <strong>אומר לגוי ועושה, וכל שאינו עושה</strong> בעצמו — <strong>אינו אומר לגוי ועושה. תניא אידך</strong> <small>[שנויה</small> ברייתא <small>אחרת]:</small> <strong>מקבלין קיבולת במועד לעשותה לאחר המועד, ובלבד שלא ימדוד, ושלא ישקול, ושלא ימנה,</strong> כדי לתכנן את העבודה, <strong>כדרך שהוא עושה בחול.</strong>
 <strong>תנו רבנן</strong> <small>[שנו חכמים]:</small> <strong>אין מרביעין</strong> (כלומר, מחזיקים ומסייעים בהרבעה) של <strong>בהמה בחולו של מועד</strong> שהדבר דומה למלאכה. <strong>כיוצא בו אין מרביעין בבכור ולא בפסולי המוקדשין</strong> (בהמות שהוקדשו לקרבן ונפל בהן מום) שנראה כאילו עושים בהן עבודה.
 <strong>תניא אידך</strong> <small>[שנויה</small> ברייתא <small>אחרת]:</small> <strong>אין מרביעין בהמה בחולו של מועד, ר' יהודה אומר: חמורה שתבעה</strong> (שהגיע זמן היחום שלה) — <strong>מרביעין עליה זכר בשביל שלא תצטנן</strong> (תעבור תקופת היחום שלה), ואם לא הורבעה בזמנה יש בכך הפסד מרובה, <strong>ושאר כל הבהמות</strong> שנתייחמו — <strong>מכניסין אותן לבקרות</strong> (מקומות מגודרים) שיש בהם זכרים ושם אין צורך שיסייע אדם בכך.
 <strong>תנו רבנן</strong> <small>[שנו חכמים]:</small> <strong>אין מדיירין</strong> אין מוליכים בהמות ממקום למקום בשדה כדי שאגב כך תוזבל השדה <strong>לא בשבתות, ולא בימים טובים, ולא בחולו של מועד. ואם באו מאליהן — מותר</strong> ואינו צריך לגרשן, אף שנמצא נהנה מן הזבל.
 <strong>ו</strong>אולם <strong>אין מסייעין אותן</strong> את הרועים הגוים, <strong>ואין מוסרין להם שומר לנער</strong> (להסיע, להזיז) <strong>את צאנם</strong> ממקום למקום. <strong>היה</strong> הפועל הגוי <strong>שכיר שבת</strong> (שבוע), <strong>שכיר חדש, שכיר שנה, שכיר שבוע</strong> (שבע שנים) — <strong>מסייעין אותן, ומוסרין להם שומר לנער את צאנם</strong> כיון שנשכר לזמן מרובה אינו כעושה מלאכה ביום זה בלבד. <strong>רבי אומר: בשבת</strong> עושים זאת <strong>בטובה,</strong> כלומר, רק עבור טובה, אבל בלא לקבל שכר אחר, <strong>ביום טוב</strong> מותר לעשות זאת גם אם מקבל <strong>מזונות</strong> עבור כך, ואילו <strong>במועד</strong> אפילו <strong>בשכר. אמר רב יוסף: הלכתא</strong> <small>[הלכה]</small> <strong>כרבי</strong> בענין זה.
 <big>ב משנה</big> <strong>וכן מי שהיה יינו בתוך הבור</strong> לאחר שנדרכו הענבים בגת וצריך כבר להוציאו משם <strong>ואירעו אבל, או אונס, או שהטעוהו</strong> הפועלים, שאמרו שיבואו לעשות מלאכתו ולא באו, ולא הספיק להוציאם בחזרה בערב החג — <strong>זולף</strong> מוציא את היין <strong>וגומר, וגף</strong> (סותם את החביות במגופה) <strong>כדרכו,</strong> אלו <strong>דברי ר' יוסי. ר' יהודה אומר:</strong> אינו סותם כדרכו אלא <strong>עושה לו</strong> לבור היין <strong>לימודים</strong> (כיסוי של קרשים) <strong>בשביל שלא יחמיץ</strong> היין.
 <big>ג גמרא</big> ומעירים: <strong>וצריכא</strong> <small>[ונצרכה]</small> גם משנה זאת וגם המשנה הקודמת למרות שלכאורה עניינן אחד. <strong>דאי אשמעינן קמייתא</strong> <small>[שאילו היה משמיע לנו</small> רק <small>את הראשונה],</small> היינו אומרים כי <strong>ב</strong>משנה <strong>ההיא,</strong> הראשונה <strong>קאמר</strong> <small>[אומר]</small> <strong>ר' יוסי</strong> שמותר <strong>משום דמישחא נפיש פסידיה</strong> <small>[ששמן מרובה הפסדו]</small> אם לא יוציאנו בזמן, שדמי השמן מרובים, <strong>אבל חמרא דלא נפיש פסידיה</strong> <small>[יין שאין הפסדו מרובה],</small> <strong>אימא מודי ליה</strong> <small>[אמור</small> ש<small>מודה לו]</small> <strong>לר' יהודה</strong> שיש לעשות בשינוי, <strong>ואי אשמעינן בתרייתא</strong> <small>[ואילו היה משמיע לנו</small> רק את המשנה <small>האחרונה]</small> היינו אומרים: <strong>ב</strong>משנה <strong>ההיא</strong> האחרונה <strong>קאמר</strong> <small>[אומר]</small> <strong>ר' יהודה</strong> שיש להחמיר, <strong>אבל בהך</strong> <small>[בזו]</small> הראשונה <strong>אימא</strong> <small>[אמור]</small> ש<strong>מודה</strong> רבי יהודה <strong>לר' יוסי</strong> שיש להקל, על כן <strong>צריכא</strong> <small>[צריך]</small> שייאמרו שתיהן.
 <strong>אמר רב יצחק בר אבא: מאן</strong> <small>[מי</small> הוא<small>]</small> <strong>תנא</strong> זה הסבור שעושים <strong>שינוי במועד</strong> אפילו <strong>בדבר האבד —</strong> שיטתו היא ש<strong>לא כ</strong>שיטת <strong>ר' יוסי. אמר רב יוסף: הלכה כר' יוסי.</strong>
 <strong>בעו מיניה</strong> <small>[שאלו אותו]</small> <strong>מרב נחמן בר יצחק: מהו למישע חביתא דשיכרא בחולא דמועדא</strong> <small>[לטוח חבית שיכר בחול המועד]?</small> שכן אם אין טחים אותה השיכר שותת מדפנות הכלי. <strong>אמר להו</strong> <small>[להם]:</small> <strong>סיני</strong> (כינוי לרב יוסף שהיה גדול בבקיאותו בתורה ולכן נקרא "סיני") <strong>אמר: הלכה כר' יוסי.</strong> ותוהים: <strong>אימור</strong> <small>[אמור]</small> ש<strong>אמר ר' יוסי בחמרא</strong> <small>[ביין],</small> אבל <strong>בשיכרא מי</strong> <small>[בשיכר האם]</small> <strong>אמר,</strong> שהרי השיכר זול בהרבה מן היין!
 ודוחים: <strong>חמרא טעמא מאי</strong> <small>[יין מה טעם]</small> התירו לעשות בו מלאכה — <strong>משום דנפיש פסידיה</strong> <small>[שמרובה הפסדו],</small> <strong>שיכרא נמי אית בה פסידא</strong> <small>[שיכר גם כן יש בו הפסד]</small> אם אין הכלי ניטוח כראוי. כפי ש<strong>אמר אביי: אמרה לי אם</strong> (אמי, אומנתי): טוב כד <strong>בר שית סאוי ושייע</strong> <small>[בן שש סאים ש</small>הוא <small>משוח],</small> <strong>מבר תמני ולא שייע</strong> <small>[מבן שמונה</small> סאים <small>שאינו משוח],</small> שבסופו של דבר בגלל המשיחה ישאר בכד הקטן יותר שיכר מאשר בכד הגדול.
 <big>ד</big> <strong>אמר רב חמא בר גוריא אמר רב: הלכות מועד</strong> הן <strong>כהלכות כותים</strong> (השומרונים) <strong>בהלכה.</strong> ושואלים: <strong>למאי הלכתא</strong> <small>[לאיזו הלכה],</small> כלומר, מהו צד הדמיון בין הלכות הנוגעות בכותים, ובין הלכות חול המועד? <strong>אמר רב דניאל בר קטינא: לומר שהן עקורות</strong> (עקרות, שאינן עושות פירות), כלומר <strong>ואין למידות זו מזו</strong> שיש לראות את ההלכות הללו כגזירות בודדות, שכל אחת נידונה לגופה, ואין ללמוד זו מזו. ודוגמה לדבר, ש<strong>אמר</strong>
 <strong>שמואל: זופתין</strong> (מושחים בזפת) <strong>כוזתא</strong> <small>[כד קטן]</small> כדי שלא ישתות, <strong>ואין זופתין חביתא</strong> <small>[חבית</small> גדולה<small>].</small> ואילו <strong>רב דימי מנהרדעא אמר: זופתין חביתא ואין זופתין כוזתא.</strong> ומסבירים את הטעמים <strong>מר חייש לפסידא</strong> <small>[חכם זה</small> רב דימי <small>חשש להפסד]</small> יותר ולכן התיר לזפת כלי גדול שהפסדו מרובה ולא קטן, <strong>ומר חייש לטירחא</strong> <small>[וחכם זה</small> שמואל <small>חשש לטירחה]</small> יותר ולכן התיר בקטן שטירחתו מועטה ולא בגדול, הרי שני עניינים דומים מאוד, שבכל זאת אין משוים אותם זה לזה.
 כלל אחר <strong>אמר אביי: נקטינן</strong> <small>[מוחזקים אנו]</small> <strong>הלכות מועד כהלכות שבת;</strong>
## דף יב:
 <strong>יש מהן פטור אבל אסור, ויש מהן מותר לכתחלה.</strong>
 <big>א </big>מסופר: <strong>רב הונא חצדו ליה חצדא במועדא</strong> <small>[קצרו לו קציר בחול המועד].</small> <strong>איתיביה</strong> <small>[הקשה לו]</small> <strong>רבה בר רב הונא ל</strong>אביו <strong>רב הונא:</strong> שנינו, <strong>טוחנין קמח במועד לצורך המועד, ושלא לצורך המועד — אסור,</strong> וכן <strong>דבר שאבוד במועד — מותר לעשותו במועד, דבר שאינו אבוד במועד — אסור.</strong>
 <strong>במה דברים אמורים ב</strong>דברים ה<strong>תלושין מן הקרקע, אבל</strong> דבר ה<strong>מחובר לקרקע — אפילו כולו אבוד אסור. ואם אין לו מה יאכל</strong> אז מותר הכל: <strong>קוצר ומעמר, ודש, וזורה</strong> התבואה ברוח <strong>ובורר</strong> החיטים מן המוץ <strong>וטוחן</strong> אותם לקמח, <strong>ובלבד שלא ידוש בפרות</strong> שהיא הדרך שבה עושים דישה גדולה בימות החול. הרי שכשיש לו מה לאכול, אסור לקצור אף בדבר האבוד לגמרי, ומדוע אם כן הורה רב הונא לקצור במועד והרי בודאי היה לו מה לאכול!
 <strong>אמר ליה</strong> <small>[לו]</small> רב הונא: שיטה זו דעת <strong>יחידאה</strong> <small>[יחיד]</small> <strong>היא, ולא סבירא לן כוותיה</strong> <small>[ואין אנו סבורים כמותו],</small> <strong>דתניא</strong> <small>[ש</small>כן <small>שנינו</small> בברייתא<small>],</small> <strong>כלל אמר רבן שמעון בן גמליאל משום</strong> (בשם) <strong>ר' יוסי: דבר התלוש מן הקרקע, אפילו מקצתו אבוד — מותר, והמחובר לקרקע אפילו כולו אבוד — אסור.</strong> ואם כן רואים אנו שדעה זו, שכל מלאכה במחובר לקרקע אסורה לגמרי, הובאה כדעת יחיד — כדעתו של ר' יוסי בלבד, ולא הודו לו חכמים.
 על הסברו זה של רב הונא שואלים: <strong>ואי</strong> <small>[ואם</small> שיטת<small>]</small> <strong>ר' יוסי</strong> היא הברייתא המתירה עבודה במחובר לקרקע רק אם אין לו מה לאכול, אם כן כשאין לו מה לאכול והותר לו <strong>ידוש נמי</strong> <small>[גם כן]</small> <strong>בפרות?! הא</strong> <small>[הרי]</small> <strong>אמר רב יצחק בר אבא: מאן</strong> <small>[מי</small> הוא<small>]</small> <strong>תנא</strong> זה הסבור שיש לעשות <strong>שינוי במועד בדבר האבד —</strong> ש<strong>לא כ</strong>שיטת <strong>ר' יוסי,</strong> הרי שלשיטת רבי יוסי אין צורך בשינוי ומדוע אם כן אמר התנא שישנה ולא ידוש בפרות?
 ודוחים: <strong>אמר לך</strong> <small>[</small>יכול היה <small>לומר לך]:</small> <strong>הכא נמי</strong> <small>[כאן גם כן],</small> <strong>כיון דכל יומא לאו</strong> <small>[שבכל יום לא]</small> <strong>בפרות דיישי</strong> <small>[דשים],</small> <strong>האידנא נמי לאו</strong> <small>[עכשיו גם כן לא]</small> <strong>שינוי הוא,</strong> וכיון שרגילים לדוש גם באופן זה, אין צורך לעשות במועד דווקא בפרסום גדול.
 <strong>תנו רבנן</strong> <small>[שנו חכמים]:</small> <strong>טוחנין במועד לצורך המועד, ושלא לצורך המועד — אסור. ואם טחן</strong> במועד לצורך, <strong>והותיר — הרי זה מותר</strong> לאוכלו לאחר המועד. וכן <strong>קוצצין עצים במועד לצורך המועד, ושלא לצורך המועד — אסור, ואם קצץ והותיר — הרי זה מותר</strong> לשימוש אחר החג.
 <strong>מטילין שכר</strong> (מכניסים את הפירות למים כדי שיתססו וייעשה מהם שיכר) <strong>במועד לצורך המועד, ושלא לצורך המועד — אסור, ואם הטיל והותיר — הרי זה מותר. ובלבד שלא יערים,</strong> שלא יעשה מתחילה ביודעין יותר מכדי הצורך, לנצל את היתר העבודה במועד.
 <strong>ורמינהו</strong> <small>[ומשליכים,</small> מראים סתירה<small>]</small> ממה ששנינו: <strong>מטילין שכר במועד לצורך המועד, ושלא לצורך המועד — אסור, אחד שכר תמרים, ואחד שכר שעורים. ואף על פי שיש לו</strong> שיכר <strong>ישן, מערים ושותה מן החדש.</strong> כלומר, רשאי הוא להערים ולומר שרצונו לשתות שיכר חדש, ולעשות שיכר במועד. משמע שמותר להערים בכגון זה! ומשיבים: <strong>תנאי</strong> <small>[</small>מחלוקת <small>תנאים]</small> <strong>היא</strong> בענין זה. <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>אין מערימין בכך, ר' יוסי בר יהודה אומר: מערימין.</strong>
 <big>ב</big> מסופר: <strong>רב חצדו ליה חצדא בחולא דמועדא</strong> <small>[קצרו לו קציר בחול המועד]</small> <strong>שמע שמואל</strong> על כך <strong>איקפד</strong> <small>[</small>ו<small>הקפיד].</small> ושואלים: <strong>לימא</strong> <small>[</small>האם <small>לומר]</small> כי <strong>שמואל כיחידאה סבירא ליה</strong> <small>[כ</small>דעת <small>יחיד סבור הוא],</small> כשיטת רבי יוסי האוסר כל מלאכה, אפילו בדבר האבד, במחובר לקרקע? ומשיבים: <strong>לא</strong> אלא <strong>חצדא דחיטי הוה, דלא הוה פסיד</strong> <small>[קציר חיטים היה</small> זה, <small>שאיננו נפסד]</small> אם דוחים את קצירתו, ולכן הקפיד.
 שואלים: אם כן, <strong>ורב מאי טעמא עביד הכי</strong> <small>[מה טעם עשה כך]?</small> ומשיבים: <strong>אין לו מה יאכל הוה</strong> <small>[היה]</small> והיה נזקק למזון ולכן היה מותר לקצור לו. ושואלים: אם כן, <strong>ושמואל</strong> מדוע הקפיד? ומסבירים: <strong>לא סיימוה קמיה</strong> <small>[סיימו</small> את הדבר <small>לפניו]</small> לספר לו שרב עשה זאת מחמת דוחקו. <strong>אי נמי</strong> <small>[או גם כן],</small> <strong>אדם חשוב שאני</strong> <small>[שונה]</small> וצריך היה לדעתו להחמיר אפילו בכגון זה.
 מסופר: <strong>ר' יהודה נשיאה</strong> <small>[הנשיא]</small> <strong>נפק בחומרתא דמדושא</strong> <small>[יצא</small> בשבת <small>בחותמת של אלמוג</small> שהיתה על גבי טבעתו<small>],</small> <strong>ואשתי מיא דאחים קפילא ארמאה</strong> <small>[ושתה מים שחימם טבח גוי].</small> <strong>שמע ר' אמי</strong> על כך <strong>איקפד</strong> <small>[</small>ו<small>הקפיד]</small> על שני הדברים. <strong>אמר רב יוסף: מאי טעמא איקפד</strong> <small>[מה טעם הקפיד]?</small> <strong>אי</strong> <small>[אם]</small> <strong>משום חומרתא דמדושא</strong> <small>[חותמת האלמוג]</small> <strong>הא תניא</strong> <small>[הרי שנינו</small> בברייתא<small>]:</small> <strong>השירין</strong> (הצמידים), <strong>הנזמים והטבעות — הרי הן ככל הכלים הניטלין</strong> (שמותר לטלטלם) <strong>בחצר,</strong> ואם כן נשאם ר' יהודה הנשיא כדין.
 <strong>אי</strong> <small>[אם]</small> <strong>משום דאישתי מיא דאחים קפילא ארמאה</strong> <small>[ששתה מים שחימם טבח גוי],</small> <strong>הא</strong> <small>[הרי]</small> <strong>אמר שמואל בר יצחק אמר רב: כל</strong> דבר <strong>שנאכל כמות שהוא חי,</strong> גם אם בישלו אותו גויים <strong>אין בו משום</strong> איסור <strong>בישולי גויים</strong> ומים ודאי בכללם. ומותר! ומשיבים על שתי השאלות: <strong>אדם חשוב שאני</strong> <small>[שונה]</small> וצריך להקפיד יותר משאר אנשים.
 <strong>אמר רב חננאל אמר רב: קוצץ אדם דקל במועד, אף על פי שאינו צריך אלא לנסורת שלו</strong> היוצאת עם ניסור העץ, ולא יותר. ומעירים: <strong>לייט עלה</strong> <small>[קילל על כך]</small> <strong>אביי</strong> מי שעושה מלאכה רבה כזאת רק לצורך זה.
 מסופר: <strong>רב אשי הוה ליה אבא</strong> <small>[היה לו יער]</small> <strong>ב</strong>מקום <strong>שלנייא, אזל למיקצייה בחולא דמועדא</strong> <small>[הלך לקצוץ אותו בחול המועד</small> לצורך מסויים<small>],</small> <strong>אמר ליה</strong> <small>[לו]</small> <strong>רב שילא משלנייא לרב אשי: מאי דעתיך</strong> <small>[מה דעתך]</small> במה שאתה עושה, האם סומך אתה על מה <strong>דקאמר</strong> <small>[שאמר]</small> <strong>רב חננאל אמר רב: קוצץ אדם דקל במועד אף על פי שאינו צריך אלא לנסורת שלו — הא לייט עלה</strong> <small>[הרי קילל על כך]</small> <strong>אביי</strong> ומדוע אתה עושה זאת? <strong>אמר ליה</strong> <small>[לו]:</small> <strong>לא שמיע</strong> <small>[נשמע]</small> <strong>לי,</strong> לא שמעתי זאת, <strong>כלומר,</strong> רצה לומר בלשון עדינה <strong>לא סבירא לי</strong> <small>[אינני סבור כן].</small> <strong>אישתמיט נרגא בעי למיפסקיה לשקיה</strong> <small>[נשמט</small> הברזל של ה<small>גרזן מידו</small> של רב אשי <small>ורצה,</small> עמד <small>לקטוע את רגלו],</small> <strong>שבקיה</strong> <small>[הניחו,</small> את היער<small>]</small> ולא קצצו <strong>והדר אתא</strong> <small>[וחזר</small> ו<small>בא]</small> לאחר המועד לקוצצו, משום שהבין שאירע לו הדבר משום שעבר על דברי אביי.
 מסופר: <strong>רב יהודה שרא למיעקר כיתנא, ולמיקטל כשותא, ולמיעקר שומשמי</strong> <small>[התיר לעקור פשתן, ולהרוג,</small> לקצץ <small>כשות, ולעקור שומשומים].</small> <strong>אמר ליה</strong> <small>[לו]</small> <strong>אביי לרב יוסף: בשלמא כיתנא</strong> <small>[נניח</small> לגבי <small>הפשתן]</small> <strong>חזי</strong> <small>[ראוי]</small> הוא אפילו בחול המועד <strong>לחפיפה</strong> <small>[לכסות]</small> בו דברים, <strong>כשותא חזי לשיכרא</strong> <small>[כשות ראויה ל</small>עשיית <small>שיכר],</small> להשתמש בה מיד, <strong>אלא שומשמי למאי חזי</strong> <small>[השומשומים למה</small> הם <small>ראויים],</small> שהרי הגבעולים קצרים ואינם ראויים לכיסוי, וגרעיני השומשומים צריכים זמן רב לייבוש עד שיהיה ניתן לעצור מהם שמן. אמר לו: <strong>חזי לנזיי דאית בהו</strong> <small>[ראויים</small> הם לפחות לשימוש <small>לכוספא היוצאת מהם]</small> לאחר סחיטת השמן מהשומשומים.
 מסופר: <strong>ר' ינאי הוה ליה ההוא פרדיסא דמטא זמניה בחולא דמועדא</strong> <small>[היה לו פרדס אחד שהגיע זמנו</small> לקטיפה בדיוק <small>בחול המועד],</small> <strong>קטפיה</strong> <small>[קטף אותו]</small> באותו זמן, כיון שאי אפשר היה לאחר הרבה. <strong>לשנה</strong> הבאה <strong>שהיוה כולי עלמא לפרדיסייהו לחולא דמועדא</strong> <small>[השהו הכל את פרדסיהם</small> מלקטפם עד <small>חול המועד]</small> כדי שיוכלו לעשות את קטיפם במועד. <strong>אפקריה</strong> <small>[הפקירו]</small> <strong>ר' ינאי לפרדיסיה ההוא שתא</strong> <small>[</small>את הכסף שהרויח מ<small>פרדסו</small> שבאותה <small>שנה],</small> משום שגרם על ידי קציצתו מכשול לרבים, שלמדו ממנו להקל שלא כדין.
 <big>ג משנה</big> <strong>מכניס אדם פירותיו</strong> מן השדה הביתה <strong>מפני</strong> שחושש מן <strong>הגנבים, ושולה</strong> (מוציא) <strong>פשתנו מן המשרה</strong> (המים ששורים אותו בהם) לפני ניפוצו <strong>בשביל שלא תאבד</strong> ותירקב במים, <strong>ובלבד שלא יכוין</strong> מתחילה <strong>את מלאכתו</strong> לעשותה <strong>ב</strong>חול ה<strong>מועד. וכולן</strong> בכל המלאכות <strong>אם כוונו מלאכתן במועד</strong> — <strong>יאבדו,</strong> אם אנשים התכוונו וקבעו מראש לעשות את המלאכה דווקא במועד, ילכו הפירות הללו לאיבוד.
 <big>ד גמרא</big> על מה שנאמר במשנה שמכניס אדם פירותיו מפני הגנבים, <strong>תנא</strong> <small>[שנה</small> החכם בתוספתא<small>]:</small> <strong>ובלבד שיכניסם בצנעא לתוך ביתו</strong> ולא יעשה בפרהסיא.
 מסופר: <strong>רב יוסף הוה ליה כשורי</strong> <small>[היו לו קורות],</small> <strong>עיילינהו ביממא</strong> <small>[הכניס אותן</small> לבית <small>ביום,</small> בחול המועד<small>],</small>
 <strong>אמר ליה</strong> <small>[לו]</small> <strong>אביי: והתניא</strong> <small>[והרי שנינו</small> בברייתא<small>]:</small> <strong>ובלבד שיכניסם בצנעא בתוך ביתו! אמר ליה</strong> <small>[לו]</small> רב יוסף: <strong>צנעא דהני</strong> <small>[הצינעה של אלה] —</small> <strong>יממא</strong> <small>[יום]</small> <strong>הוא,</strong> ומדוע, <strong>כיון דבליליא בעו גברא יתירי</strong> <small>[שבלילה צריכים</small> ל<small>אנשים יתרים],</small> שכאשר אנשים רואים פחות דרושים יותר אנשים לעשות את אותה עבודה, <strong>ובעו מדוכרי דנורא</strong> <small>[ו</small>גם <small>צריכים לפידי אש],</small> ממילא <strong>אוושא מילתא</strong> <small>[</small>יעשה <small>הדבר רעש]</small> גדול בלילה מביום.
 <big>ה</big> שנינו במשנה: <strong>ושולה פשתנו מן המשרה</strong> ו<strong>כו',</strong> ושנינו שאם כיוון מלאכתו במועד — צריך לאבד מה שעשה. <strong>בעי מיניה</strong> <small>[שאל אותו]</small> <strong>ר' ירמיה מר' זירא:</strong> מי ש<strong>כוון מלאכתו</strong> מלכתחילה כדי לעשותה <strong>במועד ומת, מהו שיקנסו בניו אחריו,</strong> האם גם הם צריכים לאבד את מה שעשה אביהם במועד?
 וצדדי השאלה; <strong>אם תימצי</strong> <small>[תמצא,</small> תרצה<small>]</small> <strong>לומר</strong> לפי ההלכה בדיני בכורות
## דף יג.
 מי ש<strong>צרם אזן בכור</strong> שחתך מעט מאוזנו של בכור, כדי שיהיה בעל מום ויהיה מותר לאכילה, ולאחר מכן מת — <strong>קנסו בנו אחריו,</strong> שאף הוא אסור לאכול מבשר בכור זה, אפשר לדחות ולומר ששם החמירו <strong>משום</strong> שהוא <strong>איסורא דאורייתא</strong> <small>[איסור של תורה],</small>
 <strong>ואם תמצי</strong> <small>[תמצא,</small> תרצה<small>]</small> <strong>לומר</strong> ולהוכיח מדין מי ש<strong>מכר עבדו לגוי</strong> שקונסים אותו שייחשב העבד כמשוחרר ולא ישוב לעבוד את אדונו זה <strong>ומת</strong> המוכר ש<strong>קנסו</strong> גם <strong>בנו אחריו,</strong> אפשר לדחות ולומר שיש שם טעם מיוחד <strong>משום דכל יומא מפקע ליה</strong> <small>[שבכל יום מפקיע אותו]</small> הגוי <strong>ממצות</strong> ונמצא שגרם הרבה עבירות על ידי מעשהו ולכן החמירו חכמים,
 <strong>הכא מאי</strong> <small>[כאן מה</small> הדין<small>]</small> במכוון מלאכתו בחול המועד, האם נאמר כי <strong>גברא קניס רבנן והא ליתיה</strong> <small>[</small>את <small>האיש קנסו חכמים והרי איננו,</small> שמת<small>],</small> <strong>או דלמא</strong> <small>[שמא]</small> <strong>ממונא קניס רבנן והא איתיה</strong> <small>[</small>את <small>הממון קנסו חכמים והרי נמצא</small> עדיין<small>]!</small>
 <strong>אמר ליה</strong> <small>[לו]</small> ר' זירא לר' ירמיה: <strong>תניתוה</strong> <small>[שניתם אותה],</small> כלומר, יש פתרון לבעיה זו ממה ששנינו במשנה הידועה לכול; <strong>שדה שנתקווצה</strong> (שהוציאו ממנה את הקוצים) <strong>בשביעית — תזרע למוצאי שביעית,</strong> שאין עקירת הקוצים מלאכה גמורה האוסרת את השדה, אבל <strong>נטייבה</strong> (הושבחה בזבל), <strong>או נדיירה</strong> שהביא לשם בהמות שיהלכו בשדה וימלאוהו זבל — <strong>לא תזרע למוצאי שביעית,</strong> שקנסוהו שלא ייהנה ממלאכת איסור. <strong>ואמר ר' יוסי בר חנינא: נקטינן</strong> <small>[מוחזקים אנו],</small> אם <strong>הטיבה</strong> באיסור <strong>ומת — בנו</strong> מותר לו ל<strong>זורעה, אלמא</strong> <small>[מכאן]</small> נסיק מסקנה כללית ש<strong>לדידיה</strong> <small>[לו,</small> אותו<small>]</small> <strong>קנסו רבנן</strong> <small>[חכמים],</small> אולם <strong>לבריה</strong> <small>[לבנו]</small> <strong>לא קנסו רבנן</strong> <small>[חכמים],</small> <strong>הכא נמי</strong> <small>[כאן</small> במועד <small>גם כן],</small> <strong>לדידיה</strong> <small>[לו,</small> אותו<small>]</small> <strong>קנסו רבנן</strong> <small>[חכמים],</small> אולם <strong>לבריה</strong> <small>[לבנו]</small> <strong>לא קנסו רבנן</strong> <small>[חכמים].</small>
 <strong>אמר אביי: נקטינן</strong> <small>[מוחזקין אנו]</small> בהלכות קנסות חכמים: מי ש<strong>טימא טהרותיו</strong> של אחר, שחייב לשלם לו את הנזק שנגרם על ידי כך, <strong>ומת</strong> ולא הספיק לשלם — <strong>לא קנסו בנו אחריו</strong> שישלם זאת. ו<strong>מאי טעמא</strong> <small>[מה טעמו</small> של דבר<small>] —</small> <strong>היזק שאינו ניכר</strong> שמעשה ההיזק איננו עושה שינוי חומרי הנראה בעין, מדין התורה <strong>לא שמיה</strong> <small>[אין שמו,</small> אינו נחשב<small>]</small> <strong>היזק,</strong> אלא כיון שבכל זאת גרם המטמא לנזק קנסוהו חכמים, וכיון שהוא רק מגדר קנס <strong>לדידיה</strong> <small>[לו,</small> אותו<small>]</small> <strong>קנסו רבנן</strong> <small>[חכמים],</small> אולם <strong>לבריה</strong> <small>[לבנו]</small> <strong>לא קנסו רבנן</strong> <small>[חכמים].</small>
 <big>א משנה</big> <strong>אין לוקחין</strong> (קונים) <strong>בתים, עבדים ובהמה</strong> בחול המועד <strong>אלא לצורך המועד, או לצורך המוכר שאין לו מה יאכל.</strong>
 <big>ב גמרא</big> <strong>בעא מיניה</strong> <small>[שאל אותו]</small> <strong>רבא מרב נחמן: שכר פעולה</strong> (עבודה) של פועל <strong>שאין לו מה יאכל, מהו?</strong> המותר למסור עבודה לפועל עני בחול המועד? <strong>אמר ליה</strong> <small>[לו]:</small> <strong>תנינא</strong> <small>[שנינו]</small> דבר זה, שהרי שנינו במשנה: <strong>או לצורך המוכר שאין לו מה יאכל.</strong> תוספת זו "שאין לו מה יאכל" <strong>לאתויי מאי</strong> <small>[להביא,</small> להוסיף את <small>מה]</small> היא באה? שהרי לענין המוכר כבר נאמר ש"לצורך המוכר" מותר! <strong>לאו לאתויי</strong> <small>[</small>האם <small>לא להביא,</small> לרבות<small>]</small> <strong>שכר פעולה</strong> שמותר גם במקרה כזה! <strong>אמר ליה</strong> <small>[לו]:</small> <strong>לא,</strong> ואין הדבר מוכרח, כי שמא <strong>פרושי קא מפרש</strong> <small>[פירוש הוא שמפרש],</small> שמפרש מה שאמר "לצורך המוכר", ומסביר — שאין לו מה יאכל.
 <strong>איתיביה</strong> <small>[הקשה לו]</small> <strong>אביי,</strong> שנינו: <strong>אין כותבין שטרי חוב ב</strong>חול ה<strong>מועד, ואם</strong> המלווה <strong>אינו מאמינו</strong> ללווה, וחושש שבלא שטר לא יוכל לגבות חובו, <strong>או שאין לו מה יאכל — הרי זה יכתוב.</strong> ונברר: <strong>"שאין לו מה יאכל" לאתויי מאי</strong> <small>[להביא</small> לרבות, <small>מה]</small> <strong>לאו לאתויי</strong> <small>[</small>האם <small>לא להביא]</small> <strong>שכר פעולה</strong> של הלבלר, כותב השטר? <strong>שמע מינה</strong> <small>[למד מכאן]</small> שמותר לשכור פועל הנזקק לפרנסה לעשות אף מלאכה האסורה בחול המועד.
 <strong>מותיב</strong> <small>[מקשה]</small> <strong>רב ששת</strong> על דברי רב נחמן ממה ששנינו, שאסרו חכמים לעשות מלאכה בערב פסח, ודינו לענין זה כחול המועד, אבל <strong>וחכמים אומרים: שלש</strong> (בעלי) <strong>אומניות עושין מלאכה בערבי פסחים עד חצות</strong> והם: <strong>החייטין והספרין והכובסין.</strong> ומסבירים בברייתא מפני מה הותרו מלאכות אלה. <strong>החייטין</strong> מותרים — <strong>שכן הדיוט</strong> (שאיננו בעל מלאכה) <strong>תופר כדרכו</strong> אפילו <strong>בחולו של מועד, הספרין והכובסין — שכן הבאין ממדינת הים והיוצא מבית האסורין</strong> שלא הספיקו לספר ולכבס לפני כן <strong>מותרין לספר ולכבס</strong> אף <strong>בחולו של מועד,</strong> שמלאכה המותרת באופן כלשהו בחול המועד מותרת גם בערב פסח.
 <strong>ואי סלקא דעתך</strong> <small>[ואם עולה על דעתך</small> לומר<small>]</small> ש<strong>שכר פעולה</strong> כאשר הפועל <strong>אין לו מה יאכל שרי</strong> <small>[מותר]</small> בחול המועד, אם כן <strong>כל</strong> ה<strong>מלאכות</strong> האחרות <strong>נמי לישתרו</strong> <small>[גם כן תהיינה מותרות]</small> מטעם זה בערב פסח, <strong>דהא איכא</strong> <small>[שהרי יש]</small> כיוצא בהן בחול המועד <strong>שכר פעולה כשאין לו מה יאכל,</strong> וכיון שלא נאמר הדבר — משמע שאסורה מלאכה לפועל גם אם אין לו מה שיאכל!
 <strong>מתקיף לה</strong> <small>[מקשה על כך]</small> <strong>רב פפא: אלא מעתה</strong> שלמדים מחול המועד לערב פסח מאותו טעם <strong>בנין</strong> בערב פסח <strong>לישתרי</strong> <small>[יותר],</small> <strong>שכן כותל הגוהה</strong> (הנוטה ליפול) <strong>לרשות הרבים — סותר ובונה</strong> בחול המועד <strong>כדרכו מפני הסכנה!</strong>
 וכן <strong>מתקיף לה</strong> <small>[מקשה על כך]</small> <strong>רבינא: אלא מעתה לבלר</strong> (כותב שטרות) <strong>לישתרי</strong> <small>[יותר]</small> לעשות מלאכתו בערב פסח, <strong>שכן כותבין</strong> במועד <strong>קידושי נשים, גיטין ושוברין!</strong>
 <strong>אלא אמר רב אשי:</strong> כל הקושיות הללו אין להן בסיס, כי מדין חול ה<strong>מועד</strong> על דין יום <strong>ארבעה עשר</strong> בניסן <strong>קא רמית</strong> <small>[אתה משליך,</small> מראה סתירה<small>]?</small> יש הבדל יסודי ביניהם; חול ה<strong>מועד</strong> איסורו במלאכה <strong>משום טירחא הוא, ובמקום פסידא</strong> <small>[הפסד]</small> <strong>שרו רבנן</strong> <small>[התירו חכמים],</small> ואילו <strong>ארבעה עשר</strong> בניסן שנאסר במלאכה <strong>משום צורך יום טוב הוא</strong> כדי שיהיו הכל פנויים להכין ליום טוב, בפרט לקרבן פסח. ולכן <strong>מידי</strong> <small>[דבר]</small> שהוא ל<strong>צורך יום טוב שרו רבנן</strong> <small>[התירו חכמים]</small> כמלאכת החייטים והספרים, אולם <strong>מידי דלאו</strong> <small>[דבר שאינו]</small> ל<strong>צורך יום טוב לא שרו רבנן</strong> <small>[התירו חכמים].</small>
 <big>ג משנה</big> <strong>אין מפנין</strong> כלים <strong>מבית לבית, אבל מפנה הוא</strong> מן הבית <strong>לחצרו</strong> אם זקוק לכך. <strong>אין מביאין כלים מבית האומן</strong> לאחר שסיים מלאכתם, אבל <strong>אם חושש להם</strong> שמא ייגנבו — <strong>מפנן לחצר אחרת.</strong>
 <big>ד גמרא</big> שנינו במשנה: אבל מפנה הוא לחצרו, ולכאורה הכוונה שמפנה מחצר אחרת לחצרו. ותוהים: <strong>והאמרת רישא</strong> <small>[והרי אמרת בתחילה]</small> <strong>אין מפנין כלל</strong> אף מבית לבית, וכיצד חוזרים ואומרים שמפנים? <strong>אמר אביי: סיפא אתאן</strong> <small>[בסוף באנו]</small> לדון במקרה כשמפנים מבית <strong>לבית שבחצר,</strong> שאין מפנה מחצר אחרת, אלא מוציא מן הבית שבחצר לאותה חצר.
 <big>ה</big> עוד שנינו במשנה: <strong>ואין מביאין כלים מבית האומן. אמר רב פפא: בדיק לן</strong> <small>[בדק,</small> בחן, <small>אותנו]</small> <strong>רבא</strong> בשאלה הבאה, <strong>תנן</strong> <small>[שנינו</small> במשנה<small>]:</small> <strong>אין מביאין כלים מבית האומן, ורמינהו</strong> <small>[ומשליכים,</small> מראים סתירה<small>]</small> ממשנה אחרת שנאמר בה: <strong>מוליכין ומביאין כלים מבית האומן, ואף על פי שאינן לצורך המועד!</strong>
 <strong>ושנינן ליה</strong> <small>[ותירצנו לו]:</small> <strong>כאן</strong> במשנה המתירה מדובר <strong>בארבעה עשר</strong> בניסן בערב חג הפסח, ו<strong>כאן</strong> במשנתנו האוסרת, מדובר <strong>בחולו של מועד. איבעית אימא</strong> <small>[אם תרצה אמור]</small> תירוץ אחר, <strong>הא והא</strong> <small>[זו וזו]</small> מדובר <strong>בחולו של מועד, כאן</strong> במשנתנו האוסרת, הרי זה מדובר <strong>בשמאמינו</strong> לאומן, ואינו חושש לכליו, ולכן אינו רשאי להוציאם. <strong>כאן</strong> במשנה המתירה, הרי זה <strong>בשאינו מאמינו</strong> שאינו סומך על האומן ולכן התירו לו להוציא ממנו את הכלים.
## דף יג:
 <strong>והתניא</strong> <small>[ו</small>אכן כן <small>שנינו</small> בברייתא<small>]:</small> <strong>מביאין כלים מבית האומן, כגון כד מבית הכדר</strong> (עושה הכדים) <strong>וכוס מבית הזגג,</strong> שהרי משתמשים בהם במועד עצמו. <strong>אבל לא</strong> יביא <strong>צמר מבית הצבע ולא כלים מבית האומן,</strong> כיון שאינם צורך המועד. <strong>ואם אין לו</strong> לאומן <strong>מה יאכל — נותן לו</strong> לאומן <strong>שכרו</strong> במועד <strong>ומניחו</strong> את הכלי <strong>אצלו. ואם אינו מאמינו</strong> לאומן בשמירת כלי זה <strong>מניחו בבית הסמוך לו. ואם חושש להם שמא יגנבו — מפנן לחצר אחרת, ואם אינו מאמינו</strong> לבעל החצר — <strong>מביאן בצנעה בתוך ביתו.</strong>
 ומעירים: <strong>תרצת</strong> ענין זה של <strong>מביאין</strong> כלים מבית האומן, שאפשר לפרש אותו שמדובר באופן שאינו מאמינו, אבל בענין <strong>מוליכין</strong> האמור בברייתא <strong>קשיא</strong> <small>[קשה],</small> <strong>דקתני</strong> <small>[ששנינו]</small> במשנה: <strong>"אין מביאין", וכל שכן שאין מוליכין! אלא</strong> יש לדחות מה שאמרנו: <strong>מחוורתא כדשניין מעיקרא</strong> <small>[מחוור,</small> ברור, <small>כפי שתירצנו קודם]</small> שיש להבדיל בין ערב פסח לחול המועד.
 <big>א משנה</big> <strong>מחפין</strong> (מכסים) <strong>את הקציעות</strong> (התאנים העומדות להתייבש) <strong>בקש</strong> שלא יירטבו. <strong>ר' יהודה אומר: אף מעבין</strong> מניחים אותן בערימה צפופה יותר. <strong>מוכרי פירות, כסות וכלים — מוכרים בצנעה לצורך המועד. הציידין והדשושות</strong> (האומנים הדשים תבואה) <strong>והגרוסות</strong> (הכותשים את גרגירי הפול לעשותם גרוסים) — <strong>עושין בצנעה לצורך המועד. ר' יוסי אומר: הם החמירו על עצמן</strong> שלא לעשות מלאכה אפילו לצורך זה.
 <big>ב גמרא</big> <strong>פליגי</strong> <small>[נחלקו]</small> <strong>בה</strong> בשאלה זו <strong>ר' חייא בר אבא ור' אסי, ותרוייהו</strong> <small>[ושניהם]</small> אמרו זאת <strong>משמיה</strong> <small>[משמו]</small> של <strong>חזקיה ור' יוחנן. חד</strong> <small>[אחד</small> מהם<small>]</small> <strong>אמר: "מחפין"</strong> פירושו <strong>אקלושי</strong> <small>[</small>לכסות בצורה <small>קלושה]</small> את התאנים, <strong>"מעבין" — אסמוכי</strong> <small>[</small>כיסוי <small>סמיך,</small> צפוף<small>].</small> <strong>וחד</strong> <small>[ואחד</small> מהם<small>]</small> <strong>אמר: "מחפין"</strong> פירושו <strong>בין אקלושי</strong> <small>[</small>בצורה <small>קלושה]</small> <strong>בין אסמוכי</strong> <small>[</small>בצורה <small>צפופה],</small> אבל <strong>"מעבין"</strong> פירושו ש<strong>עושה אותו כמין כרי,</strong> שעורמים כעין ערימה. <strong>תניא נמי הכי</strong> <small>[שנויה</small> ברייתא <small>גם כן כך]:</small> <strong>"מעבין" — עושה אותו כמין כרי,</strong> אלו <strong>דברי ר' יהודה.</strong>
 <big>ג</big> שנינו במשנה ש<strong>מוכרי פירות כסות וכלים מוכרין בצנעה</strong> וכן הציידים הדשושות והגרוסות עושים בצינעה לצורך המועד, ורבי יוסי אמר שהם החמירו על עצמם. <strong>אבעיא להו</strong> <small>[נשאלה להם</small> ללומדים<small>]</small> שאלה זו: <strong>"הן החמירו על עצמן"</strong> פירושו <strong>דלא הוו עבדי</strong> <small>[שלא היו עושים]</small> <strong>כלל</strong> מלאכה בחול המועד, <strong>או דלמא</strong> <small>[שמא]</small> החמירו על עצמם <strong>דהוו עבדי</strong> <small>[שהיו עושים]</small> <strong>בצנעה,</strong> אף שמעיקר הדין מותר אפילו בפרהסיה?
 ומציעים: <strong>תא שמע</strong> <small>[בוא</small> ו<small>שמע]</small> פתרון לשאלה זו, ממה ששנינו: <strong>מוכרי פירות כסות וכלים</strong> — <strong>מוכרין בצנעה לצורך המועד, ר' יוסי אומר: תגרי טבריא</strong> <small>[טבריה]</small> <strong>הן</strong> ש<strong>החמירו על עצמן שלא יהו מוכרין כל עיקר</strong> אפילו בצינעה. וכן <strong>צדי חיות ועופות ודגים</strong> — <strong>צדין בצנעה לצורך המועד, ר' יוסי אומר: צדי עכו הן</strong> ש<strong>החמירו על עצמן שלא יהו צדין כל עיקר. דשושי חילקא טרגיס וטיסני</strong> (הכותשים את החיטים לגריסים קטנים) — <strong>דוששין בצנעה לצורך המועד, ר' יוסי אומר: דשושי ציפורי הן</strong> ש<strong>החמירו על עצמן שלא יהו דוששין כל עיקר.</strong> הרי שרבי יוסי בא להחמיר ולא להקל.
 <strong>אמר אביי: "חילקא"</strong> פירושו שכותשים את התבואה <strong>חדא לתרתי</strong> <small>[</small>גרעין <small>אחד לשניים]</small> <strong>"טרגיס" — חדא לתלת</strong> <small>[אחד לשלושה]</small> <strong>"טיסני"</strong> — <strong>חדא</strong> <small>[אחד]</small> <strong>לארבעה. כי אתא</strong> <small>[כאשר בא]</small> <strong>רב דימי</strong> מארץ ישראל לבבל, <strong>אמר:</strong> "חילקא" פירושו <strong>כונתא</strong> <small>[כוסמת].</small>
 <strong>מיתיבי</strong> <small>[מקשים</small> על כך<small>]</small> ממה ששנינו: <strong>חילקא טרגיס וטיסני טמאין בכל מקום</strong> משום שהם נחשבים לאוכל גמור. ושואלים: <strong>בשלמא למאן דאמר</strong> <small>[נניח ל</small>שיטת <small>מי שאומר]</small> שכל אלה כוונתם <strong>חדא לתרתי לתלת</strong> <small>[אחד לשניים לשלושה]</small> <strong>ולארבעה, משום הכי</strong> <small>[כך]</small> הם <strong>טמאין בכל מקום, דאתכשור</strong> <small>[שהוכשרו]</small> לקבל טומאה על ידי מים בתוך תהליך עשייתם, <strong>אלא למאן דאמר</strong> <small>[ל</small>דעת <small>מי שאומר]</small> שהיא <strong>כונתא</strong> <small>[כוסמת],</small> <strong>אמאי</strong> <small>[מדוע]</small> הם <strong>טמאין בכל מקום, הא</strong> <small>[הרי]</small> <strong>לא איתכשור</strong> <small>[הוכשרו</small> לקבל טומאה<small>]?</small>
 ומשיבים: <strong>כגון דמיקלפן</strong> <small>[ש</small>היו <small>קלופות],</small> <strong>דאי לאו דשרא להו במיא לא הוה מיקלפא</strong> <small>[שאם לא היה שורה אותן</small> קודם <small>במים לא היתה נקלפת].</small> <strong>ואמאי קרי ליה</strong> <small>[ומדוע קוראים לה]</small> <strong>"חילקא"</strong> — משום <strong>דשקל חלקיהו</strong> <small>[שנטל</small> מהם <small>קליפתם],</small> ועכשיו הן חלקות.
 <strong>מיתיבי</strong> <small>[מקשים]</small> על כך, ממה ששנינו: <strong>הנודר</strong> ואוסר על עצמו לאכול <strong>מן הדגן</strong> — <strong>אסור אף בפול המצרי יבש</strong> שהוא נכלל בגדר דגן בפי בני אדם, <strong>ומותר ב</strong>פול <strong>לח, ומותר באורז בחילקא וטרגיס וטיסני.</strong> ועתה שואלים: <strong>בשלמא למאן דאמר</strong> <small>[נניח ל</small>שיטת <small>מי שאומר]</small> שהוא חיטים שנחלקו <strong>חדא לתרתי חדא לתלת</strong> <small>[אחת לשתיים אחת לשלושה]</small> <strong>וחדא</strong> <small>[ואחת]</small> <strong>לארבעה</strong> — <strong>שפיר</strong> <small>[יפה],</small> <strong>דנפקו להו</strong> <small>[שיוצאים להם]</small> על ידי גריסתם <strong>מתורת "דגן"</strong> והם קרויים מעתה "מיני מזונות", <strong>אלא למאן דאמר</strong> <small>[ל</small>שיטת <small>מי שאומר]</small> שהיא <strong>כונתא</strong> <small>[כוסמת],</small> הלא <strong>דגן מעליא</strong> <small>[מעולה,</small> חשוב<small>]</small> <strong>הוא!</strong> שהלא הכוסמת היא מחמשת מיני דגן. ומעירים, אכן <strong>קשיא</strong> <small>[קשה].</small>
 <big>ד</big> מסופר: <strong>רב הונא שרא להו להנהו כרופייתא למיזל לזבוני כי אורחייהו בשוקא</strong> <small>[התיר להם למוכרי תבלינים ללכת למכור כדרכם בשוק].</small> <strong>איתיביה</strong> <small>[הקשה לו]</small> <strong>רב כהנא</strong> ממה ששנינו: אם היתה <strong>חנות פתוחה לסטיו</strong> (שדרת העמודים ברחוב שלפני החנות) — <strong>פותח ונועל</strong> בחול המועד <strong>כדרכו</strong> בחול, משום שאין זה גלוי לרבים, אבל אם היתה
 <strong>פתוחה לרשות הרבים</strong> — <strong>פותח</strong> דלת <strong>אחת ונועל אחת,</strong> אבל ב<strong>ערב יום טוב האחרון של חג מוציא</strong> את הדברים מן החנות <strong>ומעטר את שוקי העיר בפירות בשביל כבוד יום טוב האחרון.</strong> ומעתה נדייק: <strong>מפני כבוד יום טוב האחרון — אין</strong> <small>[כן]</small> התירו לפתוח חנות כדרכה, אבל <strong>שלא מפני כבוד יום טוב — לא!</strong> ואיך אם כן התיר רב הונא לאותם מוכרי בשמים למכור כדרכם בחול המועד?
 ומשיבים: <strong>לא קשיא</strong> <small>[אין זה קשה]:</small> <strong>הא</strong> <small>[זה]</small> שאסרו למוכרם בפרהסיה, הרי זה <strong>בפירי</strong> <small>[בפירות]</small> שקונים מהם כמות גדולה ויכולים לקנותם לפני החג, ויחשדו שקונה לאחר המועד, <strong>הא</strong> <small>[זה]</small> שלא אסר רב הונא, היה זה <strong>ב</strong>מכירת <strong>תבלין,</strong> שאין לאוסרם משום שהאדם לוקח מהם דבר מועט לצורך המועד.
 
 <big>א משנה</big> <strong>ואלו מגלחין</strong> בהיתר <strong>ב</strong>חול ה<strong>מועד: הבא ממדינת הים</strong> בחול המועד, או היוצא <strong>מבית השביה, והיוצא מבית האסורין ו</strong>כן <strong>המנודה שהתירו לו חכמים</strong> את הנידוי בחול המועד, שרק אז הותר לו להסתפר. <strong>וכן מי</strong> שנדר נדר שלא להסתפר ו<strong>נשאל לחכם</strong> על נדרו <strong>והותר</strong> בחול המועד. <strong>ו</strong>כן <strong>הנזיר</strong> שנגמר זמן נזירותו בחול המועד, <strong>ו</strong>כן <strong>המצורע</strong> הצריך לגלח <strong>מטומאתו לטהרתו</strong> במועד, כל אלה, כיון שלא יכלו לגלח בערב החג מותר להם לגלח בחול המועד.
 <strong>ואלו מכבסין</strong> בהיתר <strong>במועד: הבא ממדינת הים, ומבית השביה, והיוצא מבית האסורין,</strong>
## דף יד.
 <strong>ו</strong>כן <strong>מנודה שהתירו לו חכמים, וכן מי ש</strong>נדר שלא לכבס ו<strong>נשאל לחכם והותר.</strong>
 <strong>מטפחות הידים</strong> (מגבות לידים) <strong>ו</strong>כן <strong>מטפחות הספרים,</strong> שמניחים על המסתפר בשעת התספורת <strong>ומטפחות הספג</strong> (מגבות לכל הגוף) שכל אלה מתלכלכות מהר, <strong>הזבין והזבות והנדות והיולדות, וכל</strong> שאר <strong>העולין</strong> (היוצאים) <strong>מטומאה לטהרה</strong> בחול המועד <strong>הרי אלו מותרין</strong> לכבס בגדיהם כדי לטהרם. <strong>ושאר כל אדם אסורין.</strong>
 <big>א גמרא</big> לגופה של ההלכה שואלים: <strong>ושאר כל אדם מאי טעמא</strong> <small>[מה טעם]</small> <strong>אסורין</strong> לעשות דברים אלה במועד, שהרי לכאורה לצורך המועד הם!
 ומשיבים: <strong>כדתנן</strong> <small>[כפי ששנינו</small> במשנה<small>]:</small> <strong>אנשי משמר</strong> הכהנים העובדים במקדש במשך שבוע <strong>ואנשי מעמד</strong> הישראלים הנלוים להם באותו שבוע <strong>אסורין</strong> בשבוע זה <strong>לספר ולכבס,</strong> אולם <strong>ב</strong>יום ה<strong>חמישי מותרין, מפני כבוד השבת.</strong>
 <strong>ואמר רבה בר בר חנה אמר ר' אלעזר: מאי טעמא</strong> <small>[מה טעם]</small> אסור להם לספר ולכבס — <strong>כדי שלא יכנסו למשמרתן כשהן מנוולין</strong> (מלוכלכים, בלתי מסודרים), שאם יתירו להם להסתפר בשבוע המשמר ידחו את התספורת, ונמצאים נכנסים לעבודתם בלתי מסודרים. <strong>הכא נמי</strong> <small>[כאן גם כן]</small> אסור להם להסתפר ולכבס בתוך הרגל <strong>כדי שלא יכנסו לרגל כשהן מנוולין,</strong> ולכך יכינו עצמם לפני כן.
 <strong>בעי</strong> <small>[שאל]</small> <strong>ר' זירא: אבדה לו</strong> לאדם <strong>אבידה ערב הרגל</strong> והיה טרוד בחיפושים אחריה ולא הספיק להסתפר ולכבס, האם <strong>כיון דאניס</strong> <small>[ש</small>הוא <small>אנוס]</small> <strong>מותר</strong> להסתפר ולכבס בחול המועד, <strong>או דלמא</strong> <small>[שמא]</small> <strong>כיון דלא מוכחא מילתא</strong> <small>[שאין הדבר מוכח]</small> <strong>לא</strong> יתירו, שאין אונס זה נראה?
 כתשובה לשאלה זו <strong>אמר אביי</strong> בצטטו מה שאמרו חכמים כאשר אסרו לעשות מצות מקושטות לפסח, מפני החשש שמא ישתהו בקישוט ותחמיץ המצה. וכשרצה בייתוס בן זונין לעשות זאת באופן שלא יבוא לאיסור, התנגדו לו חכמים ואמרו שאם יתירו לו <strong>יאמרו</strong> האנשים: <strong>כל הסריקין</strong> (מצות מקושטות) <strong>אסורין, סריקי בייתוס מותרין?!</strong> משמע שלא התירו חכמים במקרה מיוחד, כאשר הטעם לכך אינו ניכר.
 ענה לו רבי זירא: <strong>ולטעמיך</strong> <small>[ולשיטתך]</small> <strong>הא</strong> <small>[זו]</small> ש<strong>אמר ר' אסי אמר ר' יוחנן: כל מי שאין לו אלא חלוק אחד, מותר לכבסו בחולו של מועד — התם נמי</strong> <small>[שם גם כן]</small> <strong>יאמרו</strong> כל החלוקים אסורים בכביסה בחול המועד, וחלוקו של זה מותר, כדרך שאמרו <strong>כל הסריקין אסורין, סריקי בייתוס מותרין!</strong> שהלא אין זה ניכר שיש לו רק חלוק אחד!
 ודוחים: <strong>הא אתמר עלה</strong> <small>[הרי</small> כבר <small>נאמר על כך],</small> <strong>אמר מר בר רב אשי: איזורו מוכיח</strong> (חגורתו מוכיחה) <strong>עליו.</strong> שכן אם יש לו רק חלוק אחד חייב בשעת הכביסה ללבוש בגד עליון ולחגור עצמו באיזורו והכל מבינים שאין לו חלוק אחר.
 <strong>רב אשי מתני</strong> <small>[היה שונה]</small> סוגיה זו בלשון אחרת: <strong>בעי</strong> <small>[שאל]</small> <strong>ר' זירא: אומן שאבדה לו אבידה ערב הרגל</strong> והיה טרוד בחיפוש אחריה, <strong>מהו?</strong> האם הותר לו לכבס ולהסתפר בגלל זה בחול המועד, או לא? וצדדי הבעיה; <strong>כיון</strong> ש<strong>אומן הוא מוכחא מילתא</strong> <small>[מוכח הדבר]</small> שהרי אנשים באים אליו לצורך מלאכתו, ורואים שהוא טרוד. <strong>או דלמא</strong> <small>[שמא]</small> <strong>כיון דלא מוכחא מילתא כי הנך</strong> <small>[שאין הדבר מוכח</small> וברור <small>כמו באלה</small> שבמשנה<small>]</small> <strong>לא</strong> יתירו לו? שאלה זו לא נפתרה ונשארה ב<strong>תיקו</strong> <small>[תעמוד]</small> השאלה במקומה.
 <big>ב</big> שנינו במשנה שמי שבא <strong>ממדינת הים</strong> בערב החג ולא הספיק להסתפר, מותר לו להסתפר בחול המועד. ומעירים: <strong>מתניתין</strong> <small>[</small>שיטת <small>משנתנו]</small> ש<strong>לא כר' יהודה. דתניא</strong> <small>[ש</small>כן <small>שנינו</small> בברייתא<small>],</small> <strong>ר' יהודה אומר: הבא ממדינת הים</strong> — <strong>לא יגלח, מפני שיצא שלא ברשות,</strong> כלומר, שלא יצא ברשות ובשליחות אחרים אלא על דעת עצמו, ומכיון שכן אין הוא נחשב כאנוס.
 <strong>אמר רבא:</strong> אם יצא מן הארץ <strong>לשוט</strong> (לטייל) — <strong>דברי הכל אסור,</strong> שכן מדעתו יצא ואין הדבר נחשב לו כאונס, ואם יצא <strong>למזונות</strong> מפני דוחק הפרנסה, כיון שהוא אנוס — <strong>דברי הכל מותר, לא נחלקו אלא</strong> שיצא <strong>להרויחא</strong> <small>[להרווחה],</small> שיש לו ממה לחיות אבל מוצא רווח גדול יותר בחוץ לארץ, <strong>מר מדמי ליה</strong> <small>[חכם זה,</small> ר' יהודה, <small>מדמה אותו]</small> ומחשיבו <strong>כ</strong>זה שיצא <strong>לשוט</strong> (לטייל), <strong>ומר מדמי ליה</strong> <small>[וחכם זה,</small> חכמים, <small>מדמה אותו]</small> ומחשיבו <strong>כ</strong>זה שיצא <strong>למזונות.</strong>
 <strong>מיתיבי</strong> <small>[מקשים</small> על כך<small>]</small> מברייתא, <strong>אמר רבי: נראין דברי ר' יהודה כשיצא שלא ברשות, ודברי חכמים כשיצא ברשות,</strong> ונברר: <strong>מאי</strong> <small>[מה</small> פירוש<small>]</small> <strong>שלא ברשות? אילימא</strong> <small>[אם תאמר]</small> שיצא <strong>לשוט</strong> — <strong>והאמרת</strong> <small>[והרי אמרת]</small> שבמקרה זה <strong>דברי הכל אסור, ואלא</strong> תאמר שיצא <strong>למזונות — והאמרת</strong> <small>[והרי אמרת]</small> <strong>דברי הכל מותר! אלא פשיטא</strong> <small>[פשוט]</small> שהכוונה היא שיצא <strong>להרויחא</strong> <small>[להרויח</small> יותר<small>].</small>
 על הוכחה זו מקשים: <strong>אימא סיפא</strong> <small>[אמור</small> את <small>סוף</small> הברייתא<small>]:</small> <strong>נראין דברי חכמים כשיצא ברשות,</strong> ונברר שוב <strong>מאי</strong> <small>[מה</small> פירוש<small>]</small> <strong>ברשות? אילימא</strong> <small>[אם תאמר]</small> שיצא <strong>למזונות — הא אמרת</strong> <small>[הרי אמרת]</small> <strong>דברי הכל מותר, ואלא להרויחא</strong> <small>[להרווחה] —</small> <strong>והא אמרת</strong> <small>[הרי אמרת]</small> <strong>נראין דברי ר' יהודה</strong> לחכמים <strong>בהא</strong> <small>[בזה],</small> ונוצרת איפוא סתירה!
 ומשיבים, <strong>הכי קאמר</strong> <small>[כך אמר]:</small> <strong>נראין דברי ר' יהודה לרבנן</strong> <small>[לחכמים]</small> <strong>כשיצא שלא ברשות ומאי ניהו</strong> <small>[ומה הוא]</small> הפירוש של "יצא שלא ברשות" — <strong>לשוט, שאפילו חכמים לא נחלקו עליו אלא</strong> כשיצא <strong>להרויחא</strong> <small>[להרווחה]</small> <strong>אבל לשוט — מודו ליה</strong> <small>[מודים לו]</small> שאם יצא אסור לו לגלח. <strong>ונראין דברי רבנן</strong> <small>[חכמים]</small> <strong>לר' יהודה כשיצא ברשות, ומאי ניהו</strong> <small>[ומה הוא] —</small> <strong>למזונות, שאפילו ר' יהודה לא נחלק עליהם אלא להרויחא</strong> <small>[להרווחה],</small> <strong>אבל למזונות מודה להו</strong> <small>[להם],</small> ונתיישבה על ידי כך הסתירה, ודברי רבי לא באו להכריע בין שיטת חכמים ור' יהודה אלא רק להכריע את מחלוקתם.
 <big>ג</big> <strong>אמר שמואל: קטן הנולד במועד</strong> והיו לו שערות ארוכות המצערות אותו — <strong>מותר לגלח</strong> אותו <strong>ב</strong>חול ה<strong>מועד, שאין לך בית האסורין גדול מזה</strong> מרחם אמו שהיה בו ובגלל זה לא היה יכול לגלח קודם המועד. ומדייקים בלשונו: אם נולד התינוק <strong>במועד — אין</strong> <small>[כן]</small> אבל אם נולד <strong>מעיקרא</strong> <small>[קודם,</small> לפני החג<small>]</small> ומשום מה לא גילחו אותו — <strong>לא,</strong> אסור לגלח אותו בחג, שכן היתה להם שהות קודם לכן.
 <strong>מתיב</strong> <small>[מקשה</small> על כך<small>]</small> <strong>ר' פנחס</strong> ממה ששנינו: <strong>כל אלו שאמרו מותר לגלח במועד — מותר לגלח</strong> גם <strong>בימי אבלו.</strong> ונדייק: <strong>הא</strong> <small>[הרי]</small> מי ש<strong>אסור לגלח במועד — אסור לגלח בימי אבלו.</strong>
## דף יד:
 <strong>ואי אמרת</strong> <small>[ואם אומר אתה]</small> כי <strong>קטן אית ביה פלוגתא</strong> <small>[יש בו חילוק]</small> בין נולד קודם המועד לנולד לאחריו ואיסור גילוח נוהג במקרים מסויימים גם בתינוק — אם כן <strong>נמצאת אבילות נוהגת</strong> גם <strong>בקטן.</strong>
 <strong>והתניא</strong> <small>[והרי שנינו</small> בברייתא<small>]:</small> <strong>מקרעין לקטן,</strong> כלומר, קורעים גם את בגדי הקטן שאירע אבל במשפחתו <strong>מפני עגמת נפש</strong> כדי שהרואים יצטערו, כאילו אף הקטן משתתף כבר באבל, אולם מצד הדין אין אבילות חלה על הקטן!
 <strong>אמר רב אשי:</strong> אין זו קושיה, <strong>מי קתני</strong> <small>[האם שנינו]</small> במפורש <strong>הא</strong> <small>[הרי]</small> אלה ה<strong>אסורין</strong> לגלח במועד אסורים לעשות כן גם בימי אבלם! הרי למדנו זאת רק בדרך הדיוק, ואפשר גם לדייק אחרת: <strong>דלמא</strong> <small>[שמא]</small> הדברים האסורים במועד <strong>יש מהן אסור ויש מהן מותר</strong> באבילות, ובתינוק אף שישנם דברים שהוא אסור בהם בחול המועד, מכל מקום אין אבילות נוהגת בו.
 <strong>אמימר ואי תימא</strong> <small>[ויש אומרים]</small> <strong>רב שישא בריה</strong> <small>[בנו]</small> של <strong>רב אידי מתני הכי</strong> <small>[היה שונה</small> שמועה זו <small>כך,</small> בנוסח אחר<small>].</small> <strong>אמר שמואל: קטן מותר לגלחו ב</strong>חול ה<strong>מועד, לא שנא</strong> <small>[אינו שונה]</small> <strong>שנולד במועד ולא שנא</strong> <small>[ואינו שונה]</small> אם <strong>נולד מעיקרא</strong> <small>[מתחילה]</small> קודם המועד.
 <strong>אמר רב פנחס: אף אנן נמי תנינא</strong> <small>[אנו גם כן שנינו]</small> בברייתא סיוע לכך; <strong>כל אלו שאמרו מותר לגלח במועד — מותר לגלח בימי אבלו, הא</strong> <small>[הרי]</small> אלה ש<strong>אסורין לגלח במועד — אסורין</strong> גם <strong>לגלח בימי אבלו.</strong>
 <strong>אי אמרת</strong> <small>[</small>ו<small>אם אומר אתה]</small> ש<strong>קטן אסור</strong> בגילוח במועד, <strong>נמצאת</strong> למד מן ההשוואה כי <strong>אבילות נוהגת בקטן. ותניא</strong> <small>[ושנויה</small> ברייתא<small>]:</small> <strong>מקרעין לקטן מפני עגמת נפש</strong> ורק מפני טעם זה, ולא מחמת שדיני אבלות חלים עליו.
 <strong>אמר רב אשי</strong> לדחות ראיה זו: <strong>מי קתני</strong> <small>[האם שנינו]</small> במפורש <strong>הא</strong> <small>[הרי]</small> <strong>אסורין? דלמא</strong> <small>[שמא]</small> <strong>יש מהן אסור, ויש מהן מותר,</strong> ואם כן אין מכאן ראיה גמורה לא לצד זה ולא לצד אחר.
 <big>א</big> <strong>אבל אינו נוהג אבילותו ברגל,</strong> שברגל בטלה ממנו אבילות, <strong>שנאמר: "ושמחת בחגך"</strong> (דברים טז, יד).
 ומסבירים: <strong>אי</strong> <small>[אם]</small> <strong>אבילות דמעיקרא</strong> <small>[שמתחילה]</small> <strong>הוא,</strong> שכבר התחילה קודם הרגל — אנו אומרים ש<strong>אתי</strong> <small>[באה]</small> מצות <strong>עשה</strong> של שמחת החג החל על ה<strong>רבים ודחי</strong> <small>[ודוחה]</small> מצות <strong>עשה</strong> של ה<strong>יחיד</strong> להתאבל. <strong>ואי</strong> <small>[ואם]</small> <strong>אבילות דהשתא</strong> <small>[של עכשיו]</small> <strong>הוא,</strong> שאירע המוות בתוך הרגל, אנו אומרים בסגנון אחר קצת: <strong>לא אתי</strong> <small>[באה]</small> מצות <strong>עשה</strong> של <strong>יחיד</strong> של אבל <strong>ודחי</strong> <small>[ודוחה]</small> מצות <strong>עשה</strong> של ה<strong>רבים —</strong> שמחת יום טוב.
 שואלים: <strong>מנודה, מהו שינהוג נדויו ברגל</strong> או שמא מפני שמחת הרגל נדחה הנידוי? <strong>אמר רב יוסף: תא שמע</strong> <small>[בוא</small> ו<small>שמע]</small> פתרון לשאלה זו ממה ששנינו: <strong>דנין</strong> גם בחול המועד <strong>דיני נפשות, ודיני מכות, ודיני ממונות,</strong> והרי אנו יודעים <strong>ואי לא ציית דינא</strong> <small>[אם</small> אדם <small>איננו מציית לדין]</small> הרי בין שאר אמצעי הכפיה <strong>משמתינן ליה</strong> <small>[מנדים אנו אותו]</small> עד שיקבל עליו את פסק הדין,
 <strong>ואי סלקא דעתך</strong> <small>[ואם עולה על דעתך]</small> לומר כי <strong>אינו נוהג נדויו ברגל,</strong> אם כן הרי כאן קל וחומר: שהרי אם לזה ה<strong>משומת ואתי מעיקרא</strong> <small>[מנודה ובא מתחילה]</small> <strong>אתי רגל דחי ליה</strong> <small>[בא הרגל</small> ו<small>דוחה אותו]</small> <strong>השתא משמתינן ליה אנן</strong> <small>[עכשיו</small> האם נכון יהיה ש<small>ננדה אותו אנחנו]</small> לכתחילה ביום טוב?! ולכן מובן מכאן כי נידוי אינו מפסיק וממשיך לנהוג ואף מנדים מלכתחילה.
 <strong>אמר ליה</strong> <small>[לו]</small> <strong>אביי:</strong> אין זו ראייה, <strong>ודלמא</strong> <small>[ושמא]</small> מה ששנינו כי דנים דינים במועד הכוונה היא רק <strong>לעיוני בדיניה</strong> <small>[לעיין בדינו]</small> בלא לגזור דין <strong>דאי לא תימא הכי</strong> <small>[שאם לא תאמר כך]</small> שמדובר רק בעיון בדין, <strong>דיני נפשות דקתני</strong> <small>[ששנינו],</small> <strong>הכי נמי דקטלין ליה</strong> <small>[כך גם כן</small> תאמר <small>שהורגים אותו</small> במועד<small>]?</small>
 אם כן <strong>הא קא מימנעי</strong> <small>[הרי</small> הדבר גורם שהדיינים <small>נמנעים]</small> <strong>משמחת יום טוב,</strong> כיצד — <strong>דתניא</strong> <small>[ש</small>כן <small>שנינו</small> בברייתא<small>],</small> <strong>ר' עקיבא אומר: מנין לסנהדרין שהרגו את הנפש</strong> כלומר, שדנו אדם למוות, <strong>שאין טועמין</strong> דבר <strong>כל אותו היום — תלמוד לומר: "לא תאכלו על הדם"</strong> (ויקרא יט, כו), שאין זה ראוי לאכול באותו יום שבו גרמו לשפיכות דמים.
 ואם כן מה שנאמר שדנים דיני נפשות בחול המועד אינו <strong>אלא לעיוני בדיניה</strong> <small>[לעיין בדינו],</small> <strong>הכא נמי לעיוני בדיניה</strong> <small>[כאן</small> בדיני ממונות ומכות <small>גם כן</small> כוונת הדברים <small>לעיין בדינו]</small> בלא נידוי. <strong>אמר ליה</strong> <small>[לו]</small> רב יוסף: <strong>אם כן</strong> לפי הסברך, שרק מעיינים ולא פוסקים בדיני נפשות <strong>נמצאת מענה את דינו</strong> שהנאשם מתענה על ידי ספק וחשש עד לאחר החג!
 אלא כך יש לעשות: <strong>אתו מצפרא ומעייני בדיניה</strong> <small>[באים</small> הדיינים <small>בבוקר</small> כרגיל <small>ומעיינים בדינו]</small> <strong>ועיילי ואכלי ושתו כולי יומא</strong> <small>[ונכנסים</small> לביתם <small>ואוכלים ושותים כל היום]</small> כל צרכם, <strong>והדר אתו</strong> <small>[וחוזרים ובאים]</small> לבית דין סמוך ל<strong>שקיעת החמה וגמרינן לדיניה וקטלו ליה</strong> <small>[וגומרים את דינו והורגים אותו]</small> ואינם צריכים להתענות באותו יום, שהרי יום זה נגמר מיד אחר השקיעה.
 <strong>אמר אביי: תא שמע</strong> <small>[בוא</small> ו<small>שמע]</small> ראייה אחרת, ממה ששנינו: <strong>ומנודה שהתירו לו חכמים</strong> להסתפר בחול המועד, משמע שאמרו חכמים שאין דין מנודה ברגל!
 ודוחים: <strong>אמר רבא: מי קתני</strong> <small>[האם שנינו]</small> <strong>"שהתירוהו חכמים",</strong> ללמד שחכמים התירו בכלל למנודה? כאן <strong>"שהתירו לו חכמים" קתני</strong> <small>[שנינו],</small> שאין זה דין כללי אלא מקרה פרטי <strong>דאזל ופייסיה לבעל דיניה, ואתי קמי דרבנן, ושרו ליה</strong> <small>[שהלך ופייס את בעל</small> <small>דינו, ובא לפני חכמים, והתירו לו</small> את הנידוי<small>].</small>
 עוד שאלה דומה: <strong>מצורע, מהו שינהיג</strong> כל דיני <strong>צרעתו ברגל? אמר אביי: תא שמע</strong> <small>[בוא</small> ו<small>שמע]</small> ממה ששנינו: <strong>והנזיר והמצורע</strong> כשיוצא במועד <strong>מטומאתו לטהרתו</strong> מגלח. ונדייק: <strong>הא</strong> <small>[הרי],</small> משמע שאת <strong>ימי טומאתו נהיג</strong> <small>[</small>הוא <small>נוהג]</small> ואין טומאתו בטלה ברגל.
 ודוחים: אפשר לומר כי בסגנון <strong>לא מיבעיא</strong> <small>[נצרכה]</small> <strong>קאמר</strong> <small>[אמר],</small> וכך יש להבין: <strong>לא מיבעיא</strong> <small>[נצרכה]</small> לומר ש<strong>בימי טומאתו דלא נהיג</strong> <small>[שאינו נוהג],</small> <strong>אבל לטהרתו</strong> אם נתרפאה הצרעת <strong>ניגזור</strong> שלא יגלח במועד <strong>שמא ישהה קרבנותיו</strong> ולא יזדרז בהבאתם, שלא תהא לו סיבה למהר ולהטהר, על כן <strong>קא משמע לן</strong> <small>[השמיע לנו]</small> שלא גזרו!
 <strong>אמר רבא: תא שמע</strong> <small>[בוא</small> ו<small>שמע]</small> ממה ששנינו במדרש הלכה על הכתוב <strong>"והצרוע</strong> אשר בו הנגע בגדיו יהיו פרומים...<strong>"</strong> (ויקרא יג, מה), ומהדגשה יתירה זו של "והצרוע" למדים <strong>לרבות כהן גדול,</strong> שכל דיני מצורע נוהגים בו אם הצטרע. <strong>והא</strong> <small>[והרי]</small> <strong>כהן גדול</strong> ש<strong>כל השנה כ</strong>מו <strong>רגל לכולי עלמא דמי</strong> <small>[לכל העולם,</small> לכול הוא <small>נחשב],</small> <strong>דתנן</strong> <small>[ששנינו</small> במשנה<small>]:</small> <strong>כהן גדול מקריב</strong> גם כשהוא <strong>אונן</strong> (בו ביום שמת לו מת) <strong>ו</strong>אולם <strong>אינו אוכל</strong> קדשים. הרי שבטל דין אוננות מן הכהן הגדול כמו אצל אדם אחר בימי הרגל, ובכל זאת נוהג בו דין צרעת, אם כן <strong>שמע מינה</strong> <small>[למד מכאן]</small> לגבי כל אדם ש<strong>נוהג צרעתו ברגל.</strong> ומסכמים: אכן, <strong>שמע מינה</strong> <small>[למד ממנה,</small> שכן הוא<small>].</small>
 <big>ב</big> ומעתה — לבירור מקורות הדינים ועיקרם. <strong>אבל אסור בתספורת,</strong> וכיצד אנו יודעים זאת — <strong>מדקאמר להו רחמנא</strong> <small>[ממה שאמר להם הקדוש ברוך הוא]</small> <strong>לבני אהרן: "ראשיכם אל תפרעו"</strong> (ויקרא י, ו), כלומר, אסור להם לגדל שער פרע בזמן שצריכים להיות אבלים על אחיהם שמתו, <strong>מכלל</strong> הדברים אתה למד <strong>דכולי עלמא</strong> <small>[שלכל העולם]</small> <strong>אסור</strong> להסתפר, וצריכים לפרוע שערם.
## דף טו.
 שואלים: <strong>מנודין ומצורעין מה הן בתספורת? תא שמע</strong> <small>[בוא</small> ו<small>שמע]</small> מברייתא: <strong>מנודין ומצורעין אסורין לספר ולכבס.</strong>
 ועוד שנו שם: <strong>מנודה שמת — בית דין סוקלין את ארונו. ר' יהודה אומר: לא שיעמידו עליו גל אבנים כגלו של עכן</strong> בסקילה של ממש, <strong>אלא בית דין שולחין ומניחין אבן גדולה על ארונו</strong> שתשמש כסמל, <strong>ללמדך: שכל המתנדה ומת בנידויו</strong> ולא ביקש היתר לנידויו, <strong>בית דין סוקלין את ארונו.</strong>
 ועוד: <strong>אבל חייב בעטיפת הראש</strong> לכסות פניו וראשו, ולמדים זאת <strong>מדקאמר ליה רחמנא</strong> <small>[מ</small>מה <small>שאמר לו הקדוש ברוך הוא]</small> <strong>ליחזקאל</strong> באבלו: <strong>"ולא תעטה על שפם"</strong> (יחזקאל כד, יז), שלא יראה סימני אבל, ו<strong>מכלל</strong> הדברים אתה למד <strong>דכולי עלמא מיחייבי</strong> <small>[שכל העולם,</small> הכול <small>חייבים]</small> בכך.
 ושואלים: <strong>מנודה מהו בעטיפת הראש? אמר רב יוסף: תא שמע</strong> <small>[בוא</small> ו<small>שמע]</small> ממה ששנינו על המתענים על הגשם ולא נשמעה בקשתם: <strong>והן מתעטפין ויושבין כמנודין וכאבלים עד שירחמו עליהם מן השמים.</strong> משמע שהמנודים מתעטפים כמו האבלים. <strong>אמר ליה</strong> <small>[לו]</small> <strong>אביי: דלמא</strong> <small>[שמא]</small> <strong>מנודה לשמים שאני</strong> <small>[שונה]</small> <strong>דחמיר</strong> <small>[ש</small>הוא <small>חמור]</small> יותר ממנודה על ידי בית דין.
 ושואלים עוד: <strong>מצורע מהו בעטיפת הראש? תא שמע</strong> <small>[בוא</small> ו<small>שמע]</small> ראיה ממה שנאמר: <strong>"ועל שפם יעטה"</strong> (ויקרא יג, מה), <strong>מכלל</strong> הדברים אתה למד <strong>שחייב בעטיפת הראש,</strong> שמשמעות "יעטה" היא התעטפות. ומסכמים: אכן, <strong>שמע מינה</strong> <small>[למד מכאן]</small> שכן הוא.
 ועוד בירור הלכה: <strong>אבל אסור להניח תפילין, מדקאמר ליה רחמנא</strong> <small>[ממה שאמר לו הקדוש ברוך הוא]</small> <strong>ליחזקאל</strong> באבלו, שבאופן יוצא מן הכלל <strong>"פארך חבוש עליך"</strong> (יחזקאל כד, יז), ואנו מבינים ש"פאר" זה הוא כינוי לתפילין, <strong>מכלל</strong> הדברים אתה למד <strong>דכולי עלמא</strong> <small>[שכל העולם]</small> <strong>אסור</strong> בתפילין בעת אבל.
 ושואלים: <strong>מנודה מהו בתפילין?</strong> לשאלה זו לא נמצאה תשובה ונשארה ב<strong>תיקו</strong> <small>[תעמוד]</small> השאלה במקומה. ושואלים עוד: <strong>מצורע מהו בתפילין?</strong> ומציעים: <strong>תא שמע</strong> <small>[בוא</small> ו<small>שמע]</small> ראייה מברייתא הדורשת על מה שכתוב <strong>"והצרוע"</strong> (ויקרא יג, מה) שהוא לשון ריבוי — <strong>לרבות כהן גדול</strong> לכל דיני מצורע, ונאמר שם: <strong>"בגדיו יהיו פרמים"</strong> פירושו — <strong>שיהו מקורעים, "וראשו יהיה פרוע" — אין פריעה</strong> זו <strong>אלא גידול שער,</strong> אלו <strong>דברי ר' אליעזר.</strong>
 <strong>ר' עקיבא אומר:</strong> לומדים גזירה שווה, <strong>נאמרה "הוייה" בראש</strong> ("ראשו יהיה"), כלומר, נאמר שיעשה מעשה מסויים בראש, <strong>ונאמרה "הוייה" בבגד</strong> ("בגדיו יהיו"), <strong>מה הוייה האמורה בבגד</strong> פירושה שעושה <strong>דבר שחוץ מגופו, אף הוייה בראש — דבר שחוץ מגופו. מאי לאו</strong> <small>[האם לא]</small> המדובר הוא על <strong>תפילין,</strong> שאסור לו להניח תפילין!
 <strong>אמר רב פפא: לא,</strong> אין להוכיח מכאן, כי אפשר לפרש שמדובר <strong>אכומתא וסודרא</strong> <small>[על כובע וסודר]</small> שאנשים חובשים על ראשם, ואפשר לפרש שלדעת ר' עקיבא אסור דבר זה למצורע, משום שיש בו הידור יתר.
 ונושא נוסף: <strong>אבל אסור בשאילת שלום</strong> שאיננו שואל בשלום אחרים ואין שואלים בשלומו. ודבר זה נלמד ממה <strong>דקאמר ליה רחמנא</strong> <small>[שאמר לו הקדוש ברוך הוא]</small> <strong>ליחזקאל: "האנק דם"</strong> (יחזקאל כד, יז), משמע שחייב לשתוק ואסור בדיבור בלתי הכרחי.
 ושואלים: <strong>מנודה מהו בשאילת שלום? אמר רב יוסף: תא שמע</strong> <small>[בוא</small> ו<small>שמע]</small> ממה שנאמר על המתענים על הגשמים שלא נענו בתפילתם, שהם אסורים <strong>בשאילת שלום שבין אדם לחבירו כבני אדם הנזופין למקום. אמר ליה</strong> <small>[לו]</small> <strong>אביי: דלמא</strong> <small>[שמא]</small> <strong>מנודה לשמים שאני דחמיר</strong> <small>[שונה ש</small>הוא <small>חמור]</small> ממנודה אחר.
 ושואלים עוד: <strong>מצורע מהו בשאילת שלום?</strong> ומציעים: <strong>תא שמע</strong> <small>[בוא</small> ו<small>שמע]</small> ממה שנאמר: <strong>"ועל שפם יעטה"</strong> (ויקרא יג, מה), ודרשוהו: <strong>שיהו שפתותיו מדובקות זו בזו, שיהא כמנודה וכאבל, ואסור בשאילת שלום.</strong> ומסכמים: אכן, <strong>שמע מינה</strong> <small>[למד מכאן]</small> שמצורע אסור בשאילת שלום, ושואלים: אם כן,
 <strong>וניפשוט מינה</strong> <small>[ונפתור מכאן],</small> מן המקור הזה, גם <strong>ל</strong>ענין ה<strong>מנודה</strong> שאף הוא אסור בשאילת שלום! <strong>אמר רב אחא בר פנחס משמיה</strong> <small>[משמו]</small> של <strong>רב יוסף: מי קתני</strong> <small>[האם שנינו</small> במפורש<small>]</small> במצורע <strong>שאסור</strong> הוא בשאילת שלום? הלא רק <strong>שיהא כמנודה וכאבל קתני</strong> <small>[שנינו],</small> והכוונה: <strong>במילי אחרנייתא</strong> <small>[בדברים אחרים]</small> הרי הוא כמנודה וכאבל, <strong>ואסור נמי</strong> <small>[גם כן]</small> <strong>בשאילת שלום,</strong> ואם כן אין ללמוד מכאן למנודה.
 ועוד נושא: <strong>אבל אסור בדברי תורה,</strong> ודבר זה נלמד <strong>מדקאמר רחמנא</strong> <small>[מ</small>מה <small>שאמר הקדוש ברוך הוא]</small> <strong>ליחזקאל:</strong> "האנק <strong>דם"</strong> (יחזקאל כד, יז) משמע: שתוק ואל תדבר אפילו בדברי תורה.
 ושואלים: <strong>מנודה מהו בדברי תורה? אמר רב יוסף: תא שמע</strong> <small>[בוא</small> ו<small>שמע]</small> ממה ששנינו: <strong>מנודה שונה</strong> (מלמד תורה) <strong>ושונין לו, נשכר</strong> לעבודה <strong>ונשכרין לו.</strong>
 <strong>מוחרם</strong> שהוא נידוי חמור יותר — <strong>לא שונה ולא שונין לו, לא נשכר ולא נשכרין לו, אבל שונה הוא לעצמו</strong> כדי <strong>שלא יפסיק</strong> לגמרי <strong>את למודו</strong> וישכח הכל, <strong>ועושה לו חנות קטנה בשביל פרנסתו</strong> כדי חיים בלבד ולא יותר.
 <strong>ואמר רב:</strong> מהי חנות קטנה כעין זו — כגון <strong>זבוני מיא</strong> <small>[מכירת מים]</small> <strong>ב</strong>מקום <strong>פקתא</strong> <small>[בקעה,</small> שדה<small>]</small> <strong>דערבות</strong> שלא היו שם מים, ומוכר המים עשוי להרויח מזה מעט מאד. ומסכמים: אכן, <strong>שמע מינה</strong> <small>[למד מכאן]</small> שמנודה מותר בדברי תורה.
 ושואלים עוד: <strong>מצורע מהו בדברי תורה?</strong> ומביאים ראייה, <strong>תא שמע</strong> <small>[בוא</small> ו<small>שמע]</small> ראיה ממה ששנינו, נאמר: <strong>"...והודעתם לבניך ולבני בניך. יום אשר עמדת לפני ה' אלהיך בחרב"</strong> (דברים ד, ט-י), <strong>מה להלן</strong> כשקיבלו את התורה היה זה <strong>באימה וביראה וברתת</strong> (ברעדה) <strong>ובזיעה</strong> (זעזוע) מחמת האימה,
 <strong>מכאן אמרו: הזבין, והמצורעין, ובועלי נדות</strong> אף על פי שהם טמאים — <strong>מותרין לקרות בתורה ובנביאים ובכתובים, ולשנות במדרש ובתלמוד בהלכות ובאגדות. ובעלי קריין — אסורין,</strong> משום שטומאתם באה להם על ידי יצר ואין בכך אימה ויראה. ומסכמים: אכן, <strong>שמע מינה</strong> (למד מכאן).
 ונושא אחר: <strong>אבל אסור בתכבוסת, דכתיב</strong> <small>[שנאמר]:</small> <strong>"וישלח יואב תקועה ויקח משם אשה חכמה ויאמר אליה התאבלי נא ולבשי נא בגדי אבל ואל תסוכי שמן והיית כאשה זה ימים רבים מתאבלת על מת"</strong> (שמואל ב' יד, ב).
 ושואלים: <strong>מנודין ומצורעין מה הן בתכבוסת? תא שמע</strong> <small>[בוא</small> ו<small>שמע]</small> ממה ששנינו במפורש: <strong>מנודין ומצורעין אסורין לספר ולכבס.</strong> ומסכמים: אכן, <strong>שמע מינה</strong> <small>[למד מכאן].</small>
 <strong>אבל חייב בקריעה,</strong> ודבר זה נלמד ממה <strong>דקאמר להו רחמנא</strong> <small>[שאמר להם הקדוש ברוך הוא]</small> <strong>לבני אהרן: "לא תפרמו"</strong> (ויקרא י, ו), <strong>מכלל</strong> הדברים אתה למד <strong>דכולי עלמא מיחייבי</strong> <small>[שכל העולם,</small> אבלים אחרים, <small>מחוייבים]</small> בקריעה.
 ושואלים עוד: <strong>מנודה מהו בקריעה?</strong> לשאלה זו לא נמצאה תשובה ונשארה ב<strong>תיקו</strong> <small>[תעמוד]</small> השאלה במקומה.
 ומוסיפים לשאול: <strong>מצורע מהו בקריעה? תא שמע</strong> <small>[בוא</small> ו<small>שמע],</small> נאמר: <strong>"בגדיו יהיו פרמים"</strong> (ויקרא יג, מה), ופירושו: <strong>שיהו מקורעין,</strong> ומסכמים: אכן <strong>שמע מינה</strong> <small>[למד מכאן].</small>
 ועוד: <strong>אבל חייב בכפיית המטה</strong> שהוא הופך את המיטה וישן על גבה, <strong>דתני</strong> <small>[ששנה]</small> <strong>בר קפרא:</strong>
## דף טו:
 <strong>דמות דיוקני נתתי בהן</strong> בבני אדם, שנבראו בצלם אלהים <strong>ובעונותיהם הפכתיה,</strong> שמת אותו אדם ובטלה דמות אלהים שבו — <strong>כפו</strong> <small>[הפכו]</small> אף אתם <strong>מטותיהן עליה.</strong> ושואלים: <strong>מנודה ומצורע מה הן בכפיית המטה?</strong> לשאלה זו לא נמצאה תשובה והושארה ב<strong>תיקו</strong> <small>[תעמוד]</small> השאלה במקומה.
 ועוד, <strong>אבל אסור בעשיית מלאכה, דכתיב</strong> <small>[שנאמר]:</small> <strong>"והפכתי חגיכם לאבל"</strong> (עמוס ח, י), ונלמד: <strong>מה חג אסור במלאכה — אף אבל אסור במלאכה.</strong>
 ושואלים: <strong>מנודה מהו בעשיית מלאכה? אמר רב יוסף: תא שמע</strong> <small>[בוא</small> ו<small>שמע],</small> ממה ששנינו: <strong>כשאמרו</strong> שבתעניות אחרונות של גשמים <strong>אסור בעשיית מלאכה — לא אמרו אלא ביום, אבל בלילה — מותר. וכן אתה מוצא במנודה ובאבל. מאי לאו אכולהו</strong> <small>[האם לא</small> נאמר הדבר <small>על הכל],</small> כלומר, על כל דיני האבילות, שהם דומים לדיני הנידוי? ודוחים: <strong>לא, אשארא</strong> <small>[על השאר]</small> ולא לענין מלאכה.
 ומציעים עוד: <strong>תא שמע</strong> <small>[בוא</small> ו<small>שמע]</small> ממקור אחר, ששנינו: <strong>מנודה שונה ושונין לו, נשכר</strong> לעבודה אצל אחרים <strong>ו</strong>אחרים <strong>נשכרין לו, שמע מינה</strong> <small>[למד מכאן]</small> שהמנודה מותר בעשיית מלאכה. ושואלים עוד: <strong>מצורע מהו בעשיית מלאכה?</strong> לשאלה זו לא נמצאה תשובה, והושארה ב<strong>תיקו</strong> <small>[תעמוד]</small> השאלה במקומה.
 יודעים אנו כי <strong>אבל אסור ברחיצה, דכתיב</strong> <small>[שנאמר]:</small> <strong>"ואל תסוכי שמן</strong> והיית כאשה זה ימים רבים מתאבלת על מת<strong>"</strong> (שמואל ב' יד, ב), <strong>ורחיצה בכלל סיכה</strong> היא, שסיכה ורחיצה מטרתן ועניינן אחד.
 ושואלים: <strong>מנודה מהו ברחיצה? אמר רב יוסף: תא שמע</strong> <small>[בוא</small> ו<small>שמע],</small> ממה ששנינו: <strong>כשאמרו</strong> בתענית ציבור ש<strong>אסור ברחיצה — לא אמרו אלא</strong> רחיצת <strong>כל גופו, אבל פניו ידיו ורגליו — מותר, וכן אתה מוצא במנודה ובאבל. מאי לאו אכולהו</strong> <small>[האם לא</small> מדובר <small>על כולם]</small> בהשוואת כל הדינים של מנודה לאבל? ודוחים: <strong>לא, אשארא</strong> <small>[על שאר</small> הדינים<small>]</small> ולא לענין רחיצה. ומוסיפים לשאול: <strong>מצורע מהו ברחיצה?</strong> וגם שאלה זו נשארה ב<strong>תיקו</strong> <small>[תעמוד]</small> השאלה במקומה.
 אנו יודעים ש<strong>אבל אסור בנעילת הסנדל,</strong> ודבר זה למדים אנו <strong>מדקאמר ליה רחמנא</strong> <small>[מ</small>מה <small>שאמר לו הקדוש ברוך הוא]</small> <strong>ליחזקאל</strong> באבלו שישנה מן המנהג המקובל <strong>"ונעליך תשים ברגליך"</strong> (יחזקאל כד, יז), <strong>מכלל</strong> הדברים אתה למד <strong>דכולי עלמא</strong> <small>[שלכל העולם]</small> מלבד יחזקאל <strong>אסור.</strong>
 ושואלים: <strong>מנודה מהו בנעילת הסנדל? אמר רב יוסף: תא שמע</strong> <small>[בוא</small> ו<small>שמע],</small> ממה ששנינו: <strong>כשאמרו</strong> שבתענית ציבור <strong>אסור בנעילת הסנדל — לא אמרו אלא</strong> בלכתו <strong>בעיר, אבל בדרך</strong> מחוץ לעיר — <strong>מותר. הא כיצד? יצא לדרך — נועל</strong> את נעליו, <strong>נכנס לעיר — חולץ, וכן אתה מוצא במנודה ובאבל. מאי לאו אכולהו</strong> <small>[האם</small> השוואה זו בין המנודה לאבל <small>לא</small> מדברת <small>על כולם],</small> על כל הדינים? ודוחים: <strong>לא, אשארא</strong> <small>[על השאר]</small> מלבד נעילת הסנדל.
 ושואלים עוד: <strong>מצורע מהו בנעילת הסנדל?</strong> אף שאלה לא נמצאה לה תשובה ונשארה ב<strong>תיקו</strong> <small>[תעמוד]</small> השאלה במקומה.
 אנו יודעים כי <strong>אבל אסור בתשמיש המטה, דכתיב</strong> <small>[שנאמר]:</small> <strong>"וינחם דוד את בת שבע אשתו ויבא אליה"</strong> (שמואל ב' יב, כד) לאחר שמת בנם, ו<strong>מכלל</strong> הדברים אתה למד <strong>דמעיקרא</strong> <small>[שמתחילה]</small> בזמן האבל <strong>אסור.</strong>
 ושואלים: <strong>מנודה מהו בתשמיש המטה? אמר רב יוסף: תא שמע</strong> <small>[בוא</small> ו<small>שמע]</small> ממה ששנינו: <strong>כל אותן שנים שהיו ישראל במדבר מנודין היו, ו</strong>הרי אנחנו יודעים ש<strong>שימשו מטותיהן,</strong> שהרי נולדו להם ילדים במשך הזמן, הרי שהמנודה מותר בתשמיש המיטה. <strong>אמר ליה</strong> <small>[לו]</small> <strong>אביי: ודלמא</strong> <small>[ושמא]</small> <strong>מנודה לשמים שאני</strong> <small>[שונה]</small> <strong>דקיל</strong> <small>[ש</small>דינו <small>קל]</small> ממי שנודה על ידי בית דין של מטה.
 על דברי אביי תוהים: <strong>קיל</strong> <small>[קל]</small> הוא?! <strong>והא אמרת חמיר</strong> <small>[והרי</small> אתה עצמך <small>אמרת</small> מקודם שהמנודה לשמים <small>חמור</small> יותר<small>],</small> ומטעם זה הלא דחה אביי את דברי רב יוסף כשרצה ללמוד מברייתא זו! ומשיבים: <strong>ספוקי מספקא ליה</strong> <small>[מסופק לו</small> לאביי הדבר<small>]</small> מה דינו של מנודה לשמים אם הוא קל או חמור, ולכן <strong>זיל הכא קמדחי ליה וזיל הכא קמדחי ליה</strong> <small>[לך לכאן הוא דוחה אותו, ולך לכאן הוא דוחה אותו],</small> שסבור שכיון שאין הדבר ברור, אין להביא ממנו ראיה לכל ענין.
 ומוסיפים לשאול: <strong>מצורע מהו בתשמיש המטה? תא שמע</strong> <small>[בוא</small> ו<small>שמע]</small> ראיה ממה <strong>דתניא</strong> <small>[ששנינו</small> בברייתא<small>],</small> נאמר במצורע: <strong>"וישב מחוץ לאהלו"</strong> (ויקרא יד, ח), ולמדים מזה <strong>שיהא</strong> המצורע <strong>כמנודה וכאבל, ואסור בתשמיש המטה.</strong> וכיצד למדים זאת? כי <strong>אין "אהלו" אלא</strong> רמז וכינוי ל<strong>אשתו, שנאמר</strong> לאחר מתן תורה: <strong>"לך אמר להם שובו לכם לאהליכם"</strong> (דברים ה, כז), שהתיר להם לשוב להיות עם נשותיהם, לאחר שנאסרו בכך לפני מתן תורה ("אל תגשו אל אשה". שמות יט, טו). ומסכמים: אכן, <strong>שמע מינה</strong> שהמצורע אסור בתשמיש המיטה.
 ושואלים: <strong>ונפשוט נמי</strong> <small>[ונפתור</small> מכאן <small>גם כן]</small> את הבעייה ביחס <strong>למנודה? אמר רב הונא בריה</strong> <small>[בנו]</small> של <strong>רב פנחס משמיה</strong> <small>[משמו]</small> של <strong>רב יוסף: מי קתני</strong> <small>[האם שנה]</small> <strong>שאסור</strong> המצורע בתשמיש כמנודה? נאמר רק <strong>שיהא כמנודה וכאבל במילי אחרנייתא</strong> <small>[בדברים אחרים],</small> <strong>ואסור נמי</strong> <small>[גם כן]</small> <strong>בתשמיש המטה.</strong>
 אנו יודעים כי <strong>אבל אינו משלח קרבנותיו</strong> לבית המקדש, <strong>דתניא</strong> <small>[ש</small>כן <small>שנינו</small> בברייתא<small>],</small> <strong>ר' שמעון אומר:</strong> קרבן <strong>שלמים</strong> נקרא כך גם כדי ללמדנו שאדם מביא אותו <strong>בזמן שהוא שלם</strong> ודעתו שלימה ומיושבת, <strong>ולא בזמן שהוא אונן</strong> (ביום הראשון לאבלו), שהוא בצער.
 ושואלים: <strong>מנודה מהו שישלח קרבנותיו? אמר רב יוסף, תא שמע</strong> <small>[בוא</small> ו<small>שמע]</small> ראיה ממה ששנינו: <strong>כל אותן שנים שהיו ישראל במדבר מנודין היו, ושלחו קרבנותיהן. אמר ליה</strong> <small>[לו]</small> <strong>אביי: ודלמא מנודה לשמים שאני</strong> <small>[שונה]</small> <strong>דקיל</strong> <small>[ש</small>דינו <small>קל]</small> יותר ממנודה על ידי בית דין?
 ותוהים: <strong>קיל</strong> <small>[קל</small> הוא<small>]?!</small> <strong>והאמרת חמיר</strong> <small>[והרי</small> אתה עצמך <small>אמרת</small> שהוא <small>חמור]?</small> ומשיבים: <strong>ספוקי מספקא ליה ומדחי ליה</strong> <small>[מסופק</small> לו הדבר, <small>ומדחה אותו</small> לכאן ולכאן<small>].</small>
 ושואלים עוד: <strong>מצורע מהו שישלח קרבנותיו?</strong> ומציעים: <strong>תא שמע</strong> <small>[בוא</small> ו<small>שמע]</small> ראיה ממה <strong>דתניא</strong> <small>[ששנינו</small> בברייתא<small>],</small> נאמר בענין כהן שנטמא: "ואחרי טהרתו שבעת ימים יספרו לו" (יחזקאל מד, כו), ומפרשים: <strong>"ואחרי טהרתו" — אחר פרישתו מן המת, "שבעת ימים יספרו לו" — אלו שבעת ימי ספירו</strong> שסופר עד גמר טהרתו, <strong>"וביום באו אל הקדש אל החצר הפנימית לשרת בקדש יקריב חטאתו"</strong> (יחזקאל מד, כז)
## דף טז.
 <strong>זו עשירית האיפה שלו,</strong> שמביא כל כהן ביום שבו הוא מתחיל לעבוד במקדש, אלו <strong>דברי ר' יהודה.</strong> ומתוך שנקט הפסוק בלשון ספירה ("יספרו לו"), ולא בלשון הזאה, יש ללמוד זאת גם לענין המצורע שטהרתו תלויה בספירה ולא בהזאה.
 <strong>ר' שמעון אומר:</strong> מן הכתוב <strong>"</strong>וביום <strong>באו</strong> אל הקודש אל החצר הפנימית לשרת בקודש <strong>יקריב"</strong> (יחזקאל מד, כז) למדים אנו: <strong>בזמן שראוי לביאה — ראוי להקרבה, בזמן שאינו ראוי לביאה</strong> בזמן טומאתו — <strong>אינו ראוי להקרבה.</strong> ואם כן למדנו שהמצורע אינו יכול לשלח קרבנותיו להקרבה, שהרי אינו רשאי להכנס למקדש.
 <big>א</big> כיון שדובר בדיני המנודה, מבארים כמה מעיקרי ענין הנידוי, <strong>אמר רבא: מנלן דמשדרין שליחא דבי דינא ומזמנינן ליה לדינא</strong> <small>[מניין לנו ששולחים שליח בית דין ומזמינים אותו</small> את הנתבע <small>לדין]</small> לפני שבאים לנדות אדם — <strong>דכתיב</strong> <small>[שנאמר]:</small> <strong>"וישלח משה לקרא לדתן ולאבירם בני אליאב"</strong> (במדבר טז, יב). <strong>ומנלן דמזמנינן לדינא</strong> <small>[ומניין שמזמינים אנו לדין]</small> — <strong>דכתיב</strong> <small>[שנאמר]:</small> <strong>"ויאמר משה אל קרח אתה וכל עדתך"</strong> (במדבר טז, טז).
 ומניין שאומרים להם שנדונים <strong>לקמי גברא רבה</strong> <small>[לפני אדם גדול]</small> — <strong>דכתיב</strong> <small>[שנאמר]:</small> <strong>"</strong>היו <strong>לפני ה' "</strong>(במדבר טז, טז). ומניין שמפרשים לו שיבואו לדין <strong>את ופלניא</strong> <small>[אתה ופלוני]</small> בעל דין — <strong>דכתיב</strong> <small>[שנאמר]:</small> <strong>"אתה והם ואהרן"</strong> (במדבר טז, טז). ומניין לנו <strong>דקבעינן זימנא</strong> <small>[שאנו קובעים זמן]</small> לדין — <strong>דכתיב</strong> <small>[שנאמר]:</small> <strong>"מחר"</strong> (במדבר טז, טז). ומניין שקובעים <strong>זימנא בתר זימנא</strong> <small>[זמן אחר זמן],</small> שאם לא בא בפעם ראשונה מזמינים אותו שנית — <strong>דכתיב</strong> <small>[שנאמר]:</small> <strong>"קראו שם פרעה מלך מצרים שאון העביר המועד"</strong> (ירמיהו מו, יז), משמע שיש מועד, אבל הדבר אינו בטל לגמרי אלא נדחה לזמן מאוחר יותר.
 <strong>ומנלן דאי מתפקר בשליחא דבי דינא ואתי ואמר, לא מיתחזי כלישנא בישא</strong> <small>[ומניין שאם מתחצף לשליח בית הדין ובא</small> השליח <small>ואומר</small> זאת, <small>אין</small> זה <small>נראה כלשון הרע] —</small> <strong>דכתיב</strong> <small>[שנאמר]:</small> <strong>"העיני האנשים ההם תנקר"</strong> (במדבר טז, יד), שמסרו דתן ואבירם לשליחו של משה והשליח חזר ואמר למשה מה שאמרו לו.
 <strong>ומנלן דמשמתינן</strong> <small>[ומניין לנו שאנו מנדים]</small> מי שאינו בא לדין — <strong>דכתיב</strong> <small>[שנאמר]:</small> <strong>"אורו מרוז"</strong> (שופטים ה, כג), שנידו אותו על שלא בא. ומנין לנו שצריך לומר למנודה <strong>דהכי סברא דגברא רבה</strong> <small>[שכך</small> היתה <small>הסברה של אדם גדול]</small> לנדות אותו — <strong>דכתיב</strong> <small>[שנאמר]:</small> <strong>"אמר מלאך ה' "</strong>(שופטים ה, כג). <strong>ומנלן דמחרמינן</strong> <small>[ומניין שאנו</small> גם <small>מחרימים]</small> — <strong>דכתיב</strong> <small>[שנאמר]:</small> <strong>"ארו ארור"</strong> (שופטים ה, כג), משמע קללה אחר קללה (חרם אחר הנידוי).
 ומניין שכוללים בזה גם את כל מי <strong>דאכיל ושתי בהדיה</strong> <small>[שאוכל ושותה עמו]</small> <strong>וקאי</strong> <small>[ועומד,</small> נמצא<small>]</small> <strong>בארבע אמות דידיה</strong> <small>[שלו]</small> של המנודה — <strong>דכתיב</strong> <small>[שנאמר]:</small> <strong>"ישביה"</strong> (שופטים ה, כג), כלומר, כל אלה היושבים איתו. <strong>ומנלן דפרטינן חטאיה בציבורא</strong> <small>[ומנין שמפרטים אנו את חטאו בציבור]</small> — <strong>דכתיב</strong> <small>[שנאמר]:</small> <strong>"כי לא באו לעזרת ה' "</strong>(שופטים ה, כג).
 <strong>ואמר עולא: בארבע מאה שיפורי</strong> <small>[מאות שופרות]</small> <strong>שמתיה</strong> <small>[נידה אותו]</small> <strong>ברק למרוז</strong> על שלא בא. לעצם פירושו של פסוק זה, <strong>איכא דאמרי גברא רבה הוה</strong> <small>[יש אומרים</small> שמרוז <small>אדם גדול היה]</small> ולא בא למלחמה ולכן החרימו אותו, <strong>ואיכא דאמרי כוכבא הוה</strong> <small>[ויש אומרים כוכב היה]</small> ולא אדם, ולא בא לעזור למלחמת ישראל, <strong>שנאמר: "מן שמים נלחמו הכוכבים</strong> ממסילותם נלחמו עם סיסרא<strong>"</strong>(שופטים ה, כ), וכוכב זה שלא עזר לישראל — קללוהו.
 <strong>ומנלן דמפקרינן נכסיה</strong> <small>[ומניין לנו שאנו מפקירים נכסיו]</small> של מי שאיננו מציית לבית דין — <strong>דכתיב</strong> <small>[שנאמר]:</small> <strong>"וכל אשר לא יבוא לשלשת הימים כעצת השרים והזקנים יחרם כל רכושו והוא יבדל מקהל הגולה"</strong> (עזרא י, ח).
 <strong>ומנלן דנצינן ולייטינן ומחינן ותלשינן שיער ומשבעינן</strong> <small>[ומניין שאנו רבים ומקללים ומכים ותולשים שיער ומשביעים]</small> שיימנעו מן האיסור — <strong>דכתיב</strong> <small>[שנאמר]:</small> <strong>"ואריב עמם ואקללם ואכה מהם אנשים ואמרטם ואשביעם"</strong> (נחמיה יג, כה).
 <strong>ומנלן דכפתינן ואסרינן ועבדינן</strong> <small>[ומניין שאנחנו קושרים</small> ידיו ורגליו <small>ואוסרים ועושים]</small> <strong>הרדפה</strong> — <strong>דכתיב</strong> <small>[שנאמר]:</small> <strong>"הן למות הן לשרושי הן לענש נכסין ולאסורין"</strong> (עזרא ז, כו). ושואלים: <strong>מאי</strong> <small>[מה</small> פירוש<small>]</small> <strong>"לשרושי"</strong> שנאמר בכתוב? <strong>אמר אדא מרי אמר נחמיה בר ברוך אמר רב חייא בר אבין אמר רב יהודה:</strong> דבר זה הוא הקרוי <strong>הרדפה.</strong> ביטוי זה לא היה מובן, ושאלו: <strong>מאי</strong> <small>[מה</small> היא<small>]</small> <strong>הרדפה</strong> זו? <strong>אמר רב יהודה בריה</strong> <small>[בנו]</small> של <strong>רב שמואל בר שילת משמיה</strong> <small>[משמו]</small> של <strong>רב,</strong> כך עושים: <strong>מנדין לאלתר</strong> <small>[מיד]</small> <strong>ושונין</strong> (חוזרים) לנדותו <strong>לאחר שלשים, ו</strong>אם לא חזר בו <strong>מחרימין לאחר ששים</strong> יום,
 <strong>אמר ליה</strong> <small>[לו]</small> <strong>רב הונא בר חיננא, הכי</strong> <small>[כך]</small> <strong>אמר רב חסדא: מתרין ביה</strong> <small>[בו]</small> שלוש פעמים, בימים <strong>שני וחמישי ושני.</strong> ומעירים: <strong>הני מילי לממונא</strong> <small>[דברים אלה</small> אמורים <small>לממון]</small> שמתרים וחוזרים ומתרים בו שישלם את שהוטל עליו, <strong>אבל לאפקירותא</strong> <small>[לחוצפה]</small> שמתחצף לתלמידי חכמים — <strong>לאלתר</strong> <small>[מיד]</small> מחרימים אותו.
 מסופר: <strong>ההוא טבחא דאיתפקר</strong> <small>[שוחט אחד שהתחצף]</small> ל<strong>רב טובי בר מתנה, אימנו עליה</strong> <small>[נימנו עליו]</small> <strong>אביי ורבא ושמתוהו</strong> <small>[ונידוהו],</small> <strong>לסוף אזל פייסיה לבעל דיניה</strong> <small>[לבסוף הלך</small> ו<small>פייס את בעל דינו]</small> רב טובי. <strong>אמר אביי: היכי ליעביד</strong> <small>[כיצד נעשה]</small> במקרה זה? אם <strong>לישרי ליה</strong> <small>[נתיר לו]</small> מיד את נידויו? הרי <strong>לא חל</strong> עדיין <strong>שמתא עליה תלתין יומין</strong> <small>[הנידוי עליו שלושים יום]</small> וכיון שלא חל הנידוי אין דרך להתיר דבר שעדיין לא נתממש. ומצד שני, אם <strong>לא לישרי ליה</strong> <small>[נתיר לו]</small> הלא <strong>קא בעו רבנן למיעל</strong> <small>[רוצים חכמים להכנס]</small> וצריכים לקנות ממנו בשר, ואם כן מה לעשות?
 <strong>אמר ליה</strong> <small>[לו]</small> <strong>לרב אידי בר אבין: מידי שמיע לך בהא</strong> <small>[</small>האם <small>שמעת דבר מה ב</small>ענין <small>זה]?</small> <strong>אמר ליה</strong> <small>[לו]</small> רב אידי בר אבין לאביי: <strong>הכי</strong> <small>[כך]</small> <strong>אמר רב תחליפא בר אבימי אמר שמואל: טוט,</strong> כלומר, קול השופר בנידוי <strong>אסר וטוט</strong> התקיעה <strong>שרי</strong> <small>[מתיר],</small> כלומר יש לתקוע בשופר, כמו בשעת הנידוי, ולהתיר לו אף על פי שלא עברו שלושים יום בנידוי. <strong>אמר ליה</strong> <small>[לו]</small> אביי: <strong>הני מילי לממונא</strong> <small>[דברים אלה</small> אמורים <small>ל</small>ענין <small>ממון]</small> <strong>אבל לאפקירותא</strong> <small>[לחוצפה]</small> <strong>עד דחיילא שמתא עליה תלתין יומין</strong> <small>[שיחול הנידוי עליו שלושים יום].</small>
 ומעירים: <strong>אלמא קסבר</strong> <small>[מכאן שסבור]</small> <strong>אביי: הני בי תלתא דשמיתו</strong> <small>[אלה</small> ה<small>שלושה שנידו] —</small> <strong>לא אתו תלתא אחריני ושרו ליה</strong> <small>[אין</small> רשאים <small>לבוא שלושה אחרים ולהתיר לו]</small> אלא רק הם עצמם, שהרי אביי עצמו טרח להתיר ולא מסר הדבר לאחרים.
 <strong>דאיבעיא להו</strong> <small>[שנשאלה להם]</small> ללומדים שאלה זו: <strong>הני בי תלתא דשמיתו,</strong> <small>[אלה</small> ה<small>שלושה שנידו]</small> <strong>מהו למיתי תלתא אחריני ושרו ליה</strong> <small>[שיבואו שלושה אחרים ויתירו לו]?</small> ומציעים: <strong>תא שמע</strong> <small>[בוא</small> ו<small>שמע]</small> ממה ששנינו: <strong>מנודה לרב</strong> מי שנידהו הרב על שפגע בכבודו — <strong>מנודה לתלמיד</strong> שגם התלמיד צריך לנהוג בו ריחוק, אבל <strong>מנודה לתלמיד — איננו מנודה לרב.</strong>
 וכן, מי ש<strong>מנודה לעירו — מנודה</strong> גם <strong>לעיר אחרת, מנודה לעיר אחרת — אינו מנודה לעירו.</strong> מי ש<strong>מנודה לנשיא — מנודה לכל ישראל, מנודה לכל ישראל — אינו מנודה לנשיא. רבן שמעון בן גמליאל אומר: אחד מן התלמידים שנידה ומת</strong> ולא הספיק להתיר — <strong>חלקו אינו מופר.</strong>
 ומעירים מהלכה זו <strong>שמע מינה תלת</strong> <small>[למד מכאן שלושה</small> דברים<small>];</small> <strong>שמע מינה</strong> <small>[למד מכאן]</small> ש<strong>תלמיד שנידה לכבודו</strong> לא משום שהמנודה עבר עבירה, אלא שפגע בכבודו — <strong>נידויו נידוי,</strong> שאם היה מדובר בנידוי על עבירה — הכל חייבים לנהוג בו נידוי. <strong>ושמע מינה</strong> <small>[ולמד מכאן]:</small> <strong>כל אחד ואחד</strong> מן המנדים <strong>מיפר חלקו</strong> שלו, שהרי הוזכר כאן "חלקו". <strong>ושמע מינה</strong> <small>[ולמד מכאן]:</small> <strong>הני בי תלתא דשמיתו, לא אתו תלתא אחריני ושרו ליה</strong> <small>[שלושה שנידו, אין באים שלושה אחרים ומתירים לו],</small> שאם לא כן, מה משנה אם חלקו של המנדה אינו מופר, הרי עדיין ניתן להתירו על ידי אחר.
 <strong>אמר אמימר: הלכתא</strong> <small>[הלכה</small> היא<small>],</small> <strong>הני בי תלתא דשמיתו</strong> <small>[שלושה שנידו] —</small> <strong>אתו בי תלתא אחריני ושרו ליה</strong> <small>[</small>יכולים <small>לבוא שלושה אחרים ולהתיר לו].</small> <strong>אמר ליה</strong> <small>[לו]</small> <strong>רב אשי לאמימר: והא תניא</strong> <small>[והרי שנינו</small> בברייתא<small>],</small> <strong>רבן שמעון בן גמליאל אומר: אחד מן התלמידים שנידה ומת — חלקו אינו מופר. מאי לאו</strong> <small>[האם לא]</small> הכוונה ש<strong>אינו מופר כלל,</strong> ומכאן שאין אחר יכול להתיר את שנידה אחר! ודוחים: <strong>לא,</strong> הכוונה היא <strong>עד דאתו בי תלתא אחריני ושרו ליה</strong> <small>[שיבואו שלושה אחרים ויתירו לו].</small>
 <big>ב</big> <strong>תנו רבנן</strong> <small>[שנו חכמים]:</small> <strong>אין נידוי פחות משלשים יום, ואין נזיפה</strong> שהיא פחות חמורה מנידוי <strong>פחות משבעה ימים. ואף על פי שאין ראיה לדבר</strong> זה בענין נזיפה, אבל <strong>זכר לדבר</strong> יש, <strong>שנאמר: "ואביה ירק ירק בפניה הלא תכלם שבעת ימים"</strong> (במדבר יב, יד), הרי שנזיפה היא לשבעה ימים.
 <strong>אמר רב חסדא: נידוי שלנו</strong> של בני בבל כוחו <strong>כנזיפה שלהן</strong> של בני ארץ ישראל, שכיוון שהם חכמים סמוכים, גדול יותר כח נזיפתם. ושואלים: <strong>ונזיפה דידהו</strong> <small>[שלהם]</small> של בני ארץ ישראל אינה אלא <strong>שבעה</strong> ימים <strong>ותו לא</strong> <small>[ולא יותר]</small> <strong>והא</strong> <small>[והרי]</small> מסופר כי <strong>ר' שמעון בר</strong> <small>[בנו]</small> של <strong>רבי ובר קפרא הוו יתבי וקא גרסי</strong> <small>[היו יושבים ולומדים],</small> <strong>קשיא להו שמעתא</strong> <small>[</small>היתה <small>קשה להם הלכה],</small> <strong>אמר ליה</strong> <small>[לו]</small> <strong>ר' שמעון לבר קפרא: דבר זה צריך רבי,</strong> כלומר, לדבר זה צריך את רבי אבי שילמדנו פירושו. <strong>אמר ליה</strong> <small>[לו]</small> <strong>בר קפרא לר' שמעון</strong> במקצת ליגלוג: <strong>ומה</strong> אביך <strong>רבי אומר בדבר זה,</strong> מה יכול הוא להוסיף וללמדנו בזה?
 <strong>אזל</strong> <small>[הלך]</small> רבי שמעון ו<strong>אמר ליה לאבוה</strong> <small>[לו</small> <small>לאביו</small> רבי<small>]</small> את דברי בר קפרא, <strong>איקפד</strong> <small>[הקפיד]</small> רבי על כך: כאשר <strong>אתא</strong> <small>[בא]</small> <strong>בר קפרא</strong> פעם <strong>לאיתחזויי ליה</strong> <small>[לבקר אותו]</small> <strong>אמר ליה</strong> <small>[לו]</small> רבי: <strong>בר קפרא, איני מכירך מעולם! ידע</strong> והבין בר קפרא <strong>דנקט מילתא בדעתיה</strong> <small>[שלקח</small> רבי <small>את הדבר בדעתו,</small> בליבו ונעלב<small>]</small> <strong>נהג</strong> בר קפרא <strong>נזיפותא בנפשיה</strong> <small>[נזיפות בעצמו]</small> במשך <strong>תלתין יומין</strong> <small>[שלושים יום]</small> כעונש.
 ובדומה לזה <strong>שוב פעם אחד גזר רבי שלא ישנו לתלמידים בשוק</strong> אלא רק בבית המדרש. <strong>מאי</strong> <small>[מה]</small> <strong>דרש</strong> כמקור לגזירה זו — שנאמר: <strong>"חמוקי ירכיך כמו חלאים</strong> מעשה ידי אמן<strong>"</strong> (שיר השירים ז, ב) וכך פירשו: <strong>מה ירך</strong> מצוי <strong>בסתר</strong> ודרך לכסותו תמיד בבגדים,
## דף טז:
 <strong>אף דברי תורה</strong> (שהם "מעשה ידי אומן" — הקדוש ברוך הוא) צריכים להיאמר <strong>בסתר.</strong>
 למרות זאת <strong>יצא ר' חייא ושנה לשני בני אחיו בשוק, לרב ולרבה בר בר חנה. שמע רבי, איקפד</strong> <small>[הקפיד</small> על כך<small>].</small> <strong>אתא</strong> <small>[בא]</small> <strong>ר' חייא לאיתחזויי ליה</strong> <small>[לבקר אותו],</small> <strong>אמר ליה</strong> <small>[לו]</small> תוך כדי שהוא מכנהו בלשון לגלוג: <strong>עייא, מי קורא לך בחוץ!</strong> שרמז לו שיצא מביתו. <strong>ידע דנקט מילתא בדעתיה</strong> <small>[ידע שלקח</small> רבי <small>את הדבר בדעתו,</small> בלבו ונעלב<small>],</small> <strong>נהג נזיפותא בנפשיה</strong> <small>[נזיפות בעצמו]</small> במשך <strong>תלתין יומין</strong> <small>[שלושים יום].</small>
 מסופר: <strong>ביום תלתין</strong> <small>[</small>ה<small>שלושים]</small> <strong>שלח ליה</strong> <small>[לו]</small> רבי: <strong>תא</strong> <small>[בוא</small> לבקרני<small>].</small> <strong>הדר</strong> <small>[חזר]</small> ו<strong>שלח ליה</strong> <small>[לו]</small> ש<strong>לא ליתי</strong> <small>[לבוא].</small>
 ושואלים: <strong>מעיקרא מאי</strong> <small>[מתחילה מה]</small> <strong>סבר ולבסוף מאי</strong> <small>[מה]</small> <strong>סבר,</strong> ששינה דעתו? ומסבירים: <strong>מעיקרא</strong> <small>[מתחילה]</small> <strong>סבר</strong> רבי: <strong>מקצת היום ככולו</strong> לענין זה, וכיון שהתחיל יום שלושים כבר נפטר רבי חייא מעונשו. <strong>ולבסוף סבר: לא אמרינן</strong> <small>[אין אנו אומרים]</small> לענין זה <strong>מקצת היום ככולו.</strong>
 <strong>לסוף אתא</strong> <small>[בסוף בא]</small> רבי חייא באותו יום. <strong>אמר ליה</strong> <small>[לו]</small> רבי: <strong>אמאי אתית</strong> <small>[מדוע באת]?</small> <strong>אמר ליה</strong> <small>[לו]</small> רבי חייא: ש<strong>שלח לי מר דליתי</strong> <small>[אדוני שאבוא].</small> אמר לו: <strong>והא שלחי</strong> <small>[והרי שלחתי]</small> <strong>לך</strong> ש<strong>לא תיתי</strong> <small>[תבוא]!</small> <strong>אמר ליה</strong> <small>[לו]:</small> <strong>זה</strong> השליח הראשון שבא בשליחותך <strong>ראיתי</strong> ושמעתי דבריו, <strong>וזה</strong> השליח השני <strong>לא ראיתי. קרי עליה</strong> <small>[קרא עליו]</small> רבי מקרא זה: <strong>"ברצות ה' דרכי איש גם אויביו ישלם אתו"</strong> (משלי טז, ז), שמשמים מסייעים לך בדבר.
 ולעיקרו של ענין שאל רבי את רבי חייא: <strong>מאי טעמא עבד מר הכי</strong> <small>[מה טעם עשה אדוני כך]</small> ולא שמע לדברי? <strong>אמר ליה</strong> <small>[לו]</small> רבי חייא, <strong>דכתיב</strong> <small>[שנאמר]:</small> <strong>"חכמות בחוץ תרנה"</strong> (משלי א, כ), משמע שצריך לפרסם דברי תורה ברבים. <strong>אמר ליה</strong> <small>[לו]</small> רבי: <strong>אם קרית</strong> מקרא זה, ודאי <strong>לא שנית</strong> לקוראו שנית בעיון, <strong>ואם שנית — לא שילשת, ואם שילשת</strong> וזכרת היטב — משמע כי <strong>לא פירשו לך,</strong> ולא הבנת את משמעות הדברים.
 <strong>"חכמות בחוץ תרנה"</strong> יש להבינו <strong>כ</strong>דברי <strong>רבא.</strong> ש<strong>אמר רבא: כל העוסק בתורה מבפנים,</strong> בביתו, בסתר, <strong>תורתו מכרזת עליו מבחוץ</strong> שמתגלה תורתו לרבים והם מכירים בגדולתו.
 ושואלים: <strong>והא כתיב</strong> <small>[והרי נאמר]:</small> <strong>"לא מראש בסתר דברתי"</strong> (ישעיהו מח, טז), משמע שדברי תורה צריכים להיאמר בגלוי ובפרהסיה! ומשיבים: הכתוב <strong>ההוא</strong> מדבר <strong>ביומי דכלה</strong> (בימי האסיפה, הלימוד השנתי), שאז בא רוב העם לשמוע, ואז מותר וראוי ללמד תורה ברבים. עד כאן לשיטת רבי.
 ושואלים: <strong>ור' חייא, האי</strong> <small>[</small>פסוק <small>זה]</small> <strong>"חמוקי ירכיך" מאי עביד לה</strong> <small>[מה עושה</small> הוא <small>לו],</small> כיצד מפרש הוא אותו? שהרי לכאורה מראה כתוב זה שצריך להצניע ולא לגלות דברי תורה ברבים. ומסבירים: <strong>מוקי לה</strong> <small>[מעמיד,</small> מפרש, <small>אותה]</small> <strong>בצדקה ובגמילות חסדים,</strong> שודאי מצוות אלה ראוי שתיעשנה בסתר.
 ולענייננו בהלכה <strong>אלמא</strong> <small>[מכאן]</small> <strong>שנזיפה דידהו</strong> <small>[שלהם]</small> של בני ארץ ישראל במשך <strong>תלתין יומין</strong> <small>[שלושים יום]</small> היא ולא שבעה כמו שאמרנו! ומשיבים: <strong>נזיפת נשיא שאני</strong> <small>[שונה]</small> שהיא חמורה יותר מנזיפת אדם אחר.
 <big>א</big> ושואלים: <strong>ונזיפה דידן</strong> <small>[שלנו,</small> של בני בבל<small>]</small> <strong>כמה הוי</strong> <small>[היא</small> נמשכת<small>]?</small> ומשיבים: <strong>חד יומא</strong> <small>[יום אחד].</small> ומסופר: <strong>כי הא</strong> <small>[כמו</small> מעשה <small>זה]</small> ש<strong>שמואל</strong> וראש הגולה <strong>מר עוקבא. כי הוו יתבי גרסי שמעתא</strong> <small>[כאשר היו יושבים</small> ו<small>לומדים הלכה],</small> <strong>הוה יתיב</strong> <small>[היה יושב]</small> <strong>מר עוקבא קמיה</strong> <small>[לפני]</small> <strong>שמואל ברחוק ארבע אמות,</strong> שנהג בו יראת כבוד כתלמיד לרב, ששמואל היה גדול ממנו בתורה. <strong>וכי הוו יתבי בדינא</strong> <small>[וכאשר היו יושבים בדין],</small> <strong>הוה יתיב</strong> <small>[היה יושב]</small> <strong>שמואל קמיה</strong> <small>[לפני]</small> <strong>מר עוקבא ברחוק ארבע אמות,</strong> משום כבודו שהוא היה ראש הגולה וראש הדיינים. ומספרים: <strong>והוו חייקי ליה דוכתא</strong> <small>[והיו חוקקים,</small> מנמיכים, <small>מקום]</small> <strong>למר עוקבא בציפתא</strong> <small>[ב</small>תוך ה<small>כר],</small> <strong>ויתיב עילויה כי היכי דלישתמען מיליה</strong> <small>[וישב עליו כדי שיהיו דבריו</small> של שמואל <small>נשמעים</small> לו<small>]</small> ושיוכל לקבל ממנו דברי תורה גם כשישבו בדין.
 <strong>כל יומא</strong> <small>[יום]</small> <strong>הוה מלוי ליה</strong> <small>[היה מלווה אותו]</small> <strong>מר עוקבא לשמואל עד אושפיזיה</strong> <small>[בית המלון</small> שהיה גר בו<small>]</small> כתלמיד הנוהג כבוד ברבו. <strong>יומא חד איטריד בדיניה</strong> <small>[יום אחד נטרד</small> מר עוקבא <small>בדינו]</small> ומתוך שהיה טרוד במחשבה על הדין שבא לפניו לא שם לב <strong>דהוה אזיל</strong> <small>[שהיה הולך]</small> <strong>שמואל בתריה</strong> <small>[אחריו]</small> משום שהיה ראש הגולה, ונהג בו כבוד. <strong>כי מטא לביתיה</strong> <small>[כאשר הגיע</small> מר עוקבא <small>לביתו],</small> <strong>אמר ליה</strong> <small>[לו]</small> שמואל: <strong>לא נגה</strong> <small>[הספיק]</small> <strong>לך</strong> שאלווה אותך עד כאן? <strong>לישרי לי מר בתיגריה</strong> <small>[שיתיר לי אדוני את חובתי]</small> ואוכל לשוב לביתי! <strong>ידע</strong> מר עוקבא <strong>דנקט מילתא בדעתיה</strong> <small>[שלקח</small> שמואל <small>את הדבר בדעתו,</small> בלבו ונעלב<small>]</small> <strong>ונהג נזיפותא בנפשיה</strong> <small>[נזיפות בעצמו]</small> במשך <strong>חד יומא</strong> <small>[יום אחד].</small>
 כיוצא בו מסופר: <strong>ההיא איתתא דהוות יתבא בשבילא, הוות פשטה כרעה וקא מניפה חושלאי</strong> <small>[אשה אחת ישבה בשביל</small> ו<small>היתה פושטת את רגלה ומנפה שעורים]</small> <strong>והוה חליף ואזיל צורבא מרבנן ולא איכנעה מקמיה</strong> <small>[והיה חולף והולך תלמיד חכם</small> בשביל זה <small>ולא נכנעה מלפניו]</small> להחזיר את רגלה ולפנות לו מקום. <strong>אמר: כמה חציפא</strong> <small>[חצופה]</small> <strong>ההיא איתתא</strong> <small>[אשה זו]!</small> <strong>אתאי לקמיה</strong> <small>[באה</small> האשה <small>לפני]</small> <strong>רב נחמן</strong> לשאול האם יש לראות בדברים אלה משום נידוי. <strong>אמר לה: מי שמעת שמתא מפומיה</strong> <small>[האם שמעת נידוי</small> מפורש <small>מפיו]?</small> <strong>אמרה ליה</strong> <small>[לו]:</small> <strong>לא. אמר לה:</strong> אם כן, <strong>זילי נהוגי נזיפותא חד יומא בנפשיך</strong> <small>[לכי נהגי נזיפות בעצמך יום אחד],</small> שלא היה זה נידוי אלא נזיפה בלבד.
 ועוד מסופר: <strong>זוטרא בר טוביה הוה קפסיק סידרא קמיה</strong> <small>[היה קורא</small> את <small>המקרא לפני]</small> <strong>רב יהודה, כי מטא להאי פסוקא</strong> <small>[כאשר הגיע לפסוק זה]</small> <strong>"ואלה דברי דוד האחרונים"</strong> (שמואל ב', כג, א), <strong>אמר ליה</strong> <small>[לו]</small> זוטרא בר טוביה לרב יהודה: אם נאמר <strong>"אחרונים" — מכלל</strong> הדברים אתה למד <strong>דאיכא</strong> <small>[שיש]</small> גם <strong>ראשונים,</strong> ואם כן <strong>ראשונים מאי נינהו</strong> <small>[מה הם]?</small> שהרי לא נאמרו קודם לכן "דברי דוד" אלא שירה בלבד.
 <strong>שתיק</strong> <small>[שתק]</small> רב יהודה <strong>ולא אמר ליה</strong> <small>[לו]</small> <strong>ולא מידי</strong> <small>[דבר],</small> חשב זוטרא בר טוביה שלא שמע רב יהודה, <strong>הדר</strong> <small>[חזר]</small> ו<strong>אמר ליה</strong> <small>[לו]:</small> <strong>"אחרונים", מכלל</strong> הדברים אתה למד <strong>דאיכא</strong> <small>[שיש]</small> גם <strong>ראשונים, ראשונים מאי היא</strong> <small>[מה</small> הם<small>]?</small> <strong>אמר ליה</strong> <small>[לו]:</small> <strong>מאי</strong> <small>[מה]</small> <strong>דעתך,</strong> האם אתה חושב שמי <strong>דלא ידע פירושא דהאי קרא לאו גברא רבה הוא</strong> <small>[שאיננו יודע</small> את <small>פירושו של כתוב זה איננו אדם גדול]?</small> ואתה בא להדגיש שאיני יודע! <strong>ידע</strong> זוטרא בר טוביה <strong>דנקט מילתא בדעתיה</strong> <small>[שלקח</small> רב יהודה את <small>הדבר בדעתו,</small> בלבו ונעלב<small>]</small> ו<strong>נהג נזיפותא בנפשיה</strong> <small>[נזיפות בעצמו]</small> במשך <strong>חד יומא</strong> <small>[יום אחד].</small>
 <big>ב</big> ושואלים: <strong>ודאתן עלה</strong> <small>[ו</small>כיון <small>שהגענו</small> כבר <small>אליה]</small> לבעיה זו, <strong>מיהא</strong> <small>[הלא]</small> ממה שנאמר <strong>"אחרונים" מכלל</strong> הדברים אתה למד <strong>דאיכא</strong> <small>[שיש]</small> <strong>ראשונים,</strong> ואם כן <strong>ראשונים מאי היא</strong> <small>[מה הם]?</small> ואומרים: הראשונים הם <strong>"וידבר דוד לה' את דברי השירה הזאת ביום הציל ה' אתו מכף כל אויביו ומכף שאול"</strong> (שמואל ב', כב, א), הרי ששירה זו גם היא נקראת דברים.
 ובאותו ענין, <strong>אמר לו הקדוש ברוך הוא לדוד: דוד, שירה אתה אומר על מפלתו של שאול? אלמלי</strong> (אילו) <strong>אתה שאול והוא דוד</strong> שהוא נולד במזלך ואתה נולדת במזלו — <strong>איבדתי כמה דוד מפניו,</strong> שאמנם גזרתי שלא תמשיך מלכות שאול, אבל מצד מעלתו האישית — גדול הוא וחשוב ממך.
 וכתיקון לתוכחה זו — <strong>היינו דכתיב</strong> <small>[הוא שנאמר]:</small> <strong>"שגיון לדוד אשר שר לה' על דברי כוש בן ימיני"</strong> (תהלים ז, א), <strong>וכי כוש שמו? והלא שאול שמו, אלא</strong> כינוי הוא: <strong>מה כושי משונה בעורו</strong> שהוא שחור — <strong>אף שאול משונה במעשיו,</strong> הטובים והמיוחדים, שהיה צדיק גמור, והודה דוד שהיה זה "שגיון" — שגיאה שאמר שירה על מפלתו.
 ומעירים, <strong>כיוצא בדבר</strong> בדרך פירוש זו <strong>אתה אומר: "</strong>ותדבר מרים ואהרן במשה <strong>על אדות האשה הכשית אשר לקח"</strong> (במדבר יב, א), <strong>וכי כושית שמה? והלא ציפורה שמה! אלא מה כושית משונה בעורה — אף ציפורה משונה במעשיה</strong> הטובים. <strong>כיוצא בדבר אתה אומר "וישמע עבד מלך הכושי"</strong> (ירמיהו לח, ז), <strong>וכי כושי שמו</strong> של המלך? <strong>והלא צדקיה שמו! אלא מה כושי משונה בעורו — אף צדקיה משונה במעשיו</strong> הטובים, שהוא עצמו צדיק היה.
 <strong>כיוצא בדבר אתה אומר: "הלוא כבני כשיים אתם לי בני ישראל"</strong> (עמוס ט, ז), <strong>וכי כושיים שמן? והלא ישראל שמן! אלא: מה כושי משונה בעורו — אף ישראל משונין במעשיהן</strong> לטובה <strong>מכל האומות.</strong> כיון שהזכרנו את "דברי דוד האחרונים" מביאים דברים אחדים בביאור קטעים ממזמור זה.
 <strong>אמר ר' שמואל בר נחמני אמר ר' יונתן: מאי דכתיב</strong> <small>[מהו שנאמר]:</small> <strong>"נאם דוד בן ישי ונאם הגבר הקם על"</strong> (שמואל ב' כג, א) — כך פירושו: <strong>"נאם דוד בן ישי" שהקים עולה של תשובה,</strong> שלימד במעשיו עד היכן מגיע כוחה של תשובה.
 <strong>"אמר אלהי ישראל לי דבר צור ישראל מושל באדם צדיק מושל יראת אלהים"</strong> (שמואל ב', כג, ג), ושואלים: <strong>מאי קאמר</strong> <small>[מה אומר]</small> פסוק זה, מה פירושו? <strong>אמר ר' אבהו: הכי קאמר</strong> <small>[כך אמר],</small> <strong>אמר אלהי ישראל: לי דבר צור ישראל, אני מושל באדם, מי מושל בי</strong> בקדוש ברוך הוא — <strong>צדיק.</strong> וכיצד אפשר לומר שהצדיק כביכול מושל בה' <strong>שאני גוזר גזרה ו</strong>הצדיק <strong>מבטלה.</strong>
 ועוד נאמר שם: <strong>"אלה שמות הגברים אשר לדוד ישב בשבת</strong> תחכמוני ראש השלישי הוא עדינו העצני על שמונה מאות חלל בפעם אחת<strong>"</strong> (שמואל ב', כג, ח), ושואלים: <strong>מאי קאמר</strong> <small>[מה אמר],</small> מה פירוש הדבר? <strong>אמר ר' אבהו, הכי קאמר</strong> <small>[כך אמר],</small> כך יש לדרוש: <strong>ואלה שמות גבורותיו של דוד.</strong>
 שמה שנמנה בפסוק זה יש להבינו לא כשמותיהם של אנשים, אלא כתארים עבור דוד; <strong>"יושב בשבת" — בשעה שהיה יושב בישיבה, לא היה יושב על גבי כרים וכסתות</strong> כפי שנוהג אדם גדול וחשוב <strong>אלא על גבי קרקע</strong> כאחד התלמידים. <strong>דכל כמה דהוה רביה</strong> <small>[שכל זמן שהיה רבו</small> של דוד<small>]</small> <strong>עירא היאירי קיים, הוה מתני להו לרבנן</strong> <small>[היה</small> עירא <small>משנה</small> מלמד <small>להם לחכמים]</small> כשהוא יושב <strong>על גבי כרים וכסתות. כי נח נפשיה</strong> <small>[כאשר נחה נפשו,</small> נפטר<small>]</small> עירא, <strong>הוה מתני</strong> <small>[היה משנה,</small> מלמד<small>]</small> <strong>דוד לרבנן</strong> <small>[לחכמים]</small> <strong>והוה יתיב</strong> <small>[והיה יושב]</small> <strong>על גבי קרקע. אמרו ליה</strong> <small>[לו]:</small> <strong>ליתיב מר</strong> <small>[ישב אדוני]</small> על <strong>כרים וכסתות! לא קביל עליה</strong> <small>[קיבל עליו]</small> מחמת ענוה שלא להראות עצמו כרבם של ישראל.
 <strong>"תחכמני" — אמר רב: אמר לו הקדוש ברוך הוא: הואיל והשפלת עצמך — תהא כמוני,</strong> "תחכמוני" — תה(א) כמוני, בחילוף האותיות הגרוניות ח' וה'. וכיצד זה — <strong>שאני גוזר גזרה, ואתה</strong> בצדקתך <strong>מבטלה.</strong>
 <strong>"ראש השלישים" — תהא ראש לשלשת אבות,</strong> שדוד נמנה בתפילה כראש לאבות. <strong>"הוא עדינו העצני"</strong> מרמז: <strong>כשהוא יושב ועוסק בתורה היה מעדן</strong> ("עדינו") <strong>עצמו כתולעת</strong> זו שהיא רכה, <strong>ובשעה שיוצא למלחמה היה מקשה עצמו כעץ</strong> ("העצני") ומתחזק.
 ומה שנאמר <strong>"על שמנה מאות חלל בפעם אחת" — שהיה זורק חץ, ומפיל שמונה מאות חלל בפעם אחת. והיה</strong> דוד <strong>מתאנח על מאתים</strong> שחסרים כדי להשלים את ההבטחה בתורה, <strong>דכתיב</strong> <small>[שנאמר]:</small> <strong>"איכה ירדף אחד אלף"</strong> (דברים לב, ל).
 <strong>יצתה בת קול ואמרה: "</strong>אשר עשה דוד את הישר בעיני ה' ולא סר מכל אשר ציוהו כל ימי חייו <strong>רק בדבר אוריה החתי"</strong> (מלכים א' טו, ה), שאילולי חטא זה היה זוכה שכל הבטחות התורה היו מתקיימות בו בשלימות.
 <big>ג</big> ושוב לעניינים ולהלכות נידוי <strong>אמר ר' תנחום בריה</strong> <small>[בנו]</small> של <strong>ר' חייא איש כפר עכו, אמר ר' יעקב בר אחא אמר ר' שמלאי. ואמרי לה</strong> <small>[ו</small>יש <small>אומרים]</small> מסורת זו באופן אחר, ש<strong>אמר ר' תנחום אמר רב הונא, ואמרי לה</strong> <small>[ו</small>יש <small>אומרים]</small> ש<strong>אמר רב הונא לחודיה</strong> <small>[לבד,</small> בעצמו<small>]</small> בלי שלשלת זו של מוסרי השמועה:
## דף יז.
 <strong>תלמיד שנידה לכבודו</strong> לא משום שהמנודה עבר עבירה, אלא שפגע בכבודו — <strong>נדויו נידוי. דתניא</strong> <small>[ש</small>כן <small>שנינו</small> בברייתא<small>]:</small> <strong>מנודה לרב — מנודה לתלמיד, מנודה לתלמיד — אינו מנודה לרב.</strong> ונדייק: <strong>לרב הוא</strong> ש<strong>אינו מנודה, הא לכולי עלמא</strong> <small>[הרי לכל העולם,</small> לכול<small>]</small> — הוא <strong>מנודה,</strong> ונברר:
 <strong>למאי</strong> <small>[למה]</small> נידה אותו? <strong>אי במילי דשמיא</strong> <small>[אם בדברים</small> בענייני <small>שמים]</small> משום שאותו אדם עבר עבירה — מדוע לא יהיה מנודה גם לרב? הלא כבר נאמר <strong>"אין חכמה ואין תבונה ואין עצה לנגד ה' "</strong>(משלי כא, ל), שנגד ה', ובמקום שיש חילול שמו, אין להחשיב שום דבר, גם לא את גדלותו של הרב וחכמתו, שגם הוא צריך לנהוג נידוי באדם זה! <strong>אלא לאו</strong> <small>[האם לא]</small> מדובר כשנידה <strong>לכבוד עצמו,</strong> ואם כן משמע מכאן שנידויו נידוי לכל אדם (פרט לרב).
 <strong>אמר רב יוסף: צורבא מרבנן עביד דינא לנפשיה במילתא דפסיקא ליה</strong> <small>[תלמיד חכם עושה דין לעצמו בדבר הברור לו]</small> ואינו צריך ללכת לבית דין שיפסקו דינו תחילה, וכן הוא נוהג כשנהגו בו זלזול.
 <big>א</big> מסופר: <strong>ההוא צורבא מרבנן דהוו סנו שומעניה</strong> <small>[תלמיד חכם אחד שהיו</small> עליו <small>שמועות רעות]</small> שהיה חשוד בדבר עבירה, <strong>אמר רב יהודה: היכי ליעביד</strong> <small>[כיצד נעשה]?</small> <strong>לשמתיה</strong> <small>[</small>אם <small>ננדה אותו]</small> — <strong>צריכי ליה רבנן</strong> <small>[צריכים אותו חכמים],</small> שהיה גדול בתורה, ואם <strong>לא לשמתיה</strong> <small>[ננדה אותו] —</small> <strong>קא מיתחיל שמא דשמיא</strong> <small>[יתחלל שם שמים].</small>
 <strong>אמר ליה</strong> <small>[לו]</small> רב יהודה <strong>לרבה בר בר חנה: מידי שמיע לך בהא</strong> <small>[</small>האם <small>שמעת דבר ב</small>ענין <small>זה]?</small> <strong>אמר ליה</strong> <small>[לו],</small> <strong>הכי</strong> <small>[כך]</small> <strong>אמר ר' יוחנן: מאי דכתיב</strong> <small>[מה</small> פירוש <small>הכתוב]:</small> <strong>"כי שפתי כהן ישמרו דעת ותורה יבקשו מפיהו כי מלאך ה' צבאות הוא"</strong> (מלאכי ב, ז), ללמדנו: <strong>אם דומה הרב למלאך ה' — יבקשו תורה מפיו, ואם לאו</strong> שאיננו טהור וכשר — <strong>אל יבקשו תורה מפיו,</strong> ואפילו הוא גדול בתורה אין ללמוד ממנו.
 וכיון שכן <strong>שמתיה</strong> <small>[נידה אותו]</small> <strong>רב יהודה</strong> לאותו תלמיד. <strong>לסוף איחלש</strong> <small>[בסוף</small> לאחר זמן <small>נחלש]</small> <strong>רב יהודה</strong> ועמד למות. <strong>אתו רבנן לשיולי ביה</strong> <small>[באו חכמים לשאול בו</small> לשלומו<small>]</small> <strong>ואתא איהו נמי בהדייהו</strong> <small>[ובא הוא</small> המנודה <small>גם כן איתם],</small> <strong>כד חזייה</strong> <small>[כאשר ראה אותו]</small> <strong>רב יהודה חייך,</strong>
 <strong>אמר ליה</strong> <small>[לו]</small> המנודה: <strong>לא מסתייך</strong> <small>[דייך]</small> <strong>דשמתיה לההוא גברא</strong> <small>[שנידיתי את האיש ההוא],</small> אותי, <strong>אלא אחוכי נמי חייך בי</strong> <small>[אתה גם צוחק עלי]?!</small> <strong>אמר ליה</strong> <small>[לו]</small> רב יהודה: <strong>לאו בדידך מחייכנא</strong> <small>[לא בשלך,</small> עליך <small>אני צוחק]</small> <strong>אלא דכי אזלינא לההוא עלמא בדיחא דעתאי</strong> <small>[שכאשר אני הולך לעולם ההוא שמח אני],</small> ש<strong>אפילו לגברא כוותך</strong> <small>[לאדם</small> גדול <small>כמוך]</small> <strong>לא חניפי ליה</strong> <small>[החנפתי לו]</small> ונהגתי בו כדין.
 כאשר <strong>נח נפשיה</strong> <small>[נחה נפשו,</small> נפטר<small>]</small> <strong>רב יהודה, אתא לבי מדרשא</strong> <small>[בא</small> המנודה <small>לבית המדרש],</small> <strong>אמר להו</strong> <small>[להם]</small> לחכמים: <strong>שרו</strong> <small>[התירו]</small> <strong>לי</strong> את הנידוי! <strong>אמרו ליה רבנן</strong> <small>[לו החכמים]:</small> <strong>גברא דחשיב</strong> <small>[אדם חשוב]</small> <strong>כרב יהודה ליכא הכא דלישרי לך</strong> <small>[אין כאן ש</small>יוכל <small>להתיר לך],</small> <strong>אלא זיל לגביה</strong> <small>[לך אל]</small> <strong>ר' יהודה נשיאה</strong> <small>[הנשיא]</small> בארץ ישראל <strong>דלישרי לך</strong> <small>[שיתיר לך],</small> <strong>אזל לקמיה</strong> <small>[הלך לפניו],</small> <strong>אמר ליה</strong> <small>[לו]</small> ר' יהודה הנשיא <strong>לר' אמי: פוק</strong> <small>[צא]</small> <strong>עיין בדיניה</strong> <small>[בדינו],</small> <strong>אי מיבעי למשרא ליה</strong> <small>[אם צריך להתיר לו] —</small> <strong>שרי ליה</strong> <small>[התר לו</small> בשליחותי<small>].</small>
 <strong>עיין ר' אמי בדיניה</strong> <small>[בדינו],</small> <strong>סבר למישרא ליה</strong> <small>[</small>ו<small>חשב להתיר לו],</small> <strong>עמד ר' שמואל בר נחמני על רגליו ואמר: ומה שפחה של בית רבי</strong> שנידתה אדם פעם <strong>לא נהגו חכמים קלות ראש בנידויה</strong> להתירו עד <strong>שלש שנים, יהודה חבירינו על אחת כמה וכמה,</strong> שצריך להתחשב בדבריו ואל לנו להתיר את הנידוי.
 <strong>אמר ר' זירא: מאי דקמן דאתא האידנא האי סבא בבי מדרשא</strong> <small>[מה</small> קרה זה <small>לפנינו שבא עכשיו זקן זה</small> ר' שמואל בר נחמני <small>לבית המדרש]</small> <strong>דהא</strong> <small>[שהרי]</small> <strong>כמה שני</strong> <small>[שנים]</small> <strong>לא אתא</strong> <small>[בא]</small> ובדיוק היום נזדמן בשעת דיון זה, <strong>שמע מינה לא מיבעי למישרא ליה</strong> <small>[למד מכאן</small> ש<small>אין צריך להתיר לו]</small> שצירוף מאורעות זה — לא מקרה הוא, אלא יש לראותו כהוראת דברים משמים. שנזדמן שבדיוק ביום זה יבא אותו חכם ויביע דעתו זו, <strong>לא שרא ליה</strong> <small>[התיר לו].</small> <strong>נפק כי קא בכי ואזיל</strong> <small>[יצא</small> המנודה <small>כשהוא בוכה והולך],</small>
 <strong>אתא זיבורא וטרקיה אאמתיה ושכיב</strong> <small>[באה צירעה ועקצה אותו באמתו,</small> באבר, <small>ומת].</small> כיון שהיה תלמיד חכם גדול <strong>עיילוהו למערתא דחסידי</strong> <small>[הכניסוהו,</small> לקוברו, <small>למערה ש</small>בה קוברים את <small>החסידים]</small> <strong>ולא קיבלוהו,</strong> שעמד נחש בפתח המערה ולא נתן להכניסו, <strong>עיילוהו למערתא דדייני</strong> <small>[הכניסו אותו למערה של דיינים]</small> <strong>ו</strong>שם <strong>קיבלוהו.</strong>
 ושואלים: <strong>מאי טעמא</strong> <small>[מה טעם]</small> קיבלו אותו במקום זה? ומשיבים: שאף שחטא, מכל מקום <strong>דעבד</strong> <small>[שעשה]</small> <strong>כ</strong>דעת <strong>ר' אילעאי. דתניא</strong> <small>[ש</small>כן <small>שנינו</small> בברייתא<small>],</small> <strong>ר' אילעאי אומר: אם רואה אדם שיצרו מתגבר עליו</strong> ואינו יכול להשתלט עליו — <strong>ילך למקום שאין מכירין אותו, וילבש שחורים ויתעטף שחורים,</strong> כמנהגם של אבלים שמא ישפיע עליו הדבר ולא יעבור, <strong>ו</strong>אם לא הועיל — <strong>יעשה מה שלבו חפץ, ו</strong>לפחות <strong>אל יחלל שם שמים בפרהסיא.</strong> וכיון שאותו אדם אף שעבר עבירה עשה זאת בצינעה באופן שלא יהיה חילול השם בגלוי, ראוי היה לקבורה מכובדת.
 ושואלים: אותו סיפור שהזכיר רבי שמואל בר נחמני בענין <strong>שפחה של בית רבי מאי היא</strong> <small>[מה הוא]?</small> ומסופר, <strong>דאמתא דבי</strong> <small>[שהמשרתת,</small> השפחה, <small>של בית]</small> <strong>רבי חזיתיה לההוא גברא דהוה מחי</strong> <small>[ראתה אדם אחד שהיה מכה]</small> <strong>לבנו</strong> ה<strong>גדול אמרה: ליהוי ההוא גברא בשמתא</strong> <small>[שיהא אדם זה</small> המכה <small>בנידוי],</small> <strong>דקעבר</strong> <small>[ש</small>הרי <small>הוא עובר]</small> <strong>משום "ולפני עור לא תתן מכשל"</strong> (ויקרא יט, יד). וכעין מה <strong>דתניא</strong> <small>[ששנינו</small> בברייתא<small>],</small> מה שנאמר: <strong>"ולפני עור לא תתן מכשל" — במכה לבנו גדול הכתוב מדבר,</strong> שכן אם מכה בן גדול עלול הבן להתרגז ולהכות את אביו ויעבור עבירה חמורה, ולכן אסור לאדם להכות בן גדול.
 בענין דומה מסופר: <strong>ריש לקיש הוה מנטר פרדיסא</strong> <small>[היה שומר פרדס</small> בשכר<small>],</small> <strong>אתא ההוא גברא וקאכיל תאיני</strong> <small>[בא אדם אחד ואכל תאנים</small> מאותו פרדס<small>],</small> <strong>רמא ביה קלא</strong> <small>[הרים בו קולו,</small> צעק עליו<small>]</small> <strong>ולא אשגח ביה</strong> <small>[השגיח בו]</small> אותו האיש והמשיך לאכול. <strong>אמר</strong> ריש לקיש: <strong>להוי ההוא גברא בשמתא</strong> <small>[שיהא אותו איש בנידוי].</small> <strong>אמר ליה</strong> <small>[לו]</small> אותו אדם: <strong>אדרבה, להוי ההוא גברא בשמתא</strong> <small>[להיפך, יהא אותו איש,</small> ריש לקיש <small>בנידוי],</small> שכן, <strong>אם ממון נתחייבתי לך</strong> שנטלתי תאנים שלא ברשות, <strong>נידוי מי</strong> <small>[האם]</small> <strong>נתחייבתי לך?</strong> והלך אותו אדם משם.
 <strong>אתא לבי מדרשא</strong> <small>[בא</small> ריש לקיש <small>לבית המדרש]</small> לשאול מה דינו. <strong>אמרו ליה</strong> <small>[לו]:</small> הנידוי <strong>שלו,</strong> של אותו אדם — <strong>נידוי,</strong> והרי אתה מנודה, ואילו הנידוי <strong>שלך — אינו נידוי,</strong> שכן צדק אותו אדם, שלא היתה לך זכות לנדותו על מה שעשה.
 ושאל אם כן <strong>ומאי תקנתיה</strong> <small>[ומה תקנתו]</small> של נידוי זה? ענו לו חכמים: <strong>זיל לגביה דלישרי לך</strong> <small>[לך אליו שיתיר לך].</small> אמר להם: <strong>לא ידענא ליה</strong> <small>[אינני מכיר אותו],</small> <strong>אמרו ליה</strong> <small>[לו]:</small> <strong>זיל לגבי נשיאה דלישרי לך</strong> <small>[לך אל הנשיא שיתיר לך],</small> <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>נידוהו ואינו יודע מי נידהו — ילך אצל</strong> ה<strong>נשיא, ויתיר לו נדויו.</strong>
 ועוד בענין נידוי <strong>אמר רב הונא, באושא התקינו: אב בית דין שסרח</strong> בעבירה — <strong>אין מנדין אותו,</strong> אף על פי שראוי לכך כדי לא להביא לחילול השם, <strong>אלא אומר לו</strong> כלשון הכתוב: <strong>"הכבד ושב בביתך"</strong> (מלכים ב' יד, י), כלומר, יהיה זה לכבודך אם תשאר בביתך ולא תשמש בתפקידך ולא תבוא בציבור. <strong>חזר וסרח — מנדין אותו</strong> אפילו בפרהסיה, <strong>מפני חילול השם,</strong> שלא יאמרו שכיוון שאדם גדול הוא אין חכמים מענישים אותו כראוי, ומעירים:
 <strong>ופליגא</strong> <small>[וחלוקה]</small> דעה זו על דעת <strong>ריש לקיש,</strong> ש<strong>אמר ריש לקיש: תלמיד חכם שסרח — אין מנדין אותו בפרהסיא</strong> כלל, <strong>שנאמר: "וכשלת היום וכשל גם נביא עמך לילה"</strong> (הושע ד, ה), ופירושו: שאם הנביא, כלומר, אדם גדול, כושל בעבירה — <strong>כסהו כלילה,</strong> ואין מענישים אותו בפומבי.
 באותו ענין מסופר: <strong>מר זוטרא חסידא</strong> <small>[החסיד],</small> <strong>כי מיחייב צורבא מרבנן שמתא</strong> <small>[כאשר היה מתחייב</small> לפניו <small>תלמיד חכם בנידוי],</small> <strong>ברישא משמית נפשיה, והדר משמית לדידיה</strong> <small>[בתחילה היה מנדה את עצמו</small> משום כבודו של התלמיד החכם, <small>ואחר כך היה מנדה את אותו</small> תלמיד חכם<small>].</small> והיות ונידוי עצמו היה רק משום כבודו של התלמיד חכם שנידה, לכן <strong>כי הוה עייל באושפיזיה שרי ליה לנפשיה, והדר שרי ליה לדידיה</strong> <small>[כאשר היה נכנס למלונו היה מתיר לעצמו</small> את הנידוי, <small>ואחר כך היה מתיר לו לאותו</small> אדם<small>].</small>
 <strong>אמר רב גידל אמר רב: תלמיד חכם מנדה לעצמו,</strong> כלומר, את עצמו, <strong>ו</strong>כן <strong>מיפר לעצמו</strong> את הנידוי הזה. <strong>אמר רב פפא: תיתי</strong> <small>[תבוא]</small> <strong>לי</strong> טובה, כלומר, משתבח אני בכך ש<strong>לא שמיתי צורבא מרבנן</strong> <small>[נדיתי תלמיד חכם]</small> <strong>מעולם.</strong> ושואלים: אם כן, <strong>אלא כי קא מיחייב צורבא מרבנן שמתא, היכי עביד</strong> <small>[כאשר מתחייב תלמיד חכם נידוי, מה היה עושה]?</small> ומשיבים: <strong>כי הא דבמערבא מימנו אנגידא דצורבא מרבנן ולא מימנו אשמתא</strong> <small>[כמו זה, שבארץ ישראל היו נמנים</small> ומחליטים בבית דין על <small>הלקאת תלמיד חכם ולא היו נמנים על נידוי],</small> שהעדיפו עונש מלקות על נידוי.
 <big>ב</big> וכעין הסבר לחומרת העונש שבנידוי, <strong>מאי</strong> <small>[מה</small> לשון<small>]</small> <strong>"שמתא"? אמר רב:</strong> הוא נוטריקון <strong>שם מיתה,</strong> שהוא רמז שיש בנידוי ענין של מיתה. <strong>ושמואל אמר:</strong> "שמתא" פירושו — <strong>שממה יהיה, ומהניא ביה כי טיחיא בתנורא</strong> <small>[ומועילה,</small> נכנסת <small>בו כמו שומן</small> שטחים <small>בתנור],</small> שכשם שנשאר שומן בלוע בתנור, כך נשאר תמיד משהו מן הקללה שבנידוי גם לאחר שמתירים אותו.
 ומעירים: <strong>ופליגא</strong> <small>[וחלוקה]</small> דעה זו על דעת <strong>ריש לקיש.</strong> ש<strong>אמר ריש לקיש: כשם שנכנסת</strong> השמתא <strong>במאתים וארבעים ושמונה איברים</strong> כשמטילים אותה, <strong>כך כשהיא יוצאה — יוצאה ממאתים וארבעים ושמונה איברים.</strong>
 ורמז לדבר: <strong>כשהיא נכנסת — דכתיב</strong> <small>[שנאמר]:</small> <strong>"והיתה העיר חרם"</strong> (יהושע ו, יז), ו<strong>"חרם" בגימטריא</strong> לפי חשבון האותיות <strong>מאתים וארבעים ושמונה הוו</strong> <small>[הם],</small> לרמז שהחרם נכנס במאתים ארבעים ושמונה איברים. <strong>כשהיא יוצאה — דכתיב</strong> <small>[שנאמר]:</small> <strong>"ברגז רחם תזכור"</strong> (חבקוק ג, ב), ו<strong>"רחם" בגימטריא הכי הוו</strong> <small>[כך הם</small> גם כן<small>]</small> מאתים ארבעים ושמונה, ללמד שכאשר מתירים הכל מתבטל. 
 ועוד בענין כח הנידוי. <strong>אמר רב יוסף: שדי שמתא אגנובתא דכלבא ואיהי דידה עבדה</strong> <small>[הטל נידוי על זנבו של כלב והוא</small> הנידוי <small>יעשה את שלו,</small> יזיק<small>].</small> ומסופר: <strong>דההוא כלבא דהוה אכיל מסאני דרבנן ולא הוו קא ידעי מנו</strong> <small>[</small>היה <small>כלב אחד שהיה אוכל</small> את <small>נעליהם של החכמים ולא היו יודעים מי הוא]</small> המזיק, וחשבו שאדם הוא <strong>ושמתו ליה</strong> <small>[ונידו אותו]</small> <strong>איתלי ביה נורא בגנובתיה ואכלתיה</strong> <small>[נתפסה אש בזנבו ושרפתו],</small> הרי שהנידוי פועל אפילו על כלב.
 מסופר: <strong>ההוא אלמא דהוה קא מצער ליה לההוא צורבא מרבנן</strong> <small>[</small>היה <small>איש אלים אחד שהיה מצער תלמיד חכם אחד],</small> <strong>אתא לקמיה</strong> <small>[בא</small> אותו תלמיד חכם <small>לפני]</small> <strong>רב יוסף</strong> לשאול מה לעשות, <strong>אמר ליה</strong> <small>[לו]:</small> <strong>זיל שמתיה</strong> <small>[לך נדהו]</small> <strong>אמר ליה</strong> <small>[לו]:</small> <strong>מסתפינא מיניה</strong> <small>[מתיירא אני ממנו]</small> שירדוף אותי יותר.
 <strong>אמר ליה</strong> <small>[לו]:</small> <strong>שקילי פתיחא עליה</strong> <small>[קח</small> וכתוב <small>עליו כתב נידוי],</small> אמר לו: <strong>כל שכן דמסתפינא מיניה</strong> <small>[שאני מתיירא ממנו],</small> שאם אפרסם את הדבר בכתב בוודאי ירדפני. <strong>אמר ליה</strong> <small>[לו]</small> כך תעשה: <strong>שקליה, אחתיה בכדא</strong> <small>[קח אותו,</small> את כתב הנדוי, <small>והנח אותו בכד],</small>
## דף יז:
 <strong>ואחתיה בי קברי</strong> <small>[והנח אותו בבית הקברות]</small> שאין אנשים מצויים שם, <strong>וקרי ביה אלפא שפורי בארבעין יומין</strong> <small>[וקרא,</small> תקע <small>בו אלף,</small> כלומר הרבה תקיעות <small>שופר ב</small>משך <small>ארבעים ימים]</small>. <strong>אזיל עביד הכי</strong> <small>[הלך</small> אותו איש ו<small>עשה כך],</small> <strong>פקע כדא</strong> <small>[הכד]</small> <strong>ומית אלמא</strong> <small>[ומת</small> האיש <small>האלים</small> הזה<small>].</small> ומעירים: <strong>מאי שפורי</strong> <small>[מה</small> טעם <small>שופרות]</small> שתוקעים בהם בזמן נידוי — שהם רמז <strong>שנפרעין ממנו</strong> (שופר — שפורע), 
 וכך מסבירים: <strong>מאי תברא</strong> <small>[מה</small> טעם תוקעים תקיעת <small>שברים]</small> בזמן הנידוי? <strong>אמר רב יצחק בריה</strong> <small>[בנו]</small> של <strong>רב יהודה: תברי בתי רמי</strong> <small>[שובר בתים גבוהים],</small> שפוגע והורס אף באנשים גדולים ותקיפים, <strong>דתניא</strong> <small>[ש</small>כן <small>שנינו</small> בברייתא<small>]</small>, <strong>אמר רבן שמעון בן גמליאל: כל מקום ש</strong>אמרו <strong>"נתנו חכמים עיניהם"</strong> בהקפדה על מישהו, <strong>או</strong> שגרם הדבר ל<strong>מיתה או</strong> ל<strong>עוני.</strong>
 <big>א</big> שנינו במשנה: <strong>והנזיר והמצורע</strong> שיצאו <strong>מטומאתו לטהרתו</strong> בחול המועד, מותרים להסתפר בחול המועד. <strong>בעא מיניה</strong> <small>[שאל אותו]</small> <strong>ר' ירמיה מר' זירא:</strong> האם היתר זה להסתפר בחול המועד הוא דווקא <strong>בשלא היה להם פנאי</strong> להסתפר לפני החג שהיו אסורים עד אז בתספורת, <strong>או דלמא</strong> <small>[שמא]</small> <strong>אף בשהיה להם פנאי?</strong>
 <strong>אמר ליה</strong> <small>[לו]:</small> <strong>תנינא</strong> <small>[שנינו]</small> דבר זה בברייתא: <strong>כל אלו שאמרו מותרין לגלח במועד — בשלא היה להם פנאי</strong> קודם לכן, <strong>אבל היה להם פנאי — אסורים.</strong>
 אולם <strong>נזיר ומצורע, אף על פי שהיה להם פנאי — מותרים.</strong> ומדוע התירו להם — כדי <strong>שלא ישהו קרבנותיהן,</strong> שהרי צריכים הם לגלח לפני שמקריבים קרבן לטהרתם, ואם לא יתירו להם לגלח לא יקריבו את קרבנם בזמן.
 <strong>תנא</strong> <small>[שנה]</small> החכם בתוספתא: <strong>הכהן והאבל מותרין בגילוח</strong> בחול המועד. ושואלים: <strong>האי</strong> <small>[זה]</small> ה<strong>אבל היכי דמי</strong> <small>[כיצד הוא</small> בדיוק<small>]?</small> <strong>אילימא</strong> <small>[אם תאמר]</small> <strong>שחל שמיני שלו</strong> של אבל, <strong>בערב הרגל —</strong> אם כן <strong>איבעי ליה לגלוחי</strong> <small>[היה צריך לו לגלח]</small> <strong>בערב הרגל,</strong> שהרי כבר בטלה חומרת האבילות! <strong>אלא — שחל שמיני שלו להיות בשבת ערב הרגל.</strong>
 אולם אז גם כן <strong>איבעי ליה לגלוחי</strong> <small>[היה לו לגלח]</small> <strong>ערב שבת,</strong> ש<strong>אמר רב חסדא אמר רבינא בר שילא: הלכה כאבא שאול,</strong> שאם נקבר המת שבעת ימים קודם הרגל — לא רק השלים כל שבעת ימי אבילות, אלא נחשב כאילו כבר התחיל לנהוג אבילות של שלושים, וכיון שהגיע הרגל הריהו מפסיק את האבילות הזו. <strong>ומודים חכמים לאבא שאול בשחל</strong> היום ה<strong>שמיני שלו</strong> של האבל <strong>להיות בשבת ערב הרגל — שמותר לגלח בערב שבת</strong> כיון שאנוס הוא ואינו יכול לגלח בשמיני התירו לו בשביעי?!
 ומשיבים: <strong>לא צריכא</strong> <small>[נצרך]</small> אלא לאופן <strong>שחל שביעי שלו להיות בשבת ערב הרגל,</strong> שודאי אינו יכול להסתפר בערב שבת שהוא היום השישי לאבלו.
 ומעירים, <strong>תנא ברא</strong> <small>[התנא החיצון,</small> של הברייתא<small>]</small> המתיר גילוח לאבל בחול המועד, <strong>סבר לה</strong> <small>[סובר הוא]</small> <strong>כאבא שאול,</strong> ש<strong>אמר: מקצת היום ככולו, ויום שביעי עולה לו לכאן ולכאן,</strong> כאחרון של שבעה, וכראשון של שלושים. ומצד דיני אבל מותר היה לו לגלח, אלא <strong>וכיון</strong> שיום זה <strong>שבת הוי</strong> <small>[הוא]</small> — <strong>אנוס הוא,</strong> ולכן מותר לגלח ברגל.
 <strong>תנא דידן סבר לה כרבנן</strong> <small>[התנא שלנו</small> במשנה האוסר גילוח לאבל <small>סבור כ</small>דעת <small>חכמים]</small> <strong>דאמרי</strong> <small>[ש</small>הם <small>אומרים]:</small> <strong>לא אמרינן</strong> <small>[אין אנו אומרים]</small> <strong>מקצת היום ככולו</strong> באבל <strong>ואכתי</strong> <small>[ועדיין]</small> <strong>לא שלים</strong> <small>[נשלמה]</small> <strong>אבילות</strong> של <strong>שבעה</strong> ולכן לא הותר לו לגלח ברגל.
 ועוד שואלים: <strong>האי כהן היכי דמי</strong> <small>[כהן זה</small> שהזכרנו שמותר לגלח ברגל <small>כיצד היה בדיוק]?</small> <strong>אילימא דשלים</strong> <small>[אם תאמר שהשלים]</small> את <strong>משמרתו ערב הרגל — איבעי ליה לגלוחי</strong> <small>[צריך היה לו לגלח]</small> <strong>ערב הרגל!</strong>
 ומשיבים: <strong>לא צריכא</strong> <small>[נצרכה]</small> אלא לאופן <strong>דשלים</strong> <small>[שהשלים]</small> <strong>משמרתו ברגל</strong> עצמו. ה<strong>תנא דידן</strong> <small>[שלנו]</small> <strong>סבר: כיון דתנן</strong> <small>[ששנינו</small> במשנה<small>]:</small> <strong>בשלשה פרקים</strong> בשלושת הרגלים <strong>בשנה היו כל המשמרות שוות</strong> בזכויותיהם, והיו מתחלקות בשווה <strong>באימורי</strong> (קרבנות) <strong>הרגלים, ובחילוק לחם הפנים</strong> המתחלק לכהנים בשבת שברגל. וכיון שברגל משמשות כל המשמרות כאחת, <strong>כמאן דלא שלים</strong> <small>[כמי שלא השלים]</small> את <strong>משמרתו ברגל דמי</strong> <small>[</small>הוא <small>נחשב],</small> ואסור בתספורת עד סוף הרגל, <strong>ו</strong>ה<strong>תנא ברא</strong> <small>[החיצון]</small> של הברייתא <strong>סבר: אף על גב</strong> <small>[אף על פי]</small> שהוא <strong>שייך בהנך</strong> <small>[באותן]</small> <strong>משמרות</strong> שברגל, <strong>משמרתיה מיהא שלימא ליה</strong> <small>[משמרתו שלו על כל פנים נשלמה לו]</small> ומותר לו לגלח.
 <big>ב</big> <strong>תנו רבנן</strong> <small>[שנו חכמים]:</small> <strong>כל אלו שאמרו</strong> שהם <strong>מותרין לגלח במועד</strong> כשלא הספיקו לגלח קודם מפני האונס — <strong>מותרין לגלח בימי אבלן</strong> אם קודם לכן לא גילחו מחמת אונס.
 ושואלים: <strong>והתניא</strong> <small>[והרי שנינו</small> בברייתא<small>]</small> אחרת האומרת ש<strong>אסורים</strong> לגלח בימי אבלם! <strong>אמר רב חסדא אמר רב שילא: כי תניא הכא</strong> <small>[כאשר שנינו</small> בברייתא <small>כאן]</small> <strong>מותרין —</strong> הוא כש<strong>תכפוהו אבליו,</strong> שהיתה לו אבילות אחר אבילות ואינו יכול לסבול במשך זמן רב.
 ושואלים: <strong>אי</strong> <small>[אם]</small> <strong>בשתכפוהו אבליו מאי איריא</strong> <small>[מה שייך,</small> מדוע דווקא<small>]</small> <strong>כל אלו שאמרו, אפילו כולי עלמא נמי</strong> <small>[כל העולם גם כן]?</small> ולא רק אלה שהיו אנוסים קודם, <strong>דתניא</strong> <small>[ש</small>הרי <small>שנינו</small> בברייתא<small>]:</small> <strong>תכפוהו אבליו זה אחר זה,</strong> אם <strong>הכביד שערו — מיקל</strong> וחותך משערו <strong>בתער, ומכבס כסותו במים</strong> שלא יתענה זמן רב כל כך בלא תספורת וכביסה.
 ומשיבים: <strong>הא אתמר עלה</strong> <small>[הרי</small> כבר <small>נאמר עליה]</small> בפירושה של ברייתא זו, ש<strong>אמר רב חסדא:</strong> מה שאמרו שמותר להסתפר הרי הוא <strong>בתער</strong> בלבד <strong>ולא במספרים,</strong> ולכבס, מותר לו <strong>במים ולא בנתר ולא באהל</strong> (מיני סבון). ולכן הברייתא שלנו באה ללמד, שאם היה אונס אחר קודם לכן רשאי האבל שתכפוהו אבליו לגלח כדרכו, ואיננו צריך לעשות בשינוי. <strong>אמר רב חסדא: זאת אומרת,</strong> מן הברייתא אפשר ללמוד את הדין הכללי ש<strong>אבל אסור בתכבוסת.</strong>
 <big>ג</big> <strong>תנו רבנן</strong> <small>[שנו חכמים]:</small> <strong>כשם שאמרו</strong> ש<strong>אסור לגלח ב</strong>חול ה<strong>מועד, כך אסור ליטול צפורנים במועד,</strong> אלו <strong>דברי ר' יהודה. ור' יוסי מתיר</strong> ליטול צפורנים.
 <strong>וכשם שאמרו אבל אסור לגלח בימי אבלו — כך אסור ליטול צפורנים בימי אבלו,</strong> אלו <strong>דברי ר' יהודה. ור' יוסי מתיר.</strong>
 <strong>אמר עולא: הלכה כר' יהודה באבל, והלכה כר' יוסי במועד.</strong> ו<strong>שמואל אמר:</strong>
## דף יח.
 <strong>הלכה כר' יוסי במועד ו</strong>גם <strong>באבל.</strong> ש<strong>אמר שמואל</strong> כלל: <strong>הלכה כדברי המיקל באבל.</strong>
 מסופר: <strong>פנחס אחוה</strong> <small>[אחיו]</small> של <strong>מר שמואל איתרע ביה מילתא</strong> <small>[אירע בו דבר</small> של אבילות<small>],</small> <strong>על</strong> <small>[נכנס]</small> <strong>שמואל למישאל טעמא מיניה</strong> <small>[לשאול טעם ממנו],</small> כלומר, לדבר על לבו ולנחמו. <strong>חזנהו לטופרי דהוו נפישן</strong> <small>[ראה את צפרניו</small> של פנחס <small>שהיו גדולות],</small> <strong>אמר ליה</strong> <small>[לו]:</small> <strong>אמאי לא שקלת להו</strong> <small>[מדוע אינך נוטל אותן]?</small> <strong>אמר ליה</strong> <small>[לו]</small> פנחס: <strong>אי בדידיה הוה, מי מזלזלת ביה כולי האי</strong> <small>[אם בשלו</small> <small>היה</small> האבל, <small>האם היה מזלזל בו כל כך]?</small> כלומר, אילו היית אתה אבל, האם גם אז היית מזלזל בכך?
 ומעירים: <strong>הואי</strong> <small>[היה]</small> הדבר שאמר פנחס <strong>"כשגגה שיצא מלפני השליט"</strong> (קהלת י, ה), שכיון שהוציא דבר זה מפיו, אף שלא התכוון לכך, נתקיים, <strong>ואיתרע ביה מילתא</strong> <small>[ואירע בו דבר</small> אבילות<small>]</small> <strong>בשמואל. על</strong> <small>[נכנס]</small> <strong>פנחס אחוה</strong> <small>[אחיו]</small> <strong>למישאל טעמא מיניה</strong> <small>[לשאול טעם ממנו,</small> לדבר על לבו<small>].</small> <strong>שקלינהו לטופריה חבטינהו לאפיה</strong> <small>[לקח</small> שמואל <small>את צפרניו</small> שחתך אותן <small>וזרק אותן בפניו].</small> <strong>אמר ליה</strong> <small>[לו]</small> שמואל: האם <strong>לית</strong> <small>[אין]</small> <strong>לך,</strong> האם אינך יודע את הכלל ש<strong>ברית כרותה לשפתים?</strong> כלומר, שדבר שאדם מוציא מפיו, גורם שדבר זה יבוא.
 ש<strong>אמר ר' יוחנן: מנין שברית כרותה לשפתים,</strong> שמאמר פיו של אדם משפיע ומתקיים — <strong>שנאמר: "ויאמר אברהם אל נעריו שבו לכם פה עם החמור ואני והנער נלכה עד כה ונשתחוה ונשובה אליכם"</strong> (בראשית כב, ה), אף שחשב שהוא מוליך את בנו לעקידה ולא יחזור עמו, <strong>ואיסתייעא מלתא דהדור תרוייהו</strong> <small>[והסתייע הדבר שחזרו שניהם].</small>
 ובהלכה זו מעירים: <strong>סבור מיניה</strong> <small>[חשבו מכאן]</small> שלהסיר את הצפרנים של ה<strong>יד</strong> באבילות — <strong>אין</strong> <small>[כן]</small> מותר, ואולם של ה<strong>רגל — לא,</strong> כיון שאינו מאוס כל כך. <strong>אמר רב ענן בר תחליפא: לדידי מפרשא לי מיניה</strong> <small>[לי עצמי נתפרש</small> הדבר <small>מאת]</small> <strong>שמואל: לא שנא</strong> <small>[אינו שונה]</small> צפרני ה<strong>יד ולא שנא</strong> <small>[ואינו שונה]</small> צפרני ה<strong>רגל,</strong> והכל מותר.
 <strong>אמר רב חייא בר אשי אמר רב: ובגנוסטרא</strong> <small>[מספריים</small> מיוחדים לצפרנים<small>]</small> — <strong>אסור</strong> ליטול, שראוי שיעשה בשינוי. <strong>אמר רב שמן בר אבא: הוה קאימנא קמיה</strong> <small>[הייתי עומד לפני]</small> <strong>ר' יוחנן בי מדרשא</strong> <small>[בבית המדרש]</small> <strong>בחולו של מועד ושקלינהו לטופריה בשיניה וזרקינהו</strong> <small>[ונטל את צפרניו בשיניו וזרק אותן</small> שם<small>].</small>
 ומעירים: ממעשהו של ר' יוחנן <strong>שמע מינה תלת</strong> <small>[למד מכאן שלושה</small> דברים<small>]:</small> <strong>שמע מינה</strong> <small>[למד מכאן]</small> כי <strong>מותר ליטול צפרנים בחולו של מועד, ושמע מינה</strong> <small>[ולמד מכאן]</small> כי <strong>אין בהן משום מיאוס,</strong> שאסור לאדם לשים דבר מאוס בפיו, ולמדנו שאין צפרנים נחשבות לדבר מאוס, <strong>ושמע מינה</strong> <small>[ולמד מכאן]</small> גם ש<strong>מותר לזרקן</strong> את הצפרנים.
 ושואלים: <strong>איני</strong> <small>[האם כן הוא]?</small> <strong>והתניא</strong> <small>[והרי שנינו</small> בברייתא<small>]:</small> <strong>שלשה דברים נאמרו בצפרנים: הקוברן</strong> באדמה — <strong>צדיק,</strong> אם <strong>שורפן —</strong> הרי הוא יותר מכן, שהוא <strong>חסיד,</strong> אם <strong>זורקן</strong> סתם — <strong>רשע.</strong> ומסבירים: <strong>טעמא מאי</strong> <small>[הטעם מהו]</small> שאסור להשליך צפרנים — <strong>שמא תעבור עליהן אשה עוברה</strong> (מעוברת) <strong>ותפיל,</strong> שכך קיבלו שמסוכן לאשה הרה לדרוך על צפרנים, 
 ומשיבים: <strong>אשה בי מדרשא</strong> <small>[בבית המדרש]</small> <strong>לא שכיחא</strong> <small>[איננה מצויה]</small> ולכן לא חשש רבי יוחנן לזרוק צפרניו שם. <strong>וכי תימא: זימנין דמיכנשי להו ושדי להו אבראי</strong> <small>[ואם תאמר פעמים שאוספים אותן</small> כשמטאטאים את המקום, <small>וזורקים אותן החוצה]</small> ושם יכולה לעבור אשה — <strong>כיון דאשתני אישתני</strong> <small>[שהשתנו</small> ממקום הנחתן הראשון <small>השתנו]</small> ושוב אינן מזיקות.
 <strong>אמר רב יהודה אמר רב: זוג</strong> של חכמים <strong>בא מ</strong>המקום <strong>חמתן לפני רבי, ומר זוטרא מתני</strong> <small>[היה שונה]</small> זאת כברייתא בלי הזכרת שמותיהם של רב יהודה ושל רב: <strong>זוג בא מחמתן לפני רבי, ובקשו ממנו</strong> (שאלוהו) בענין <strong>צפרנים</strong> האם מותר לנוטלן באבילות — <strong>והתיר להם. ואם בקשו</strong> (היו מבקשים) <strong>ממנו</strong> להתיר להם לגזוז את ה<strong>שפה</strong> (שפם), גם כן <strong>התיר</strong> (היה מתיר) <strong>להם,</strong> שאין בכך משום "ולא תשחית את פאת זקנך" (ויקרא יט, כז)<strong>. ושמואל אמר: אף בקשו ממנו</strong> היתר לגזיזת ה<strong>שפה ו</strong>אכן <strong>התיר להם.</strong>
 <strong>אמר אביטול ספרא</strong> <small>[הסופר]</small> <strong>משמיה</strong> <small>[משמו]</small> של <strong>רב פפא: שפה</strong> מותר לתקנה <strong>מזוית לזוית</strong> של הפה. <strong>אמר ר' אמי: ובשפה המעכבת</strong> מותר רק בחלק של השפם שמעכב מלאכול ולא לשם נוי. <strong>אמר רב נחמן בר יצחק: לדידי</strong> <small>[לי]</small> כל השפם <strong>כשפה המעכבת דמי</strong> <small>[נחשב]</small> <strong>לי,</strong> ויכול אני לגלח את כולו.
 כיון שהוזכר שמו של אביטול ספרא מביאים דברים נוספים בשמו, ש<strong>אמר אביטול ספרא משמיה</strong> <small>[משמו]</small> של <strong>רב פפא: פרעה שהיה בימי משה, הוא</strong> היה גבוה <strong>אמה, וזקנו</strong> היה ארוך <strong>אמה, ופרמשתקו</strong> (אברו) היה <strong>אמה וזרת, לקיים מה שנאמר: "ושפל אנשים יקים עלה"</strong> (דניאל ד, יד), מלמד שהיה ננס ובזוי (שפל = קטן).
 <strong>ו</strong>עוד <strong>אמר אביטול ספרא משמיה</strong> <small>[משמו]</small> של <strong>רב פפא: פרעה שהיה בימי משה אמגושי</strong> (מכשף) <strong>היה, שנאמר: "הנה יצא המימה"</strong> (שמות ז, טו), ויציאה זו המימה היתה לצורך כישוף שעשה בכל פעם.
 <big>א</big> שנינו במשנה: <strong>ואלו מכבסין במועד, הבא ממדינת הים. אמר רב אסי אמר ר' יוחנן: מי שאין לו אלא חלוק אחד — מותר לכבסו בחולו של מועד.</strong>
 <strong>מתיב</strong> <small>[מקשה]</small> <strong>ר' ירמיה</strong> ממה ששנינו: <strong>אלו מכבסין במועד, הבא ממדינת הים כו'.</strong> ונדייק: <strong>הני אין</strong> <small>[אלה]</small> שנמנו במשנה — <small>[כן],</small> אולם <strong>מי שאין לו אלא חלוק אחד — לא!</strong>
 <strong>אמר ליה</strong> <small>[לו]</small> <strong>ר' יעקב לר' ירמיה: אסברה</strong> <small>[אסביר]</small> <strong>לך, מתניתין אף על גב דאית ליה תרי ומטנפי</strong> <small>[</small>ב<small>משנתנו</small> מדובר <small>אפילו כשיש לו שניים ו</small>הם <small>מלוכלכים],</small> ורבי יוחנן מדבר במי שיש לו בגד אחד שמותר לכבס בכל אופן.
 <strong>שלח רב יצחק בר יעקב בר גיורי משמיה</strong> <small>[משמו]</small> של <strong>ר' יוחנן: כלי פשתן מותר לכבסן בחולו של מועד</strong> משום שמזדהמים ביותר. <strong>מתיב</strong> <small>[מקשה</small> על כך<small>]</small> <strong>רבא</strong> ממה ששנינו: <strong>מטפחות הידים</strong> שמנגבים בהם את הידים, <strong>מטפחות</strong>
## דף יח:
 <strong>הספרים</strong> שמניחים על אנשים בזמן שמסתפרים, מותר לכבס במועד. ונדייק: <strong>הני</strong> — <strong>אין</strong> <small>[אלה</small> — <small>כן],</small> אולם <strong>כלי פשתן</strong> אחרים — <strong>לא?</strong>
 <strong>אמר ליה</strong> <small>[לו]</small> <strong>אביי:</strong> אין זו קושיה; <strong>מתניתין</strong> <small>[משנתנו]</small> מדברת <strong>אפילו</strong> בבגדים של <strong>שאר מיני</strong> <small>[מינים],</small> אבל בשל פשתן אפילו בגדים אחרים מותרים. <strong>אמר בר הידיא: לדידי חזי לי</strong> <small>[אני ראיתי]</small> את <strong>ימה של טבריה</strong> <small>[טבריה],</small> ים כנרת, <strong>דמפקי לה משיכלי דמני כיתנא בחולא דמועדא</strong> <small>[שמוציאים לשם אגנות של כלי פשתן</small> לכבסם <small>בחול המועד].</small>
 <strong>מתקיף לה</strong> <small>[מקשה על כך]</small> <strong>אביי:</strong> מכאן אין ראיה להלכה, <strong>מאן לימא לן</strong> <small>[מי אומר לנו]</small> ש<strong>ברצון חכמים עבדי</strong> <small>[</small>הם <small>עושים</small> זאת<small>],</small> <strong>דלמא</strong> <small>[שמא]</small> <strong>שלא ברצון חכמים עבדי</strong> <small>[</small>הם <small>עושים].</small>
 <big>א משנה</big> <strong>ואלו</strong> הדברים ש<strong>כותבין ב</strong>חול ה<strong>מועד: קדושי נשים</strong> אם כותב שטר (ואינו נותן כסף) לשם קידושין, <strong>וגיטין, ושוברין</strong> (קבלות של חוב), <strong>דייתיקי</strong> (שטר צוואה), שטרי <strong>מתנה, ופרוזבולין</strong> שהמלווה כותב שמוסר את חובותיו לבית דין שלא יצטרך לוותר עליהם בשמיטה, <strong>איגרות שום</strong> שכותבים בבית דין ששמו (העריכו) נכסים מסויימים והעבירום למלווה, <strong>ואיגרות מזון</strong> שאדם קיבל על עצמו לזון את מישהו, בדרך כלל את ילדיו החורגים, שכותב זאת בכתובה.
 <strong>שטרי חליצה</strong> שמודיעים בית דין שעשו חליצה, או שעשו שטר <strong>מיאונים</strong> (שילדה שהשיאו אותה אמה או אחיה יכולה למאן בנישואין ולבטלם) וכותבים לה שטר ראיה למיאון זה. <strong>ושטרי בירורין</strong> שבית דין מסכמים סכסוך שנתברר בדרך של בוררות. <strong>גזרות</strong> (פסקים) של <strong>בית דין, ואיגרות של רשות</strong> מכתבים רשמיים של השלטונות.
 <big>ב גמרא</big> <strong>אמר שמואל: מותר לארס אשה בחולו של מועד שמא יקדמנו אחר</strong> ויארסנה. ומציעים: <strong>לימא מסייע ליה</strong> <small>[נאמר שנסייע לו]</small> ממשנתנו: <strong>ואלו כותבין במועד — קדושי נשים,</strong>
 <strong>מאי לאו</strong> <small>[האם לא]</small> הכוונה ל<strong>שטרי קדושין ממש</strong> שבהם עצמם מארסים אשה? ודוחים: <strong>לא,</strong> מוזכר כאן <strong>שטרי פסיקתא</strong> <small>[שטרי פסק],</small> <strong>וכ</strong>פי שהסביר זאת <strong>רב גידל</strong> ש<strong>אמר</strong> בשם <strong>רב.</strong>
 ש<strong>אמר רב גידל אמר רב:</strong> כאשר שתי משפחות מתחתנות זו בזו, כשאחד המחותנים אומר לשני: <strong>כמה אתה נותן לבנך</strong> לצורך הנדוניה והשני אומר: <strong>כך וכך,</strong> ומצד שני <strong>כמה אתה נותן לבתך — כך וכך. עמדו</strong> החתן והכלה <strong>וקדשו קנו, הן הן הדברים הנקנין באמירה</strong> שאין צורך לעשות קנין נוסף לקיים את ההסכם הזה ועל שטר כזה מדברת המשנה.
 ועוד מציעים: <strong>לימא מסייע ליה</strong> <small>[נאמר שמסייעת לו]</small> לשמואל המשנה: <strong>אין נושאין נשים ב</strong>חול ה<strong>מועד, לא בתולות ולא אלמנות, ו</strong>אף <strong>לא מיבמין</strong> אשת אח שמת בלא בנים <strong>מפני ששמחה היא לו.</strong> ונדייק: <strong>הא</strong> <small>[הרי]</small> ש<strong>לארס — שרי</strong> <small>[מותר].</small>
 ודוחים: בלשון <strong>לא מיבעיא קאמר</strong> <small>[נצרכה אמר],</small> וכך יש להבין! ש<strong>לא מיבעיא</strong> <small>[נצרכה]</small> לומר <strong>לארס דלא קעביד</strong> <small>[שאינו עושה]</small> <strong>מצוה</strong> באירוסין, ובודאי שאסור, <strong>אלא אפילו לישא נמי</strong> <small>[גם כן]</small> <strong>דקא עביד</strong> <small>[שהוא</small> <small>עושה]</small> <strong>מצוה,</strong> שהרי זו הכנה למצוות פריה ורביה, בכל זאת <strong>אסור.</strong>
 ומביאים ראיה: <strong>תא שמע</strong> <small>[בא</small> ו<small>שמע]</small> ממה <strong>דתנא דבי</strong> <small>[ששנה</small> החכם <small>מבית</small> מדרשו<small>]</small> של <strong>שמואל</strong> ברייתא זו: <strong>מארסין</strong> בחול המועד, <strong>אבל לא כונסין</strong> (נושאין) <strong>ואין עושין סעודת אירוסין, ולא מיבמין, מפני ששמחה היא לו</strong> ואין מערבים שמחה בשמחה, שמחת הנישואין בשמחת החג. ומסכמים: אכן, <strong>שמע מינה</strong> <small>[למד ממנה]</small> שכן הוא.
 <big>ג</big> לעצם הדברים שואלים: <strong>ומי</strong> <small>[והאם]</small> <strong>אמר שמואל</strong> שיש לחשוש ל<strong>שמא יקדמנו אחר? והאמר</strong> <small>[והרי אמר]</small> <strong>רב יהודה אמר שמואל: בכל יום ויום בת קול יוצאת ואומרת: בת פלוני</strong> היא אשתו המיועדת של <strong>פלוני, שדה פלוני</strong> תגיע <strong>לפלוני.</strong> ואם כן למה לו לחשוש, שהרי בוודאי ישא את בת זוגו היעודה לו!
 <strong>אלא</strong> כך יש להבין את דברי שמואל: <strong>שמא יקדמנו אחר ברחמים,</strong> שיבוא אחר ויתפלל ויבטל את הגזירה הזאת, ולכן ראוי לו להזדרז.
 ומספרים: <strong>כי הא</strong> <small>[כמו</small> סיפור <small>זה]</small> ש<strong>רבא שמעיה לההוא גברא דבעי רחמי</strong> <small>[שמע אדם אחד שהתפלל]</small> <strong>ואמר: תזדמן לי פלניתא</strong> <small>[פלונית]</small> לאשה. <strong>אמר ליה</strong> <small>[לו]</small> רבא: <strong>לא תיבעי רחמי הכי</strong> <small>[אל תבקש רחמים,</small> תתפלל <small>כך]</small> <strong>אי חזיא</strong> <small>[אם ראויה]</small> היא <strong>לך,</strong> שנגזר על כך — היא <strong>לא אזלא מינך</strong> <small>[תלך ממך]</small> <strong>ואי</strong> <small>[ואם]</small> <strong>לא</strong> שאיננה ראויה לך — <strong>כפרת</strong> <small>[</small>אתה <small>תכפור]</small> <strong>בה',</strong> כשתראה שלא נתקבלה תפלתך. <strong>בתר הכי</strong> <small>[אחר כך]</small> לאחר שנשא אותה אשה <strong>שמעיה דקאמר</strong> <small>[שמע אותו ש</small>הוא <small>אומר]</small> בתפילתו: <strong>או איהו לימות מקמה</strong> <small>[שהוא ימות לפניה]</small> <strong>או איהי תמות מקמיה</strong> <small>[שהיא תמות לפניו],</small> מפני ששנא אותה ביותר. <strong>אמר ליה</strong> <small>[לו]</small> רבא: <strong>לאו אמינא לך לא תיבעי עלה דמילתא</strong> <small>[האם לא אמרתי לך אל תתפלל על הדבר]?</small>
 <strong>הכי</strong> <small>[כך]</small> <strong>אמר רב משום ר' ראובן בן אצטרובילי: מן התורה ומן הנביאים ומן הכתובים</strong> למדים אנחנו ש<strong>מה'</strong> יוצא הדבר שמתחברת <strong>אשה לאיש.</strong> כיצד <strong>מן התורה — דכתיב</strong> <small>[שנאמר]:</small> <strong>"ויען לבן ובתואל ויאמרו מה' יצא הדבר"</strong> (בראשית כד, נ). <strong>מן הנביאים — דכתיב</strong> <small>[שנאמר]:</small> <strong>"ואביו ואמו לא ידעו כי מה' היא"</strong> (שופטים יד, ד). <strong>מן הכתובים — דכתיב</strong> <small>[שנאמר]:</small> <strong>"בית והון נחלת אבות ומה' אשה משכלת"</strong> (משלי יט, יד).
 <big>ד</big> כיון שהזכירו את דברי רבי ראובן בן איצטרובילי, מביאים דבר נוסף ש<strong>אמר רב משום ר' ראובן בן איצטרובילי, ואמרי לה במתניתא תנא</strong> <small>[ויש אומרים</small> ש<small>בברייתא</small> היא <small>שנויה];</small> <strong>אמר ר' ראובן בן איצטרובילי: אין אדם נחשד בדבר</strong> של עבירה <strong>אלא אם כן עשאו, ואם לא עשה כולו — עשה מקצתו, ואם לא עשה מקצתו — הרהר בלבו לעשותו, ואם לא הרהר בלבו לעשותו — ראה אחרים שעשו ושמח.</strong> שאין אדם נחשד בלא כל סיבה אלא ודאי יש משהו הגורם שיחשדו בו בעבירה מסויימת.
 <strong>מתיב</strong> <small>[מקשה</small> על כך<small>]</small> <strong>ר' יעקב:</strong> הלא נאמר: <strong>"ויחפאו בני ישראל דברים אשר לא כן על ה' אלהיהם"</strong> (מלכים ב' יז, ט), משמע שאפשר להעליל דבר שאיננו נכון כלל! ומשיבים: <strong>התם</strong> <small>[שם]</small> <strong>להכעיס הוא דעבוד</strong> <small>[שעשו],</small> ולא חשבו כן באמת.
 <strong>תא שמע</strong> <small>[בוא</small> ו<small>שמע]</small> סתירה ממקום אחר: שעל הכתוב <strong>"ויקנאו למשה במחנה לאהרן קדוש ה' "</strong>(תהלים קו, טז) <strong>רב שמואל בר יצחק אמר:</strong> פסוק זה <strong>מלמד שכל אחד קינא לאשתו ממשה,</strong> שכל אחד חשד שאשתו נסתרת עם משה למעשה עבירה, והוא בודאי לא עשה, הרי שקיימת אפשרות לחשוד אף באדם הנקי מחטא! ומשיבים: <strong>התם</strong> <small>[שם]</small> <strong>משום שנאה</strong> למשה <strong>הוא דעבוד</strong> <small>[שעשו],</small> ולא שבאמת חשדו בו, אלא כדי לבזותו האשימו אותו.
 ומקשים שוב ממקום אחר, <strong>תא שמע</strong> <small>[בוא</small> ו<small>שמע]</small> <strong>אמר ר' יוסי: יהא חלקי עם מי שחושדין אותו בדבר ואין בו,</strong> שיש בכך משום כפרת עוונות בצער שמצטער על כך. הרי שאפשר לחשוד במישהו שאין בו כלום, <strong>ואמר רב פפא: לדידי חשדון</strong> <small>[אותי</small> עצמי <small>חשדו]</small> <strong>ולא הוה</strong> <small>[היה]</small> <strong>בי!</strong>
 ומשיבים: <strong>לא קשיא</strong> <small>[אין</small> זה <small>קשה];</small> <strong>הא בקלא דפסיק</strong> <small>[זה בקול,</small> בשמועת חשד, <small>שפוסק]</small> ואז יתכן שלא היה ממש בדבר, <strong>הא בקלא דלא פסיק</strong> <small>[זה בקול שאינו פוסק],</small> יש לומר שאכן יש בסיס לחשד. ושואלים: <strong>וקלא דלא פסיק</strong> <small>[וקול שאינו פוסק]</small> <strong>עד כמה</strong> שיעורו? <strong>אמר אביי, אמרה לי אם</strong> (אומנתי): <strong>דומי דמתא יומא ופלגא</strong> <small>[הרכילות של עיר היא יום וחצי]</small> וזה הוא הקרוי קול שאינו פוסק.
 ומעירים: <strong>והני מילי</strong> <small>[ודברים אלה</small> אמורים<small>]</small> כש<strong>לא פסק</strong> הקול <strong>ביני ביני</strong> <small>[בינתיים]</small> <strong>אבל</strong> אם <strong>פסק ביני ביני</strong> <small>[בינתיים]</small> — <strong>לית לן</strong> <small>[אין לנו]</small> <strong>בה. וכי</strong> <small>[וכאשר]</small> <strong>פסק ביני ביני</strong> <small>[בינתיים]</small> <strong>לא אמרן</strong> <small>[אמרנו]</small> זאת שאין בכך כלום, <strong>אלא</strong> כאשר <strong>לא פסק</strong> אותו קול <strong>מחמת יראה</strong> שהחשוד הוא אדם אלים ואנשים חוששים לדבר בו סרה, <strong>אבל</strong> כש<strong>פסק</strong> הקול <strong>מחמת יראה — לא,</strong> ועדיין יש לומר שזהו חשד מבוסס.
 <strong>ולא אמרן</strong> <small>[אמרנו]</small> שקול שפסק איננו נחשב, <strong>אלא</strong> כש<strong>לא הדר נבט</strong> <small>[חזר</small> ו<small>עלה]</small> אותו קול, <strong>אבל</strong> אם <strong>הדר נבט</strong> <small>[חזר</small> ו<small>עלה]</small> — <strong>לא. ולא אמרן</strong> <small>[אמרנו]</small> שיש מקום לחשד <strong>אלא דלית ליה</strong> <small>[</small>כ<small>שאין לו]</small> <strong>אויבים, אבל</strong> אם <strong>אית ליה</strong> <small>[יש לו]</small> <strong>אויבים</strong> ידועים <strong>—</strong> מן הסתם ה<strong>אויבים הוא דאפקוה לקלא</strong> <small>[הם שהוציאו את הקול].</small>
 <big>ה משנה</big> <strong>אין כותבין שטרי חוב ב</strong>חול ה<strong>מועד. ואם אינו מאמינו</strong> ללוה שלא יכפור בהלוואה לאחר זמן, <strong>או שאין לו</strong> לסופר <strong>מה יאכל — הרי זה יכתוב.</strong>
 <strong>אין כותבין ספרים</strong> (ספרי תורה) <strong>תפילין ומזוזות במועד, ואין מגיהין אות אחת</strong> בספר <strong>אפילו בספר עזרא</strong> שהיה במקדש ועליו סמכו כל ישראל. <strong>ר' יהודה אומר: כותב אדם תפילין ומזוזות לעצמו</strong> בחול המועד אם הוא זקוק להם,
## דף יט.
 <strong>וטווה על יריכו</strong> חוטי <strong>תכלת לציציתו,</strong> אבל אינו טווה כרגיל בפלך, שיש לעשות שינוי במועד.
 <big>א גמרא</big> <strong>תנו רבנן</strong> <small>[שנו חכמים]:</small> <strong>כותב אדם תפילין ומזוזות לעצמו, וטווה על יריכו תכלת לציציתו, ולאחרים</strong> יכול לעשות זאת רק <strong>בטובה</strong> אבל לא בשכר, אלו <strong>דברי ר' מאיר. ר' יהודה אומר:</strong> אם עשה לעצמו הריהו יכול להיות <strong>מערים, ומוכר את שלו, וחוזר וכותב</strong> שוב <strong>לעצמו. ר' יוסי אומר: כותב ומוכר כדרכו כדי פרנסתו.</strong>
 <strong>אורי ליה</strong> <small>[הורה לו]</small> <strong>רב לרב חננאל, ואמרי לה</strong> <small>[ויש אומרים</small> שהורה זאת<small>]</small> <strong>רבה בר בר חנה לרב חננאל: הלכה, כותב ומוכר כדרכו כדי פרנסתו.</strong>
 <big>ב</big> שנינו במשנה ש<strong>טווה על יריכו תכלת</strong> לציצית. <strong>תנו רבנן</strong> <small>[שנו חכמים]:</small> <strong>טווה אדם על יריכו תכלת לציציתו, אבל לא באבן</strong> שעושים אותה כמעין פלך להקל על הטוויה. אלו <strong>דברי ר' אליעזר, וחכמים אומרים: אף באבן</strong> טווים. <strong>ר' יהודה אומר משמו: באבן</strong> מותר <strong>אבל לא בפלך, וחכמים אומרים: בין באבן בין בפלך.</strong>
 <strong>אמר רב יהודה אמר שמואל וכן אמר ר' חייא בר אבא אמר ר' יוחנן: הלכה</strong> היא שמותר לטוות ציצית בחול המועד <strong>בין באבן בין בפלך,</strong> משום חיבת המצוה. <strong>ו</strong>כן <strong>הלכה: כותב</strong> בחול המועד <strong>כדרכו ומוכר כדי פרנסתו.</strong>
 <big>ג משנה</big> <strong>הקובר את מתו שלשה ימים קודם לרגל</strong> כיון שהתאבל כבר זמן מסויים קודם הרגל <strong>בטלה הימנו</strong> (ממנו) <strong>גזרת</strong> (איסורי ודיני אבילות של) <strong>שבעה</strong> ואיננו צריך להשלים ולנהוג שבעת ימי האבל לאחר הרגל. ואם קבר את מתו <strong>שמונה</strong> ימים קודם הרגל — <strong>בטלו הימנו גזרת שלשים,</strong> שאיננו נוהג עוד באיסורי שלושים ימי האבילות אחר הרגל.
 <strong>מפני שאמרו</strong> חכמים כלל בענין זה: <strong>שבת עולה</strong> נחשבת בתוך ימי האבל אף שאין מתאבלים בה, אבל <strong>אינה מפסקת</strong> את האבל, והאבילות נמשכת אחריה. <strong>רגלים מפסיקין,</strong> שאם החל לנהוג אבילות קודם הרגל, היא נפסקת על ידי הרגל, אבל <strong>אינן עולין,</strong> שאם לא נהג אבילות כלל קודם הרגל (או שמת לו מת ברגל) צריך להשלים את אבלו אחר כך ואין ימי הרגל נחשבים במנין זה.
 <strong>ר' אליעזר אומר: משחרב בית המקדש, עצרת</strong> (חג השבועות) <strong>כשבת,</strong> שאין נוהגים עוד מנהג חג בימים שלאחר החג, שבמקדש היו מקריבים הרבה קרבנות חג שלא הקריבו בשבועות גם שישה ימים אחר החג. ובזמן הזה שבטלו הקרבנות, כיון שהוא יום חג אחד בלבד דינו כשבת לענין אבילות שעולה מן המנין ואינו מפסיק.
 <strong>רבן גמליאל אומר:</strong> אפילו <strong>ראש השנה ויום הכפורים</strong> נחשבים <strong>כרגלים</strong> שמפסיקים את האבילות ואינם עולים. <strong>וחכמים אומרים: לא כדברי זה ולא כדברי זה, אלא העצרת</strong> נחשבת לענין אבילות <strong>כרגלים, ראש השנה ויום הכפורים</strong> נידונים <strong>כשבת.</strong>
 <big>ד גמרא</big> על דברי המשנה שגזירות שבעה ושלושים ימים בטלו, <strong>אמר רב: גזרת — בטלו,</strong> כלומר, האיסורים העיקריים שיש בדבר בטלו, אולם <strong>ימים</strong> של אבילות עצמם <strong>לא בטלו</strong> לחלוטין, והם נחשבים כתלויים ועומדים, <strong>וכן אמר רב הונא: גזרת — בטלו, ימים</strong> — <strong>לא בטלו. ורב ששת אמר: אפילו ימים נמי</strong> <small>[גם כן]</small> <strong>בטלו.</strong>
 ושואלים: <strong>מאי טעמא</strong> <small>[מה טעם],</small> כלומר, מה הכוונה ש<strong>ימים לא בטלו?</strong> ומסבירים, <strong>שאם</strong> היה אבל שמונה ימים קודם הרגל (וגזירת איסור הגילוח בטלה בגלל החג) ו<strong>לא גילח</strong> משום מה ב<strong>ערב הרגל</strong> — <strong>אסור לגלח אחר הרגל</strong> עד תום שלושים יום, שכן ימי האבל לא בטלו לחלוטין, וכיון שלא השתמש בהיתר שהיה לו בחג — עליו לנהוג איסור שלושים יום לאחר מכן.
## דף יט:
 <strong>והתניא</strong> <small>[ו</small>אכן <small>כן שנינו</small> בברייתא<small>]:</small> <strong>הקובר את מתו שלשה ימים קודם לרגל — בטלה הימנו</strong> (ממנו) <strong>גזרת שבעה,</strong> ואם קברו את המת <strong>שמונה ימים קודם לרגל — בטלה הימנו גזרת שלשים, ו</strong>על כן רשאי להיות <strong>מגלח ערב הרגל.</strong> ו<strong>אם לא גילח ערב הרגל — אסור לגלח אחר הרגל</strong> שלושים יום.
 <strong>אבא שאול אומר: מותר לגלח אחר הרגל, שכשם שמצות שלשה</strong> ימי אבילות שקיים קודם הרגל <strong>מבטלת גזרת שבעה,</strong> שאם נקבר המת שלושה ימים לפני הרגל, שוב אינו צריך לשבת אחר הרגל כלום, <strong>כך מצות שבעה</strong> שקיים ערב הרגל <strong>מבטלת גזרת שלשים.</strong>
 ושואלים: מדוע הוא אומר <strong>שבעה? והאנן</strong> <small>[והרי אנחנו]</small> <strong>שמונה</strong> ימים <strong>תנן</strong> <small>[שנינו]</small> בענין זה! ומסבירים: <strong>קסבר</strong> <small>[סבור]</small> <strong>אבא שאול: מקצת היום</strong> נחשב <strong>ככולו ו</strong>משום כך ה<strong>יום</strong> ה<strong>שביעי עולה לו לכאן ולכאן,</strong> גם כיום אחרון של אבילות שבעה וגם כיום ראשון של אבילות השלושים. <strong>אמר רב חסדא אמר רבינא בר שילא: הלכה כאבא שאול.</strong>
 <strong>ו</strong>עוד, אף <strong>מודים חכמים לאבא שאול כשחל</strong> היום ה<strong>שמיני שלו להיות בשבת</strong> שהיתה <strong>ערב הרגל, שמותר לגלח ב</strong>יום השביעי שהוא <strong>ערב שבת,</strong> כיון שהוא אנוס, שאינו יכול לגלח בשבת.
 ומעירים: <strong>כמאן אזלא הא</strong> <small>[כ</small>דעת <small>מי הולכת</small> שמועה <small>זו]</small> ש<strong>אמר רב עמרם אמר רב: אבל, כיון שעמדו מנחמין מאצלו,</strong> כלומר ביום השביעי לאבלו, <strong>מותר</strong> מיד <strong>ברחיצה? כמאן</strong> <small>[כ</small>דעת <small>מי] —</small> <strong>כ</strong>דעת <strong>אבא שאול,</strong> הסבור שמקצת יום שביעי ככולו לענין זה.
 <strong>אמר אביי: הלכה כאבא שאול ביום שבעה, ומודים חכמים לאבא שאול ביום שלשים,</strong> שבו בודאי <strong>אמרינן</strong> <small>[אומרים אנו]</small> <strong>מקצת היום ככולו</strong> ומותר לגלח מיד לאחר תחילת יום השלושים.
 <strong>רבא אמר: הלכה כאבא שאול ביום שלשים,</strong> אבל <strong>אין הלכה כאבא שאול ביום שבעה. ונהרדעי אמרי</strong> <small>[ו</small>חכמי <small>נהרדעא אומרים]:</small> <strong>הלכה כאבא שאול</strong> גם <strong>בזו ו</strong>גם <strong>בזו.</strong> ש<strong>אמר שמואל: הלכה כדברי המיקל באבל.</strong>
 <big>א</big> לגופו של דבר שואלים: <strong>שלשים יום</strong> אלה שנוהגים בהם אבילות <strong>מנלן</strong> <small>[מניין לנו]?</small> ומשיבים: <strong>יליף</strong> <small>[לומד]</small> בגזירה שווה <strong>"פרע" "פרע", מנזיר; כתיב הכא</strong> <small>[נאמר כאן]</small> בענין האבילות על בני אהרן שלא ינהגו מנהג אבילות, ולכן, <strong>"ראשיכם אל תפרעו"</strong> (ויקרא י, ו), ומכאן למדנו שכל אבל אחר חייב בפריעת (כלומר, בגידול) שערו, <strong>וכתיב התם</strong> <small>[ונאמר שם]</small> בנזיר: <strong>"גדל פרע שער ראשו"</strong> (במדבר ו, ה), <strong>מה להלן</strong> <small>[שם]</small> בנזיר גידול שיער הוא <strong>שלשים</strong> יום, <strong>אף כאן</strong> באבילות — <strong>שלשים</strong> יום.
 ושואלים: <strong>והתם מנלן</strong> <small>[ושם</small> בנזיר <small>מניין לנו]</small> שהם שלושים יום? שהרי לא נאמר דבר זה במפורש בנזיר! ומשיבים, <strong>אמר רב מתנה: סתם נזירות</strong> שנדר אדם ולא פירש לכמה זמן — הרי זמנה <strong>שלשים יום, מאי טעמא</strong> <small>[מה טעם]</small> הדבר? — <strong>אמר קרא</strong> <small>[הכתוב]:</small> <strong>"קדש יהיה</strong> גדל פרע שיער ראשו<strong>"</strong> (במדבר ו, ה), ו<strong>"יהיה" בגימטריא תלתין הוו</strong> <small>[שלושים הם]</small> ומכאן שסתם נזירות היא שלושים יום, ומכאן למדים גם לאבילות.
 <big>ב</big> <strong>אמר רב הונא בריה</strong> <small>[בנו]</small> של <strong>רב יהושע: הכל</strong> (גם אבא שאול האומר שמקצת היום ככולו) <strong>מודים</strong> ש<strong>כשחל</strong> היום ה<strong>שלישי שלו להיות</strong> ב<strong>ערב הרגל — שאסור ברחיצה עד הערב,</strong> ואין אומרים בזה מקצת היום ככולו, אלא צריך שיהיו שלושה ימים שלמים של אבל, ולכן ימתין לערב וירחץ במים צוננים או לחול המועד וירחץ בחמים.
 <strong>אמר רב נחמיה בריה</strong> <small>[בנו]</small> של <strong>רב יהושע: אשכחתינהו</strong> <small>[מצאתי אותם]</small> את <strong>רב פפי ו</strong>את <strong>רב פפא דיתבי וקאמרי</strong> <small>[שישבו ואמרו]:</small> <strong>הלכה כרב הונא בריה</strong> <small>[בנו]</small> של <strong>רב יהושע. איכא דאמרי</strong> <small>[יש שאומרים]</small> בנוסח שונה קצת, <strong>אמר רב נחמיה בריה</strong> <small>[בנו]</small> של <strong>רב יוסף: אשכחתינהו</strong> <small>[מצאתי אותם]</small> את <strong>רב פפי ו</strong>את <strong>רב פפא ו</strong>את <strong>רב הונא בריה</strong> <small>[בנו]</small> של <strong>רב יהושע דיתבי וקאמרי</strong> <small>[שישבו ואמרו]</small> הלכה זו: <strong>הכל מודים, שאם חל שלישי שלו להיות ערב הרגל — שאסור ברחיצה עד הערב.</strong>
 <strong>בעא מיניה</strong> <small>[שאל אותו]</small> <strong>אביי מרבא</strong> שאלה זו: מת ש<strong>קברו ברגל</strong> עצמו, האם ה<strong>רגל עולה לו למנין שלשים</strong> ימי אבילות, <strong>או אין</strong> ה<strong>רגל עולה לו</strong> ואין נחשב לו כלל <strong>למנין שלשים?</strong> והוא מסביר את צדדי השאלה: <strong>למנין שבעה לא קמיבעיא</strong> <small>[מסופק]</small> <strong>לי,</strong> מאחר <strong>דלא נהגה</strong> <small>[שאין נוהגת]</small> <strong>מצות שבעה ברגל</strong> כלל, ודאי צריך להתחיל הכל אחרי הרגל, <strong>כי קא מיבעיא</strong> <small>[כאשר נשאלה]</small> <strong>לי</strong> הרי זה <strong>למנין שלשים,</strong> כיון <strong>דקא נהגא</strong> <small>[שנוהגת]</small> בדברים מסויימים <strong>מצות שלשים ברגל,</strong> כגון לענין גיהוץ ותספורת, הרי השאלה היא: <strong>מאי</strong> <small>[מה</small> הדין<small>]</small> האם נחשיב את הימים ברגל במנין שלושים ימי האבל, או לא?
 <strong>אמר ליה</strong> <small>[לו]:</small> <strong>אינו עולה. איתיביה</strong> <small>[הקשה לו]:</small> <strong>הקובר את מתו שני ימים קודם הרגל — מונה חמשה ימים</strong> של אבל <strong>אחר הרגל ומלאכתו נעשית</strong> אז <strong>על ידי אחרים, ועבדיו ושפחותיו עושים</strong> את המלאכה <strong>בצנעא בתוך ביתו,</strong> אבל <strong>אין רבים מתעסקין עמו</strong> לבוא אליו ולנחמו,
## דף כ.
 <strong>שכבר נתעסקו בו ברגל,</strong> שבאו הרבים לנחמו. <strong>כללו של דבר: כל שהוא משום</strong> ביטוי של <strong>אבל</strong> שצריך האבל לעשותו — <strong>רגל מפסיקו,</strong> וצריך להשלימו אחר כך. <strong>וכל שהוא משום עסקי רבים</strong> שצריכים לבוא ולנחם — <strong>אין רגל מפסיקו,</strong> שאף ברגל עושים זאת.
 <strong>קברו שלשה ימים ב</strong>סמוך ל<strong>סוף הרגל,</strong> כיון שלא התחילה אבילותו — <strong>מונה שבעה</strong> ימי אבילות <strong>אחר הרגל,</strong> אלא ש<strong>ארבעה ימים הראשונים</strong> של אבילותו <strong>רבים מתעסקין בו</strong> לבוא לנחמו, ו<strong>שלשה ימים האחרונים — אין רבים מתעסקין בו, שכבר נתעסקו ברגל</strong> שבודאי באו לנחמו ברגל, למרות שלא חלה אבילות כדינה, <strong>ורגל עולה לו</strong> למנין שלושים.
 והלכה זו שרגל עולה לו <strong>מאי לאו אסיפא</strong> <small>[האם לא</small> מדובר לגבי <small>סופה]</small> של הברייתא, לענין מי שנקבר ברגל עצמו, ואם כן מפורש (שלא כדברי רבה) שרגל עולה לו למנין שלושים! ודחה רבה: <strong>לא, ארישא</strong> <small>[על ההתחלה]</small> מדובר, במי שנקבר קודם הרגל, שכיון שהחלו להתאבל עליו עולה למנין שלושים.
 <strong>איתיביה</strong> <small>[הקשה לו]</small> אביי ממקור אחר, ששנינו: <strong>רגל עולה לו למנין שלשים, כיצד?</strong> אם <strong>קברו בתחילת הרגל מונה שבעה</strong> ימי אבל <strong>אחר הרגל, ומלאכתו נעשית</strong> באותם ימים <strong>על ידי אחרים, ועבדיו ושפחותיו עושין בצנעא בתוך ביתו, ואין רבים מתעסקין בו,</strong> משום <strong>שכבר נתעסקו בו ברגל, ורגל עולה לו.</strong> הרי מפורש כאן שהרגל עולה למנין שלושים גם כשנקבר ברגל, ומסכמים: אכן <strong>תיובתא</strong> <small>[קושיה חמורה]</small> היא ונדחו דברי רבה.
 <strong>כי אתא</strong> <small>[</small>ו<small>כאשר בא]</small> <strong>רבין</strong> מארץ ישראל לבבל, <strong>אמר</strong> בשם <strong>ר' יוחנן: אפילו קברו ברגל —</strong> עולה לו למנין שלושים, <strong>וכן אורי ליה</strong> <small>[הורה לו]</small> <strong>ר' אלעזר לר' פדת בריה</strong> <small>[בנו]:</small> <strong>אפילו קברו ברגל.</strong>
 <big>א</big> <strong>תנו רבנן</strong> <small>[שנו חכמים]:</small> מי ש<strong>קיים כפיית</strong> (הפיכת) <strong>המטה שלשה ימים קודם הרגל — אינו צריך לכפותה</strong> כלל <strong>אחר הרגל,</strong> אלו <strong>דברי ר' אליעזר. וחכמים אומרים: אפילו</strong> קיים <strong>יום אחד, ואפילו שעה אחת</strong> שוב אינו צריך.
 <strong>אמר ר' אלעזר בר' שמעון: הן הן דברי בית שמאי, הן הן דברי בית הלל.</strong> כלומר, מחלוקת ר' אליעזר וחכמים כבר היתה שנויה במחלוקת בין בית שמאי ובית הלל, <strong>שבית שמאי אומרים: שלשה ימים, ובית הלל אומרים: אפילו יום אחד.</strong>
 <strong>אמר רב הונא אמר ר' חייא בר אבא אמר ר' יוחנן, ואמרי לה</strong> <small>[ויש אומרים]</small> בנוסח שונה: ש<strong>אמר ר' יוחנן לר' חייא בר אבא ולרב הונא: אפילו יום אחד, אפילו שעה אחת.</strong> ולסיכום ההלכה, <strong>רבא אמר: הלכה כתנא דידן</strong> <small>[כמו התנא שלנו]</small> בברייתא ש<strong>אמר שלשה</strong> ולפיו נפסוק שאין חושבים התחלת אבילות בפחות משלושה ימים.
 <strong>רבינא איקלע</strong> <small>[הזדמן]</small> <strong>ל</strong>עיר <strong>סורא</strong> שעל נהר <strong>פרת, אמר ליה</strong> <small>[לו]</small> <strong>רב חביבא לרבינא: הלכתא מאי</strong> <small>[ההלכה מה</small> היא<small>]</small> בענין זה? <strong>אמר ליה</strong> <small>[לו]:</small> <strong>אפילו יום אחד, ואפילו שעה אחת.</strong>
 <big>ב</big> מסופר: <strong>יתיב</strong> <small>[ישבו]</small> <strong>ר' חייא בר אבא ור' אמי ור' יצחק נפחא</strong> <small>[הנפח]</small> <strong>אקילעא</strong> <small>[בחצר]</small> של <strong>ר' יצחק בן אלעזר, נפק מילתא מבינייהו</strong> <small>[יצא דבר מביניהם]</small> ששוחחו ביניהם, ומתוך דברי כולם עלה סיכום זה: <strong>מנין לאבילות</strong> שהיא <strong>שבעה</strong> ימים — <strong>דכתיב</strong> <small>[שנאמר]:</small> <strong>"והפכתי חגיכם לאבל"</strong> (עמוס ח, י), <strong>מה חג</strong> זמנו <strong>שבעה</strong> ימים — <strong>אף אבילות שבעה.</strong>
 ומקשים: <strong>ואימא</strong> <small>[ואמור]</small> כמו חג <strong>עצרת</strong> (שבועות), <strong>דחד יומא</strong> <small>[ש</small>הוא <small>יום אחד]</small> בלבד! ודוחים: הלימוד <strong>ההוא</strong> מחג השבועות של יום אחד <strong>מיבעי ליה</strong> <small>[נצרך לו]</small> <strong>לכ</strong> פי שאמר <strong>ריש לקיש.</strong> ש<strong>אמר ריש לקיש משום</strong> (בשם) <strong>ר' יהודה נשיאה</strong> <small>[הנשיא]:</small> <strong>מנין לשמועה רחוקה</strong> כששמע אדם שאחד מקרוביו מת זמן רב קודם לכן, <strong>שאינה נוהגת</strong> אבילות <strong>אלא יום אחד</strong> — <strong>דכתיב</strong> <small>[שנאמר]:</small> <strong>"והפכתי חגיכם לאבל" ואשכחן</strong> <small>[ומצאנו]</small> ב<strong>עצרת דאיקרי חד יומא</strong> <small>[שנקרא</small> גם <small>יום אחד]</small> <strong>חג.</strong>
 <big>ג</big> <strong>תנו רבנן</strong> <small>[שנו חכמים]:</small> ב<strong>שמועה קרובה</strong> — <strong>נוהגת</strong> אבילות <strong>שבעה ושלשים,</strong> ב<strong>שמועה רחוקה — אינה נוהגת אלא יום אחד. איזו היא קרובה ואיזו היא רחוקה? קרובה —</strong> ששמע <strong>בתוך שלשים</strong> יום למוות, <strong>רחוקה — לאחר שלשים,</strong> אלו <strong>דברי ר' עקיבא. וחכמים אומרים: אחת שמועה קרובה ואחת שמועה רחוקה — נוהגת שבעה ושלשים.</strong>
 <strong>אמר רבה בר בר חנה אמר ר' יוחנן: כל מקום שאתה מוצא יחיד מקיל ורבים מחמירין — הלכה כרבים, חוץ מ</strong>מחלוקת <strong>זו, שאף על פי שר' עקיבא מקיל וחכמים מחמירין — הלכה כר' עקיבא.</strong> ובהתאם לכלל ש<strong>אמר שמואל: הלכה כדברי המקיל באבל.</strong>
 מסופר: <strong>רב חנינא אתיא ליה</strong> <small>[באה לו]</small> <strong>שמועה דאבוה</strong> <small>[של</small> מות <small>אביו]</small> <strong>מבי חוזאי</strong> שהיתה מקום רחוק מבבל, <strong>אתא לקמיה</strong> <small>[בא לפני]</small> <strong>רב חסדא</strong> לשאול מה יעשה; <strong>אמר ליה</strong> <small>[לו]</small> רב חסדא: <strong>שמועה רחוקה אינה נוהגת אלא יום אחד.</strong> ומסופר עוד: <strong>רב נתן בר אמי אתא ליה</strong> <small>[באה לו]</small> <strong>שמועה דאימיה</strong> <small>[של</small> מות <small>אמו]</small> <strong>מבי חוזאי, אתא לקמיה</strong> <small>[בא לפני]</small> <strong>רבא, אמר ליה</strong> <small>[לו]</small> רבא: <strong>הרי אמרו</strong> בו, <strong>שמועה רחוקה אינה נוהגת אלא יום אחד בלבד.</strong>
 <strong>איתיביה</strong> <small>[הקשה לו]</small> רב נתן לרבא, ממה ששנינו: <strong>במה דברים אמורים</strong> ששמועה רחוקה אינה נוהגת אלא יום אחד — <strong>בחמשה מתי מצוה</strong> האחרים (בן ובת, אח ואחות, ואשה), <strong>אבל על אביו ועל אמו</strong> מתאבל <strong>שבעה ושלשים!</strong>
 <strong>אמר ליה</strong> <small>[לו]:</small> שיטה זו דעת <strong>יחידאה</strong> <small>[יחיד]</small> <strong>היא, ולא סבירא לן כוותיה</strong> <small>[ואין אנו סבורים כמותו].</small> <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>מעשה ומת אביו של ר' צדוק ב</strong>עיר <strong>גינזק, והודיעוהו לאחר שלש שנים, ובא ושאל את אלישע בן אבויה וזקנים שעמו, ואמרו</strong> לו: <strong>נהוג</strong> באבילות <strong>שבעה ושלשים. וכשמת בנו של ר' אחייה בגולה</strong> ונודע לו מכך לאחר זמן רב <strong>ישב עליו שבעה ושלשים</strong> ימי אבילות. הרי שדעה זו היא דעת חכמים אחדים, ולא דעת הכל.
 ושואלים: <strong>איני</strong> <small>[</small>האם <small>כן היא]</small> שזו היא דעת ר' חייא? <strong>והא</strong> <small>[והרי]</small> <strong>רב</strong> היה <strong>בר אחוה</strong> <small>[בן אחיו]</small> של <strong>ר' חייא</strong> ש<strong>הוא</strong> היה גם <strong>בר אחתיה</strong> <small>[בן אחותו]</small> של <strong>ר' חייא,</strong> שאבי רב, אייבו, היה אח למחצה לר' חייא מצד אביו, ואם רב היתה אחות למחצה של ר' חייא מצד אמו, <strong>כי סליק להתם</strong> <small>[כאשר עלה</small> רב <small>לשם]</small> לארץ ישראל <strong>אמר ליה</strong> <small>[לו]</small> דודו ר' חייא: האם <strong>אבא</strong> אייבו <strong>קיים</strong> (חי) עדיין?
## דף כ:
 <strong>אמר ליה</strong> <small>[לו]:</small> <strong>אימא קיימת?</strong> כלומר, מדוע אינך שואל על אימא, שהיא אחותך, אם היא קיימת? <strong>אמר ליה</strong> <small>[לו]</small> ר' חייא: <strong>אימא קיימת? אמר ליה</strong> <small>[לו]:</small> וכי <strong>אבא קיים?</strong> כיון שהבין מכך שמתו שניהם, שהם אחיו ואחותו. <strong>אמר ליה</strong> <small>[לו]</small> רבי חייא <strong>לשמעיה</strong> <small>[לשמשו]:</small> <strong>חלוץ לי מנעלי</strong> כסימן של אבילות, <strong>ו</strong>אחר כך <strong>הולך אחרי</strong> את <strong>כלי</strong> (בגדי), שאני הולך <strong>לבית המרחץ.</strong>
 ומעירים: <strong>שמע מינה תלת</strong> <small>[למד מכאן</small> ממעשיו של רבי חייא <small>שלושה]</small> דברים בהלכה; <strong>שמע מינה</strong> <small>[למד מכאן]</small> ש<strong>אבל אסור בנעילת הסנדל</strong> ולכן חלץ את נעליו, <strong>ושמע מינה</strong> <small>[ולמד מכאן]</small> ש<strong>שמועה רחוקה אינה נוהגת אלא יום אחד</strong> ולא יותר, <strong>ושמע מינה</strong> <small>[ולמד מכאן]</small> שאין זו אבילות של יום שלם, אלא <strong>מקצת היום ככולו,</strong> שהרי הלך מיד לבית המרחץ. על כל פנים רואים שרבי חייא נהג כך בשמועה רחוקה והרי אמרנו שרבי אחייה נהג אחרת!
 ומשיבים: אין זאת קושיה, כי <strong>ר' חייא לחוד</strong> ו<strong>ר' אחייה לחוד</strong> והם אנשים שונים, למרות דמיון השם.
 <big>א</big> <strong>אמר ר' יוסי בר אבין: שמע שמועה קרובה ברגל</strong> וברגל הרי אינו יכול להתאבל, <strong>ולמוצאי הרגל נעשית רחוקה</strong> שכבר עברו שלושים יום מאז שמת — <strong>עולה</strong> (נחשב) <strong>לו</strong> הרגל למנין הימים כאילו היתה השמועה רחוקה, <strong>ואינו נוהג</strong> לאחר הרגל <strong>אלא יום אחד.</strong> כיוצא בו <strong>תני</strong> <small>[שנה]</small> <strong>ר' אדא דמן קסרי</strong> ברייתא <strong>קמיה</strong> <small>[לפני]</small> <strong>ר' יוחנן: שמע שמועה קרובה בשבת, ולמוצאי שבת נעשית רחוקה — אינו נוהג אלא יום אחד.</strong>
 ושואלים: מי ששמע שמועה רחוקה, האם <strong>קורע</strong> בגדו <strong>או אינו קורע? ר' מני אמר: אינו קורע, ר' חנינא אמר: קורע. אמר ליה</strong> <small>[לו]</small> <strong>ר' מני לר' חנינא: בשלמא לדידי דאמינא</strong> <small>[נניח לשיטתי שאני אומר]</small> <strong>אינו קורע היינו</strong> <small>[זהו,</small> הטעם לכך<small>]</small> משום <strong>דלא איכא</strong> <small>[שאין]</small> <strong>אבילות שבעה, אלא לדידך דאמרת</strong> <small>[לשיטתך שאתה אומר]</small> <strong>קורע</strong> <small>—</small> <strong>קריעה בלא</strong> שיש אחריה אבילות <strong>שבעה מי איכא</strong> <small>[האם ישנה]?</small>
 ותוהים: <strong>ולא</strong> <small>[ו</small>האם <small>אין]?!</small> <strong>והתניא</strong> <small>[והרי שנינו</small> בברייתא<small>]</small> ששנה אותה <strong>איסי אבוה</strong> <small>[אביו]</small> של <strong>ר' זירא, ואמרי לה</strong> <small>[ויש אומרים]</small> <strong>אחוה</strong> <small>[אחיו]</small> של <strong>ר' זירא קמיה</strong> <small>[לפני]</small> <strong>ר' זירא: מי שאין לו חלוק</strong> משלו <strong>לקרוע, ונזדמן לו</strong> חלוק <strong>בתוך שבעה — קורע.</strong> נזדמן לו <strong>לאחר שבעה — אינו קורע.</strong>
 <strong>עני</strong> <small>[ענה]</small> <strong>ר' זירא בתריה</strong> <small>[אחריו]</small> והשלים את ההלכה: <strong>במה דברים אמורים — בחמשה מתי מצוה</strong> (אשתו, אחיו ואחותו, בנו ובתו) שעליהם אינו קורע אחר שבעה, <strong>אבל על אביו ועל אמו — קורע והולך</strong> גם אחר כך. ולא כדברי רבי מני שאין קריעה בלא אבילות!
 ומשיבים: <strong>כי תניא</strong> <small>[כאשר שנויה</small> הברייתא<small>]</small> <strong>ההיא</strong> שקורע, אין זו משום מצות קריעה ממש, אלא מעשה סמלי הוא <strong>לכבוד אביו ואמו.</strong> אבל עיקר דין קריעה אינו אלא כשיש לאחריו אבילות שבעה.
 <big>ב</big> <strong>תנו רבנן</strong> <small>[שנו חכמים]:</small> <strong>כל האמור בפרשת כהנים</strong> ביחס לאותם אנשים <strong>שכהן מיטמא להן,</strong> אף <strong>אבל מתאבל עליהן ואלו הן: אשתו, אביו, ואמו, אחיו, ואחותו, בנו, ובתו. הוסיפו עליהן</strong> חכמים קרובים אחרים לענין אבילות: <strong>אחיו ואחותו הבתולה מאמו ואחותו</strong> ה<strong>נשואה בין מאביו בין מאמו</strong> אף שאין מטמא להם.
 ומעירים: <strong>וכשם שמתאבל עליהם — כך מתאבל על שניים שלהם</strong> שכשם שהוא מתאבל על קרוביו, כך גם אם מתו הקרובים להם ביותר ("שניים"), כגון: אבי אביו, בן בנו, בן בתו ובן אחותו — מצטרף לאבלם של קרוביו, אלו <strong>דברי ר' עקיבא, ר' שמעון בן אלעזר אומר: אינו מתאבל אלא על בן בנו ועל אבי אביו.</strong> ולא על שאר קרובי קרוביו. <strong>וחכמים אומרים: כל</strong> קרוב <strong>שמתאבל עליו</strong> אם מת, <strong>מתאבל</strong> גם <strong>עמו</strong> כאשר הוא אבל.
 ושואלים: דעת <strong>חכמים היינו</strong> <small>[היא</small> עצמה<small>]</small> דעת ה<strong>תנא קמא</strong> <small>[הראשון,</small> ר' עקיבא<small>],</small> ומה הוסיפו בדבריהם? ומשיבים: <strong>איכא בינייהו</strong> <small>[יש ביניהם</small> הבדל<small>]</small> ביחס לאלה שהם <strong>עמו בבית,</strong> שלדעת חכמים צריך להתאבל רק אם קרובים אבלים אלה הם עמו בבית, ואילו לדעת ר' עקיבא צריך להתאבל גם כשאינם נמצאים עמו. <strong>כי הא</strong> <small>[כמו זה]</small> ש<strong>אמר ליה</strong> <small>[לו]</small> <strong>רב לחייא בריה</strong> <small>[בנו],</small> <strong>וכן אמר ליה</strong> <small>[לו]</small> <strong>רב הונא לרבה בריה</strong> <small>[בנו]</small> כאשר אירע אבל לאשתו; <strong>באפה</strong> <small>[בפניה] —</small> <strong>נהוג</strong> במנהג <strong>אבילותא</strong> <small>[אבילות],</small> <strong>בלא אפה</strong> <small>[שלא בפניה]</small> — <strong>לא תינהוג</strong> במנהג <strong>אבילותא</strong> <small>[אבילות].</small>
 מסופר: <strong>מר עוקבא שכיב ליה בר חמוה</strong> <small>[מת לו בן חמיו,</small> אחי אשתו<small>],</small> <strong>סבר למיתב עליה</strong> <small>[חשב לשבת עליו]</small> <strong>שבעה ושלשים, על</strong> <small>[נכנס]</small> <strong>רב הונא לגביה</strong> <small>[אצלו],</small> <strong>אשכחיה</strong> <small>[מצאו],</small> <strong>אמר ליה</strong> <small>[לו]:</small> <strong>צודנייתא בעית למיכל</strong> <small>[מאכלי אבלים רוצה אתה לאכול]?!</small> <strong>לא אמרו לכבוד אשתו</strong> שהוא מתאבל עמה — <strong>אלא</strong> באבלה על <strong>חמיו וחמותו</strong> בלבד.
 <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>מי שמת חמיו או חמותו — אינו רשאי לכוף את אשתו</strong> בימי האבל <strong>להיות כוחלת</strong> את עיניה <strong>ולהיות פוקסת</strong> באודם את לחייה, <strong>אלא</strong> אף הוא <strong>כופה</strong> (הופך) <strong>מטתו, ונוהג עמה אבילות. וכן היא,</strong> כ<strong>שמת חמיה או חמותה — אינה רשאה להיות כוחלת ולהיות פוקסת, אלא כופה מטתה ונוהגת עמו אבילות.</strong>
 <strong>ותניא אידך</strong> <small>[ושנויה</small> ברייתא <small>אחרת]:</small> <strong>אף על פי שאמרו אינו רשאי לכוף את אשתו</strong> בזמן אבלה <strong>להיות כוחלת ולהיות פוקסת</strong> ואינה רשאית לזלזל באבילותה. <strong>באמת אמרו</strong> שבכל זאת <strong>מוזגת לו את הכוס, ומצעת לו מטה, ומרחצת לו פניו ידיו ורגליו</strong> שהם דברי חיבה שבין איש לאשתו, שאין בהם ענין קישוט יתר וזלזול באבל. על כל פנים <strong>קשיין אהדדי</strong> <small>[קשות</small> הברייתות <small>זו על זו],</small> שמן הראשונה משמע שאף הוא נוהג אבילות ובשניה נאמר רק שאינו רשאי לכפותה לזלזל באבילות שלה!
 <strong>אלא לאו שמע מינה</strong> <small>[</small>האם <small>לא תלמד</small> מכאן<small>]:</small> <strong>כאן — בחמיו וחמותו</strong> צריך אף הוא לנהוג אבילות, <strong>כאן — בשאר קרובים</strong> של אשתו שהיא חייבת באבילות עליהם, שאף שאשתו מתאבלת עליהם — הוא עצמו אינו זקוק לכך, ומסכמים: אכן, <strong>שמע מינה</strong> <small>[למד מכאן]</small> שכך הוא. <strong>תניא נמי הכי</strong> <small>[שנויה</small> ברייתא <small>גם כן כך]:</small> <strong>לא אמרו לכבוד אשתו</strong> שהוא מתאבל עימה <strong>אלא</strong> כשהיא אבילה על <strong>חמיו וחמותו בלבד.</strong>
 מסופר: <strong>אמימר שכיב ליה בר בריה</strong> <small>[מת לו בן בנו],</small> <strong>קרע עילויה</strong> <small>[עליו]</small> קריעה. <strong>אתא בריה</strong> <small>[בא,</small> נכנס <small>בנו] —</small> <strong>קרע</strong> שוב <strong>באפיה</strong> <small>[בפניו]</small> להראות שהוא מצטרף עמו בצערו ובאבלו, <strong>אידכר</strong> <small>[נזכר]</small> שבאותה שעה שקרע לפני בנו ב<strong>מיושב קרע, קם</strong> <small>[עמד]</small> ו<strong>קרע</strong> שוב ב<strong>מעומד.</strong>
 אגב אותו ענין מספרים, <strong>אמר ליה</strong> <small>[לו]</small> <strong>רב אשי לאמימר: קריעה</strong> שהיא צריכה להיות ב<strong>מעומד מנלן</strong> <small>[מניין לנו]?</small> אמר לו: <strong>דכתיב</strong> <small>[שנאמר]</small> כאשר שמע איוב שמתו בניו: <strong>"ויקם איוב ויקרע את מעלו"</strong> (איוב א, כ).
## דף כא.
 <strong>אלא מעתה</strong> מה שנאמר בחליצה <strong>"ועמד ואמר לא חפצתי לקחתה"</strong> (דברים כה, ח), <strong>הכי נמי</strong> <small>[כך גם כן]</small> שצריך לעמוד דווקא? <strong>והא תניא</strong> <small>[והרי שנינו</small> בברייתא<small>]</small> שהחליצה נעשית <strong>בין</strong> כשהיבם <strong>יושב בין</strong> שהוא <strong>עומד בין</strong> שהוא <strong>מוטה!</strong>
 <strong>אמר ליה</strong> <small>[לו]:</small> <strong>התם</strong> <small>[שם]</small> בחליצה <strong>לא כתיב</strong> <small>[נאמר]</small> <strong>"ויעמד ויאמר",</strong> משמע שאין זאת הוראה שצריך לעמוד, ולעומת זאת <strong>הכא כתיב</strong> <small>[כאן</small> בקריעה <small>נאמר]</small> <strong>"ויקם ויקרע".</strong>
 <strong>אמר רמי בר חמא: מנין לקריעה שהיא</strong> צריכה להיעשות ב<strong>מעומד — שנאמר: "ויקם איוב ויקרע</strong> את מעילו<strong>"</strong> (איוב א, כ). ושואלים: <strong>דלמא מילתא יתירתא</strong> <small>[שמא דבר יתר</small> על החובה<small>]</small> <strong>הוא דעבד</strong> <small>[שעשה]?</small> <strong>דאי</strong> <small>[שאם]</small> <strong>לא תימא הכי</strong> <small>[תאמר כך]</small> שעשה יותר ממה שמחוייבים לעשות — מה שנאמר בו <strong>"ויגז את ראשו"</strong> (איוב א, כ), וכי <strong>הכי נמי</strong> <small>[כך גם כן]</small> שצריך כל אדם לגזוז שערות ראשו באבלו?
 <strong>אלא,</strong> יש לדחות ראיה זו, ולומר כי הראיה היא <strong>מהכא</strong> <small>[מכאן],</small> שנאמר בדוד באבלו על בנו: <strong>"ויקם המלך ויקרע את בגדיו"</strong> (שמואל ב' יג, לא). ושואלים גם כאן: <strong>ודלמא מילתא יתירתא עביד</strong> <small>[ושמא דבר יתר</small> על החובה <small>עשה]?</small> <strong>דאי</strong> <small>[שאם]</small> <strong>לא תימא הכי</strong> <small>[תאמר כך] —</small> מה שנאמר <strong>"וישכב ארצה"</strong> (שמואל ב' יג, לא), וכי <strong>הכי נמי</strong> <small>[כך גם כן]</small> צריך כל אבל לעשות?
 <strong>והתניא</strong> <small>[והרי שנינו</small> בברייתא<small>]:</small> אבל ש<strong>ישב על גבי מטה, על גבי כסא, על גבי אודייני</strong> <small>[מכתשת]</small> <strong>גדולה, על גבי קרקע — מכולן לא יצא ידי חובתו. ואמר ר' יוחנן:</strong> מפני <strong>שלא קיים</strong> עדיין <strong>כפיית המטה</strong> גם אם שכב על הקרקע. משמע ששכיבה על קרקע אינה חובה כלל!
 <strong>אמר ליה</strong> <small>[לו]:</small> הכוונה בפסוק היא <strong>כעין ארצה,</strong> כלומר, לא ששכב על הארץ, אלא שכפה מיטתו והנמיך אותה עד הארץ. ואם כן נהג אמימר כהלכה, ואפשר ללמוד ממנהגו בקריעה, שקריעה היא מעומד.
 <big>א</big> <strong>תנו רבנן</strong> <small>[שנו חכמים]:</small> <strong>ואלו דברים שאבל אסור בהן: אסור במלאכה, וברחיצה, ובסיכה</strong> בשמן, <strong>ובתשמיש המטה, ובנעילת הסנדל. ואסור לקרות בתורה ובנביאים ובכתובים, ולשנות במשנה, במדרש ובהלכות, ובתלמוד ובאגדות. ואם היו רבים צריכין לו</strong> שילמדם כל אלה — <strong>אינו נמנע. ומעשה ומת בנו של ר' יוסי בציפורי ונכנס לבית המדרש, ודרש כל היום כולו.</strong>
 מסופר: <strong>רבה בר בר חנה איתרעא ביה מילתא</strong> <small>[אירע בו דבר</small> של אבילות<small>],</small> <strong>סבר</strong> ש<strong>לא למיפק לפירקא</strong> <small>[לצאת לדרשה].</small> <strong>אמר ליה</strong> <small>[לו]</small> <strong>ר' חנינא:</strong> הלא שנינו <strong>אם היו רבים צריכין לו — אינו נמנע. סבר לאוקמי</strong> <small>[להעמיד]</small> <strong>אמורא</strong> (מתורגמן) <strong>עליה</strong> <small>[לפניו]</small> שישמיע דבריו לציבור, כרגיל בשעת דרשה. <strong>אמר ליה</strong> <small>[לו]</small> <strong>רב: תניא</strong> <small>[שנויה</small> ברייתא<small>]</small> בענין זה: <strong>ובלבד שלא יעמיד תורגמן.</strong>
 ושואלים: <strong>ואלא היכי עביד</strong> <small>[כיצד</small> הוא <small>עושה]</small> כדי שישמעו דבריו? ומשיבים: <strong>כי הא דתניא</strong> <small>[כמו זו ששנינו</small> בברייתא<small>]:</small> <strong>מעשה ומת בנו של ר' יהודה בר אילעאי, ונכנס לבית המדרש. ונכנס ר' חנניה בן עקביא וישב בצדו, ולחש הוא לר' חנניה בן עקביא, ור' חנניה בן עקביא</strong> לחש <strong>לתורגמן, ותורגמן השמיע לרבים,</strong> שעשו שינוי זה כדי שידעו שאבל הוא.
 <big>ב</big> <strong>תנו רבנן</strong> <small>[שנו חכמים]:</small> <strong>אבל, שלשה ימים הראשונים — אסור להניח תפילין, מ</strong>יום ה<strong>שלישי ואילך, ושלישי בכלל</strong> זה — <strong>מותר להניח תפילין. ואם באו</strong> ביום השלישי <strong>פנים חדשות</strong> (אנשים שלא היו קודם) — גם אז <strong>אינו חולץ</strong> את התפילין, אף שיש לחשוש שמא יטעו לחשוב שהניח תפילין ביומיים הראשונים, אלו <strong>דברי ר' אליעזר. ר' יהושע אומר: אבל, שני ימים הראשונים — אסור להניח תפילין, משני ושני בכלל — מותר להניח תפילין. ואם באו פנים חדשות</strong> לנחמו באבלו <strong>חולץ.</strong>
 <strong>אמר רב מתנה: מאי טעמא</strong> <small>[מה טעם]</small> דברי <strong>ר' אליעזר</strong> — <strong>דכתיב</strong> <small>[שנאמר]:</small> <strong>"ויתמו ימי בכי אבל משה"</strong> (דברים לד, ח), משמע שעיקרו של אבל הוא שני ימים שלמים (שמיעוט רבים הוא שנים). <strong>אמר רב עינא: מאי טעמא</strong> <small>[מה הטעם]</small> של <strong>ר' יהושע — דכתיב</strong> <small>[שנאמר]:</small> <strong>"</strong>ושמתיה כאבל יחיד <strong>ואחריתה כיום מר"</strong> (עמוס ח, י), משמע — יום אחד.
 ושואלים: <strong>ור' יהושע נמי</strong> <small>[גם כן]</small> <strong>הא כתיב</strong> <small>[הלא נאמר]:</small> <strong>"ויתמו ימי</strong> בכי אבל משה <strong>",</strong> משמע שני ימים! ומשיבים: <strong>אמר לך</strong> <small>[</small>יכול היה <small>לומר לך]</small> <strong>שאני</strong> <small>[שונה]</small> <strong>משה</strong> ש<strong>תקיף</strong> חמור <strong>אבליה</strong> <small>[אבלו],</small> והתאבלו עליו יותר מן הרגיל. שואלים: <strong>ור' אליעזר נמי</strong> <small>[גם כן]</small> <strong>הא כתיב</strong> <small>[הלא נאמר]:</small> <strong>"ואחריתה כיום מר"!</strong> ומשיבים: גם הוא סבור ש<strong>עיקר מרירא</strong> <small>[המרירות]</small> <strong>חד יומא</strong> <small>[יום אחד]</small> <strong>הוא,</strong> ואולם חומר האבילות נמשך יומיים.
 <strong>אמר עולא: הלכה כר' אליעזר בחליצה,</strong> שבימים שהאבל מותר בהם בהנחת תפילין אינו חולצם אף כשבאים מנחמים חדשים, <strong>והלכה כר' יהושע בהנחה</strong> שמניח תפילין כבר ביום השני.
 <strong>איבעיא להו</strong> <small>[נשאלה להם</small> ללומדים<small>]</small> שאלה זו: <strong>ב</strong>יום ה<strong>שני</strong> לאבל, <strong>ל</strong>שיטת <strong>עולא</strong> שפסק כר' יהושע שמניח ביום השני, האם ביום זה סבור הוא כמותו גם לענין חליצת התפילין כשבאים מנחמים חדשים, <strong>ו</strong>אף לדבריו <strong>חולץ או אינו חולץ?</strong>
 ומשיבים: <strong>תא שמע</strong> <small>[בוא</small> ו<small>שמע],</small> ש<strong>אמר עולא</strong> במפורש: <strong>חולץ ומניח אפילו מאה פעמים,</strong> שכאשר באים מנחמים חדשים — הריהו חולץ, ומשהלכו — חוזר ומניח. <strong>תניא נמי הכי</strong> <small>[שנויה</small> ברייתא <small>גם כן כך]:</small> <strong>יהודה בן תימא אומר: חולץ ומניח אפילו מאה פעמים.</strong>
 <strong>רבא אמר: כיון שהניח — שוב אינו חולץ.</strong> ושואלים: <strong>והא</strong> <small>[והרי]</small> <strong>רבא הוא</strong> ש<strong>אמר</strong> <small>[הוא שאמר]</small> בעצמו: <strong>הלכה כ</strong>שיטת ה<strong>תנא דידן</strong> <small>[שלנו]</small> במשנה ש<strong>אמר</strong> שאבילות חמורה היא <strong>שלשה</strong> ימים, וכיצד פוסק כברייתא שיניח תפילין בימים אלה?
## דף כא:
 <strong>מצוה שאני</strong> <small>[מצוה שונה]</small> וכיון שמצוה להניח תפילין, אין מחמירים על האבל שלא יניח אפילו בימי הבכי.
 <big>א</big> <strong>תנו רבנן</strong> <small>[שנו חכמים]:</small> <strong>אבל, שלשה ימים הראשונים אסור במלאכה, ואפילו</strong> היה <strong>עני המתפרנס מן הצדקה —</strong> לא יעשה מלאכה. <strong>מכאן ואילך</strong> אם זקוק לכך <strong>עושה בצינעא בתוך ביתו. ו</strong>כן <strong>האשה</strong> כשהיא אבילה <strong>טווה בפלך בתוך ביתה.</strong>
 <strong>תנו רבנן</strong> <small>[שנו חכמים]:</small> <strong>אבל, שלשה ימים הראשונים</strong> לאבלו <strong>אינו הולך לבית האבל</strong> האחר לנחמו, <strong>מכאן ואילך הולך,</strong> אבל <strong>אינו יושב במקום המנחמין אלא במקום המתנחמין</strong> בין האבלים שבאותו בית.
 <big>ב</big> <strong>תנו רבנן</strong> <small>[שנו חכמים]:</small> <strong>אבל, שלשה ימים הראשונים אסור בשאילת שלום</strong> כלל. <strong>משלשה ועד שבעה משיב</strong> שלום כשפונים אליו, <strong>ואינו שואל. מכאן ואילך שואל ומשיב כדרכו.</strong>
 ומקשים: וכי <strong>שלשה ימים הראשונים אסור בשאילת שלום? והתניא</strong> <small>[והרי שנינו</small> בברייתא<small>]:</small> <strong>מעשה ומתו בניו של ר' עקיבא, נכנסו כל ישראל והספידום הספד גדול.</strong>
 <strong>בשעת פטירתן</strong> (כשנפרדו ממנו) <strong>עמד ר' עקיבא על ספסל גדול, ואמר: אחינו בית ישראל שמעו! אפילו</strong> מתו עלי <strong>שני בנים חתנים — מנוחם הוא</strong> (כלומר אני הייתי מתנחם) <strong>בשביל כבוד שעשיתם. ואם בשביל עקיבא באתם, הרי כמה עקיבא בשוק</strong> שאין כל ישראל באים לנחמם, <strong>אלא</strong> ודאי <strong>כך אמרתם "תורת אלהיו בלבו"</strong> (תהלים לז, לא) וכיבדתם את תורתו — <strong>וכל שכן ששכרכם כפול</strong> שנחמתם אבלים ועשיתם כבוד לתורה, <strong>לכו לבתיכם לשלום.</strong> משמע שאומרים שלום גם ביום הראשון של האבל!
 ומשיבים: <strong>כבוד רבים שאני</strong> <small>[שונה]</small> שמפני כבודם התירו לו לשאול בשלום.
 שנינו בברייתא ש<strong>משלשה ועד שבעה משיב ואינו שואל, מכאן ואילך שואל ומשיב כדרכו.</strong>
 <strong>ורמינהו</strong> <small>[ומשליכים,</small> מראים סתירה<small>]</small> ממקור אחר: <strong>המוצא את חבירו אבל, בתוך שלשים יום</strong> למאורע — <strong>מדבר עמו</strong> עוד <strong>תנחומין ואינו שואל בשלומו,</strong> ואם מצאו <strong>לאחר שלשים יום — שואל בשלומו ואינו מדבר עמו תנחומין</strong> עוד, שלא להזכיר לו שוב את צערו.
 <strong>מתה אשתו ונשא אשה אחרת — אינו רשאי ליכנס לביתו לדבר עמו תנחומין,</strong> כדי שלא לפגוע באשה החדשה. אולם אם <strong>מצאו בשוק</strong> לבדו — <strong>אומר לו</strong> שלום <strong>בשפה רפה ובכובד ראש.</strong> הרי שיש איסור בשאילת שלום כל שלושים יום ולא שבעה בלבד!
 <strong>אמר רב אידי בר אבין,</strong> כך יש להבין: בברייתא הראשונה מדובר באבל, ש<strong>הוא שואל</strong> לאחר שבעה <strong>בשלום אחרים — שאחרים שרויין בשלום,</strong> ובברייתא השניה שאינו שואל כל שלושים מדובר באחרים, ש<strong>אחרים אין שואלין בשלומו,</strong> כיון <strong>שהוא</strong> האבל <strong>אינו שרוי בשלום.</strong>
 ומקשים: <strong>והא מדקתני</strong> <small>[והרי מ</small>מה <small>ששנינו]</small> שהאבל אחר שלושה ימים <strong>משיב</strong> שלום, <strong>מכלל</strong> הדבר אתה למד <strong>דשיילינן ליה</strong> <small>[ששואלים לו</small> בשלום<small>]?</small> ומשיבים: מדובר בכאלה <strong>דלא ידעי</strong> <small>[שאין יודעים]</small> שאבל הוא ולכן שאלו בשלומו.
 ומקשים: <strong>אי הכי</strong> <small>[אם כן]</small> ששאלו בשלומו בלא לדעת, <strong>התם נמי</strong> <small>[שם גם כן]</small> בשלושה ימים הראשונים יתכן שישאלו אותו ויהיה מותר לו להשיב! ומשיבים: <strong>התם</strong> <small>[שם]</small> בתוך שלושה <strong>מודע להו ולא מהדר להו</strong> <small>[מודיע להם</small> שהוא אבל <small>ואינו מחזיר להם</small> שלום<small>],</small> <strong>הכא לא צריך לאודועינהו</strong> <small>[כאן</small> לאחר שלושה <small>אינו צריך להודיעם]</small> אלא משיב שלום.
 <strong>ורמינהו</strong> <small>[ומשליכים,</small> מראים סתירה<small>]</small> ממה ששנינו: <strong>המוצא את חבירו אבל בתוך שנים עשר חדש — מדבר עמו תנחומין, ואינו שואל בשלומו. לאחר שנים עשר חדש — שואל בשלומו, ואינו מדבר עמו</strong> עוד <strong>תנחומין, אבל מדבר עמו מן הצד,</strong> שבדרך אגב יכול לומר "תתנחם" בלי לפרט שם המת.
 ובענין זה <strong>אמר ר' מאיר: המוצא את חבירו אבל לאחר שנים עשר חדש ומדבר עמו תנחומין למה הוא דומה — לאדם שנשברה רגלו וחיתה</strong> (והבריאה), <strong>מצאו רופא ואמר לו: כלך</strong> (בוא) <strong>אצלי שאני שוברה</strong> שנית <strong>וארפאנה, כדי שתדע שסממנין</strong> (תרופות) <strong>שלי יפין</strong> ומועילים לרפואה, כך המנחם את חבירו לאחר שכבר התנחם עם הזמן. ומכאן רואים שעד שנים עשר חודש עדיין אין שואלים בשלומו!
 ומשיבים: <strong>לא קשיא</strong> <small>[אין</small> זה <small>קשה]</small> <strong>הא</strong> <small>[זה]</small> ששנינו שאין שואלים בשלומו כל שנים עשר חודש, הרי זה <strong>ב</strong>אבל על <strong>אביו ואמו, הא</strong> <small>[זה]</small> ששנינו ששואלים לאחר שבעה, הרי זה <strong>ב</strong>אבל על <strong>שאר קרובים.</strong>
 ושואלים: <strong>התם נמי</strong> <small>[שם גם כן]</small> בשאר קרובים לאחר שלושים <strong>ידבר עמו תנחומין מן הצד</strong> ומדוע אמרה הברייתא שלאחר שלושים אינו מדבר עמו תנחומים כלל? ומשיבים: <strong>אין הכי נמי</strong> <small>[כן, כך</small> הוא <small>גם כן].</small> <strong>ומאי</strong> <small>[ומה</small> פירוש<small>]</small> <strong>אינו מדבר עמו תנחומין —</strong> יש להבין: אינו מדבר עמו <strong>כדרכו, אבל מדבר עמו מן הצד.</strong>
 <big>ג</big> <strong>תנו רבנן</strong> <small>[שנו חכמים]:</small> <strong>אבל, שלשה ימים הראשנים</strong> אם <strong>בא ממקום קרוב — מונה עמהן</strong> עם שאר האבלים את ימי האבילות מיום הקבורה ומסיים עימם, אף על פי שבסופו של דבר אינו יושב אלא חמישה או שישה ימים. <strong>בא ממקום רחוק — מונה לעצמו</strong> שבעה שלימים מיום השמועה. <strong>מכאן ואילך</strong> אחר שלושה ימים <strong>אפילו בא ממקום קרוב מונה</strong> שבעה <strong>לעצמו. ר' שמעון אומר: אפילו בא ביום השביעי ממקום קרוב — מונה</strong> ומסיים <strong>עמהן.</strong>
 <strong>אמר מר</strong> <small>[החכם]:</small> <strong>שלשה ימים הראשונים,</strong> אם <strong>בא ממקום קרוב — מונה עמהן. אמר ר' חייא בר אבא אמר ר' יוחנן: והוא שיש גדול הבית בבית</strong> ולכן כל שאר הקרובים נגררים אחריו, אולם אם זה שבבית הוא הצעיר והבא ממקום רחוק הוא גדול הבית — ודאי שאינו נגרר אחרי הצעיר ומונה שבעה לעצמו.
 <strong>איבעיא להו</strong> <small>[נשאלה להם</small> ללומדים<small>]</small> שאלה זו:
## דף כב.
 <strong>הלך גדול הבית לבית הקברות</strong> לכבוד המת ושהה שם שלושה ימים ולא חזר לביתו <strong>מהו?</strong> האם כיון שלכבוד המת הלך הריהו נחשב כאילו הוא בביתו וכל הבא בתוך אותו זמן נגרר אחריו או לא?
 ומשיבים: <strong>תא שמע</strong> <small>[בא</small> ו<small>שמע]</small> ממה ש<strong>אמר ר' חייא בר אבא אמר ר' יוחנן: אפילו הלך גדול הבית לבית הקברות —</strong> האבל שבא <strong>מונה עמהן.</strong> ותוהים: <strong>מונה</strong> ומסיים <strong>עמהן? והתניא</strong> <small>[והרי שנינו</small> בברייתא<small>]</small> <strong>מונה</strong> שבעה <strong>לעצמו!</strong>
 ומשיבים: <strong>לא קשיא</strong> <small>[אין</small> זה <small>קשה],</small> <strong>הא</strong> <small>[זה]</small> שמונה עמהם הרי זה באופן <strong>דאתא בגו תלתא</strong> <small>[שבא</small> גדול הבית <small>בתוך שלושה</small> ימים<small>],</small> <strong>והא</strong> <small>[וזה]</small> שמונה לעצמו <strong>דלא אתא בגו תלתא</strong> <small>[שלא בא בתוך שלושה</small> ימים<small>].</small> <strong>כי הא</strong> <small>[כמו זה]</small> ש<strong>אמר להו</strong> <small>[להם]</small> <strong>רב לבני הצלפוני</strong> כשהיו באבל: <strong>דאתו בגו תלתא</strong> <small>[</small>אלה <small>שבאים בתוך שלושה</small> ימים<small>] —</small> <strong>לימנו בהדייכו</strong> <small>[שיימנו אתכם],</small> <strong>דלא אתו בגו תלתא</strong> <small>[שאינם באים בתוך שלושה] —</small> <strong>לימנו לנפשיהו</strong> <small>[שיימנו לעצמם].</small>
 <strong>אמר להו</strong> <small>[להם]</small> <strong>רבא לבני מחוזא: אתון דלא אזליתו בתר ערסא</strong> <small>[אתם שאינכם הולכים אחר המיטה</small> של המת לקוברו<small>]</small> (שהיו מוליכים את מתיהם להיקבר במקום רחוק, ולא הלכו רוב האבלים אחר המיטה עד לקבר), <strong>מכי מהדריתו אפייכו מבבא דאבולא אתחילו מנו</strong> <small>[מזמן שאתם מחזירים את פניכם משער העיר</small> לחזור הביתה <small>התחילו למנות]</small> ימי אבילות.
 <big>א</big> שנינו במשנה, ש<strong>ר' שמעון אומר: אפילו בא</strong> אחד האבלים <strong>ביום השביעי ממקום קרוב — מונה עמהן. אמר ר' חייא בר גמדא אמר ר' יוסי בן שאול אמר רבי: והוא שבא ומצא</strong> עדיין <strong>מנחמין אצלו</strong> בבית.
 <strong>בעי</strong> <small>[שאל]</small> <strong>רב ענן:</strong> אם <strong>ננערו</strong> המנחמים <strong>לעמוד</strong> וללכת <strong>ו</strong>עדיין <strong>לא עמדו, מהו?</strong> היש לראות זאת כאילו הלכו כבר המנחמים או לא? לשאלה זו לא נמצאה תשובה ונשארה ב<strong>תיקו</strong> <small>[תעמוד]</small> השאלה במקומה.
 <big>ב</big> מספרים: <strong>גמירי חבריה</strong> <small>[למד חבירו]</small> של <strong>ר' אבא בר חייא מר' אבא</strong> ושואלים: <strong>ומנו</strong> <small>[ומי הוא]</small> חבר זה — <strong>ר' זירא, ואמרי לה</strong> <small>[ויש אומרים]</small> בנוסח אחר: <strong>חבריה</strong> <small>[חבירו]</small> של <strong>ר' זירא</strong> שלמד <strong>מר' זירא ומנו</strong> <small>[ומי הוא</small> זה<small>] —</small> <strong>ר' אבא בריה</strong> <small>[בנו]</small> של <strong>ר' חייא בר אבא</strong> ש<strong>אמר</strong> בשם <strong>ר' יוחנן: הלכה כר' שמעון בן גמליאל בטריפות, והלכה כר' שמעון באבל.</strong>
 ומסבירים: <strong>כר' שמעון באבל — הא דאמרן</strong> <small>[זה שאמרנו]</small> לענין מי שבא ביום השביעי. <strong>כרבן שמעון בן גמליאל בטריפות — דתנן</strong> <small>[</small>זה <small>ששנינו</small> במשנה<small>]:</small> <strong>בני מעים שניקבו</strong> (שנעשה בהם נקב) <strong>וליחה סותמתן</strong> כך שאין דבר יוצא דרך הנקב החוצה — הרי זו <strong>כשרה,</strong> ואין דינו כנקב במעיים שמטריף את הבהמה, אלו <strong>דברי רבן שמעון בן גמליאל.</strong>
 לעצם ההלכה שואלים: <strong>מאי</strong> <small>[מה</small> פירוש<small>]</small> <strong>ליחה? אמר רב כהנא: שירקא דמעיא דנפיק</strong> <small>[שומן המעיים שיוצא]</small> מהם <strong>אגב דוחקא</strong> <small>[דחיקתם</small> ולחיצתם<small>].</small> <strong>אמר מאן דהוא</strong> <small>[מי שהוא]</small> שלא נתפרש שמו: <strong>איזכי ואסיק ואגמרא לשמעתא מפומיה דמריה</strong> <small>[אזכה ואעלה</small> לארץ ישראל <small>ואלמד את השמועה מפי בעליה],</small>
 <strong>כי סליק אשכחיה</strong> <small>[כאשר עלה מצא אותו]</small> את <strong>ר' אבא בריה</strong> <small>[בנו]</small> של <strong>ר' חייא בר אבא. אמר ליה</strong> <small>[לו]:</small> האם <strong>אמר מר</strong> <small>[אדוני]</small> כי <strong>הלכה כרבן שמעון בן גמליאל בטריפות? אמר ליה</strong> <small>[לו]:</small> <strong>אנא</strong> <small>[אני]</small> <strong>אין הלכה</strong> כרבן שמעון בן גמליאל <strong>אמרי</strong> <small>[אמרתי],</small> להיפך ממה שאמרו בשמי, ולדעתי נקב כעין זה מטריף את הבהמה.
 שאל אותו שוב: ומה שנמסר בשמך שהלכה <strong>כר' שמעון באבל, מאי</strong> <small>[מה</small> אכן כך הדין<small>]?</small> <strong>אמר ליה</strong> <small>[לו]:</small> <strong>פלוגתא נינהו</strong> <small>[מחלוקות הן]</small> <strong>דאיתמר</strong> <small>[שנאמר]</small> <strong>רב חסדא אמר: הלכה</strong> כר' שמעון, <strong>וכן אמר ר' יוחנן: הלכה. רב נחמן אמר: אין הלכה.</strong>
 ומסכמים: <strong>ואין הלכה כרבן שמעון בן גמליאל בטריפות</strong> בענין זה, <strong>והלכה כר' שמעון באבל.</strong> ולפי הכלל ש<strong>אמר שמואל: הלכה כדברי המיקל באבל.</strong>
 <big>ג</big> <strong>על כל המתים כולן</strong> אם <strong>מדחה מטתו</strong> (שממהר להוציא ולקבור את המת מיד) — <strong>הרי זה משובח, על אביו ועל אמו — הרי זה מגונה,</strong> שראוי שיאריך האבל באנינותו, אבל אם <strong>היה ערב שבת או ערב יום טוב,</strong> אם ממהר לקבור <strong>הרי זה משובח,</strong> לפי <strong>שאינו עושה אלא לכבוד אביו ואמו,</strong> שלא ישהו במשך השבת בלא קבורה.
 <strong>על כל המתים כולן,</strong> אם <strong>רצה</strong> האבל — <strong>ממעט בעסקו</strong> משום האבל, <strong>רצה — אינו</strong>
## דף כב:
 <strong>ממעט, על אביו ועל אמו — ממעט</strong> תמיד.
 <strong>על כל המתים כולן, רצה — חולץ</strong> את הבגד מעל כתפו האחת, <strong>רצה — אינו חולץ. על אביו ועל אמו — חולץ</strong> תמיד.
 מספרים: <strong>ומעשה בגדול הדור אחד שמת אביו וביקש לחלוץ, וביקש גדול הדור אחר שעמו לחלוץ</strong> גם הוא, להשתתף עמו באבלו, <strong>ונמנע</strong> הראשון <strong>ולא חלץ</strong> כדי שלא לגרום לחבירו שיחלוץ.
 <strong>אמר אביי: גדול הדור</strong> שאמרנו היה <strong>רבי, גדול הדור שעמו — ר' יעקב בר אחא. ואיכא דאמרי</strong> <small>[ויש שאומרים]:</small> <strong>גדול הדור — ר' יעקב בר אחא, גדול הדור שעמו — רבי.</strong>
 ודנים בדבר; <strong>בשלמא למאן דאמר</strong> <small>[נניח ל</small>שיטת <small>מי שאומר]</small> <strong>גדול הדור שעמו — רבי, היינו</strong> <small>[זהו</small> הטעם<small>]</small> ש<strong>נמנע ולא חלץ,</strong> לפי שלא רצה לגרום לנשיא הדור רבי שיחלוץ,
 <strong>אלא למאן דאמר</strong> <small>[ל</small>שיטת <small>מי שאומר]</small> ש<strong>ר' יעקב בר אחא</strong> היה גדול הדור שעמו, <strong>אמאי</strong> <small>[מדוע]</small> <strong>נמנע</strong> רבי <strong>ולא חלץ?</strong> הלא <strong>רבן שמעון בן גמליאל</strong> אביו של רבי <strong>נשיא הוה</strong> <small>[היה]</small> <strong>וכולי עלמא מיחייבי למיחלץ</strong> <small>[והכל חייבים לחלוץ</small> עליו<small>]</small> שכך עושים במות הנשיא, ואם כן היה גם ר' יעקב בר אחא צריך לחלוץ מן הדין, ומדוע מנעו רבי? ומסכמים: אכן, <strong>קשיא</strong> <small>[קשה]</small> לדעה זו.
 <big>א</big> ועוד בהלכות אבל: <strong>על כל המתים כולן — מסתפר לאחר שלשים יום,</strong> והאבל <strong>על אביו ועל אמו</strong> אינו מסתפר <strong>עד שיגערו בו חבריו</strong> על שהוא מגדל שיער יותר מדי. <strong>על כל המתים כולן — נכנס לבית השמחה</strong> (מקום שיש בו שמחה וחגיגה) <strong>לאחר שלשים יום, על אביו ועל אמו — לאחר שנים עשר חדש.</strong>
 <strong>אמר רבה בר בר חנה:</strong> זה שאמרנו כי על כל שאר המתים הריהו נכנס לבית השמחה לאחר שלושים ימי האבל — הרי זה דווקא <strong>ולשמחת מריעות,</strong> כלומר סעודת שמחה שעושים ריעים זה לזה שאוכלים לפי התור זה בביתו של זה, ואין מדובר בשמחה גדולה (כגון נישואין). <strong>מיתיבי</strong> <small>[מקשים]</small> על כך: הלא שנינו <strong>ולשמחה ולמריעות שלשים יום.</strong> ומשמע שסתם שמחה אינה שמחת מריעות, ומסכמים: אכן, <strong>קשיא</strong> <small>[קשה]</small> הדבר.
 <strong>אמימר מתני הכי</strong> <small>[היה שונה</small> את השמועה <small>כך],</small> <strong>אמר רבה בר בר חנה: ולשמחת מריעות — מותר ליכנס לאלתר</strong> <small>[מיד].</small> ומקשים: <strong>והא תניא</strong> <small>[והרי שנינו</small> בברייתא<small>]</small> <strong>לשמחה שלשים, ולמריעות שלשים!</strong>
 ומשיבים: <strong>לא קשיא</strong> <small>[אין זה קשה];</small> <strong>הא</strong> <small>[זה]</small> בברייתא — כגון <strong>באריסותא</strong> <small>[בהתחלה]</small> כלומר, כאשר נקבע בין הידידים שהוא הראשון שצריך לעשות משתה לכולם — אז ימתין שלושים יום, <strong>הא</strong> <small>[זה]</small> דברי רבה בר בר חנה — <strong>בפורענותא</strong> <small>[בפרעון]</small> כאשר חביריו כבר עשו סעודות, והגיע תורו, שכיוון שחובה עליו לעשות זאת לחביריו אינו יכול לדחות.
 ועוד אמרו: <strong>על כל המתים כולן קורע טפח,</strong> ואילו <strong>על אביו ועל אמו</strong> קורע <strong>עד שיגלה את לבו. אמר ר' אבהו: מאי קרא</strong> <small>[מה הכתוב]</small> המלמד שקריעה היא טפח לפחות, שנאמר: <strong>"ויחזק דוד בבגדו ויקרעם"</strong> (שמואל ב' א, יא), <strong>ואין אחיזה פחות מטפח.</strong>
 <strong>על כל המתים כולן אפילו</strong> היה <strong>לבוש עשרה חלוקין — אינו קורע אלא</strong> בגד <strong>עליון, על אביו ועל אמו קורע את כולן. ו</strong>אולם <strong>אפיקרסותו</strong> (בגד תחתון שעל גופו) <strong>אינה מעכבת,</strong> שאותה אינו צריך לקרוע.
 <strong>אחד האיש ואחד אשה</strong> בקריעה. <strong>ר' שמעון בן אלעזר אומר: האשה קורעת את</strong> הבגד <strong>התחתון ומחזירתו לאחוריה, וחוזרת וקורעת את העליון</strong> כדי שלא יתגלה בשרה.
 <strong>על כל המתים כולן,</strong> אם <strong>רצה — מבדיל</strong> וקורע <strong>קמי שפה שלו</strong> <small>[לפני שפת</small> הבגד<small>]</small> ולא בצואר, כדי שייראה הקרע נבדל מפתח הבגד, ואם לא <strong>רצה — אינו מבדיל</strong> אלא קורע את בית הצוואר עצמו, אף על פי שהקריעה במקום כזה אינה ניכרת כל כך. <strong>על אביו ועל אמו — מבדיל</strong> תמיד.
 <strong>ר' יהודה אומר: כל קריעה שאינו מבדיל קמי שפה שלו — אינו אלא קרע של תיפלות</strong> (של שטות) שקריעה צריכה שתיראה שנעשתה לאבל, ולא כפגם בלבד בבגד. <strong>אמר ר' אבהו: מאי טעמא</strong> <small>[מה טעם]</small> דברי <strong>ר' יהודה</strong> — <strong>דכתיב</strong> <small>[שנאמר]:</small> <strong>"ויחזק בבגדיו ויקרעם לשנים קרעים"</strong> (מלכים ב' ב, יב), <strong>ממשמע שנאמר "ויקרעם" איני יודע שהן לשנים? אלא</strong> ודאי הכוונה היא <strong>שנראין קרועים כשנים,</strong> משמע שצריך הקרע להיות גלוי ונראה.
 <strong>על כל המתים כולן שולל</strong> (תופר את הקרע תפירה גסה) <strong>לאחר שבעה, ומאחה</strong> בתפירה מדוייקת <strong>לאחר שלשים. על אביו ועל אמו — שולל לאחר שלשים, ואינו מאחה לעולם. והאשה שוללתו</strong> את הקרע <strong>לאלתר</strong> <small>[מיד]</small> <strong>מפני כבודה,</strong> שאין זה כבודה שייראו בגדיה קרועים.
 <strong>כי אתא</strong> <small>[כאשר בא]</small> <strong>רבין</strong> מארץ ישראל לבבל <strong>אמר</strong> בשם <strong>ר' יוחנן: על כל המתים, רצה — קורע ביד, רצה — קורע בכלי. על אביו ועל אמו —</strong> קורע <strong>ביד</strong> בדרך השחתה וקלקול.
 <strong>ואמר ר' חייא בר אבא אמר ר' יוחנן: על כל המתים כולן</strong> יכול לקרוע קרע <strong>מבפנים</strong> ולא בבגדו העליון, ואילו <strong>על אביו ועל אמו</strong> — <strong>קורע מבחוץ. אמר רב חסדא: וכן לנשיא</strong> קורע כמו שקורע על אביו.
 <strong>מיתיבי</strong> <small>[מקשים</small> על כך<small>],</small> ממה ששנינו: <strong>לא הושוו</strong> דיני קריעה על נשיא ואב בית דין ורבו <strong>לאביו ולאמו אלא ל</strong>ענין <strong>איחוי בלבד,</strong> שאסור לאחות את הבגד הקרוע בתפירה מדוייקת.
 <strong>מאי לאו</strong> <small>[האם לא]</small> <strong>אפילו</strong> הקורע <strong>לנשיא?</strong> ודוחים: <strong>לא, לבר</strong> <small>[חוץ]</small> <strong>מ</strong>הקורע ל<strong>נשיא,</strong> שקרע על נשיא דינו לכל דבר כקרע על אביו.
 מסופר: <strong>נשיאה שכיב</strong> <small>[הנשיא מת],</small> <strong>אמר ליה</strong> <small>[לו]</small> <strong>רב חסדא לרב חנן בר רבא: כפי אסיתא</strong> <small>[הפוך מדוכה]</small> שיהיה לך מקום מוגבה <strong>וקום עלה</strong> <small>[ועמוד עליה],</small> <strong>ואחוי</strong> <small>[והראה]</small> <strong>קריעה לעלמא</strong> <small>[לכל]</small> שיראו כיצד קורעים, וכן יעשו כולם, שהרי כל העם קורעים על הנשיא.
 <big>ב</big> ועוד בהלכות קריעה: <strong>על חכם חולץ</strong> את הבגד מכתפו <strong>מימין, על אב בית דין</strong> חולץ ומגלה הכתף <strong>משמאל, על נשיא</strong> חולץ <strong>מכאן ומכאן.</strong>
 <strong>תנו רבנן</strong> <small>[שנו חכמים]:</small> <strong>חכם שמת — בית מדרשו בטל</strong> ואין לומדים בו מפני אבילות, <strong>אב בית דין שמת — כל בתי מדרשות שבעירו בטילין, ונכנסין לבית הכנסת, ו</strong>שם <strong>משנין את מקומן</strong> כמנהג אבלים, <strong>היושבין</strong> כרגיל <strong>בצפון — יושבין בדרום, היושבין בדרום — יושבין בצפון. נשיא שמת — בתי מדרשות כולן בטילין, ובני הכנסת נכנסין לבית הכנסת</strong>
## דף כג.
 <strong>וקורין</strong> (וקוראים) בתורה בשבת <strong>שבעה</strong> קרואים, שדבר זה אפשר לעשות רק בציבור, <strong>ויוצאין</strong> ומתפללים ביחידות. <strong>ר' יהושע בן קרחה אומר: לא שילכו</strong> אחר כך <strong>ויטיילו בשוק, אלא יושבין ודומין</strong> (דוממים, שותקים) באבלם.
 ועוד אמרו: <strong>ואין אומרים שמועה</strong> (הלכה) <strong>ואגדה בבית האבל</strong> מפני שהן מביאות לשמחה. <strong>אמרו עליו על ר' חנניה בן גמליאל שהיה אומר שמועה ואגדה בבית האבל.</strong>
 <big>א</big> <strong>תנו רבנן</strong> <small>[שנו חכמים]:</small> <strong>אבל, שבת</strong> (שבוע) <strong>ראשונה</strong> של אבלו <strong>אינו יוצא מפתח ביתו, שניה — יוצא ואינו יושב</strong> בבית הכנסת <strong>במקומו, שלישית — יושב במקומו ואינו מדבר, רביעית</strong> — <strong>הרי הוא ככל אדם.</strong>
 <strong>ר' יהודה אומר: לא הוצרכו לומר שבת ראשונה לא יצא מפתח ביתו,</strong> שאין כאן חידוש <strong>שהרי הכל נכנסין לביתו לנחמו. אלא, שניה</strong> — <strong>אינו יוצא מפתח ביתו, שלישית</strong> — <strong>יוצא ואינו יושב במקומו, רביעית</strong> — <strong>יושב במקומו ואינו מדבר, חמישית</strong> — <strong>הרי הוא ככל אדם.</strong>
 <big>ב</big> <strong>תנו רבנן</strong> <small>[שנו חכמים]:</small> <strong>כל שלשים יום</strong> שלאחר כל אבל אסורים <strong>לנישואין.</strong> ואם <strong>מתה אשתו — אסור לישא אשה אחרת עד שיעברו עליו שלשה רגלים</strong> מאז מותה. <strong>ר' יהודה אומר: רגל ראשון ושני — אסור, שלישי — מותר.</strong>
 <strong>ואם אין לו בנים — מותר לישא</strong> אשה אחרת <strong>לאלתר</strong> (מיד) <strong>משום ביטול פריה ורביה,</strong> שהרי מצוה עליו לשאת אשה. וכן אם <strong>הניחה לו</strong> אשתו <strong>בנים קטנים — מותר לישא לאלתר מפני פרנסתן</strong> של הילדים, שיהיה מי שידאג להם.
 ומספרים: <strong>מעשה שמתה אשתו של יוסף הכהן, ואמר לאחותה בבית הקברות: לכי ופרנסי את בני אחותך,</strong> כלומר, רמז לה באותו יום שרוצה לשאת אותה מיד. ומוסיפים: <strong>ואף על פי כן</strong> שנשאה מיד <strong>לא בא עליה אלא לזמן מרובה.</strong> ושואלים: <strong>מאי</strong> <small>[מה</small> פירוש<small>]</small> <strong>לזמן מרובה</strong> בענין זה? <strong>אמר רב פפא:</strong> רק <strong>לאחר שלשים יום.</strong>
 <big>ג</big> <strong>תנו רבנן</strong> <small>[שנו חכמים]:</small> <strong>כל שלשים יום</strong> של אבל אסורים <strong>לגיהוץ, אחד כלים</strong> (בגדים) <strong>חדשים ואחד כלים ישנים</strong> ה<strong>יוצאין מתוך המכבש</strong> אסור ללבשם, שכיון שגוהצו ויושרו היטב הריהם כחדשים. ואילו <strong>רבי אומר: לא אסרו אלא כלים חדשים בלבד. ר' אלעזר בר' שמעון אומר: לא אסרו אלא כלים חדשים לבנים בלבד.</strong>
 ומספרים: <strong>אביי נפיק</strong> <small>[יצא]</small> בזמן אבלו <strong>בגרדא דסרבלא</strong> <small>[בבגד לבן ישן]</small> ונהג <strong>כ</strong>דעת <strong>רבי.</strong> ואילו <strong>רבא נפיק</strong> <small>[יצא]</small> <strong>בחימוצתא רומיתא סומקתא חדתי</strong> <small>[בחלוק רומי אדום חדש]</small> שנהג <strong>כ</strong>דעת <strong>ר' אלעזר בר' שמעון.</strong>
 <big>ד</big> שנינו במשנה: <strong>מפני שאמרו שבת עולה</strong> לענין ימי אבילות <strong>ואינה מפסקת.</strong> ואומרים, שבענין אבילות בשבת נחלקו המנהגים בין <strong>בני יהודה ובני גלילא</strong> <small>[הגליל].</small> <strong>הני אמרי</strong> <small>[אלו אומרים]:</small>
## דף כג:
 <strong>יש אבילות</strong> כלשהי <strong>בשבת</strong> ועל כל פנים בדברים שבצינעה כשאין אחרים רואים, <strong>והני אמרי</strong> <small>[ואלו אומרים]:</small> <strong>אין אבילות בשבת</strong> כלל.
 ומסבירים: <strong>מאן דאמר</strong> <small>[מי שאומר]</small> <strong>יש אבילות בשבת</strong> סמך על מה <strong>דקתני</strong> <small>[ששנינו]</small> שהשבת <strong>עולה</strong> ונחשבת למנין ימי האבל, ומכאן שבשבת יש קצת אבילות. <strong>מאן דאמר</strong> <small>[</small>ו<small>מי שאומר]</small> <strong>אין אבילות בשבת — דקתני</strong> <small>[ששנינו]</small> שהשבת <strong>אינה מפסקת.</strong>
 וכך הם מדייקים: <strong>אי סלקא דעתך</strong> <small>[אם עולה על דעתך</small> לומר<small>]</small> ש<strong>יש אבילות</strong> כלשהי <strong>בשבת, השתא</strong> <small>[עכשיו]</small> הרי <strong>אבילות נהגא</strong> <small>[נוהגת]</small> ביום זה, <strong>אפסוקי מיבעיא</strong> <small>[</small>שאינה <small>מפסקת צריך</small> לומר<small>]?</small> אלא ודאי אין בה אבילות כל עיקר.
 ושואלים: <strong>ואלא הא קתני</strong> <small>[הרי שנינו]</small> <strong>עולה,</strong> הרי שהיא ממש כשאר ימי האבל ונוהגת בה אבילות! ומשיבים: <strong>איידי דקבעי למיתנא סיפא</strong> <small>[מתוך שרצה לשנות בסוף</small> המשנה<small>]</small> על הימים טובים ש<strong>אינן עולים, תנא רישא</strong> <small>[שנה בראשה]</small> <strong>עולה,</strong> אף שאין בה כל אבילות.
 ושואלים: <strong>ולמאן דאמר</strong> <small>[ול</small>דעת <small>מי שאומר]</small> ש<strong>יש אבילות בשבת, הא קתני</strong> <small>[הרי שנינו]</small> <strong>אינה מפסקת!</strong> ומשיבים לשיטתם: דבר זה לא נצרך לגופו, אלא <strong>משום דקבעי למיתנא סיפא</strong> <small>[שרצה לשנות בסוף]</small> שימים טובים <strong>מפסיקין, תנא רישא</strong> <small>[שנה בראש]</small> <strong>אינה מפסקת</strong> אף שאינו נחוץ.
 ומציעים: <strong>לימא כתנאי</strong> <small>[</small>האם <small>לומר</small> שמחלוקת זו <small>כ</small>מחלוקת <small>תנאים]</small> ששנינו: <strong>מי שמתו מוטל לפניו</strong> שעדיין לא נקבר — <strong>אוכל בבית אחר, אין לו בית אחר — אוכל בבית חברו, אין לו בית חברו</strong> שיאכל בו — <strong>עושה לו מחיצה עשרה טפחים</strong> בינו לבין המת ואוכל. <strong>אין לו דבר לעשות</strong> בו <strong>מחיצה — מחזיר</strong> (מפנה) <strong>פניו</strong> מן המת <strong>ואוכל.</strong>
 <strong>ו</strong>בכל מקרה <strong>אינו מיסב ואוכל</strong> כבסעודה חגיגית, <strong>ואינו אוכל בשר, ואינו שותה יין, ואין מברך</strong> להוציא אחרים ידי חובתם, <strong>ואין מזמן, ואין מברכין עליו</strong> (עבורו, להוציאו ידי חובה), <strong>ואין מזמנין עליו</strong> שאין מצרפים אותו למנין המזמנים, <strong>ופטור מקריאת שמע, ומן התפלה, ומן התפילין, ומכל מצות האמורות בתורה.</strong>
 <strong>ו</strong>אם היה זה <strong>בשבת — מיסב ואוכל, ואוכל בשר, ושותה יין, ומברך, ומזמן, ומברכין ומזמנין עליו, וחייב בקריאת שמע ובתפילה ובתפילין ובכל מצות האמורות בתורה. רבן גמליאל אומר: מתוך שנתחייב</strong> בשבת <strong>באלו — נתחייב בכולן. </strong>
 ולהסברת ביטוי לא ברור זה של רבן גמליאל <strong>אמר ר' יוחנן:</strong> לגבי <strong>תשמיש המטה איכא בינייהו</strong> <small>[יש ביניהם</small> הבדל<small>],</small> שלדעת רבן גמליאל כיון שבשבת נתחייב בכל המצוות — חייב גם במצות עונה עם אשתו בשבת.
 ומציעים, <strong>מאי לאו בהא קא מיפלגי</strong> <small>[האם לא ב</small>דבר <small>זה הם</small> <small>חלוקים]:</small> <strong>דמר</strong> <small>[שחכם</small> זה, התנא הראשון<small>]</small> <strong>סבר: יש אבילות בשבת</strong> בדברים שבצינעה ולכן אינו משמש מיטתו, <strong>ומר</strong> <small>[וחכם</small> זה, רבן גמליאל<small>]</small> <strong>סבר: אין אבילות בשבת</strong> כלל!
 ודוחים: <strong>ממאי</strong> <small>[ממה]</small> מגיע אתה למסקנה זו? <strong>דלמא</strong> <small>[שמא]</small> <strong>עד כאן לא</strong> שמענו כי <strong>קאמר</strong> <small>[אמר]</small> ה<strong>תנא קמא</strong> <small>[הראשון]</small> <strong>התם</strong> <small>[שם]</small> שאסור בתשמיש המיטה <strong>אלא משום שמתו מוטל לפניו</strong> ועדיין לא נקבר, <strong>אבל הכא</strong> <small>[כאן]</small> באבל ש<strong>אין מתו מוטל לפניו — לא.</strong>
 ולהיפך, <strong>ועד כאן לא</strong> שמענו כי <strong>קאמר</strong> <small>[אמר]</small> <strong>רבן גמליאל התם</strong> <small>[שם]</small> להתיר בתשמיש המיטה רק משום <strong>דאכתי</strong> <small>[שעדיין]</small> <strong>לא חל</strong> <small>[חלה]</small> <strong>אבילות עליה</strong> <small>[עליו]</small> שאין דין אבילות מתחיל אלא מקבורת המת, <strong>אבל הכא, דחל</strong> <small>[כאן שחלה]</small> <strong>אבילות עליה</strong> <small>[עליו]</small> <strong>הכי נמי</strong> <small>[כך גם כן]</small> ינהג איסור גם בתשמיש המיטה.
## דף כד.
 <strong>בעא מיניה</strong> <small>[שאל אותו]</small> <strong>ר' יוחנן משמואל: יש אבילות בשבת או אין אבילות בשבת? אמר ליה</strong> <small>[לו]:</small> <strong>אין אבילות בשבת.</strong>
 <strong>יתבי רבנן קמיה</strong> <small>[ישבו חכמים לפני]</small> <strong>רב פפא וקאמרי משמיה</strong> <small>[ואמרו משמו]</small> של <strong>שמואל: אבל ששימש מטתו בימי אבלו — חייב מיתה</strong> בידי שמים. <strong>אמר להו</strong> <small>[להם]</small> <strong>רב פפא: אסור אתמר</strong> <small>[נאמר]</small> אבל לא חייב מיתה, <strong>ומשמיה</strong> <small>[ומשמו]</small> של <strong>ר' יוחנן אתמר</strong> <small>[נאמר]</small> ולא בשם שמואל,
 <strong>ואי שמיעא לכו משמיה</strong> <small>[ואם שמעתם</small> דבר <small>משמו]</small> של <strong>שמואל</strong> בענין זה, <strong>הכי שמיע לכו</strong> <small>[כך</small> היה הדבר <small>ששמעתם],</small> <strong>אמר רב תחליפא בר אבימי אמר שמואל: אבל שלא פרע</strong> ראשו, <strong>ושלא פירם</strong> בגדיו — <strong>חייב מיתה, שנאמר</strong> לבני אהרון באבלם: <strong>"ראשיכם אל תפרעו ובגדיכם לא תפרמו ולא תמתו"</strong> (ויקרא י, ו), שהם נצטוו שלא להתאבל, בגלל חנוכת המשכן, ונדייק כאן <strong>הא</strong> <small>[הרי]</small> כל אבל <strong>אחר שלא פרע ושלא פירם — חייב מיתה.</strong>
 <strong>אמר רפרם בר פפא: תנא</strong> <small>[שנה</small> החכם<small>]</small> <strong>ב</strong>מסכת המיוחדת לדיני אבלות <strong>אבל רבתי</strong> (מסכת שמחות): <strong>אבל אסור לשמש מטתו בימי אבלו, ומעשה באחד ששימש מטתו בימי אבלו ו</strong>נענש, שאחר מותו <strong>שמטו חזירים את גוייתו</strong> (גופו).
 <strong>אמר שמואל</strong> בענין מנהגי האבל ביום השבת, ונתן סימן לדבר: <strong>פח"ז — חובה, נת"ר — רשות.</strong>
 ופירושו: <strong>פריעת הראש</strong> שלא יכסה את ראשו כאבל, <strong>חזרת קרע</strong> שמחזיר קרע שבבגדיו <strong>לאחוריו</strong> שלא ייראה, <strong>וזקיפת המטה</strong> שלא תהיה כפויה (הפוכה) בשבת — <strong>חובה</strong> היא. ואילו <strong>נעילת הסנדל, תשמיש המטה,</strong> ו<strong>רחיצת ידים ורגלים בחמין ערבית</strong> (בשעת ערב) — <strong>רשות</strong> הם, ואם רוצה האבל שלא לעשותם בשבת — רשאי. <strong>ורב אמר: אף פריעת הראש רשות.</strong>
 ושואלים: <strong>ושמואל מאי שנא</strong> <small>[</small>ב<small>מה שונה]</small> <strong>נעילת הסנדל</strong> שהיא <strong>רשות —</strong> טעמו: <strong>דלאו כולי עלמא עבידי דסיימי מסאנייהו</strong> <small>[שלא הכל עשויים שהם נועלים מנעליהם]</small> תמיד, ולכן, אם אינו נועל נעליו בשבת אין הדבר נראה לכל כסימן של אבילות. אולם <strong>פריעת הראש נמי</strong> <small>[גם כן],</small> הלא <strong>לאו כולי עלמא עבידי דמגלו רישייהו</strong> <small>[פריעת הראש גם כן, לא הכל עשויים שמגלים ראשם]</small> ויש ההולכים בעטיפה על ראשם תמיד, ואין בזה סימן ברור לאבילות!
 ומשיבים: <strong>שמואל לטעמיה</strong> <small>[לטעמו,</small> לשיטתו<small>]</small> ש<strong>אמר שמואל: כל קרע שאינו בשעת חימום</strong> בשעת עיקר הצער והכאב של האבל, בשעת מיתה — <strong>אינו קרע,</strong> שהקורע לאחר זמן אינו נחשב. <strong>וכל עטיפה</strong> של אבל <strong>שאינה כעטיפת ישמעאלים</strong> העוטפים את ראשם מכל צד — <strong>אינה</strong> חשובה <strong>עטיפה.</strong> וכיון שלדעת שמואל האבל מתעטף בעטיפה מיוחדת כעטיפת הישמעאלים, הרי כשנוהג כן בשבת, ניכרת בכך האבילות, שהרי אין שאר האנשים מתעטפים כך כרגיל. ומהי עטיפה זו? <strong>מחוי</strong> <small>[</small>היה <small>מראה]</small> <strong>רב נחמן עד גובי דדיקנא</strong> <small>[גומות הזקן],</small> כלומר שמכסה בטלית גם את הגומות בלחי, סמוך לזקן.
 <strong>אמר ר' יעקב אמר ר' יוחנן: לא שנו</strong> שצריך האבל להסיר עטיפת ראשו בשבת <strong>אלא שאין לו מנעלים ברגליו</strong> ובשל כך הוא נראה כאבל, <strong>אבל</strong> אם <strong>יש לו מנעלים ברגליו — מנעליו מוכיחין עליו</strong> שאיננו נוהג מנהג אבל.
 וחוזרים למה שאמר שמואל <strong>כל קרע שאינו בשעת חימום אינו קרע,</strong> ומקשים: <strong>והא</strong> <small>[והרי]</small> <strong>אמרו ליה</strong> <small>[לו]</small> <strong>לשמואל: נח נפשיה</strong> <small>[נחה נפשו,</small> נפטר<small>]</small> <strong>רב, קרע עליה</strong> <small>[עליו]</small> <strong>תריסר מני</strong> <small>[שנים עשר בגדים].</small> <strong>אמר: אזל גברא דהוה מסתפינא מיניה</strong> <small>[הלך,</small> נפטר <small>האיש שהייתי מתיירא ממנו]</small> מפני חוכמתו. כיוצא בו <strong>אמרו ליה</strong> <small>[לו]</small> <strong>לר' יוחנן: נח נפשיה</strong> <small>[נחה נפשו,</small> נפטר<small>]</small> <strong>ר' חנינא. קרע עליה</strong> <small>[עליו]</small> <strong>תליסר אצטלי מלתא</strong> <small>[שלושה עשר בגדי צמר</small> יקר<small>]</small> <strong>אמר: אזל גברא דהוה מסתפינא מיניה</strong> <small>[הלך,</small> נפטר <small>האיש שהייתי מתיירא ממנו].</small> והרי שמועה זו ששמעו שלא בשעת חימום היתה ובכל זאת קרעו!
 ומשיבים: <strong>שאני רבנן</strong> <small>[שונים חכמים],</small> <strong>כיון דכל שעתא מדכרי שמעתייהו</strong> <small>[שבכל שעה נזכרות שמועותיהם,</small> הלכותיהם<small>] —</small> <strong>כשעת חימום דמי</strong> <small>[</small>היא <small>נחשבת],</small> שצער מותם מתחדש תמיד.
 <strong>אמר ליה</strong> <small>[לו]</small> <strong>רבין בר אדא לרבא: אמר תלמידך רב עמרם, תניא</strong> <small>[שנויה</small> ברייתא<small>]:</small> <strong>אבל, כל שבעה</strong> ימי האבילות <strong>קורעו</strong> (הקרע שלו) <strong>לפניו</strong> כדי שייראה, <strong>ואם בא להחליף</strong> לבגד אחר — <strong>מחליף, וקורע</strong> אף אותו. <strong>בשבת, קורעו</strong> נמצא <strong>לאחוריו, ואם בא להחליף — מחליף, ואינו קורע</strong> את הבגד השני, משמע שקורעים אף שלא בשעת חימום!
 ומשיבים: <strong>כי תניא</strong> <small>[כאשר שנויה</small> הברייתא<small>]</small> <strong>ההיא</strong> שקורע גם לאחר שעת החימום, הרי היא <strong>בכבוד אביו ואמו,</strong> שמפני כבודם אין זה נאה שיהא האבל עליהם מהלך בבגד שאינו קרוע.
 ושואלים: <strong>אותן קרעין</strong> נוספים שקורע מפני הכבוד <strong>מתאחין,</strong> האם מותר לתופרם תפירה יפה ומדוייקת לאחר זמן האבל, <strong>או אין מתאחין</strong> כלל כקרע שקרע על אביו ואמו בשעת חימום? ועונים: שבדבר זה <strong>פליגי בה</strong> <small>[נחלקו בכך]</small> <strong>אבוה</strong> <small>[אביו]</small> של <strong>רב אושעיא, ובר קפרא. חד</strong> <small>[אחד</small> מהם<small>]</small> <strong>אמר: אין מתאחין, וחד</strong> <small>[ואחד</small> מהם<small>]</small> <strong>אמר: מתאחין.</strong>
 ומעירים, <strong>תסתיים</strong> <small>[תוגדר]</small> <strong>דאבוה</strong> <small>[שאביו]</small> של <strong>רב אושעיא</strong> הוא ש<strong>אמר אין מתאחין.</strong> שהרי <strong>אמר רב אושעיא: אין מתאחין,</strong> ולכאורה <strong>ממאן שמיע ליה</strong> <small>[ממי שמע</small> הלכה זו<small>]</small> — <strong>לאו מאבוה</strong> <small>[</small>האם <small>לא מאביו]?</small> ודוחים: <strong>לא</strong> מכאן אין להוכיח, שמא <strong>מבר קפרא רביה</strong> <small>[רבו]</small> <strong>שמיע ליה</strong> <small>[שמע אותה].</small>
 <strong>אמר רבא: אבל מטייל באונקלי</strong> (חלוק) קרוע <strong>בתוך ביתו</strong> בשבת, כיון שאין הדבר בפרהסיה. ומספרים: <strong>אביי אשכחיה</strong> <small>[מצא אותו]</small> את <strong>רב יוסף</strong> בשבת בשעת אבלו <strong>דפריס ליה סודרא ארישיה ואזיל ואתי בביתיה</strong> <small>[שפרוס סודר על ראשו</small> בעטיפת אבילות <small>והיה הולך ובא בביתו].</small> <strong>אמר ליה</strong> <small>[לו]:</small> <strong>לאו סבר לה מר</strong> <small>[האם אין אדוני סבור]</small> ש<strong>אין אבילות בשבת? אמר ליה</strong> <small>[לו]</small> <strong>הכי</strong> <small>[כך]</small> <strong>אמר ר' יוחנן: דברים שבצינעא נוהג,</strong> וכיון שהוא בביתו — צריך לנהוג אבילות אף בשבת.
 <big>א</big> שנינו במשנה כי <strong>ר' אליעזר אומר: משחרב בית המקדש עצרת</strong> (חג השבועות) <strong>כשבת</strong> ואינה נחשבת לשבעה ימים. ורבן גמליאל אומר: אפילו ראש השנה ויום הכיפורים דינם כרגלים. <strong>אמר רב גידל בר מנשיא אמר שמואל: הלכה כרבן גמליאל.</strong>
 <strong>ואיכא דמתני להא</strong> <small>[ויש ששונים</small> פסיקה <small>זו</small> שאמר<small>]</small> <strong>רב גידל בר מנשיא אהא</strong> <small>[על</small> הלכה <small>זו].</small> ששנינו: <strong>כל שלשים יום</strong> סמוך ללידתו, אם מת ה<strong>תינוק — יוצא</strong> להיקבר <strong>בחיק,</strong> שנושאים אותו בידים בלבד ולא בארון, <strong>ונקבר באשה אחת ושני אנשים</strong> ואין צורך בעשרה. <strong>אבל לא</strong> יוליכו אותו <strong>באיש אחד ושתי נשים</strong> משום איסור יחוד עם האשה.
## דף כד:
 <strong>אבא שאול אומר: אף באיש אחד ושתי נשים,</strong> שבשעת אבילות אין לחשוש לכך. <strong>ו</strong>על תינוק קטן כזה <strong>אין עומדין עליו בשורה</strong> שאין מנחמים את האבלים העוברים בין המלווים כפי שעושים במת אחר. <strong>ואין אומרים עליו ברכת אבלים</strong> שמברכים ברחבה מיוחדת הסמוכה לבית הקברות <strong>ו</strong>לא <strong>תנחומי אבלים.</strong>
 תינוק <strong>בן שלשים</strong> יום והלאה שמת <strong>יוצא בדלוסקמא</strong> (בארון מתים). <strong>ר' יהודה אומר: לא דלוסקמא</strong> קטנה <strong>הניטלת בכתף</strong> של אדם אחד, <strong>אלא הניטלת באגפיים</strong> (בידים) על ידי שני אנשים. <strong>ועומדין עליו בשורה, ואומרים עליו ברכת אבלים ותנחומי אבלים.</strong>
 <strong>בן שנים עשר חדש — יוצא במטה</strong> כפי שמוציאים אדם מבוגר. <strong>ר' עקיבא אומר:</strong> רק אם <strong>הוא,</strong> התינוק שמת, <strong>בן שנה ואבריו כבן שתים</strong> שהיה נראה כגדול, או <strong>הוא בן שתים ואבריו כבן שנה — יוצא במטה,</strong>
 <strong>ר' שמעון בן אלעזר אומר: היוצא במטה — רבים מצהיבין</strong> (מצטערים) <strong>עליו, אינו יוצא במטה — אין רבים מצהיבין עליו. ר' אלעזר בן עזריה אומר,</strong> הכלל הוא: אם היה התינוק <strong>ניכר לרבים,</strong> שהיה רגיל כבר לצאת מן הבית, ורבים יודעים עליו — <strong>רבים מתעסקים עמו</strong> בהלוייתו, <strong>אינו ניכר לרבים — אין רבים מתעסקים עמו.</strong>
 ושואלים: <strong>ומה הן</strong> דיני התינוקות <strong>ב</strong>ענין <strong>הספד? ר' מאיר בשם ר' ישמעאל אומר:</strong> בני <strong>עניים</strong> מספידים אותם כשבמותם היו כבר <strong>בני שלש,</strong> כי העני שאין לו שמחות אחרות מצטער על בניו יותר מן העשיר. בני <strong>עשירים —</strong> כשהיו במותם <strong>בני חמש. ר' יהודה אומר משמו</strong> של רבי ישמעאל: <strong>עניים — בני חמש, עשירים — בני שש.</strong> ומעירים: <strong>ובני זקנים כבני עניים,</strong> שהרי גם הם מצטערים ביותר על ילדים שמתו להם בזקנותם.
 <strong>אמר רב גידל בר מנשיא אמר רב: הלכה כר' יהודה שאמר משום</strong> (בשם) <strong>ר' ישמעאל.</strong>
 <big>א</big> <strong>דרש ר' ענני בר ששון אפיתחא דבי נשיאה</strong> <small>[על פתחו של בית הנשיא]:</small> מי שמת לו מת סמוך לחג השבועות, כיון שהתאבל <strong>יום אחד לפני עצרת</strong> (שבועות) <strong>ו</strong>גם ב<strong>עצרת</strong> עצמה <strong>הרי כאן ארבעה עשר.</strong> שהיום שלפני העצרת נחשב כשבעה ימי אבל שלמים (שהרי החג הפסיק את האבילות) והעצרת עצמה נחשבת כרגל בן שבעה ימים, ואף שאין בה בפועל שבעה ימים, כיון שדינה כרגל (ראה לעיל מועד קטן כ, א) — נחשבת היא לענין ימי אבילות כשבעה, וממילא, הרי זה כאילו עברו שבועיים ונשארו עוד שבועיים לאבילות שלושים. <strong>שמע</strong> זאת <strong>ר' אמי ואיקפד</strong> <small>[הקפיד</small> עליו<small>],</small> <strong>אמר: אטו דידיה</strong> <small>[וכי שלו]</small> <strong>היא</strong> הלכה זו? הלא של <strong>ר' אלעזר אמר ר' אושעיא היא!</strong>
 וכיוצא בזה <strong>דרש ר' יצחק נפחא</strong> <small>[הנפח]</small> <strong>אקילעא דריש גלותא</strong> <small>[באהל של ראש הגולה]:</small> <strong>יום אחד לפני עצרת ועצרת — הרי כאן ארבעה עשר. שמע רב ששת איקפד</strong> <small>[הקפיד</small> עליו<small>],</small> <strong>אמר: אטו דידיה</strong> <small>[וכי שלו]</small> <strong>היא</strong> הלכה זו? הלא של <strong>ר' אלעזר אמר ר' אושעיא היא,</strong> שעל דבריו סמכו חכמים אלה, ולא פירשו בשמו!
 ש<strong>אמר ר' אלעזר אמר ר' אושעיא: מנין לעצרת שיש לה תשלומין כל שבעה,</strong> ששישה ימים אחר עצרת אפשר עוד להקריב את קרבנות החג — <strong>שנאמר: "בחג המצות ובחג השבעות"</strong> (דברים טז, טז), <strong>מה חג המצות יש לה תשלומין כל שבעה,</strong> שהרי יש שבעה ימים של חג הפסח — <strong>אף חג השבועות יש לה תשלומין כל שבעה</strong> בימים שלאחר החג. ומכאן למדים שדין שבועות כדין רגל של שבעת ימים לכל דבר.
 <strong>אדבריה</strong> <small>[</small>נתן <small>רשות]</small> <strong>רב פפא לרב אויא סבא ודרש</strong> ברבים כך: אם התאבל <strong>יום אחד לפני ראש השנה וראש השנה</strong> עצמו — <strong>הרי כאן ארבעה עשר</strong> יום, שאף ראש השנה נחשב כרגל. <strong>אמר רבינא: הלכך</strong> (על כן), המתאבל <strong>יום אחד לפני החג</strong> (הסוכות) <strong>ו</strong>ה<strong>חג</strong> עצמו שהוא שבעה ימים, <strong>ושמיני שלו</strong> (שמיני עצרת) שהוא רגל בפני עצמו — <strong>הרי כאן עשרים ואחד יום</strong> ומשלים רק את הימים הנותרים לשלושים ימי אבל.
 מסופר: <strong>רבינא איקלע</strong> <small>[הזדמן]</small> <strong>ל</strong>עיר <strong>סורא</strong> שעל נהר <strong>פרת, אמר ליה</strong> <small>[לו]</small> <strong>רב חביבא מסורא</strong> שעל ה<strong>פרת לרבינא:</strong> וכי <strong>אמר מר</strong> <small>[אדוני]</small> ש<strong>יום אחד לפני ראש השנה וראש השנה הרי כאן ארבעה עשר? אמר ליה</strong> <small>[לו]:</small> לא פסקתי הלכה כך, אלא <strong>אנא, מסתברא</strong> <small>[אני, מסתבר]</small> <strong>כרבן גמליאל הוא דאמינא</strong> <small>[שאמרתי],</small> והוא סבור שראש השנה דינו כרגל, אבל לא פסקתי הלכה.
 <big>ב משנה</big> <strong>אין קורעין</strong> בחול המועד, <strong>ולא חולצין</strong> כתף מן הבגד שעליה <strong>ואין מברין</strong> (מאכילים את הארוחה הראשונה לאחר הקבורה) <strong>אלא קרוביו של מת</strong> ולא אחרים שאינם קרוביו, <strong>ואין</strong> המנחמים <strong>מברין אלא על מטה זקופה</strong> ואינם יושבים על מיטה כפויה.
## דף כה.
 <big>א גמרא</big> נאמר במשנה שאין קורעין אלא קרוביו של המת, ושואלים: <strong>ואפילו</strong> אם היה המת <strong>חכם? והתניא</strong> <small>[והרי שנינו</small> בברייתא<small>]:</small> <strong>חכם שמת — הכל קרוביו.</strong>
 ותוהים: <strong>הכל קרוביו סלקא דעתך</strong> <small>[עולה על דעתך]?!</small> <strong>אלא</strong> כך יש להבין: <strong>הכל</strong> נוהגים <strong>כקרוביו,</strong> כלומר: <strong>הכל קורעין עליו, והכל חולצין עליו, והכל מברין עליו ברחבה</strong> שליד בית הקברות! ומשיבים: <strong>לא צריכא</strong> <small>[נצרכה]</small> המשנה אלא באדם <strong>דלאו</strong> <small>[שלא]</small> <strong>חכם הוא.</strong>
 ועוד שואלים: <strong>ואי</strong> <small>[ואם]</small> <strong>אדם כשר</strong> (ירא שמים ובעל מעשים טובים) <strong>הוא — חיובי מיחייב למיקרע</strong> <small>[חייבים</small> הכל <small>לקרוע]</small> עליו. <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>מפני מה בניו ובנותיו של אדם מתים כשהן קטנים — כדי שיבכה ויתאבל על אדם כשר</strong> שמת.
 ותוהים על הלשון: כדי ש<strong>יבכה ויתאבל?!</strong> וכי <strong>ערבונא קא שקיל מיניה</strong> <small>[ערבון לוקחים ממנו]</small> שממיתים את בניו כדי שיתאבל לאחר מכן?! <strong>אלא</strong> כך צריך לומר: בניו מתים <strong>מפני שלא בכה והתאבל על אדם כשר</strong> שמת. <strong>שכל הבוכה ומתאבל על אדם כשר — מוחלין לו על כל עונותיו בשביל כבוד שעשה לו,</strong> ואם כן יש לקרוע עליו! ומשיבים: צריכים לומר שמשנתנו מדברת באדם <strong>דלאו</strong> <small>[שלא]</small> <strong>אדם כשר הוא.</strong>
 ועוד שואלים: <strong>אי דקאי התם</strong> <small>[אם עומד שם]</small> <strong>בשעת יציאת נשמה —</strong> הלא <strong>חיובי מיחייב</strong> <small>[חייב]</small> כל אדם לקרוע! <strong>דתניא</strong> <small>[ש</small>כן <small>שנינו</small> בברייתא<small>],</small> <strong>ר' שמעון בן אלעזר אומר: העומד על המת בשעת יציאת נשמה — חייב לקרוע. למה</strong> דבר <strong>זה דומה — לספר תורה שנשרף, שחייב</strong> כל הרואה זאת <strong>לקרוע!</strong>
 ומשיבים: במשנה מדובר <strong>דלא קאי התם</strong> <small>[שאינו עומד שם]</small> <strong>בשעת יציאת נשמה,</strong> אלא רק שמע שמת אדם שאינו קרובו, ואינו חכם או אדם כשר.
 מסופר: <strong>כי נח נפשיה</strong> <small>[כאשר נחה נפשו,</small> נפטר<small>]</small> <strong>רב ספרא, לא קרעו רבנן עליה</strong> <small>[חכמים עליו],</small> <strong>אמרי</strong> <small>[אמרו]:</small> <strong>לא גמרינן מיניה</strong> <small>[למדנו ממנו],</small> שהוא לא היה מרביץ תורה ברבים. <strong>אמר להו</strong> <small>[להם]</small> <strong>אביי: מי תניא</strong> <small>[האם שנינו</small> בברייתא<small>]</small> <strong>"הרב שמת"?</strong> הלא <strong>"חכם שמת" תניא</strong> <small>[שנינו],</small> ובודאי היה רב ספרא חכם. <strong>ועוד: כל יומא</strong> <small>[יום]</small> <strong>שמעתתיה בפומין בבי מדרשא</strong> <small>[שמועותיו</small> מצויות <small>בפינו בבית המדרש],</small> ואם כן אף שלא למדו ממנו במישרין, תלמידיו הם.
 <strong>סבור</strong> <small>[סברו]:</small> <strong>מה דהוה הוה</strong> <small>[שהיה היה]</small> ואי אפשר לתקן עוד. <strong>אמר להו</strong> <small>[להם]</small> <strong>אביי, תנינא</strong> <small>[שנינו]:</small> <strong>חכם, כל זמן שעוסקין בהספד</strong> עליו — <strong>חייבין לקרוע</strong> אפילו שלא בשעת מיתה. <strong>סבור למיקרע לאלתר</strong> <small>[חשבו לקרוע מיד],</small> <strong>אמר להו</strong> <small>[להם]</small> <strong>אביי, תניא</strong> <small>[שנויה</small> ברייתא<small>]:</small> <strong>חכם כבודו בהספידו</strong> וצריך להמתין עד שעת ההספד לקרוע אז עליו.
 <big>ב</big> אגב כך מסופר מעשה דומה במקצת: <strong>כי נח נפשיה</strong> <small>[כאשר נחה נפשו,</small> נפטר<small>]</small> <strong>רב הונא, סבור לאותובי</strong> <small>[חשבו להניח]</small> <strong>ספר תורה אפורייה</strong> <small>[על מיטתו],</small> שהיו נוהגים לעשות זאת לחכם שמת ולומר: קיים זה מה שכתוב בזה. <strong>אמר להו</strong> <small>[להם]</small> <strong>רב חסדא: מילתא דבחייה לא סבירא ליה, השתא ליקום ליה ליעבד ליה</strong> <small>[דבר שבחייו לא היה סבור כן, עכשיו נקום ונעשה לו]?</small> ש<strong>אמר רב תחליפא: אנא חזיתיה</strong> <small>[אני ראיתי אותו]</small> את <strong>רב הונא דבעי למיתב אפורייה</strong> <small>[שהיה רוצה לשבת על מיטתו],</small> <strong>והוה מנח</strong> <small>[והיה מונח]</small> <strong>ספר תורה עליה</strong> <small>[עליה],</small> <strong>וכף כדא אארעא</strong> <small>[והפך כד על הארץ]</small> <strong>ואותיב</strong> <small>[והניח]</small> <strong>ספר תורה עילויה</strong> <small>[עליו]</small> ורק אחר כך ישב על המיטה. <strong>אלמא קסבר</strong> <small>[מכאן שסבר]</small> ש<strong>אסור לישב על גבי מטה שספר תורה מונח עליה.</strong> ואין זה נאה לעשות לו כן אחר מותו.
 כשרצו להוציאו מביתו לקבורה <strong>לא הוה נפיק פוריא מבבא</strong> <small>[לא היתה המיטה יוצאת מן הדלת]</small> שהיתה הדלת צרה, <strong>סבור לשלשולי</strong> <small>[חשבו לשלשל]</small> את המיטה <strong>דרך גגין</strong> <small>[הגג]</small> מלמעלה, <strong>אמר להו</strong> <small>[להם]</small> <strong>רב חסדא: הא גמירנא מיניה</strong> <small>[הרי למדתי ממנו]:</small> <strong>חכם, כבודו</strong> שמוציאים את מיטתו <strong>דרך</strong> ה<strong>פתח,</strong> ולא באופן אחר.
 <strong>סבור לאשנויי מפוריא לפוריא</strong> <small>[רצו לשנות ממיטה למיטה</small> צרה יותר<small>]</small> שתוכל לצאת בפתח, <strong>אמר להו</strong> <small>[להם]</small> <strong>רב חסדא: הכי גמירנא מיניה</strong> <small>[כך למדתי ממנו]:</small> <strong>חכם כבודו במטה ראשונה.</strong> ש<strong>אמר רב יהודה אמר רב: מנין לחכם שכבודו במטה ראשונה — שנאמר: "וירכבו את ארון האלהים אל עגלה חדשה"</strong> (שמואל ב' ו, ג), שהביאו את הארון לירושלים באותה עגלה שבה הובא לקרית יערים, ודינו של החכם כארון הברית. וכיון שלא היתה דרך אחרת <strong>פרוס בבא ואפקוה</strong> <small>[שברו</small> את <small>השער והוציאוהו</small> דרכו<small>].</small>
 <strong>פתח עליה</strong> <small>[עליו]</small> <strong>ר' אבא</strong> בהספד: <strong>ראוי היה רבינו שתשרה עליו שכינה, אלא שבבל גרמה ליה</strong> <small>[לו].</small> שרק משום שלא היה בארץ ישראל לא שרתה שכינה עליו.
 <strong>מתיב</strong> <small>[הקשה]</small> על כך באותה שעה <strong>רב נחמן בר חסדא, ואמרי לה</strong> <small>[ויש אומרים]</small> שהיה זה <strong>רב חנן בר חסדא:</strong> הלא נאמר <strong>"היה היה דבר ה' אל יחזקאל בן בוזי הכהן בארץ כשדים"</strong> (יחזקאל א, ג), משמע שנביא יכול לנבא גם בחוץ לארץ!
 <strong>טפח ליה אבוה</strong> <small>[אביו]</small> <strong>בסנדליה</strong> <small>[טפח לו אביו בסנדלו]</small> על רגלו, לרמוז לו שישתוק, ו<strong>אמר ליה</strong> <small>[לו]:</small> <strong>לאו אמינא לך לא תיטרוד עלמא</strong> <small>[האם לא אמרתי לך שלא תטריד</small> את <small>הציבור]</small> בשאלות בתוך ההספד? והתשובה לקושיה זו: <strong>מאי</strong> <small>[מה</small> פירוש<small>]</small> <strong>"היה" — שהיה כבר.</strong> כלומר, שכבר היה נביא עוד בהיותו בארץ ישראל ורק המשיך את נבואתו בבבל.
 מספרים: <strong>כי אסקוה להתם</strong> <small>[כאשר העלו אותו</small> את רב הונא <small>לשם]</small> לארץ ישראל, <strong>אמרו ליה</strong> <small>[לו]</small> <strong>לר' אמי ולר' אסי: רב הונא אתי</strong> <small>[בא]</small> וחשבו שהוא בא בעצמו. <strong>אמרו: כי הוינן התם לא הוה לן לדלויי רישין מיניה</strong> <small>[כאשר היינו שם</small> בבבל <small>לא היה</small> לנו <small>כח להרים ראשינו בפניו] —</small> <strong>השתא אתינן הכא, אתא בתרין</strong> <small>[עכשיו באנו לכאן,</small> הוא <small>בא אחרינו]?</small>
 <strong>אמרו להו</strong> <small>[להם]:</small> <strong>ארונו בא. ר' אמי ור' אסי נפוק</strong> <small>[יצאו</small> לקראתו<small>],</small> <strong>ר' אילא ור' חנינא לא נפוק</strong> <small>[יצאו].</small> <strong>איכא דאמרי</strong> <small>[יש שאומרים]</small> ש<strong>ר' אילא נפק</strong> <small>[יצא],</small> <strong>ר' חנינא לא נפק</strong> <small>[יצא].</small>
 ושואלים: <strong>דנפק מאי טעמיה</strong> <small>[</small>זה <small>שיצא מה טעם]?</small> <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>ארון העובר ממקום למקום — עומדים עליו בשורה, ואומרים עליו ברכת אבלים, ותנחומי אבלים.</strong> זה ש<strong>לא נפק</strong> <small>[יצא]</small> <strong>מאי טעמא</strong> <small>[מה טעם]</small> לא יצא? <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>ארון העובר ממקום למקום — אין עומדין עליו בשורה, ואין אומרים עליו ברכת אבלים, ותנחומי אבלים.</strong>
 ושואלים: אם כן <strong>קשיין אהדדי</strong> <small>[קשות</small> הברייתות <small>זו על זו]!</small> ומשיבים: <strong>לא קשיא</strong> <small>[אינו קשה]:</small> <strong>כאן — ששלדו קיימת —</strong> צריכים לנהוג בו מנהג אבילות, <strong>כאן בשאין שלדו קיימת</strong> — אין צריך לנהוג בו מנהגי אבלות, <strong>ורב הונא שלדו קיימת הוה</strong> <small>[היה],</small> <strong>דלא נפק לא סיימוה קמיה</strong> <small>[</small>וזה <small>שלא יצא, לא גמרו</small> לברר <small>לו</small> את הדבר<small>]</small> שעדיין שלדו קיימת.
 <strong>אמרי</strong> <small>[אמרו]</small> חכמי ארץ ישראל: <strong>היכא נינחיה</strong> <small>[היכן נניח אותו,</small> היכן נקברהו<small>]?</small> והחליטו: <strong>רב הונא ריבץ תורה בישראל ור' חייא ריבץ תורה בישראל הוה</strong> <small>[היה],</small> ולכן ראוי לקוברו לידו.
 ושאלו: <strong>מאן מעייל ליה</strong> <small>[מי יכניס אותו]</small> למערת הקבר של ר' חייא? שלא הכל ראויים להיכנס לשם. <strong>אמר להו</strong> <small>[להם]</small> <strong>רב חגא: אנא מעיילנא ליה</strong> <small>[אני אכניס אותו</small> לשם<small>],</small> <strong>דאוקמתיה לתלמודאי כי הוינא בר תמני סרי שנין ולא חזי לי קרי</strong> <small>[שהעמדתי את תלמודי,</small> שהיה סדור בידי, <small>כשהייתי</small> כבר <small>בן שמונה עשרה שנה ולא ראיתי קרי],</small> <strong>ו</strong>כן גם <strong>משמע ליה קמיה, וידעי בעובדיה</strong> <small>[והייתי משמש לפניו, וידעתי במעשיו]</small> הגדולים, דוגמה לדבר, <strong>דיומא חד אתהפיכא ליה</strong> <small>[שיום אחד התהפכה לו]</small> <strong>רצועה</strong> של <strong>תפילין</strong> שהיה הצד שאינו צבוע נראה החוצה <strong>ויתיב עלה ארבעין תעניתא</strong> <small>[וישב על כך ארבעים תעניות]</small> על שלא נהג כראוי, מפני שהצד השחור של הרצועה צריך להיות מבחוץ.
 <strong>עייליה</strong> <small>[הכניס אותו</small> רב חגא לשם<small>],</small> <strong>הוה גני</strong> <small>[היה שוכב]</small> בקבר <strong>יהודה</strong> בן רבי חייא <strong>מימיניה דאבוה</strong> <small>[מימין אביו]</small> <strong>וחזקיה</strong> בנו <strong>משמאליה</strong> <small>[משמאלו],</small> <strong>אמר ליה</strong> <small>[לו]</small> <strong>יהודה לחזקיה: קום מדוכתיך</strong> <small>[ממקומך],</small> <strong>דלאו אורח ארעא דקאים</strong> <small>[שאין זה דרך ארץ שעומד כאן]</small> <strong>רב הונא, בהדי דקאים</strong> <small>[כאשר קם]</small> — <strong>קם בהדיה</strong> <small>[עמו]</small> <strong>עמודא דנורא</strong> <small>[עמוד של אש],</small> <strong>חזייה</strong> <small>[</small>כש<small>ראה זאת]</small> <strong>רב חגא, איבעית</strong> <small>[נבהל],</small> <strong>זקפיה לארוניה ונפק אתא</strong> <small>[זקף את ארונו</small> של רב הונא <small>ויצא ובא].</small> ומעירים: <strong>והאי דלא איענש ענש</strong> <small>[וזה שלא נענש]</small> ולא ניזוק מעמוד האש הזה, <strong>משום דזקפיה לארוניה</strong> <small>[שזקף את ארונו]</small> של <strong>רב הונא</strong> כהגנה לפניו.
 <big>ג</big> ועוד מעשים על קבורת החכמים. <strong>כי נח נפשיה</strong> <small>[כאשר נחה נפשו,</small> נפטר<small>]</small> <strong>רב חסדא, סבור לאותובי</strong> <small>[חשבו להניח]</small> <strong>ספר תורה אפורייה</strong> <small>[על מיטתו],</small> <strong>אמר להו</strong> <small>[להם]</small> <strong>ר' יצחק: מילתא דלרביה לא סבירא ליה, אנן ניקום נעביד ליה</strong> <small>[דבר שעל רבו לא היה מקובל, אנחנו נעמוד ונעשה לו]?</small>
 <strong>סבור דלא למישלל קרעייהו</strong> <small>[חשבו שלא לחבר את הקרעים</small> שבבגדיהם<small>].</small> <strong>אמר להו</strong> <small>[להם]</small> <strong>ר' יצחק בר אמי:</strong> כשהנפטר הוא <strong>חכם, כיון שהחזירו פניהם מאחורי המטה — שוללין.</strong>
 ומסופר: <strong>כי נח נפשיה</strong> <small>[כאשר נחה נפשו,</small> נפטר<small>]</small> <strong>רבה בר הונא ורב המנונא אסקינהו להתם</strong> <small>[העלו אותם לשם,</small> לארץ ישראל<small>].</small>
## דף כה:
 <strong>כי מטו אגישרא</strong> <small>[כאשר הגיעו לגשר]</small> שבו היו יכולים לעבור רק בזה אחר זה, <strong>קמו גמלי</strong> <small>[עמדו הגמלים]</small> ולא עברו. <strong>אמר להו</strong> <small>[להם]</small> <strong>ההוא טייעא</strong> <small>[ערבי אחד]</small> שהיה שם: <strong>מאי האי</strong> <small>[מהו זה]</small> שאין הגמלים זזים? <strong>אמרו ליה</strong> <small>[לו]:</small> <strong>רבנן דקא עבדי יקרא אהדדי</strong> <small>[חכמים,</small> המתים, הם <small>שעושים כבוד זה לזה],</small> <strong>מר</strong> <small>[חכם</small> זה<small>]</small> <strong>אמר: מר ניעול ברישא</strong> <small>[אדוני יכנס,</small> יעבור <small>בראש],</small> <strong>ומר</strong> <small>[וחכם</small> זה<small>]</small> <strong>אמר: מר ניעול ברישא</strong> <small>[אדוני יכנס,</small> יעבור <small>בראש].</small> <strong>אמר</strong> הערבי: <strong>דינא</strong> <small>[בדין]</small> <strong>הוא</strong> ש<strong>רבה בר הונא ליעול ברישא</strong> <small>[יכנס בראש],</small> שכן הוא בנו של אדם גדול. ואכן <strong>חליף גמליה</strong> <small>[חלף</small> תחילה <small>גמלו]</small> של <strong>רבה בר הונא,</strong> אולם <strong>נתור ככיה ושניה דההוא טייעא</strong> <small>[נפלו חניכיו ושיניו של אותו ערבי]</small> משום שגרם ביזיון לרב המנונא.
 כאשר הגיעו לטבריה <strong>פתח עליה</strong> <small>[עליו]</small> <strong>ההוא ינוקא</strong> <small>[צעיר אחד]</small> בדברי הספד אלה: <strong>גזע ישישים עלה מבבל</strong> הוא רבה בר רב הונא שהוא בן גדולים, <strong>ועמו ספר מלחמות</strong> (רב המנונא, הגדול בתורה, הקרויה במליצה "ספר מלחמות ה' "), <strong>קאת וקפוד</strong> שהם כאות וסמל לחורבן (ראה ישעיהו לד, יא) <strong>הוכפלו, לראות בשוד ושבר הבא משנער</strong> (מבבל). <strong>קצף</strong> ה' <strong>על עולמו וחמס ממנו נפשות, ו</strong>הוא <strong>שמח בהם</strong> כאשר הם מגיעים אליו <strong>ככלה חדשה. רוכב ערבות</strong> (= ה') <strong>שש ושמח בבא אליו נפש נקי וצדיק.</strong>
 <big>א</big> ועוד מספרים על הספדים מפורסמים. <strong>כי נח נפשיה</strong> <small>[כאשר נחה נפשו,</small> נפטר<small>]</small> <strong>רבינא, פתח עליה</strong> <small>[עליו]</small> <strong>ההוא ספדנא</strong> <small>[ספדן אחד]</small> את הספדו בדברים הללו: <strong>תמרים הניעו ראש</strong> בעצב <strong>על צדיק כתמר, נשים לילות כימים</strong> בבכי, <strong>על</strong> אדם שהיה <strong>משים לילות כימים</strong> בלימוד התורה.
 <strong>אמר ליה</strong> <small>[לו]</small> <strong>רב אשי לבר קיפוק</strong> שהיה ספדן מפורסם: <strong>ההוא יומא מאי אמרת</strong> <small>[באותו יום</small> שמת רבינא <small>מה תאמר]?</small> <strong>אמר ליה</strong> <small>[לו]:</small> <strong>אמינא</strong> <small>[אומר]</small> ואפתח <strong>אם בארזים נפלה שלהבת — מה יעשו איזובי קיר? לויתן בחכה הועלה — מה יעשו דגי רקק? בנחל שוטף נפלה חכה — מה יעשו מי גבים</strong> (שלוליות)?
 <strong>אמר ליה</strong> <small>[לו]</small> <strong>בר אבין</strong> שהיה גם הוא ספדן: <strong>חס ושלום,</strong> שלשון <strong>חכה ושלהבת בצדיקי אמינא</strong> <small>[בצדיקים אומר],</small> שאינם לשון כבוד להם. שאל אותו רב אשי: <strong>ומאי אמרת</strong> <small>[ומה תאמר אתה]?</small> ענה לו: <strong>אמינא</strong> <small>[אומר]</small> <strong>בכו לאבלים ולא לאבידה, שהיא,</strong> האבידה, הנשמה, הלכה <strong>למנוחה ואנו</strong> האבלים <strong>לאנחה.</strong>
 <strong>חלש דעתיה עלייהו</strong> <small>[נחלשה דעתו,</small> נעלב רב אשי <small>עליהם,</small> בגללם<small>]</small> משום שמלשונות הספד אלה נראו לו שכאילו ממעטים בכבודו שלו שמדמים את שאר החכמים לאיזובי קיר לעומת רבינא המוזכר כארז, וגרמה הקפדתו שאירע להם <strong>ואתהפוך כרעייהו</strong> <small>[שנהפכו</small> והתעקמו <small>רגליהם].</small> <strong>ההוא יומא</strong> <small>[באותו יום]</small> שמת רבינא <strong>לא אתו</strong> <small>[באו]</small> שניהם <strong>לאספודיה</strong> <small>[להספידו].</small> <strong>והיינו</strong> <small>[והוא]</small> ש<strong>אמר רב אשי</strong> עליהם לענין הלכה אחרת: <strong>לא בר קיפוק חליץ</strong> <small>[</small>יכול <small>לחלוץ]</small> <strong>ולא בר אבין חליץ</strong> <small>[</small>יכול <small>לחלוץ],</small> משום שרגליהם עקומות באופן שאי אפשר שיחלצו מעליהם את הנעלים כדין.
 <strong>רבא כי הוה אתא לדגלת</strong> <small>[כאשר היה מגיע ל</small>נהר <small>חידקל],</small> כשחששו מפני השיטפון <strong>אמר ליה</strong> <small>[לו]</small> <strong>לבר אבין: קום אימא מילתא</strong> <small>[עמוד</small> ו<small>אמור דבר]</small> של תפילה, <strong>קאי</strong> <small>[עמד]</small> <strong>ואמר: באו רוב שלישית במים,</strong> ו"שלישית" הוא כינוי מליצי לעם ישראל (ראה ישעיהו יט, כד) ורבא שקול כנגד רוב ישראל והוא חושש מפני השיטפון, לכן <strong>זכור ורחם</strong> עלינו, אף כי <strong>תעינו מאחריך כאשה מבעלה, אל תזניחנו</strong> ותענישנו <strong>כאות מי מרה</strong> כמים המרים שאשה סוטה נבדקת בהם, ואל תענישנו במים.
 ובענין הספדם של צדיקים הבאים: <strong>חנין, יוחנן, זירא, אבא, יעקב, יוסי, שמואל, חייא</strong> ו<strong>מנחם</strong> הם ה<strong>סימן</strong> לסיפורים שיפורטו.
 מסופר: <strong>ר' חנין, חתניה דבי נשיאה הוה</strong> <small>[חתנו של בית הנשיא היה],</small> <strong>לא קא הוו ליה בני</strong> <small>[לא היו לו בנים,</small> ילדים<small>],</small> <strong>בעא רחמי והוו ליה</strong> <small>[ביקש רחמים, והיו לו].</small> <strong>ההוא יומא דהוה ליה, נח נפשיה</strong> <small>[אותו יום שנולד לו</small> בן, <small>נחה נפשו,</small> נפטר<small>],</small> <strong>פתח עליה</strong> <small>[עליו]</small> <strong>ההוא ספדנא</strong> <small>[ספדן אחד]</small> במילים אלה: <strong>שמחה לתוגה נהפכה, ששון ויגון נדבקו, בעת שמחתו נאנח, בעת חנינתו</strong> בבנים <strong>אבד חנינו. אסיקו ליה</strong> <small>[</small>ו<small>קראו לו]</small> לילד <strong>חנן על שמיה</strong> <small>[שמו]</small> של האב.
 <strong>כי נח נפשיה</strong> <small>[כאשר נחה נפשו,</small> נפטר<small>]</small> <strong>ר' יוחנן, פתח עליה</strong> <small>[עליו]</small> <strong>ר' יצחק בן אלעזר</strong> את הספדו במילים: <strong>קשה היום לישראל כיום בא השמש בצהרים, דכתיב</strong> <small>[שנאמר]:</small> <strong>"והיה ביום ההוא</strong> נאום ה' אלהים <strong>והבאתי השמש בצהרים</strong> והחשכתי לארץ ביום אור. והפכתי חגיכם לאבל וכל שיריכם לקינה והעליתי על כל מתנים שק ועל כל ראש קרחה ושמתיה כאבל יחיד ואחריתה כיום מר<strong>"</strong> (עמוס ח, ט-י) <strong>ואמר ר' יוחנן: זה יומו של יאשיהו</strong> (היום שבו נהרג) הרי שצדיק הדור קרוי "שמש".
 מסופר: <strong>כי נח נפשיה</strong> <small>[כאשר נחה נפשו,</small> נפטר<small>]</small> <strong>ר' יוחנן, יתיב</strong> <small>[ישב]</small> <strong>ר' אמי</strong> עליו באבל כמו על קרוב משפחה <strong>שבעה ושלשים. אמר ר' אבא בריה</strong> <small>[בנו]</small> של <strong>ר' חייא בר אבא: ר' אמי</strong> מה <strong>דעבד</strong> <small>[שעשה] —</small> <strong>לגרמיה</strong> <small>[לעצמו]</small> <strong>הוא דעבד</strong> <small>[שעשה],</small> שאין זו הלכה שיש לנהוג כמותה, <strong>דהכי</strong> <small>[שכך]</small> <strong>אמר ר' חייא בר אבא אמר ר' יוחנן:</strong> אם מת <strong>אפילו רבו שלימדו חכמה — אינו יושב עליו אלא יום אחד</strong> ולא יותר.
 ועוד לענין הספד, מסופר: <strong>כי נח נפשיה</strong> <small>[כאשר נחה נפשו,</small> נפטר<small>]</small> <strong>ר' זירא, פתח עליה</strong> <small>[עליו]</small> <strong>ההוא ספדנא</strong> <small>[ספדן אחד]:</small> <strong>ארץ שנער</strong> (בבל) <strong>הרה וילדה</strong> אותו, שכן היה בבלי במקורו, <strong>ארץ צבי</strong> (ארץ ישראל) <strong>גידלה שעשועיה</strong> של בבל, שאחר כך עלה לארץ ישראל וגדל בה, <strong>אוי נא לה אמרה רקת</strong> (היא טבריה) <strong>כי אבדה כלי חמדתה.</strong>
 ומסופר עוד על פטירתם של צדיקים: <strong>כי נח נפשיה</strong> <small>[כאשר נחה נפשו,</small> נפטר<small>]</small> <strong>ר' אבהו אחיתו עמודי דקסרי מיא</strong> <small>[הורידו עמודי</small> עירו <small>קיסרי מים]</small> כאילו היו בוכים עליו. כשנפטר <strong>ר' יוסי שפעו מרזבי ציפורי</strong> עירו <strong>דמא</strong> <small>[דם].</small> כשנפטר <strong>ר' יעקב אתחמיאו כוכבי ביממא</strong> <small>[נראו כוכבים ביום].</small> כשנפטר <strong>ר' אסי איעקרו</strong> <small>[נעקרו]</small> <strong>כל אילניא</strong> <small>[האילנות]</small> בסערה. כשנפטר <strong>ר' חייא נחיתו כיפי דנורא מרקיעא</strong> <small>[ירדו סלעים של אש מן השמים].</small> כשנפטר <strong>ר' מנחם בר' יוסי אישתעו צלמנייא והוו למחלצייא</strong> <small>[הוחלקו</small> פרצופי <small>הצלמים ונעשו</small> חלקים כאילו נמעכו <small>במחלציים].</small>
 בפטירתו של <strong>ר' תנחום בר חייא איתקצצו כל אנדרטיא</strong> <small>[נתקצצו כל האנדרטות</small> של המלך<small>].</small> בפטירתו של <strong>ר' אלישיב איחתרו שבעין מחתרתא</strong> <small>[נחתרו שבעים מחתרות</small> של גנבים<small>]</small> <strong>בנהרדעא,</strong> משום שכל עוד חי גרמה זכותו שלא היו גנבים, בפטירתו של <strong>רב המנונא נחיתו כיפי דברדא מרקיעא</strong> <small>[ירדו אבני ברד מן השמים].</small> בפטירתם של <strong>רבה ורב יוסף נשוק כיפי</strong> <small>[נשקו,</small> נשברו ונגעו, ראשי <small>הגשרים]</small> של ה<strong>פרת אהדדי</strong> <small>[זה בזה].</small> בפטירתם של <strong>אביי ורבא נשוק כיפי דדגלת אהדדי</strong> <small>[נשקו,</small> נגעו, ראשי <small>גשרי החידקל זה בזה].</small> <strong>כי נח נפשיה</strong> <small>[כאשר נחה נפשו,</small> נפטר<small>]</small> <strong>ר' משרשיא טעון דיקלי שיצי</strong> <small>[טענו הדקלים קוצים].</small>
 <big>ב</big> <strong>תנו רבנן</strong> <small>[שנו חכמים]:</small>
## דף כו.
 <strong>ואלו קרעין</strong> של אבילות <strong>שאין מתאחין</strong> לעולם: <strong>הקורע על אביו, ועל אמו, ועל רבו שלימדו תורה, ועל נשיא, ועל אב בית דין</strong> שמתו, <strong>ו</strong>הקורע <strong>על שמועות הרעות, ועל ברכת השם</strong> (כששומע שמקללים שם שמים), <strong>ועל ספר תורה שנשרף, ועל ערי יהודה</strong> שחרבו, <strong>ועל המקדש, ועל ירושלים.</strong> וכך הוא עושה כשבא לירושלים החרבה: <strong>וקורע על מקדש ומוסיף</strong> בקריעה <strong>על ירושלים.</strong>
 את ההלכה הזו מפרטים: <strong>אביו ואמו ורבו שלימדו תורה מנלן</strong> <small>[מניין לנו] —</small> <strong>דכתיב</strong> <small>[שנאמר]</small> בסיפור עליית אליהו בסערה השמימה: <strong>"ואלישע ראה והוא מצעק אבי אבי רכב ישראל ופרשיו"</strong> (מלכים ב' ב, יב), ואנו למדים: <strong>"אבי אבי"</strong> — <strong>זה</strong> בא לרבות גם <strong>אביו ואמו, "רכב ישראל ופרשיו" — זה רבו שלימדו תורה.</strong>
 ושואלים: <strong>מאי משמע</strong> <small>[מה המשמעות,</small> וכיצד נובע הדבר מכאן<small>]</small> שהכוונה לרבו? ומסבירים: <strong>כ</strong>מו שהיה <strong>מתרגם רב יוסף</strong> פסוק זה: <strong>רבי רבי דטב להון</strong> <small>[שטוב להם]</small> <strong>לישראל בצלותיה</strong> <small>[בתפילתו]</small> <strong>מרתיכין ופרשין</strong> <small>[מרכב ופרשים].</small>
 <strong>ו</strong>שקרעים אלה <strong>לא מתאחין מנלן</strong> <small>[מניין לנו] —</small> <strong>דכתיב</strong> <small>[שנאמר]:</small> <strong>"ויחזק בבגדיו ויקרעם לשנים קרעים"</strong> (מלכים ב', ב, יב), <strong>ממשמע שנאמר "ויקרעם" איני יודע שלשנים? אלא</strong> כשאומר "לשנים קרעים" <strong>מלמד שקרועים ועומדים לשנים לעולם,</strong> שלעולם אין מאחים אותם לגמרי, והם נראים איפוא תמיד כקרועים.
 <strong>אמר ליה</strong> <small>[לו]</small> <strong>ריש לקיש לר' יוחנן:</strong> הלא <strong>אליהו חי הוא</strong> ולא מת, ומדוע קרע עליו? <strong>אמר ליה</strong> <small>[לו]:</small> <strong>כיון דכתיב</strong> <small>[שנאמר]:</small> <strong>"ולא ראהו עוד"</strong> (מלכים ב', ב, יב), הרי <strong>לגבי דידיה</strong> <small>[לגביו]</small> <strong>כמת דמי</strong> <small>[</small>הוא <small>נחשב]</small> ולכן קרע עליו.
 <big>א</big> <strong>נשיא ואב בית דין ושמועות הרעות מנלן</strong> <small>[מניין לנו]</small> שקורעים עליהם — <strong>דכתיב</strong> <small>[שנאמר],</small> שכאשר שמע דוד על מפלת ישראל ומות שאול ובניו <strong>"ויחזק דוד בבגדו ויקרעם וגם כל האנשים אשר אתו. ויספדו ויבכו ויצמו עד הערב על שאול ועל יהונתן בנו ועל עם ה' ועל בית ישראל כי נפלו בחרב"</strong> (שמואל ב' א, יא-יב).
 ומבארים לענייננו: <strong>"שאול" — זה נשיא</strong> שהרי היה מלך ישראל, <strong>"יהונתן" — זה אב בית דין, "על עם ה' ועל בית ישראל" — אלו שמועות הרעות.</strong>
 <strong>אמר ליה</strong> <small>[לו]</small> <strong>רב בר שבא לרב כהנא: ואימא</strong> <small>[ואמור]</small> שאין קורעים <strong>עד דהוו כולהו</strong> <small>[שיהיו כולם</small> יחד<small>],</small> שרק באסון גדול כזה קורעים! <strong>אמר ליה</strong> <small>[לו]:</small> <strong>"על" "על" הפסיק הענין,</strong> שהרי נאמר בכל אחד "על", על שאול ועל יהונתן, ולא אמרם יחד, משמע שעל כל אחד מהם לחוד ראוי לקרוע.
 ושואלים: <strong>ומי קרעינן</strong> <small>[והאם קורעים אנו]</small> על <strong>שמועות הרעות? והא</strong> <small>[והרי]</small> <strong>אמרו ליה</strong> <small>[לו]</small> <strong>לשמואל: קטל</strong> <small>[הרג]</small> <strong>שבור מלכא</strong> <small>[המלך]</small> <strong>תריסר אלפי יהודאי</strong> <small>[שנים עשר אלף יהודים]</small> <strong>במזיגת קסרי, ולא קרע?!</strong> ומשיבים: <strong>לא אמרו</strong> שיש לקרוע על שמועה רעה <strong>אלא</strong> באסון <strong>ברוב צבור וכמעשה שהיה</strong> במות שאול שהיתה זו מפלת עם ישראל.
 ושואלים בדרך אגב: <strong>ומי קטל</strong> <small>[והאם הרג]</small> <strong>שבור מלכא</strong> <small>[המלך]</small> <strong>יהודאי</strong> <small>[יהודים]?</small> <strong>והא</strong> <small>[והרי]</small> <strong>אמר ליה</strong> <small>[לו]</small> <strong>שבור מלכא</strong> <small>[המלך]</small> <strong>לשמואל: תיתי</strong> <small>[תבוא]</small> <strong>לי</strong> ברכה על ש<strong>לא קטלי</strong> <small>[הרגתי]</small> <strong>יהודי מעולם!</strong> ומשיבים: שבור המלך לא הרג יהודים ברצון, אולם <strong>התם אינהו גרמי לנפשייהו</strong> <small>[שם הם עצמם גרמו לעצמם],</small> ש<strong>אמר ר' אמי</strong> בלשון גוזמא: <strong>לקל יתירי</strong> <small>[לקול מיתרי</small> כנורות<small>]</small> של <strong>מזיגת קסרי, פקע שורא</strong> <small>[נבקעו חומות]</small> <strong>לודקיא,</strong> שעשו יושבי העיר שמחה גדולה כשמרדו במלך שבור, ולכן, כיון שנלחמו בו ומרדו במלכותו הוצרך להרגם.
 <big>ב</big> ולענייננו, <strong>על ברכת</strong> (בלשון נקיה, והכוונה לקללה) <strong>השם מנלן</strong> <small>[מניין לנו]</small> שקורעים? <strong>דכתיב</strong> <small>[שנאמר]:</small> <strong>"ויבא אליקים בן חלקיה אשר על הבית ושבנא הספר ויואח בן אסף המזכיר אל חזקיהו קרועי בגדים"</strong> (מלכים ב' יח, לז), על זלזול השם ששמעו מפי רבשקה.
 באותו ענין <strong>תנו רבנן</strong> <small>[שנו חכמים]:</small> <strong>אחד השומע</strong> ברכת ה' <strong>ואחד השומע מפי השומע</strong> — <strong>חייב לקרוע. והעדים</strong> המעידים על מי שחטא בחטא זה <strong>אינן חייבין לקרוע</strong> כשחוזרים בעדותם על הדברים ששמעו, מפני <strong>שכבר קרעו בשעה ששמעו.</strong>
 ותוהים: ואם קרעו <strong>בשעה ששמעו מאי הוי</strong> <small>[מה יש]?</small> <strong>הא קא שמעי השתא</strong> <small>[הרי הם שומעים עכשיו]</small> פעם נוספת! ודוחים: <strong>לא סלקא דעתך</strong> <small>[יעלה על דעתך]</small> לומר כן, <strong>דכתיב</strong> <small>[שנאמר]:</small> <strong>"ויהי כשמע המלך חזקיהו ויקרע את בגדיו"</strong> (מלכים ב', יט, א), משמע <strong>המלך קרע והם לא קרעו</strong> משום שכבר קרעו בפעם הראשונה.
 <strong>ו</strong>שקרעים אלה <strong>לא מתאחין מנלן</strong> <small>[מניין לנו] —</small> <strong>אתיא</strong> <small>[בא,</small> נלמד<small>]</small> בגזירה שווה <strong>"קריעה" "קריעה"</strong> מהקריעה הכתובה אצל אלישע ואליהו. ושם למדנו שהם קרעים שאינם מתאחים.
 <big>ג</big> <strong>ספר תורה שנשרף מנלן</strong> <small>[מניין לנו]?</small> שקורעים עליו — <strong>דכתיב</strong> <small>[שנאמר]:</small> <strong>"ויהי כקרוא יהודי שלש דלתות וארבעה יקרעה בתער הספר והשלך אל האש אשר אל האח"</strong> (ירמיהו לו, כג). לעצם הענין שואלים; <strong>מאי</strong> <small>[מה</small> פירוש<small>]</small> <strong>"שלש דלתות וארבעה"</strong> ומדוע קרע את הספר רק אז?
 ומסבירים: <strong>אמרו ליה</strong> <small>[לו]</small> <strong>ליהויקים: כתב ירמיה ספר קינות</strong> על המפלה העתידה של ירושלים. <strong>אמר להו</strong> <small>[להם]:</small> <strong>מה כתיב ביה</strong> <small>[נאמר בו]?</small> אמרו לו פסוק ראשון: <strong>"איכה ישבה בדד"</strong> (איכה א, א). <strong>אמר להו</strong> <small>[להם]:</small> <strong>אנא מלכא</strong> <small>[אני מלך]</small> ולי אין הדבר נוגע. <strong>אמרו ליה</strong> <small>[לו]</small> פסוק שני: <strong>"בכו תבכה בלילה"</strong> (איכה א, ב). אמר להם: <strong>אנא מלכא</strong> <small>[אני מלך]</small> ואין זה מדובר בי. אמרו לו פסוק שלישי: <strong>"גלתה יהודה מעני"</strong> (איכה א, ג). אמר להם: <strong>אנא מלכא</strong> <small>[אני מלך].</small> אמרו לו: <strong>"דרכי ציון אבלות"</strong> (איכה א, ד). אמר להם: <strong>אנא מלכא</strong> <small>[אני מלך].</small> ואלה הן ארבע דלתות (פסוקים) שקרא תחילה.
 אמרו לו פסוק נוסף: <strong>"היו צריה לראש"</strong> (איכה א, ה), שתתבטל מלכותו. כיון ששמע כך <strong>אמר להו</strong> <small>[להם]:</small> <strong>מאן</strong> <small>[מי]</small> <strong>אמרה?</strong> אמרו לו: זהו המשכו של הפסוק <strong>"כי ה' הוגה על רב פשעיה"</strong> (איכה א, ה). <strong>מיד קדר</strong> (חתך) <strong>כל אזכרות</strong> (איכה א, ה) <strong>שבה, ושרפן באש. והיינו דכתיב</strong> <small>[והוא שנאמר]:</small> <strong>"ולא פחדו ולא קרעו את בגדיהם"</strong> (ירמיהו לו, כד), <strong>מכלל</strong> הדברים אתה למד <strong>דבעו למיקרע</strong> <small>[ש</small>היו <small>צריכים לקרוע]</small> כשראו דבר זה.
 <strong>אמר ליה</strong> <small>[לו]</small> <strong>רב פפא לאביי: אימר</strong> <small>[אמור]</small> <strong>משום שמועות הרעות</strong> הכתובות שם היו צריכים לקרוע? <strong>אמר ליה</strong> <small>[לו]</small> אביי: <strong>שמועות רעות בההיא שעתא מי הוו</strong> <small>[באותה שעה האם היו]?</small> הלא היו אלה דברי נבואה, ולא שמועות ממשיות.
 <strong>אמר ר' חלבו אמר רב הונא: הרואה ספר תורה שנקרע</strong> — <strong>חייב לקרוע שתי קריעות; אחד על הגויל</strong> שנקרע, <strong>ואחד על הכתב. שנאמר: "אחרי שרף המלך את המגלה ואת הדברים"</strong> (ירמיהו לו, כז), משמע שעל כל אחד מאלה יש לקרוע.
 מסופר: <strong>ר' אבא ורב הונא בר חייא הוו יתבי קמיה</strong> <small>[היו יושבים לפני]</small> <strong>ר' אבא, בעא לאפנויי</strong> <small>[רצה</small> ר' אבא <small>להיפנות</small> לצרכיו<small>],</small> <strong>שקליה לטוטפתיה אחתיה אבי סדיא</strong> <small>[הוריד את הטוטפת שלו,</small> התפילין שבראשו, ו<small>הניחה על המצע]</small> שהיה יושב עליו. <strong>אתאי בת נעמיתא בעא למיבלעיה</strong> <small>[באה בת יענה</small> ו<small>רצתה לבלוע אותם,</small> את התפילין<small>],</small>
 <strong>אמר: השתא איחייבין לי</strong> <small>[עכשיו,</small> אילו היתה בולעת אותם, <small>הייתי חייב]</small> <strong>שתי קריעות, אמר ליה</strong> <small>[לו]:</small> <strong>מנא לך הא</strong> <small>[מניין לך</small> דבר <small>זה]?</small> <strong>והא בדידי הוה עובדא</strong> <small>[והרי בי היה מעשה</small> דומה<small>]</small> <strong>ואתאי לקמיה</strong> <small>[ובאתי לפני]</small> <strong>רב מתנה</strong> לשאול <strong>ולא הוה בידיה</strong> <small>[היתה בידו</small> תשובה<small>],</small> <strong>אתאי לקמיה</strong> <small>[ובאתי לפני]</small> <strong>רב יהודה ואמר לי: הכי</strong> <small>[כך]</small> <strong>אמר שמואל: לא אמרו</strong> שצריך לקרוע <strong>אלא</strong> כשנקרע ספר התורה או ספר קודש אחר <strong>בזרוע</strong> (באונס ובכח), <strong>וכמעשה שהיה</strong> ביהויקים.
 <big>ד</big> שקורעים על <strong>ערי יהודה מנלן</strong> <small>[מניין לנו] —</small> <strong>דכתיב</strong> <small>[שנאמר]:</small> <strong>"ויבאו אנשים משכם משלו ומשמרון שמנים איש מגלחי זקן וקרעי בגדים ומתגדדים ומנחה ולבונה בידם להביא בית ה' "</strong>(ירמיהו מא, ה), משמע שכשראו את החורבן קרעו.
 <strong>אמר ר' חלבו אמר עולא ביראה אמר ר' אלעזר: הרואה ערי יהודה בחורבנן, אומר: "ערי קדשך היו מדבר"</strong> (ישעיהו סד, ט), <strong>וקורע.</strong> הרואה <strong>ירושלים בחורבנה — אומר: "ציון מדבר היתה ירושלים שממה"</strong> (ישעיהו סד, ט), <strong>וקורע.</strong> הרואה <strong>בית המקדש בחורבנו — אומר: "בית קדשנו ותפארתנו אשר הללוך אבתינו היה לשרפת אש וכל מחמדינו</strong> היה <strong>לחרבה"</strong> (ישעיהו סד, י), <strong>וקורע.</strong>
 <big>ה</big> שנינו בברייתא ש<strong>קורע על מקדש, ומוסיף</strong> על הקרע הראשון וקורע <strong>על ירושלים. ורמינהו</strong> <small>[ומשליכים,</small> מראים סתירה<small>]:</small> <strong>אחד השומע ואחד הרואה</strong> חורבן מקומות הקודש, <strong>כיון שהגיע לצופים — קורע, וקורע על מקדש בפני עצמו ועל ירושלים בפני עצמה!</strong>
 ומשיבים: <strong>לא קשיא</strong> <small>[אינו קשה];</small> <strong>הא</strong> <small>[זה]</small> שאמרנו שאינו קורע על ירושלים קריעה בפני עצמה אלא מוסיף על הקריעה שקרע למקדש, הרי זה באופן ש<strong>פגע במקדש</strong> וראה אותו חרב <strong>ברישא</strong> <small>[בתחילה].</small> <strong>הא</strong> <small>[זה]</small> שאמרנו שקורע קריעה אחת על ירושלים, וכשרואה את המקדש קורע קריעה מיוחדת, הרי זה כש<strong>פגע בירושלים ברישא</strong> <small>[בתחילה].</small>
 <big>ו</big> <strong>תנו רבנן</strong> <small>[שנו חכמים]:</small> <strong>וכולן</strong> כל אותם הקרעים הללו <strong>רשאין לשוללן</strong> בתפירה גסה <strong>ולמוללן</strong> (לקפל אותם ולתפור) <strong>וללוקטן ולעשותן כמין סולמות</strong> בתפירה לא מדוייקת, <strong>אבל לא לאחותן</strong> בתפירה מעולה.
 <strong>אמר רב חסדא:</strong>
## דף כו:
 <strong>ובאיחוי אלכסנדרי</strong> (כדרך שעושים באלכסנדריה) שהוא איחוי מעולה, עד שאין הקרע ניכר.
 <strong>תנו רבנן</strong> <small>[שנו חכמים]:</small> <strong>הקורע מתוך השלל</strong> (במקום שנקרע ואיחוהו איחוי גס) או <strong>מתוך המלל</strong> (שולי הבגד) או <strong>מתוך הלקט,</strong> או <strong>מתוך הסולמות</strong> (מקום תפר בתפרים גסים) <strong>לא יצא</strong> ידי חובת קריעה. קרע <strong>מתוך האיחוי — יצא,</strong> מפני שזה כקריעת בגד שלם. <strong>אמר רב חסדא:</strong> אף כאן <strong>ובאיחוי אלכסנדרי</strong> ולא באיחוי סתם.
 <strong>תנו רבנן</strong> <small>[שנו חכמים]:</small> בגד שעושה בו קריעה בקצה העליון <strong>רשאי להופכו</strong> כך שיבוא חלקו העליון <strong>למטה ו</strong>אז יכול <strong>לאחותו. ר' שמעון בן אלעזר אוסר לאחותו</strong> גם כך. ומעירים: <strong>וכשם שהמוכר</strong> שעשה קריעה בבגדו באבלו <strong>אסור לאחותו — כך הלוקח</strong> (הקונה) ממנו <strong>אסור לאחותו. ולפיכך מוכר צריך להודיעו ללוקח</strong> שקרע זה הוא קרע של אבילות שאינו ניתן לאיחוי.
 <big>א</big> <strong>תנו רבנן</strong> <small>[שנו חכמים]:</small> <strong>תחילת קריעה — טפח, ותוספת</strong> אם צריך לקרוע על מתים אחרים ורוצה לקרוע בבגד זה — <strong>שלש אצבעות,</strong> אלו <strong>דברי ר' מאיר. ר' יהודה אומר: תחילת קריעה</strong> — <strong>שלש אצבעות, ותוספת</strong> — <strong>כל שהו.</strong>
 <strong>אמר עולא: הלכה כר' מאיר ב</strong>תחילת <strong>קריעה</strong> שהיא טפח, <strong>והלכה כר' יהודה בתוספת</strong> שהיא כל שהוא. ומעירים: <strong>תניא נמי הכי</strong> <small>[שנויה</small> ברייתא <small>גם כן כך],</small> <strong>ר' יוסי אומר: תחילת קריעה</strong> — <strong>טפח, ותוספת</strong> — <strong>כל שהו,</strong> ומקובלים אנו שהלכה כר' יוסי כנגד חביריו.
 <strong>תנו רבנן</strong> <small>[שנו חכמים]:</small> <strong>אמרו לו</strong> לאדם ש<strong>מת אביו, וקרע</strong> עליו ואחר כך אמרו לו ש<strong>מת בנו, והוסיף</strong> באותו קרע, קרע <strong>תחתון</strong> שקרע על בנו — <strong>מתאחה,</strong> שהרי על כל המתים מותר לאחות את הקרע לאחר זמן האבילות, <strong>עליון — אינו מתאחה,</strong> שקרע שעל אביו אינו מתאחה.
 שמע ש<strong>מת בנו וקרע</strong> עליו, ואחר כך שמע ש<strong>מת אביו והוסיף</strong> בקרע, החלק <strong>עליון</strong> שקרע על הבן — <strong>מתאחה, תחתון</strong> — <strong>אינו מתאחה.</strong>
 אמרו לו בבת אחת ש<strong>מת אביו,</strong> ש<strong>מת</strong> ה<strong>אמו,</strong> ש<strong>מת אחיו,</strong> ש<strong>מתה אחותו — קורע קרע אחד לכולן.</strong> ומוסיף לכל אחד ואחד. <strong>ר' יהודה בן בתירה אומר: על</strong> הקרובים <strong>כולן קרע אחד, ועל אביו ואמו קרע אחד, לפי שאין מוסיפין על קרע אביו ואמו.</strong>
 ושואלים: <strong>מאי טעמא</strong> <small>[מה הטעם]?</small> מדוע אין מוסיפים על קרע זה? <strong>אמר רב נחמן בר יצחק: לפי שאינן בתוספת</strong> שאינו בדין שיהיו בתוספת, כיון שיש לו לאדם רק אב ואם אחד, ואינו יכול להוסיף עליהם.
 <strong>אמר שמואל: הלכה כר' יהודה בן בתירה.</strong> ושואלים: <strong>ומי</strong> <small>[והאם]</small> <strong>אמר שמואל הכי</strong> <small>[כך]?</small> <strong>והאמר</strong> <small>[והרי אמר]</small> <strong>שמואל</strong> כלל: <strong>הלכה כדברי המיקל באבל,</strong> וכאן פוסק הוא כדעת המחמיר! ומשיבים: <strong>אבילות לחוד —</strong> ובה אכן יש להקל, <strong>קריעה לחוד.</strong>
 ולהלכה, <strong>עד היכן קורע</strong> אם מוסיף והולך בקרעים — <strong>עד טיבורו, ויש אומרים: עד לבו.</strong> ומוסיפים, <strong>אף על פי שאין ראיה לדבר,</strong> שעד כאן קורעים, יש <strong>זכר</strong> ורמז <strong>לדבר, שנאמר: "וקרעו לבבכם ואל בגדיכם"</strong> (יואל ב, יג) ורמז הוא שאף קריעת הבגדים היא עד הלב.
 <strong>הגיע לטיבורו</strong> אינו קורע הלאה באותו מקום, אלא <strong>מרחיק שלש אצבעות</strong> ממקום הקרע הראשון <strong>וקורע</strong> קרע חדש. <strong>נתמלא</strong> הבגד קרעים <strong>מלפניו — מחזירו</strong> הופך את הבגד <strong>לאחוריו</strong> וקורע בצד האחר. <strong>נתמלא מלמעלה — הופכו מלמטה.</strong> אבל <strong>הקורע מלמטה ומן הצדדין — לא יצא,</strong> שקריעה אינה אלא מלמעלה. <strong>אלא שכהן גדול</strong> שאסור לו לקרוע ולפרום באבלו <strong>פורם מלמטה,</strong> שעושה סימן מסויים לאבלו.
 <strong>פליגו בה</strong> <small>[נחלקו בכך]</small> <strong>רב מתנה ומר עוקבא, ותרוייהו משמיה דאבוה</strong> <small>[ושניהם</small> אמרו זאת <small>משם אביו]</small> של <strong>שמואל ולוי. חד</strong> <small>[אחד</small> מהם<small>]</small> <strong>אמר: כל שבעה</strong> לאבלו, אם שמע שמת לו מת אחר <strong>קורע</strong> קריעה אחרת, ואם שמע <strong>לאחר שבעה — מוסיף</strong> על קרע ראשון. <strong>וחד</strong> <small>[ואחד</small> מהם<small>]</small> <strong>אמר: כל שלשים קורע</strong> קרע חדש, <strong>לאחר שלשים מוסיף.</strong>
 <strong>מתקיף לה</strong> <small>[מקשה על כך]</small> <strong>ר' זירא: מאן דאמר</strong> <small>[מי שאומר]</small> <strong>כל שבעה קורע, אמאי</strong> <small>[מדוע]</small> הוא אומר שאין להסתפק בתוספת קריעה על הראשונה — בודאי משום ש<strong>לא ניתן לשוללו</strong> עד סוף השבעה, ולכן אם יוסיף ייראה רק כממשיך את הקרע הקודם, <strong>אלא הא</strong> <small>[זה]</small> ש<strong>אמר מר</strong> <small>[החכם]:</small> קרע בבגד אשה, <strong>האשה שוללתו לאלתר</strong> <small>[מיד],</small> <strong>הכי נמי</strong> <small>[כך גם כן]</small> תאמר שהיא יכולה להוסיף על הקרע אף בתוך שבעה?!
 ומשיבים: <strong>התם</strong> <small>[שם]</small> <strong>משום כבוד אשה הוא</strong> שהתירו לה לשלול אבל מן הדין נחשב הקרע כאילו הוא קרוע עדיין, ולכן אינה מוסיפה עליו.
 ועוד שאל: <strong>מאן דאמר</strong> <small>[מי שאומר]</small> <strong>כל שלשים קורע</strong> ואינו מוסיף, <strong>אמאי</strong> <small>[מדוע] — כיון ש</small><strong>לא ניתן</strong> קרע זה <strong>לאחותו,</strong> ועדיין נראה כקרוע, <strong>אלא</strong> אם כן קרע שעשה <strong>לאביו ולאמו</strong> שמתו, ש<strong>לא ניתן לאחותו לעולם, הכי נמי</strong> <small>[כך גם כן]</small> הדין הוא שאסור יהיה להוסיף עליו?!
 ומשיבים: <strong>התם</strong> <small>[שם]</small> <strong>משום כבוד אביו ואמו הוא</strong> שאינו מאחה, אבל מעיקר הדין נחשב קרע זה כאילו נתאחה, ואפשר להוסיף עליו.
 <strong>תנו רבנן</strong> <small>[שנו חכמים]:</small> <strong>היוצא בבגד קרוע</strong> (שקרע קודם לכן מסיבה אחרת) <strong>לפני המת</strong> שנראה כאילו קרע עליו — <strong>הרי זה גוזל את המתים</strong> שלא קרע על מת זה, <strong>ואת החיים</strong> הרואים אותו והסבורים שקרע לכבוד המת, ואינו אלא מרמה אותם בכך.
 <strong>רבן שמעון בן גמליאל אומר: האומר לחבירו "השאילני חלוקך ואלך ואבקר את אבא שהוא חולה", והלך ומצאו</strong> את אביו <strong>שמת — קורע</strong> את החלוק, <strong>ומאחו, וכשיבא לביתו מחזיר לו חלוקו, ונותן לו דמי קרעו</strong> שערך החלוק נפחת על ידי כך. <strong>ואם לא הודיעו</strong> שהוא הולך לבקר חולה — <strong>הרי זה לא יגע בו,</strong> שהרי לא קיבל כל רשות לקרוע בגדו של חבירו, מה שאין כן במודיע, שהמשאיל יכול להעלות אפשרות כזו על דעתו, ועל דעת כן השאיל לו.
 <strong>תנו רבנן</strong> <small>[שנו חכמים]:</small> <strong>חולה שמת לו מת — אין מודיעין אותו שמת, שמא תטרף דעתו עליו</strong> מפני הצער, שמאחר שחולה הוא אינו יכול לסבול עוגמת נפש. <strong>ואין</strong> אחרים <strong>מקרעין בפניו</strong> כדי שלא ידע שמת לו מת. <strong>ומשתקין את הנשים</strong> הבוכות <strong>מפניו</strong> כדי שלא ידע.
 ועוד אמרו: <strong>ומקרעין לקטן</strong> (לילד קטן) שהיה אבל במשפחתו <strong>מפני עגמת נפש,</strong> שאף שהקטן איננו חייב בקריעה, מכל מקום הרי זה מוסיף עוגמת נפש לאחרים הרואים שגם בבגדי הקטן עושים קריעה. <strong>וקורעין על חמיו ועל חמותו</strong> אף על פי שאינו מחויב להתאבל עליהם, <strong>מפני כבוד אשתו</strong> להראות לה שהוא משתתף באבלה.
 <strong>ואמר רב פפא: תנא</strong> <small>[שנה</small> החכם<small>]</small> <strong>ב"אבל רבתי"</strong> (מסכת שמחות): <strong>אבל לא יניח תינוק בתוך חיקו, מפני ש</strong>התינוק <strong>מביאו לידי שחוק, ונמצא מתגנה על הבריות</strong> שרואים שהוא צוחק בזמן אבלו.
 <big>ב</big> שנינו במשנה ש<strong>אין מברין</strong> אלא <strong>על מטות זקופות. תנו רבנן</strong> <small>[שנו חכמים]:</small> <strong>ההולך לבית האבל, אם היה לבו גס בו</strong> שהיו שניהם מיודדים וקרובים זה לזה — <strong>יברוהו</strong> גם את המבקר <strong>על מטות כפויות,</strong> שכיון שהם ידידים אין נוהגים בו כבאורח אלא כשותף באבל. <strong>ואם לאו</strong> <small>[לא]</small> שאין לבו גס בו — <strong>יברוהו על מטות זקופות.</strong>
 מסופר: <strong>רבא איתרע ביה מילתא</strong> <small>[אירע בו דבר</small> של אבל<small>],</small> <strong>על גביה</strong> <small>[נכנס אליו]</small> <strong>אבא בר מרתא,</strong> ש<strong>הוא</strong> קרוי גם <strong>אבא בר מניומי. רבא זקיף</strong> <small>[זקף]</small> את המיטה משום שנהג כמו שנוהגים בכל אדם שבא לנחם, <strong>אבא בר מרתא כפי</strong> <small>[כפה]</small> את המיטה משום שחשב שהוא מקורב, וליבו גס בו. <strong>אמר</strong> רבא: <strong>כמה לית ביה דעתא להאי צורבא מרבנן</strong> <small>[אין בו דעת לתלמיד חכם זה]</small> שהרי הקדים רבא והראה שאיננו חושב אותו לאדם קרוב, והאורח מראה עצמו כקרוב קירבה יתירה.
 <strong>תנו רבנן</strong> <small>[שנו חכמים]:</small> אבל <strong>ההולך ממקום למקום</strong>
## דף כז.
 <strong>אם יכול למעט בעסקו — ימעט, ואם לאו</strong> <small>[לא] —</small> <strong>יגלגל עמהן</strong> ישתתף בעסק עם שאר בני חבורתו, אבל לא יעשה עסק בפני עצמו.
 <big>א</big> <strong>תנו רבנן</strong> <small>[שנו חכמים]:</small> <strong>מאימתי כופין</strong> (הופכים) <strong>את המטות — משיצא</strong> המת <strong>מפתח ביתו,</strong> אלו <strong>דברי ר' אליעזר. ר' יהושע אומר: משיסתם הגולל</strong> על קבר המת.
 <strong>מעשה שמת</strong> הנשיא <strong>רבן גמליאל הזקן, כיון שיצא מפתח ביתו אמר להם ר' אליעזר</strong> לבני הבית: <strong>כפו מטותיכם. וכיון שנסתם הגולל אמר להם ר' יהושע: כפו מטותיכם. אמרו לו: כבר כפינו על פי זקן</strong> (חכם).
 <strong>תנו רבנן</strong> <small>[שנו חכמים]:</small> <strong>מאימתי זוקפין את המטות בערב שבת,</strong> שהרי בשבת אין אבילות נוהגת ואין כופים את המיטות וצריך לזוקפן כרגיל, הזמן לכך הוא — <strong>מן</strong> זמן תפילת <strong>המנחה ולמעלה</strong> (והלאה). <strong>אמר רבה בר הונא: אף על פי כן אינו יושב עליה</strong> מיד אלא <strong>עד שתחשך. ולמוצאי שבת, אף על פי שאין לו לישב אלא יום אחד,</strong> שמסתיימים ימי אבילותו ביום ראשון — <strong>חוזר וכופה</strong> את המיטות.
 <strong>תנו רבנן</strong> <small>[שנו חכמים]:</small> <strong>הכופה מטתו, לא</strong> את <strong>מטתו בלבד הוא כופה, אלא</strong> את <strong>כל</strong> ה<strong>מטות שיש לו בתוך ביתו הוא כופה. ואפילו יש לו עשר מטות בעשרה מקומות — כופה את כולן. ואפילו חמשה אחין ומת אחד — כולן כופין</strong> בכל מקום שהם גרים.
 <strong>ואם היתה מטה המיוחדת</strong> לשימוש כארון <strong>לכלים</strong> ולא לשינה — <strong>אין צריך לכפותה. דרגש — אין צריך לכפותו, אלא זוקפו. רבן שמעון בן גמליאל אומר: דרגש, מתיר את קרביטיו</strong> את הלולאות שבהן מחזיקים את המצעים <strong>והוא נופל מאיליו.</strong>
 ושאלו: <strong>מאי</strong> <small>[מה</small> פירוש<small>]</small> <strong>דרגש? אמר עולא: ערסא דגדא</strong> <small>[מיטה של מזל],</small> שהיו מחזיקים בבית מיטה מקושטת למזל, ואיש לא היה משתמש בה.
 <strong>אמר ליה</strong> <small>[לו]</small> <strong>רבה: אלא מעתה</strong> לפי פירוש זה של "דרגש" <strong>גבי</strong> (אצל) <strong>מלך, דתנן</strong> <small>[ששנינו</small> במשנה<small>]</small> כשהמלך אבל — <strong>כל העם מסובים על הארץ, והוא,</strong> מפני כבוד המלכות, <strong>מיסב על הדרגש. מי איכא מידי</strong> <small>[האם יש דבר]</small> ש<strong>עד האידנא</strong> <small>[עכשיו]</small> <strong>לא אותביניה</strong> <small>[הושבנו אותו</small> עליו<small>],</small> <strong>והשתא מותבינן ליה</strong> <small>[ועכשיו</small> באבילות דווקא <small>מושיבים אותו]?</small>
 <strong>מתקיף לה</strong> <small>[מקשה על כך]</small> <strong>רב אשי: מאי קושיא</strong> <small>[מה</small> טיבה של <small>הקושיה]</small> שהקשה רבה? <strong>מידי דהוה</strong> <small>[כמו שהוא</small> הדבר בענין<small>]</small> <strong>אכילה ושתיה,</strong> ש<strong>עד האידנא</strong> <small>[עכשיו]</small> שלא היה אבל <strong>לא אוכליניה</strong> <small>[האכלנו אותו]</small> <strong>ולא אשקיניה</strong> <small>[השקינו אותו],</small> <strong>השתא אוכליניה ואשקיניה</strong> <small>[עכשיו</small> כשהוא אבל <small>מאכילים ומשקים אנו אותו]</small> בסעודת הבראה!
 <strong>אלא, אי קשיא</strong> <small>[אם קשה]</small> — <strong>הא קשיא</strong> <small>[זה קשה],</small> <strong>דתנן</strong> <small>[ש</small>הרי <small>שנינו</small> במשנה<small>]:</small> <strong>דרגש אינו צריך לכפותו אלא זוקפו. ואי ערסא דגדא</strong> <small>[ואם מיטת המזל</small> הוא<small>]</small> <strong>אמאי</strong> <small>[מדוע]</small> <strong>אינו צריך לכפותו? הא תנן</strong> <small>[הרי שנינו</small> במשנה<small>]:</small> <strong>הכופה מטתו — לא מטתו בלבד הוא כופה, אלא כל מטות שיש לו בתוך ביתו כופה</strong> ובכלל זה גם מיטת מזל זו!
 ודוחים: <strong>ומאי קשיא</strong> <small>[ומה הקושיה]</small> שבכך? <strong>מידי דהוה</strong> <small>[כמו שהוא</small> בענין<small>]</small> <strong>מטה המיוחדת ל</strong>איכסון <strong>כלים, דתניא</strong> <small>[ש</small>כן <small>שנינו</small> בברייתא<small>]:</small> <strong>אם היתה מטה המיוחדת לכלים</strong> ולא לשינה — <strong>אינו צריך לכפותה,</strong> כך גם מיטה זו שאיננה מיוחדת לשינה.
 <strong>אלא, אי קשיא הא קשיא</strong> <small>[אם קשה, זה קשה]</small> מן ההמשך: <strong>רבן שמעון בן גמליאל אומר: דרגש, מתיר קרביטיו</strong> (לולאותיו) <strong>והוא נופל מאליו. ואי סלקא דעתך</strong> <small>[ואם עולה על דעתך]</small> לומר שדרגש הוא <strong>ערסא דגדא</strong> <small>[מיטת מזל],</small> <strong>מאי קרביטין אית ליה</strong> <small>[מה,</small> איזה, <small>לולאות יש לו],</small> שהרי הוא כשאר המיטות?
 <strong>כי אתא</strong> <small>[כאשר בא]</small> <strong>רבין</strong> מארץ ישראל לבבל <strong>אמר ליה</strong> <small>[לו]</small> <strong>ההוא מרבנן</strong> <small>[אחד החכמים],</small> <strong>ורב תחליפא בר מערבא שמיה</strong> <small>[שמו],</small> <strong>דהוה שכיח בשוקא דגילדאי</strong> <small>[שהיה מצוי בשוק עושי העורות]:</small> <strong>מאי</strong> <small>[מהו]</small> <strong>דרגש — ערסא דצלא</strong> <small>[מיטה של עור].</small>
 <strong>איתמר נמי</strong> <small>[נאמר גם כן]</small> <strong>אמר ר' ירמיה: דרגש — סירוגו מתוכו,</strong> שבתוך עצי המיטה עצמם עושים נקבים ולולאות כדי לקשור את הסירוג, ואילו <strong>מטה — סירוגה על גבה,</strong> שמסרגים על עצי המיטה. ולכן אי אפשר להתיר את הסירוג הזה.
 <strong>אמר ר' יעקב בר אחא אמר ר' יהושע בן לוי: הלכה כרבן שמעון בן גמליאל</strong> בענין דרגש. וכיוצא בו <strong>איתמר נמי</strong> <small>[נאמר גם כן]</small> ש<strong>אמר ר' יעקב בר אחא אמר ר' אסי: מטה שנקליטיה</strong> (המוטות שמעליה) <strong>יוצאין</strong> החוצה הרבה ולכן אם הופך אותה תישאר גבוהה כמות שהיתה — <strong>זוקפה ודיו</strong> ואינו צריך לכפותה.
 <strong>תנו רבנן</strong> <small>[שנו חכמים]:</small> אם <strong>ישן</strong> האבל <strong>על גבי כסא, על גבי אודייני</strong> (מכתשת) <strong>גדולה</strong> הפוכה, או <strong>על גבי קרקע — לא יצא ידי חובתו</strong> למרות שהתענה בשנתו. <strong>אמר ר' יוחנן:</strong> הכוונה מפני <strong>שלא קיים</strong> מצוות <strong>כפיית המטה.</strong>
 <strong>תנו רבנן</strong> <small>[שנו חכמים]:</small> <strong>מכבדין</strong> (מטאטאים) <strong>ומרביצין</strong> מים על עפר הרצפה <strong>בבית האבל, ומדיחין קערות וכוסות וצלוחיות וקיתוניות</strong> (כלי שתיה) <strong>בבית האבל. ואין מביאין את המוגמר</strong> (בשמים שמניחים על גבי גחלים לקטורת) או <strong>את הבשמים לבית האבל.</strong>
 ושואלים: <strong>איני</strong> <small>[הכן הוא]?</small> <strong>והא תני</strong> <small>[והרי שנה]</small> <strong>בר קפרא</strong> ברייתא זו: <strong>אין מברכין לא על המוגמר ולא על הבשמים בבית האבל.</strong> ומכאן אפשר ללמוד כי <strong>ברוכי</strong> <small>[לברך]</small> <strong>הוא</strong> ש<strong>לא מברכין, הא אתויי</strong> <small>[אבל להביא] —</small> <strong>מייתינן</strong> <small>[מביאים],</small> בניגוד לברייתא הראשונה!
 ומשיבים: <strong>לא קשיא</strong> <small>[אין</small> זה <small>קשה];</small> <strong>הא</strong> <small>[כאן]</small> — <strong>בבית האבל</strong> עצמו אין מביאים בשמים, <strong>הא</strong> <small>[כאן]</small> — <strong>בבית</strong> קרוביו <strong>המנחמין</strong> מביאים בשמים, אבל אין מברכים עליהם.
 <big>ב משנה</big> <strong>אין מוליכין</strong> את סעודת ההבראה <strong>לבית האבל לא בטבלא</strong> (שולחן קטן) <strong>ולא באסקוטלא</strong> (קערה) <strong>ולא בקנון</strong> (סל שראשו אחד צר) <strong>אלא בסלים. ואין אומרים ברכת אבלים ב</strong>חול ה<strong>מועד, אבל עומדין בשורה</strong> כשיוצאים האבלים מבית הקברות, <strong>ומנחמין</strong> אותם, <strong>ופוטרין את הרבים</strong> שאומרים להם שהם רשאים ללכת לבתיהם לאחר שקיימו מצות תנחומי אבלים.
 וכן <strong>אין מניחין את המטה</strong> של המת <strong>ברחוב</strong> בחול המועד <strong>שלא להרגיל את ההספד,</strong> שלא יבואו להספיד ברחוב כפי הנהוג בימות החול. <strong>ולא</strong> מניחים ברחוב מיטותיהן <strong>של נשים</strong> מתות <strong>לעולם</strong> ולא רק בחול המועד, <strong>מפני הכבוד,</strong> מפני שלפעמים שותת מהן דם ויהא בזיון להן אם ישארו כתמי דם ברחוב.
 <big>ג גמרא</big> <strong>תנו רבנן</strong> <small>[שנו חכמים]:</small> <strong>בראשונה היו מוליכין</strong> את סעודת ההבראה <strong>בבית האבל</strong> בדרכים שונות, <strong>עשירים</strong> היו מביאים <strong>בקלתות</strong> (סלים) <strong>של כסף ושל זהב, ועניים בסלי נצרים של</strong> ענפי <strong>ערבה קלופה, והיו עניים מתביישים,</strong> שהכל רואים שעניים הם. <strong>התקינו שיהו הכל מביאין בסלי נצרים של ערבה קלופה, מפני כבודן של עניים.</strong>
 כיוצא בו, <strong>תנו רבנן</strong> <small>[שנו חכמים]:</small> <strong>בראשונה היו משקין בבית האבל</strong> יין שנותנים לאבל בסעודת הבראה, את ה<strong>עשירים ב</strong>כוסות של <strong>זכוכית לבנה, ו</strong>את ה<strong>עניים ב</strong>כוסות של <strong>זכוכית צבועה, והיו עניים מתביישין,</strong> שהכל רואים שהם עניים. <strong>התקינו שיהו הכל משקין</strong> בבית האבל <strong>בזכוכית צבועה, מפני כבודן של עניים.</strong>
 ועוד: <strong>בראשונה היו מגלין פני עשירים</strong> שמתו <strong>ומכסין פני עניים, מפני שהיו מושחרין פניהן מפני</strong> ה<strong>בצורת, והיו עניים מתביישין</strong> שהם נקברים בצורה אחרת. <strong>התקינו שיהו מכסין פני הכל, מפני כבודן של עניים.</strong>
 ועוד: <strong>בראשונה היו מוציאין</strong> לקבורה <strong>עשירים בדרגש, ועניים</strong>
## דף כז:
 <strong>בכליכה</strong> שהיא מיטה המיוחדת למתים ועשויה מוטות שביניהם סירוג, <strong>והיו עניים מתביישין. התקינו שיהו הכל מוציאין בכליכה, מפני כבודן של עניים.</strong>
 וכן <strong>בראשונה היו מניחין את המוגמר</strong> (קטורת) <strong>תחת חולי־מעים מתים</strong> מפני שהיה ריחם רע, <strong>והיו חולי־מעים חיים מתביישין</strong> שכך נוהגים בהם במותם, והכל יודעים על כך. <strong>התקינו שיהו מניחין תחת הכל, מפני כבודן של חולי מעים חיים.</strong>
 וכן, <strong>בראשונה היו מטבילין את הכלים על גבי</strong> (משום, בגלל) <strong>נדות מתות,</strong> נשים שמתו בנדתן היו צריכים לטהר את הכלים שנגעו בהן בחייהן, <strong>והיו נדות חיות מתביישות, התקינו שיהו מטבילין על גבי כל הנשים, מפני כבודן של נדות חיות.</strong> וכן <strong>בראשונה</strong> היו <strong>מטבילין</strong> את הכלים <strong>על גבי</strong> (משום, בגלל) <strong>זבין מתים</strong> שמגעם מטמא כלים, <strong>והיו זבין חיים מתביישין</strong> שכך עושים עליהם במותם, <strong>התקינו שיהו מטבילין על גב הכל, מפני כבודן של זבין חיים.</strong>
 ועוד, <strong>בראשונה היתה הוצאת המת קשה לקרוביו יותר ממיתתו</strong> משום שהיו נוהגים להוציאו בתכריכים יקרים ולא יכלו עניים לשאת בהוצאות, <strong>עד שהיו</strong> לפעמים <strong>קרוביו מניחין אותו ובורחין. עד שבא רבן גמליאל ונהג קלות ראש בעצמו,</strong> כלומר, זלזל בכבודו <strong>ויצא</strong> ציווה להוציא את גופתו <strong>בכלי פשתן, ונהגו העם אחריו לצאת בכלי פשתן. אמר רב פפא: והאידנא נהוג עלמא</strong> <small>[ועכשיו</small> בזמננו <small>נוהגים העולם,</small> הכל<small>]</small> להוציא את המת <strong>אפילו בצרדא בר זוזא</strong> <small>[בבדי קנבוס</small> פשוט העולה <small>זוז</small> אחד<small>]</small> ואין מקפידים.
 <big>א</big> שנינו במשנה ש<strong>אין מניחין</strong> בחול המועד <strong>את המטה ברחוב. אמר רב פפא: אין מועד</strong> נחשב <strong>בפני תלמיד חכם</strong> ולכן מספידים אותו כדרכו אף בחול המועד, <strong>וכל שכן</strong> ש<strong>חנוכה ופורים</strong> אינם מעכבים הספדו של חכם.
 ומעירים: <strong>והני מילי</strong> <small>[ודברים אלה]</small> אמורים כשמספידים אותו <strong>בפניו</strong> ליד מיטתו, <strong>אבל שלא בפניו — לא.</strong> ושואלים: <strong>איני</strong> <small>[</small>וכי <small>כך הוא]?!</small> <strong>והא</strong> <small>[והרי]</small> <strong>רב כהנא ספדיה</strong> <small>[הספיד]</small> את <strong>רב זביד מנהרדעא בפום נהרא</strong> עירו בחול המועד! <strong>אמר רב פפא: יום שמועה הוה</strong> <small>[היה]</small> זה, שבו הגיעה השמועה על מותו, <strong>וכבפניו דמי</strong> <small>[נחשב].</small>
 <big>ב</big> ועוד בענייני אבילות, <strong>אמר עולא: הספד</strong> הוא שאדם מכה <strong>על לב, דכתיב</strong> <small>[שנאמר]:</small> <strong>"על שדים ספדים"</strong> (ישעיהו לב, יב). <strong>טיפוח</strong> שאמרו הוא כשמכים <strong>ביד</strong> על יד. <strong>קילוס</strong> הוא שמכים <strong>ברגל</strong> על הארץ.
 <strong>תנו רבנן</strong> <small>[שנו חכמים]:</small> <strong>המקלס</strong> ומכה ברגלו בארץ לאות אבל — <strong>לא יקלס בסנדל, אלא במנעל, מפני הסכנה.</strong> מפני שהסנדל עשוי שיקרע ויכול להדקר או להנזק בדרך אחרת.
 <strong>אמר ר' יוחנן: אבל, כיון שניענע ראשו</strong> כמראה שנרגע קצת מצערו <strong>שוב אין מנחמין רשאין לישב אצלו.</strong> שהוא רומז להם שאינו רוצה בדיבורים נוספים.
 <strong>ואמר ר' יוחנן: הכל חייבין לעמוד מפני נשיא, חוץ מאבל וחולה. אמר ר' יוחנן: לכל</strong> העומדים בפני אדם גדול <strong>אומרים להם "שבו",</strong> ורק אז מותר להם לשבת, <strong>חוץ מאבל וחולה</strong> שאם עמדו אינם צריכים לקבל רשות לשבת, אלא מותר להם לשבת מרצונם.
 <strong>אמר רב יהודה אמר רב: אבל, יום ראשון אסור לאכול לחם משלו.</strong> ומהיכן אנחנו למדים זאת — <strong>מדאמר ליה רחמנא</strong> <small>[מ</small>מה <small>שאמר</small> לו <small>הקדוש ברוך הוא]</small> <strong>ליחזקאל</strong> באבלו: <strong>"ולחם אנשים לא תאכל"</strong> (יחזקאל כד, יז), משמע ששאר אבלים אוכלים לחמם של אחרים. ומסופר: <strong>רבה ורב יוסף</strong> שאירע בהם אבל <strong>מחלפי סעודתייהו להדדי</strong> <small>[</small>היו <small>מחליפים סעודתם זה לזה].</small>
 <strong>ואמר רב יהודה אמר רב:</strong> כשיש <strong>מת בעיר — כל בני העיר אסורין בעשיית מלאכה</strong> עד שיקברוהו.
 מסופר: <strong>רב המנונא איקלע</strong> <small>[הזדמן]</small> <strong>ל</strong>מקום ששמו <strong>דרומתא, שמע קול שיפורא</strong> <small>[שופר]</small> שמודיע <strong>דשכבא</strong> <small>[מת</small> בעיר<small>],</small> <strong>חזא הנך אינשי דקא עבדי עבידתא</strong> <small>[ראה אי אלה אנשים שעובדים עבודה],</small> <strong>אמר להו</strong> <small>[להם]:</small> <strong>ליהוו הנך אנשי בשמתא</strong> <small>[יהיו אנשים אלה בנידוי]!</small> וכי <strong>לא שכבא איכא במתא</strong> <small>[אין מת בעיר]?</small> <strong>אמרו ליה</strong> <small>[לו]:</small> <strong>חבורתא איכא במתא</strong> <small>[יש חבורות בעיר]</small> וכל אחת מהם מתעסקת במתים שלה, ולא בכל המתים כולם ומת זה שידוע לך עליו אינו מחבורתנו. <strong>אמר להו</strong> <small>[להם]:</small> <strong>אי הכי, שריא לכו</strong> <small>[אם כך, מותר לכם]</small> הנידוי.
 <big>ג</big> <strong>ואמר רב יהודה אמר רב: כל המתקשה על מתו יותר מדאי</strong> ואינו רוצה לקבל עליו תנחומים, סופו שגורם לעצמו ש<strong>על מת אחר הוא בוכה.</strong> ומסופר: <strong>ההיא איתתא דהות בשיבבותיה</strong> <small>[אשה אחת שהיתה בשכנותו]</small> של <strong>רב הונא, הוו</strong> <small>[היו]</small> <strong>לה שבעה בני</strong> <small>[בנים],</small> <strong>מת חד מינייהו</strong> <small>[אחד מהם],</small> <strong>הוות קא בכיא ביתירתא עליה</strong> <small>[היתה בוכה ביותר עליו].</small> <strong>שלח לה רב הונא: לא תעבדי הכי</strong> <small>[אל תעשי כך]!</small> <strong>לא אשגחה ביה</strong> <small>[השגיחה בו].</small> <strong>שלח לה: אי צייתת</strong> <small>[אם תצייתי] —</small> <strong>מוטב, ואי</strong> <small>[ואם]</small> <strong>לא — צבית זוודתא לאידך מית</strong> <small>[הכיני תכריכים למת אחר],</small> <strong>ומיתו כולהו</strong> <small>[ומתו כולם].</small> <strong>לסוף</strong> כשהרבתה לבכות <strong>אמר לה:</strong> כיון שכך <strong>תימוש זוודתא לנפשיך</strong> <small>[הכיני תכריכים לעצמך],</small> <strong>ומיתא</strong> <small>[ומתה].</small>
 וכך דרשו: <strong>"אל תבכו למת ואל תנדו לו"</strong> (ירמיהו כב, י), ומפרשים כהוראה כללית: <strong>"אל תבכו למת" — יותר מדאי, "ואל תנדו לו" — יותר מכשיעור. הא כיצד,</strong> מהו השיעור? <strong>שלשה ימים לבכי, ושבעה להספד, ושלשים ל</strong>איסור <strong>גיהוץ ול</strong>איסור <strong>תספורת. מכאן ואילך — אמר הקדוש ברוך הוא: אי</strong> <small>[אין]</small> <strong>אתם רחמנים בו יותר ממני</strong> ואם התורה צוותה רק על אבל זה — די בכך.
 בהמשך הפסוק נאמר: <strong>"בכו בכו להלך", אמר רב יהודה:</strong> הכוונה היא <strong>להולך</strong> מן העולם <strong>בלא בנים,</strong> שכיון שלא השאיר בנים אחריו האבילות עליו גדולה יותר. וכן מסופר: <strong>ר' יהושע בן לוי לא אזל לבי אבלא</strong> <small>[</small>היה <small>הולך לבית האבל]</small> <strong>אלא למאן דאזיל</strong> <small>[למי שהלך,</small> מת<small>]</small> <strong>בלא בני</strong> <small>[בנים],</small> <strong>דכתיב</strong> <small>[שנאמר]:</small> <strong>"בכו בכו להלך כי לא ישוב עוד וראה את ארץ מולדתו"</strong> (ירמיהו כב, י). ואילו <strong>רב הונא אמר:</strong> "הולך" <strong>זה</strong> הוא מי <strong>שעבר עבירה ושנה בה</strong> שהולך וחוטא כל הזמן, והוא לא יגיע לתשובה ומאבד חלקו ("מולדתו") לעולם הבא.
 ומעירים כי <strong>רב הונא לטעמיה</strong> <small>[לטעמו,</small> לשיטתו<small>],</small> ש<strong>אמר רב הונא: כיון שעבר אדם עבירה ושנה בה — הותרה לו.</strong> על לשון זו תוהים: <strong>הותרה לו סלקא דעתך</strong> <small>[עולה על דעתך]</small> לומר?! כיצד מותר לו? <strong>אלא אימא</strong> <small>[אמור]</small> ותקן: <strong>נעשית לו כהיתר,</strong> שלאחר ששנה בה שוב איננו מרגיש את חומרת העבירה שבדבר.
 <strong>אמר ר' לוי: אבל, שלשה ימים הראשונים</strong> אחרי המוות <strong>יראה את עצמו כאילו חרב מונחת לו בין שתי יריכותיו</strong> שאף הוא עלול ליהרג בה, וצריך לנהוג באימה יתירה. <strong>משלשה עד שבעה כאילו מונחת לו</strong> החרב <strong>כנגדו בקרן זוית</strong> ומאיימת עליו, <strong>מכאן ואילך כאילו עוברת כנגדו בשוק</strong> שאין האיום גדול כל כך.
 <big>ד</big> שנינו במשנה ש<strong>לא מניחים</strong> מיטה <strong>של נשים לעולם</strong> ברחוב <strong>מפני הכבוד. אמרי נהרדעי</strong> <small>[אמרו</small> חכמי <small>נהרדעא]:</small> <strong>לא שנו</strong>
## דף כח.
 כן <strong>אלא</strong> ב<strong>חיה</strong> (יולדת), שכיון שמתה מחמת הלידה דמה ממשיך לשתות. <strong>אבל שאר נשים — מניחין</strong> את מיטתן ברחוב.
 <strong>ר' אלעזר אמר: אפילו שאר הנשים</strong> אין מניחים את מיטתן ברחוב, <strong>דכתיב</strong> <small>[שנאמר]:</small> <strong>"ותמת שם מרים ותקבר שם"</strong> (במדבר כ, א), ורמז הוא לדבר זה: <strong>סמוך למיתה קבורה,</strong> שהאשה שמתה ראוי לקרב את הקבורה למקום המיתה.
 <strong>ו</strong>על אותו כתוב <strong>אמר ר' אלעזר: אף מרים ב</strong>מיתת <strong>נשיקה</strong> של ה' <strong>מתה.</strong> ומהיכן למדים זאת — <strong>אתיא</strong> <small>[בא</small> נלמד הדבר<small>]</small> בגזירה שווה של המילים <strong>"שם" "שם" ממשה</strong> שנאמר בו: "וימת שם משה עבד ה' בארץ מואב על פי ה' " (דברים לד, ה). <strong>ומפני מה לא נאמר בה</strong> במפורש כמו במשה <strong>"על פי ה' " — מפני שגנאי הדבר לאומרו</strong> שמתה אשה בנשיקה של ה', ולכן לא נאמר במפורש.
 <strong>אמר ר' אמי: למה נסמכה</strong> הפרשה העוסקת ב<strong>מיתת מרים לפרשת פרה אדומה — לומר לך: מה פרה אדומה מכפרת, אף מיתתן של צדיקים מכפרת. אמר ר' אלעזר: למה נסמכה מיתת אהרן לבגדי כהונה —</strong> ללמד: <strong>מה בגדי כהונה מכפרין, אף מיתתן של צדיקים מכפרת.</strong>
 <big>א</big> <strong>תנו רבנן</strong> <small>[שנו חכמים]:</small> <strong>מת</strong> אדם <strong>פתאום — זו היא מיתה חטופה, חלה יום אחד ומת — זו היא מיתה דחופה. ר' חנניא בן גמליאל אומר: זו היא מיתת מגפה, שנאמר: "בן אדם הנני לקח ממך את מחמד עיניך במגפה"</strong> (יחזקאל כד, טז), <strong>וכתיב</strong> <small>[ונאמר]</small> בקיומה של נבואה זו <strong>"ואדבר אל העם בבקר ותמת אשתי בערב"</strong> (יחזקאל כד, יח).
 חלה <strong>שני ימים ומת — זו היא מיתה דחויה</strong> (שנדחה, נדחף מחייו והלך לו). חלה <strong>שלשה</strong> ימים ומת — זוהי מיתת <strong>גערה.</strong> מת אחר <strong>ארבעה</strong> ימי מחלה — זוהי מיתת <strong>נזיפה.</strong> מת אחר <strong>חמישה</strong> ימים — <strong>זו היא מיתת כל אדם.</strong>
 <strong>אמר ר' חנין: מאי קרא</strong> <small>[מהו הכתוב]</small> המלמד על כך — שנאמר: <strong>"הן קרבו ימיך למות"</strong> (דברים לא, יד), וכך אנחנו דורשים: <strong>"הן"</strong> פירושו <strong>אחד, "קרבו"</strong> הוא לשון רבים — לפחות <strong>תרי</strong> <small>[שניים].</small> <strong>"ימיך"</strong> גם הוא לשון רבים — שוב <strong>תרי</strong> <small>[שניים],</small> <strong>הא</strong> <small>[הנה]</small> <strong>חמשה.</strong> ומדוע אומרים כי <strong>"הן"</strong> הוא <strong>חד</strong> <small>[אחד] —</small> <strong>שכן בלשון יוני קורין לאחת "הן".</strong>
 ועוד מסימני מיתה: <strong>מת</strong> אדם <strong>ב</strong>גיל <strong>חמשים שנה — זו היא מיתת כרת.</strong> בן <strong>חמשים ושתים שנה — זו היא מיתתו של שמואל הרמתי.</strong> מת בן <strong>ששים — זו היא מיתה בידי שמים.</strong>
 <strong>אמר מר זוטרא: מאי קרא</strong> <small>[מהו הכתוב]</small> המלמד על כך — <strong>דכתיב</strong> <small>[שנאמר]:</small> <strong>"תבוא בכלח אלי קבר"</strong> (איוב ה, כו), <strong>"בכלח" בגימטריא שיתין הוו</strong> <small>[שישים הם]</small> והם רמז שיש בכך עונש משמים.
 מת בן <strong>שבעים —</strong> הרי זו <strong>שיבה.</strong> מת בן <strong>שמונים —</strong> הרי זה <strong>גבורות, דכתיב</strong> <small>[שנאמר]:</small> <strong>"ימי שנותינו בהם שבעים שנה ואם בגבורת שמונים שנה"</strong> (תהלים צ, י). <strong>אמר רבה:</strong> לא בחמישים בלבד היא מיתת כרת, אלא <strong>מחמשים ועד ששים שנה זו היא מיתת כרת. והאי דלא חשיב להו</strong> <small>[ומה שלא מנה אותן]</small> את כל השנים הללו כאחת — <strong>משום כבודו של שמואל הרמתי</strong> שמת בן חמישים ושתים.
 מסופר: <strong>רב יוסף כי הוה בר שיתין</strong> <small>[כאשר היה,</small> נעשה <small>בן שישים],</small> <strong>עבד להו יומא טבא לרבנן</strong> <small>[עשה להם יום טוב</small> משתה <small>לחכמים],</small> ופירש טעם השמחה, <strong>אמר: נפקי לי</strong> <small>[יצאתי]</small> <strong>מ</strong>עונש <strong>כרת. אמר ליה</strong> <small>[לו]</small> <strong>אביי: נהי דנפק ליה מר</strong> <small>[אם אמנם יצא לו אדוני]</small> <strong>מכרת דשני</strong> <small>[של שנים],</small> <strong>מכרת דיומי</strong> <small>[של ימים]</small> <strong>מי נפיק מר</strong> <small>[האם יצא אדוני]?</small> שהרי אמרו שמיתה פתאומית נחשבת כמיתת כרת! <strong>אמר ליה</strong> <small>[לו]:</small> <strong>נקוט לך מיהא פלגא בידך</strong> <small>[החזק לך על כל פנים חצי בידך]</small> שלפחות מאופן אחד של מיתת כרת יצאתי.
 מסופר: <strong>רב הונא נח נפשיה</strong> <small>[נחה נפשו,</small> נפטר<small>]</small> <strong>פתאום, הוו קא דייגי רבנן</strong> <small>[היו דואגים החכמים],</small> שהרי אמרנו שסימן רע הוא, <strong>תנא להו</strong> <small>[שנה להם]</small> החכם <strong>זוגא</strong> שמן המקום <strong>הדייב: לא שנו</strong> כללים אלה <strong>אלא</strong> כ<strong>שלא הגיע</strong> האיש <strong>לגבורות, אבל</strong> אם <strong>הגיע לגבורות</strong> ומת פתאום — <strong>זו היא מיתת נשיקה.</strong>
 <strong>אמר רבא: חיי, בני ומזוני</strong> <small>[</small>אורך <small>חיים, בנים ומזונות],</small> <strong>לא בזכותא תליא מילתא</strong> <small>[בזכות</small> האדם <small>תלוי הדבר],</small> <strong>אלא במזלא תליא מילתא</strong> <small>[במזל תלוי הדבר].</small> <strong>דהא</strong> <small>[שהרי]</small> <strong>רבה ורב חסדא תרוייהו רבנן צדיקי הוו</strong> <small>[שניהם חכמים צדיקים היו],</small> וסימן לדבר <strong>מר מצלי ואתי מיטרא ומר מצלי ואתי מיטרא</strong> <small>[חכם</small> זה היה <small>מתפלל</small> בזמן עצירת גשמים <small>ובא,</small> ירד <small>גשם, וחכם זה</small> היה <small>מתפלל ובא</small> ירד <small>גשם],</small> ובכל זאת היו חייהם שונים מאוד,
 <strong>רב חסדא חיה תשעין ותרתין שנין</strong> <small>[חי תשעים ושתים שנה],</small> ואילו <strong>רבה חיה ארבעין</strong> <small>[חי ארבעים</small> שנה<small>]</small> בלבד, <strong>בי</strong> <small>[בבית]</small> <strong>רב חסדא</strong> היו <strong>שיתין הלולי</strong> <small>[שישים חתונות],</small> ואילו <strong>בי</strong> <small>[בבית]</small> <strong>רבה</strong> היו <strong>שיתין תיכלי</strong> <small>[שישים שכולים,</small> אסונות<small>]</small>, כלומר בבית רב חסדא היו מאורעות אושר רבים ולהיפך בבית רבה.
 <strong>בי</strong> <small>[בבית]</small> <strong>רב חסדא</strong> היתה <strong>סמידא לכלבי</strong> <small>[</small>פת <small>סולת לכלבים]</small> <strong>ולא מתבעי</strong> <small>[</small>היתה <small>מתבקשת],</small> שהיה אוכל לרוב, <strong>בי</strong> <small>[בבית]</small> <strong>רבה נהמא דשערי לאינשי</strong> <small>[לחם שעורים לאנשים]</small> <strong>ולא משתכח</strong> <small>[נמצא].</small> מכאן אפשר ללמוד שאורך הימים, בנים, ומזונות אינם תלויים בצידקותו של אדם אלא במזלו.
 כיון שהוזכר עושרו של רב חסדא מביאים מה ש<strong>אמר רבא: הני תלת מילי בעאי קמי שמיא</strong> <small>[שלושה דברים אלה ביקשתי מלפני השמים],</small> <strong>תרתי יהבו</strong> <small>[שנים נתנו]</small> <strong>לי, חדא</strong> <small>[אחד]</small> <strong>לא יהבו</strong> <small>[נתנו]</small> <strong>לי;</strong> ביקשתי שיתנו לי את <strong>חוכמתיה</strong> <small>[חוכמתו]</small> של <strong>רב הונא ועותריה</strong> <small>[ו</small>את <small>עושרו]</small> של <strong>רב חסדא, ויהבו</strong> <small>[ונתנו]</small> <strong>לי.</strong> ביקשתי שיתנו לי את <strong>ענותנותיה</strong> <small>[ענותנותו]</small> של <strong>רבה בר רב הונא</strong> ו<strong>לא יהבו</strong> <small>[נתנו]</small> <strong>לי.</strong>
 <big>ב</big> ומכאן לסיפורי דברים על מיתת צדיקים. <strong>רב שעורים אחוה</strong> <small>[אחיו]</small> של <strong>רבא הוה יתיב קמיה</strong> <small>[היה יושב לפני]</small> <strong>רבא, חזייה דהוה קא מנמנם</strong> <small>[</small>ו<small>ראה אותו שהוא גוסס].</small> <strong>אמר ליה</strong> <small>[לו]</small> רבא לאחיו: <strong>לימא ליה מר דלא לצערן</strong> <small>[יאמר לו אדוני</small> למלאך המוות <small>שלא יצערני].</small> <strong>אמר ליה</strong> <small>[לו]</small> רב שעורים לרבא: <strong>מר לאו שושביניה</strong> <small>[</small>וכי <small>אדוני לא חבירו]</small> של מלאך המוות <strong>הוא?</strong> שידוע היה שלא היה חושש ממנו. <strong>אמר ליה</strong> <small>[לו]</small> רבא: <strong>כיון דאימסר מזלא</strong> <small>[שנמסר</small> ואבד <small>המזל</small> שלי<small>],</small> שנגזר עלי למות, שוב <strong>לא אשגח</strong> <small>[משגיח]</small> <strong>בי</strong> מלאך המוות, שאינו שם לב אלי. <strong>אמר ליה</strong> <small>[לו]</small> רב שעורים לרבא: <strong>ליתחזי</strong> <small>[ייראה]</small> <strong>לי מר</strong> <small>[אדוני]</small> בחלום לאחר מיתה. ואכן, <strong>איתחזי ליה</strong> <small>[נראה לו].</small> <strong>אמר ליה</strong> <small>[לו]</small> רב שעורים לרבא: <strong>הוה ליה למר צערא</strong> <small>[היה לו לאדוני צער]</small> במיתה? <strong>אמר ליה</strong> <small>[לו]:</small> <strong>כי ריבדא דכוסילתא</strong> <small>[כמו דקירה של הקזת דם].</small>
 כיוצא בזה מסופר: <strong>רבא הוה יתיב קמיה</strong> <small>[היה יושב לפני]</small> <strong>רב נחמן, חזייה דקא מנמנם</strong> <small>[ראהו שהוא גוסס].</small> <strong>אמר ליה</strong> <small>[לו]</small> רב נחמן לרבא: <strong>לימא ליה מר דלא לצערן</strong> <small>[יאמר לו אדוני</small> למלאך המוות <small>שלא יצערני].</small> <strong>אמר ליה</strong> <small>[לו]</small> רבא: וכי <strong>מר לאו</strong> <small>[אדוני לא]</small> <strong>אדם חשוב הוא,</strong> שמתחשבים בו בשמים? <strong>אמר ליה</strong> <small>[לו]</small> רב נחמן: בעולם עליון <strong>מאן חשיב מאן ספין מאן רקיע</strong> <small>[מי חשוב, מי נכבד, מי מתוקן]!</small>
 <strong>אמר ליה</strong> <small>[לו]</small> רבא לרב נחמן: <strong>ליתחזי</strong> <small>[ייראה]</small> <strong>לי מר</strong> <small>[אדוני]</small> בחלום לאחר מיתה. <strong>איתחזי ליה</strong> <small>[נראה לו].</small> <strong>אמר ליה</strong> <small>[לו]</small> רבא: <strong>הוה ליה למר צערא</strong> <small>[</small>וכי <small>היה לו לאדוני צער</small> במיתה<small>]?</small> <strong>אמר ליה</strong> <small>[לו]</small> רב נחמן: <strong>כמישחל בניתא מחלבא</strong> <small>[כהוצאת שערה מחלב],</small> שהיא קלה ביותר, ועם זאת <strong>ואי</strong> <small>[ואילו]</small> <strong>אמר לי הקדוש ברוך הוא זיל בההוא עלמא כד הוית</strong> <small>[לך לאותו עולם,</small> עולם הזה, <small>כמו שהיית] —</small> <strong>לא בעינא</strong> <small>[</small>הייתי <small>רוצה],</small> משום <strong>דנפיש ביעתותיה</strong> <small>[שמרובה אימתו</small> של מלאך המוות<small>],</small> ולא הייתי רוצה לעבור פעם נוספת אימה זו.
 ועוד מסופר: <strong>ר' אלעזר הוה קאכיל</strong> <small>[היה אוכל]</small> <strong>תרומה, איתחזי ליה</strong> <small>[נראה לו</small> מלאך המוות<small>],</small> <strong>אמר ליה</strong> <small>[לו]</small> למלאך המוות: <strong>תרומה קא אכילנא</strong> <small>[אני אוכל],</small> <strong>ולאו</strong> <small>[ו</small>כי <small>לא]</small> <strong>קודש איקרי</strong> <small>[</small>היא <small>נקראת]?</small> ואין זה ראוי שאמות כעת ואטמא הקודש. שמע לו מלאך המוות, והניח לו. <strong>חלפא ליה שעתא</strong> <small>[עברה לו השעה]</small> וחי עוד זמן לאחר מכן.
 כיוצא בזה מסופר: <strong>רב ששת איתחזי ליה בשוקא</strong> <small>[נראה לו</small> מלאך המוות <small>בשוק],</small> <strong>אמר ליה</strong> <small>[לו]</small> רב ששת למלאך המוות: וכי אמות <strong>בשוקא</strong> <small>[בשוק]</small> <strong>כבהמה? איתא לגבי ביתא</strong> <small>[בוא אל הבית]</small> והמיתני שם כדרך בני אדם.
 <strong>רב אשי איתחזי ליה בשוקא</strong> <small>[נראה לו</small> מלאך המוות <small>בשוק],</small> <strong>אמר ליה</strong> <small>[לו]</small> רב אשי למלאך המוות: <strong>איתרח לי תלתין יומין, ואהדרי לתלמודאי</strong> <small>[המתן לי שלושים יום, ואחזור על תלמודי],</small> <strong>דאמריתו</strong> <small>[שאתם אומרים]</small> למעלה: <strong>אשרי מי שבא לכאן</strong> לעולם הבא <strong>ותלמודו בידו. ביום תלתין</strong> <small>[שלושים]</small> <strong>אתא</strong> <small>[בא]</small> מלאך המוות לקחתו. <strong>אמר ליה</strong> רב אשי למלאך המוות: <strong>מאי כולי האי</strong> <small>[מה כל זה],</small> מדוע אתה ממהר כל כך, ואינך יכול לדחות את מיתתי? אמר לו: <strong>קא דחקא רגליה</strong> <small>[דוחקת</small> אותך <small>רגלו]</small> של רב הונא <strong>בר נתן</strong> שהוא צריך להיות ראש הדור במקומך, <strong>ואין מלכות נוגעת בחבירתה</strong> ונוטלת ממנה <strong>אפילו כמלא נימא</strong> (שערה), ולכן אי אפשר להאריך את ימיך.
 <strong>רב חסדא, לא הוה יכיל ליה</strong> <small>[היה יכול לו</small> מלאך המוות<small>],</small> משום ש<strong>לא הוה שתיק פומיה מגירסא</strong> <small>[היה פוסק פיו מללמוד],</small> <strong>סליק יתיב בארזא</strong> <small>[הלך</small> מלאך המוות ו<small>ישב בארז],</small> העמוד המרכזי שמחזיק את <strong>דבי</strong> <small>[בית]</small> <strong>רב. פקע</strong> ונשבר <strong>ארזא</strong> <small>[הארז]</small> <strong>ושתק</strong> רב חסדא, שנבהל רגע מהרעש, <strong>ויכיל ליה</strong> <small>[ו</small>אז <small>יכול לו].</small>
 <strong>ר' חייא לא הוה</strong> <small>[היה]</small> מלאך המוות <strong>מצי למיקרבא ליה</strong> <small>[יכול להתקרב אליו]</small> מפני צידקותו, <strong>יומא חד אידמי ליה כעניא, אתא טריף אבבא</strong> <small>[יום אחד נדמה לו</small> מלאך המוות <small>כעני, בא ודפק על הדלת],</small> <strong>אמר ליה</strong> <small>[לו]:</small> <strong>אפיק</strong> <small>[הוצא]</small> <strong>לי ריפתא</strong> <small>[לחם],</small> <strong>אפיקו ליה</strong> <small>[הוציאו לו].</small> <strong>אמר ליה</strong> <small>[לו]</small> המלאך לרבי חייא: <strong>ולאו קא</strong> <small>[ו</small>כי <small>לא]</small> <strong>מרחם מר</strong> <small>[אדוני]</small> <strong>אעניא</strong> <small>[על עני]?</small> <strong>אההוא גברא אמאי לא קא מרחם מר</strong> <small>[ומדוע אין אדוני מרחם עלי]</small> לתת לי את מבוקשי? <strong>גלי ליה</strong> <small>[גילה לו]</small> מי הוא ומה תפקידו זה <strong>אחוי ליה שוטא דנורא, אמצי ליה נפשיה</strong> <small>[הראה לו שוט של אש</small> להוכיח שאכן הוא מלאך המוות, ואז <small>מסר לו את עצמו].</small>
## דף כח:
 <big>א משנה</big> <strong>נשים במועד מענות</strong> בקול יללה על המת, <strong>אבל לא מטפחות</strong> בידים משום אבל, <strong>ר' ישמעאל אומר:</strong> רק <strong>הסמוכות</strong> ממש <strong>למטה מטפחות.</strong>
 <strong>בראשי חדשים, בחנוכה ובפורים</strong> שאינם ימי חג מן התורה — <strong>מענות ומטפחות, בזה ובזה</strong> גם במועד וגם בחנוכה ובפורים — <strong>לא מקוננות,</strong> ולאחר ש<strong>נקבר המת — לא מענות ולא מטפחות.</strong>
 ומסבירים: <strong>איזהו עינוי — שכולן עונות כאחת, קינה — שאחת מדברת וכולן עונות אחריה</strong> בחרוז חוזר, <strong>שנאמר: "ולמדנה בנתיכם נהי ואשה רעותה קינה"</strong> (ירמיהו ט, יט), 
 וכדי לסיים בדבר טוב, משלימים: <strong>אבל לעתיד לבא הוא אומר "בלע המות לנצח ומחה ה' אלהים דמעה מעל כל פנים"</strong> (ישעיהו כה, ח).
 <big>ב גמרא</big> <strong>מאי אמרן</strong> <small>[מה אומרות]</small> הנשים המענות על המת? <strong>אמר רב:</strong> אומרות הן <strong>"ויי לאזלא, ויי לחבילא"</strong> <small>[אוי להולך אוי למשכון],</small> שאדם מוסר את נשמתו, שהיא כעין משכון בידו.
 <strong>אמר רבא: נשי</strong> העיר <strong>שכנציב</strong> שהיו מפורסמות בחכמתן <strong>אמרן הכי</strong> <small>[אומרות כך]:</small> <strong>"ויי לאזלא, ויי לחבילא". ואמר רבא: נשי</strong> העיר <strong>שכנציב אמרן</strong> <small>[אומרות]</small> על אדם בזמן זקנותו: <strong>"גוד גרמא מככא ונמטי מיא לאנטיכי"</strong> <small>[הוצאה העצם מן הלסת וחוזרים המים אל הכלי].</small>
 <strong>ואמר רבא: נשי</strong> העיר <strong>שכנציב אמרן</strong> <small>[אומרות]</small> בזמן אבל: <strong>"עטוף וכסו טורי, דבר רמי ובר רברבי"</strong> <small>[עטפו וכסו הרים</small> באבל <small>שבן רמים ובן גדולים]</small> <strong>הוא</strong> המת. <strong>ואמר רבא: נשי</strong> העיר <strong>שכנציב אמרן</strong> <small>[אומרות]</small> <strong>"שייול אצטלא דמלתא</strong> <small>[השאילו בגד מלת</small> של תכריכים<small>]</small> <strong>לבר</strong> <small>[לבן]</small> <strong>חורין, דשלימו זוודיה"</strong> <small>[שנשלמו מזונותיו],</small> שבן טובים שירד מנכסיו טוב לו המוות מחייו.
 <strong>ואמר רבא: נשי</strong> העיר <strong>שכנציב אמרן</strong> <small>[אומרות]:</small> <strong>"רהיט ונפיל אמעברא ויזופתא יזיף"</strong> <small>[רץ</small> אדם <small>ונופל על המעבורת ו</small>עדיין <small>לווה הלוואות].</small> <strong>ואמר רבא: נשי</strong> העיר <strong>שכנציב אמרן</strong> <small>[אומרות]:</small> <strong>"אחנא תגרי אזבזגי מיבדקו"</strong> <small>[אחינו התגרים על מקום</small> הממכר <small>נבדקים]</small> אם אנשים ישרים הם, ולא בשאר הדברים. <strong>ואמר רבא: נשי</strong> העיר <strong>שכנציב אמרן</strong> <small>[אומרות]:</small> <strong>"מותא כי מותא ומרעין חיבוליא"</strong> <small>[המוות</small> הוא <small>כמו מוות,</small> שכל אדם חייב למות, <small>והיסורים הם כריבית].</small>
 <strong>תניא</strong> <small>[שנויה</small> ברייתא<small>]</small> <strong>היה ר' מאיר אומר: "טוב ללכת אל בית אבל</strong> מלכת אל בית משתה <strong>"</strong>וגו' <strong>עד "והחי יתן אל לבו"</strong> (קהלת ז, ב), ומה יתן החי אל לבו — <strong>דברים של מיתה,</strong> והם: <strong>דיספד</strong> <small>[</small>מי <small>שיספוד]</small> <strong>— יספדוניה</strong> <small>[יספדו אותו],</small> <strong>דיקבר</strong> <small>[</small>מי <small>שיקבור]</small> אחרים — <strong>יקברוניה</strong> <small>[יקברו אותו],</small> מי ש<strong>יטען,</strong> כלומר, שיעמיס הרבה דברי הספד על אחרים בלוויה — <strong>יטענוניה</strong> <small>[יטענו אותו],</small> <strong>דידל</strong> <small>[</small>מי <small>שירים</small> קולו בבכי<small>]</small> <strong>— ידלוניה</strong> <small>[ירימו</small> אחרים קולם <small>עליו].</small>
 <strong>ואיכא דאמרי</strong> <small>[ויש שאומרים]:</small> מי ש<strong>לא ידל</strong> <small>[יגביה]</small> ולא יגדל את עצמו <strong>ידלוניה</strong> <small>[יגביהו אותו],</small> <strong>דכתיב</strong> <small>[שנאמר]:</small> <strong>"כי טוב אמר לך עלה הנה</strong> מהשפילך לפני נדיב<strong>"</strong> (משלי כה, ז).
 <big>ג</big> <strong>תנו רבנן</strong> <small>[שנו חכמים]:</small> <strong>כשמתו בניו של ר' ישמעאל נכנסו ארבעה זקנים לנחמו,</strong> והם <strong>ר' טרפון ור' יוסי הגלילי ור' אלעזר בן עזריה ור' עקיבא. אמר להם ר' טרפון: דעו שחכם גדול הוא</strong> ר' ישמעאל <strong>ובקי באגדות, אל יכנס אחד מכם לתוך דברי חבירו,</strong> אלא כל אחד יאמר דבר לעצמו, וישתדל לאמר דבר חדש. <strong>אמר ר' עקיבא: ואני</strong> אדבר <strong>אחרון.</strong>
 <strong>פתח ר' ישמעאל,</strong> האבל, <strong>ואמר</strong> על עצמו: <strong>רבו עונותיו,</strong> ומשום כך <strong>תכפוהו אבליו,</strong> ו<strong>הטריח רבותיו פעם ראשונה ושניה</strong> לנחמו.
 כיון שפתח ונתן להם על ידי כך רשות לדבר, <strong>נענה ר' טרפון ואמר:</strong> כתוב במות בני אהרן <strong>"ואחיכם כל בית ישראל יבכו את השרפה"</strong> (ויקרא י, ו), <strong>והלא דברים קל וחומר: ומה נדב ואביהוא שלא עשו אלא מצוה אחת</strong> המפורשת בכתוב, <strong>דכתיב</strong> <small>[שנאמר]:</small> <strong>"ויקרבו בני אהרן את הדם אליו"</strong> (ויקרא ט, ט) והנה <strong>כך</strong> נאמר עליהם, <strong>בניו של ר' ישמעאל</strong> שהיו כידוע, מלאים מצוות — <strong>על אחת כמה וכמה.</strong>
 <strong>נענה ר' יוסי הגלילי ואמר:</strong> על אביה בן המלך ירבעם נאמר: <strong>"וספדו לו כל ישראל וקברו אתו"</strong> (מלכים א' יד, יג), <strong>והלא דברים קל וחומר: ומה אביה בן ירבעם שלא עשה אלא דבר אחד טוב, דכתיב ביה</strong> <small>[שנאמר בו]:</small> <strong>"יען נמצא בו דבר טוב"</strong> (מלכים א' יד, יג), שמשמעו: דבר טוב אחד, <strong>כך</strong> היה שכרו, <strong>בניו של ר' ישמעאל על אחת כמה וכמה.</strong>
 ושואלים: <strong>מאי</strong> <small>[מהו]</small> אותו <strong>דבר טוב? ר' זירא ור' חיננא בר פפא</strong> נחלקו בכך, <strong>חד</strong> <small>[אחד</small> מהם<small>]</small> <strong>אמר: שביטל משמרתו,</strong> שהושיבו ירבעם אביו בין השומרים שלא להניח אנשים לעלות לרגל לירושלים <strong>ועלה</strong> בעצמו <strong>לרגל, וחד</strong> <small>[ואחד</small> מהם<small>]</small> <strong>אמר: שביטל פרדסאות</strong> (משמרות) <strong>שהושיב ירבעם אביו על הדרכים שלא יעלו ישראל לרגל.</strong>
 <strong>נענה ר' אלעזר בן עזריה ואמר:</strong> נאמר על המלך צדקיהו: <strong>"בשלום תמות ובמשרפות אבותיך המלכים הראשנים אשר היו לפניך כן ישרפו לך"</strong> (ירמיהו לד, ה), <strong>והלא דברים קל וחומר: ומה צדקיהו מלך יהודה שלא עשה אלא מצוה אחת</strong> שנתפרשה בכתוב, <strong>שהעלה</strong> את <strong>ירמיה מן הטיט — כך</strong> נאמר לו, <strong>בניו של ר' ישמעאל על אחת כמה וכמה.</strong>
 <strong>נענה ר' עקיבא ואמר,</strong> נאמר: <strong>"ביום ההוא יגדל המספד בירושלים כמספד הדדרמון בבקעת מגדון"</strong> (זכריה יב, יא), ומעירים, <strong>ואמר רב יוסף: אלמלא תרגומיה דהאי קרא לא הוה ידענא מאי קאמר</strong> <small>[אילמלא תרגומו של כתוב זה לא היינו יודעים מה הוא אומר],</small> שלא מצינו במקרא מעשה הדדרימון זה, ותרגומו כך הוא:
 <strong>בעידנא</strong> <small>[בזמן]</small> <strong>ההוא יסגי מספדא</strong> <small>[ירבה המספד]</small> <strong>בירושלים כמספדא</strong> <small>[כמספד]</small> <strong>אחאב בר עמרי דקטל יתיה</strong> <small>[שהרג אותו]</small> <strong>הדדרמון בר טברימון, וכמספד</strong> של <strong>יאשיה בר אמון דקטל יתיה</strong> <small>[שהרג אותו]</small> <strong>פרעה חגירא</strong> <small>[נכה]</small> <strong>בבקעת מגידו.</strong>
 <strong>והלא דברים קל וחומר: ומה אחאב מלך ישראל שלא עשה אלא דבר אחד טוב, דכתיב</strong> <small>[שנאמר]:</small> <strong>"והמלך היה מעמד במרכבה נכח ארם"</strong> (מלכים א' כב, לה), שלא רצה להמלט ולגרום שינוסו ישראל בגללו, <strong>כך</strong> הספידו אותו, <strong>בניו של ר' ישמעאל על אחת כמה וכמה.</strong> אגב הזכרת פסוקים אלה דנים בכמה מן הדברים שנזכרו בהם.
 <strong>אמר ליה</strong> <small>[לו]</small> <strong>רבא לרבה בר מרי: כתיב ביה</strong> <small>[נאמר בו]</small> <strong>בצדקיהו "בשלום תמות", ו</strong>הרי <strong>כתיב</strong> <small>[נאמר]:</small> <strong>"ואת עיני צדקיהו עור"!</strong> (ירמיהו לט, ז), <strong>אמר ליה</strong> <small>[לו]:</small> <strong>הכי</strong> <small>[כך]</small> <strong>אמר ר' יוחנן:</strong> מה שאמר לו "בשלום תמות", כוונתו <strong>שמת נבוכדנאצר בימיו,</strong> ולכן מת בשלום שראה במות הרשע.
 <strong>ואמר רבא לרבה בר מרי, כתיב ביה</strong> <small>[נאמר בו]</small> <strong>ביאשיהו: "ולכן הנני אסיפך על אבתיך ונאספת אל קברתיך בשלום",</strong> כאמור (מלכים ב' כב, כ), <strong>וכתיב</strong> <small>[ונאמר]:</small> <strong>"וירו הירים למלך יאשיהו"</strong> (דברי הימים ב' לה, כג), <strong>ואמר ר' יהודה אמר רב: שעשאוהו</strong> מרוב חיצים <strong>ככברה</strong> מלאה נקבים נקבים!
 <strong>אמר ליה</strong> <small>[לו]</small> רבה בר מרי: <strong>הכי</strong> <small>[כך]</small> <strong>אמר ר' יוחנן:</strong> הכוונה "בשלום" אצל יאשיהו פירושו — <strong>שלא חרב בית המקדש בימיו</strong> וכהמשך לפסוק שהובא לפני כן: "ולא תראינה עיניך בכל הרעה אשר אני מביא על המקום הזה" (מלכים ב' כב, כ).
 <big>ד</big> <strong>אמר ר' יוחנן: אין מנחמין רשאין לומר דבר</strong> של תנחומים <strong>עד שיפתח האבל</strong> וידבר, וראיה לכך <strong>שנאמר: "</strong>וישבו אתו לארץ שבעת ימים ושבעת לילות ואין דבר אליו דבר כי ראו כי גדל הכאב מאוד. <strong>אחרי כן פתח איוב את פיהו"</strong> (איוב ב, יג - ג, א), <strong>והדר</strong> <small>[ואחר כך]</small> <strong>"ויען אליפז התימני"</strong> (איוב ד, א).
 <strong>אמר ר' אבהו: מנין לאבל שמיסב בראש — שנאמר: "אבחר דרכם ואשב ראש ואשכון כמלך בגדוד כאשר אבלים ינחם"</strong> (איוב כט, כה), מכאן שהאבל יושב בראש.
 ותוהים: הלא <strong>"ינחם" אחריני</strong> <small>[ינחם</small> את <small>האחרים]</small> <strong>משמע!</strong> ומכאן יוצא שהמנחם את האבלים הוא היושב בראש! <strong>אמר רב נחמן בר יצחק: "ינחם" כתיב</strong> <small>[נאמר]</small> כלומר, כמו אבל המתנחם.
 <strong>מר זוטרא אמר מהכא</strong> <small>[מכאן]</small> ראיה: <strong>"וסר מרזח סרוחים"</strong> (עמוס ו, ז), ופירושו: <strong>"מרזח" —</strong> מי שהוא מר, ודעתו מטולטלת עליו (זח) באבילות <strong>נעשה שר</strong> ("וסר") <strong>לסרוחים,</strong> כלומר, לאנשים היושבים לידו נמוך ממנו ("סרוחים") לנחמו.
 <strong>אמר ר' חמא בר חנינא: מנין לחתן שמיסב בראש — שנאמר: "כחתן יכהן פאר"</strong> (ישעיהו סא, י), <strong>מה כהן</strong> יושב <strong>בראש — אף חתן</strong> יושב <strong>בראש.</strong>
 ושואלים: <strong>וכהן גופיה</strong> <small>[עצמו]</small> <strong>מנלן</strong> <small>[מניין לנו]</small> שיושב בראש? ומשיבים: <strong>דתנא דבי</strong> <small>[ששנה</small> החכם <small>מבית</small> מדרשו<small>]</small> של <strong>ר' ישמעאל,</strong> שנאמר בכהן <strong>"וקדשתו</strong> כי את לחם אלהיך הוא מקריב<strong>"</strong> (ויקרא כא, ח), וכוונתו — ש<strong>לכל דבר שבקדושה</strong> הוא מקודש מכולם; <strong>לפתוח ראשון</strong> בקריאה בתורה, <strong>ולברך ראשון</strong> ברכת המזון, <strong>וליטול מנה יפה</strong> בסעודה <strong>ראשון.</strong>
 <big>ה</big> ושוב לענין מיתה, <strong>אמר ר' חנינא: קשה יציאת נשמה מן הגוף</strong>
## דף כט.
 <strong>כציפורי בפי הוושט</strong> <small>[כמו קשר</small> שמוצאים <small>בפי החבל]</small> וקשה להוציא את החבל מהמקום בו הוא קשור, כך גם יציאת הנשמה קשה לגוף. <strong>ר' יוחנן אמר כפטירי</strong> <small>[כקשר אוניות]</small> שמוציאים בקושי <strong>בפי וושט.</strong>
 <big>א</big> <strong>ואמר ר' לוי בר חיתא: הנפטר</strong> (הנפרד) <strong>מן המת, לא יאמר לו "לך לשלום" אלא "לך בשלום".</strong> ולהיפך <strong>הנפטר מן החי לא יאמר לו "לך בשלום" אלא "לך לשלום".</strong>
 וראיה לדבר: <strong>הנפטר מן המת לא יאמר לו "לך לשלום" אלא "לך בשלום", שנאמר: "ואתה תבוא אל אבתיך בשלום</strong> תקבר בשיבה טובה<strong>"</strong> (בראשית טו, טו). 
 <strong>הנפטר מן החי לא יאמר לו "לך בשלום" אלא "לך לשלום", שהרי דוד שאמר לאבשלום: "לך בשלום"</strong> (שמואל ב' טו, ט) סופו היה ש<strong>הלך ונתלה,</strong> ולעומת זה <strong>יתרו שאמר למשה "לך לשלום"</strong> (שמות ד, יח), <strong>הלך והצליח.</strong>
 <strong>ואמר ר' לוי: כל היוצא מבית הכנסת לבית המדרש, ומבית המדרש לבית הכנסת —</strong> שהולך ממצות תפילה למצות לימוד תורה, וממצות לימוד תורה למצות תפילה <strong>זוכה ומקבל פני שכינה, שנאמר: "ילכו מחיל אל חיל יראה אל אלהים בציון"</strong> (תהלים פד, ח).
 ועל אותו פסוק <strong>אמר רב חייא בר אשי אמר רב: תלמידי חכמים אין להם מנוחה אפילו לעולם הבא</strong> שגם שם הם הולכים ומתעלים, <strong>שנאמר: "ילכו מחיל אל חיל יראה אל אלהים בציון",</strong> שגם כאשר הם בעולם הבא, עד אשר תבוא הגאולה באחרית הימים ויראה אלהים בציון, הולכים הם עוד מחיל אל חיל.

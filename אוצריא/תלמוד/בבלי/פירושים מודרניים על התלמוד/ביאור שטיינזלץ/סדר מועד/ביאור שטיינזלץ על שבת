# ביאור שטיינזלץ על שבת
עדין שטיינזלץ
## דף ב.
 <big>א משנה</big> <strong>יציאות,</strong> (הוצאות) מרשות לרשות האסורות ביום <strong>השבת,</strong> הרי הן בעיקרו של דבר <strong>שתים שהן ארבע בפנים,</strong> שיש שתי פעולות יסודיות השייכות באדם הנמצא בפנים, ברשות היחיד, והן מתחלקות בפרטיהן לארבעה מקרים, <strong>ו</strong>כן <strong>שתים שהן ארבע בחוץ.</strong>
 ומבררים: <strong>כיצד</strong> הם המקרים עליהם מדובר?
 — <strong>העני עומד בחוץ</strong> ברחוב רשות הרבים, <strong>ובעל הבית עומד בפנים,</strong> ברשות היחיד. מקרה ראשון: <strong>פשט</strong> (הושיט) <strong>העני את ידו לפנים</strong> רשות היחיד כשבידו חפץ שנטלו מרשות הרבים בה הוא עומד, <strong>ונתן</strong> את החפץ <strong>לתוך ידו של בעל הבית</strong> הנמצא ברשות היחיד — הרי שעשה בכך מלאכה של הוצאה מרשות הרבים לרשות היחיד. <strong>או שנטל מתוכה</strong> מתוך ידו של בעל הבית דבר מה <strong>והוציא</strong> אותו לחוץ, שבמקרה זה עשה מלאכה של הוצאה מרשות היחיד לרשות הרבים, ובשני המקרים הללו העני הוא שעשה את המלאכה בשלימותה, ועל כן <strong>העני חייב ובעל הבית פטור.</strong>
 מקרה אחר של הוצאה והכנסה הנעשה מתוך רשות היחיד מבואר, כאשר <strong>פשט בעל הבית את ידו לחוץ,</strong> לרשות הרבים, כשבידו חפץ שנטל מרשות היחיד<strong>, ונתן</strong> את החפץ <strong>לתוך ידו של</strong> ה<strong>עני</strong> הנמצא ברשות הרבים — הרי שהוציא חפץ מרשות היחיד לרשות הרבים. <strong>או שנטל</strong> בעל הבית חפץ <strong>מתוכה</strong> של יד העני הנמצא ברשות הרבים, <strong>והכניס</strong> אותו אליו לרשות היחיד, במקרים אלה רק בעל הבית הוא שעשה את מלאכת ההוצאה, ולכן <strong>בעל הבית חייב והעני פטור.</strong> אלה הם אופני ההוצאה וההכנסה בפנים ובחוץ האסורות מן התורה, שהעושה אותן חייב.
 בארבעה מקרים אחרים המובאים כאן לא נעשתה מלאכה שלימה על ידי אף אחד מן האנשים המעורבים במלאכה, וכגון: <strong>פשט העני</strong> הנמצא ברשות הרבים <strong>את ידו</strong> כשבתוכה חפץ שעקר ממקומו ברשות הרבים <strong>לפנים, ונטל בעל הבית</strong> את החפץ <strong>מתוכה</strong> והניחו בתוך הבית, ברשות היחיד, הרי שפעולת ההכנסה נעשתה על ידי שני האנשים, וכל אחד מהם עשה חצי מלאכה, <strong>או שנתן</strong> בעל הבית חפץ <strong>לתוכה,</strong> לתוך ידו של העני המצויה בתוך הבית, <strong>ו</strong>העני <strong>הוציא</strong> את החפץ והעבירו לרשות הרבים — אמנם נעשתה כאן מלאכת הוצאה ואולם מאחר שלא עשאה אדם אחד בשלימותה לכן במקרים כגון אלה <strong>שניהם פטורין. וכן אם</strong>
 <strong>פשט בעל הבית את ידו לחוץ,</strong> לרשות הרבים ובה חפץ שעקר מרשות היחיד, <strong>ונטל העני</strong> את החפץ <strong>מתוכה</strong> והניחו ברשות הרבים, <strong>או שנתן העני</strong> חפץ <strong>לתוכה,</strong> לתוך יד בעל הבית, <strong>והכניס</strong> בעל הבית את החפץ לרשות היחיד — <strong>שניהם פטורין,</strong> שכל אחד מהם לא עשה אלא חצי מלאכה.
 <big>ב גמרא</big> שנינו במשנתנו "יציאות השבת שתים שהן ארבע", ובדומה לכך <strong>תנן התם</strong> <small>[שנינו שם]</small> במסכת שבועות: <strong>שבועות</strong> שחייב אדם בקרבן אם הפירן, הרי הן <strong>שתים שהן ארבע,</strong> האחת, אם נשבע אדם שיעשה בעתיד פעולה מסויימת, והאחרת, שיימנע מלעשותה — הרי שתים מהן מפורשות בתורה, וכן יש להוסיף מריבוי בלשון המקרא עוד שתיים: אם נשבע אדם שעשה כבר פעולה ידועה, או שלא עשאה.
## דף ב:
 <strong>ידיעות הטומאה שתים שהן ארבע.</strong> שיש איסור חמור שיגע אדם טמא בדבר מקודש. ואולם כדי שיתחייב הנוגע בהבאת קרבן על חטא זה שחטא, דרוש שתהיה לו ידיעה ברורה לפני המעשה ולאחריו. שני הסוגים הפשוטים של שגגה בנושא זה הם: האחד, כששכח אדם שנטמא ואחר כך אכל בשר קודש (של קרבן), ולאחר מכן נזכר שוב שהוא טמא, ומקרה אחר — שידע שהוא טמא ושכח ונכנס לבית המקדש, ונזכר שוב לאחר מכן שהוא טמא. על שני מקרים אלה אפשר להוסיף עוד שניים: כשזכר בשעת האכילה שהוא טמא, אלא ששכח שהדבר שהוא אוכל הוא בשר קודש, או ששכח בשעת האכילה שהוא עומד להכנס למקדש.
 וכן לגבי <strong>מראות נגעים</strong> (בצרעת) הריהם <strong>שנים שהם ארבעה.</strong> שכן בתורה (ויקרא פרק י"ג) מוזכרים שני סוגי מראות: הבהרת והשאת. והוסיפו עליהם גם תולדות — נגעים שאינם לבנים כמו הנגע המוגדר בתורה, ויש תוספת לנגע הבהרת וגם לנגע השאת.
 וכן נזכר שם ש<strong>יציאות השבת</strong> הן <strong>שתים שהן ארבע.</strong>
 ושואלים: <strong>מאי שנא הכא</strong> <small>[במה שונה כאן]</small> במשנתנו שנאמר בה בלשון <strong>"שתים שהן ארבע בפנים ושתים שהן ארבע בחוץ", ומאי שנא התם</strong> <small>[ובמה שונה שם]</small> במסכת שבועות שנאמר שם בדין הוצאות בשבת בלשון <strong>"שתים שהן ארבע" ותו לא</strong> <small>[ולא עוד]?</small>
 ומשיבים: <strong>הכא</strong> <small>[כאן]</small> במסכת שבת שב<strong>עיקר שבת הוא</strong> עוסק, על כן <strong>תני</strong> <small>[שנה]</small> <strong>אבות</strong> מלאכה, שהם ההוצאות מרשות לרשות, <strong>ותני</strong> <small>[ושנה]</small> גם את ה<strong>תולדות</strong> של המלאכה, שהן ההכנסות מרשות אחת לחבירתה. ואילו <strong>התם</strong> <small>[שם]</small> במסכת שבועות <strong>דלאו</strong> <small>[שלא]</small> ב<strong>עיקר שבת הוא</strong> עוסק, על כן <strong>תני</strong> <small>[שנה]</small> <strong>אבות</strong> ואילו <strong>תולדות</strong> הוא <strong>לא תני</strong>
 <small>[שונה].</small> על כך שואלים: <strong>אבות מאי ניהו</strong> <small>[מה הם]</small> בענין שבת? — ה<strong>יציאות</strong> (ההוצאות מרשות היחיד אל רשות הרבים), ואולם <strong>יציאות</strong> הלא רק <strong>תרי הויין</strong> <small>[שתים הן],</small> האחת, שמוציא בעל הבית מרשות היחיד ונותן לעני ברשות הרבים, והאחרת, שמוציא העני מתוך ידו של בעל הבית הנמצאת ברשות היחיד ומעביר לרשות הרבים! ומה הן איפוא אותן שתים <strong>נוספות האמורות במסכת שבועות ("שהן ארבע")?</strong>
 <strong>וכי תימא</strong> <small>[ואם תאמר]</small> שבמסכת שבועות נמנות כל ארבע ההוצאות המוזכרות במשנתנו (גם אלה של החלק השני, שבהן נעשתה רק חצי מלאכה), הרי ש<strong>מהן לחיוב ומהן לפטור,</strong> ודבר זה לא יתכן, <strong>והא דומיא</strong> <small>[והרי בדומה]</small> ל<strong>מראות נגעים קתני</strong> <small>[שנה]</small> במשנה, ואם כן יש להקבילם ולומר כי <strong>מה התם כולהו לחיובא</strong> <small>[שם,</small> במראות נגעים, <small>כולם,</small> שניים שהם ארבעה, <small>לחיוב],</small> <strong>אף הכא נמי כולהו לחיובא</strong> <small>[כאן</small> בענין שבת <small>כולם לחיוב]!</small>
 <strong>אלא אמר רב פפא</strong> כי יש להבין את הדברים כך: <strong>הכא</strong> <small>[כאן]</small> שב<strong>עיקר שבת הוא</strong> עוסק, על כן <strong>תני חיובי ופטורי</strong> <small>[שנה</small> גם <small>חיובים ו</small>גם <small>פטורים],</small> גם מקרים של הוצאה והכנסה שיש בהם חיוב מן התורה, וגם כאלה הפטורים מן התורה, ואילו <strong>התם דלאו</strong> <small>[שם שלא]</small> ב<strong>עיקר שבת הוא</strong> עוסק, על כן <strong>חיובי תני</strong> <small>[חיובים שנה],</small> <strong>ופטורי</strong> <small>[ו</small>אילו <small>פטורים]</small> <strong>לא תני</strong> <small>[שנה].</small>
 על כך שואלים: <strong>חיובי מאי ניהו</strong> <small>[חיובים מה הם]?</small> — ה<strong>יציאות,</strong> ואולם <strong>יציאות</strong> הלא רק <strong>תרתי הויין</strong> <small>[שתים הן],</small> הוצאה מבפנים והוצאה מבחוץ, ומה אם כן משמעות לשון המשנה במסכת שבועות "שהן ארבע"? ומשיבים: אפשר למנות ארבע, <strong>שתים</strong> של <strong>הוצאה ושתים</strong> של <strong>הכנסה,</strong> שגם המקרים של הכנסה מרשות הרבים לרשות היחיד נמנים במסכת שבועות.
 ושואלים: <strong>והא</strong> <small>[והרי]</small> לשון <strong>"יציאות" קתני</strong> <small>[שנה]</small> שם, והרי שאין מדובר בהכנסות! <strong>אמר רב אשי:</strong> ה<strong>תנא</strong> שם <strong>הכנסה נמי</strong> <small>[גם כן]</small> <strong>"הוצאה" קרי</strong> <small>[</small>הוא <small>קורא]</small> <strong>לה.</strong>
 <strong>ממאי</strong> <small>[ממה]</small> מהיכן אתה למד זאת? <strong>מדתנן</strong> <small>[מ</small>מה <small>ששנינו</small> במשנה<small>]:</small> <strong>המוציא מרשות לרשות</strong> — <strong>חייב, ומי לא עסקינן</strong> <small>[והאם איננו עוסקים]</small> שם גם באופן <strong>דקא מעייל</strong> <small>[שהוא מכניס]</small> <strong>מרשות הרבים לרשות היחיד, וקא קרי</strong> <small>[והוא קורא]</small> <strong>לה</strong> בלשון <strong>"הוצאה".</strong>
 <strong>וטעמא מאי</strong> <small>[ומה טעם]</small> לשימוש לשון זה? — שכן <strong>כל עקירת חפץ ממקומו</strong> והעברתו לרשות אחרת ה<strong>תנא</strong> בלשון <strong>"הוצאה" קרי</strong> <small>[קורא]</small> <strong>לה,</strong> שאין כוונתו כשהוא עוסק בהוצאה מן הבית אל החוץ, אלא כהגדרה כללית של העברת דבר מתחומו אל תחום אחר.
 <strong>אמר רבינא: מתניתין נמי דיקא</strong> <small>[משנתנו גם כן מדוייקת]</small> ומלשונה ניתן להסיק אותה מסקנה עצמה, <strong>דקתני</strong> <small>[ש</small>כן <small>שנינו]</small> בה בלשון <strong>"יציאות</strong> השבת <strong>"וקא</strong> <small>[והוא]</small> <strong>מפרש הכנסה לאלתר</strong> <small>[מיד],</small> שהמקרה הראשון המפורט במשנה הוא שהעני נותן חפץ בידו של בעל הבית, והרי זו הכנסה מרשות הרבים לרשות היחיד. ומעירים: אכן <strong>שמע מינה</strong> <small>[למד ממנה]</small> שכך הוא.
 <strong>רבא אמר:</strong> לשון "יציאות" אינה קשה, שכן התנא בשתי המשניות לא לשון "יציאות השבת" שנה, כי אם <strong>"רשויות</strong> השבת <strong>" קתני</strong> <small>[שנה],</small> וכך היא הגירסה הנכונה: <strong>"רשויות שבת שתים</strong> שהן ארבע <strong>",</strong> ולדבריו בשתי רשויות אלה יש ארבעה מקרים של מלאכה, בפנים ובחוץ.
 <big>ב</big> <strong>אמר ליה</strong> <small>[לו]</small> <strong>רב מתנה לאביי:</strong> במשנה מדובר על שתים שהן ארבע בפנים ושתים שהן ארבע בחוץ, הרי שמונה, ואולם קשה: וכי <strong>הא תמני הויין</strong> <small>[אלו שמונה הן]?</small> והלא <strong>תרתי סרי הויין</strong> <small>[שתים עשרה הן!],</small> שאם נתבונן נראה שבחלק האחרון של המשנה עושים גם העני וגם בעל הבית כל אחד פעולה אחת כדי לבצע את מלאכת ההכנסה או ההוצאה. ואם כן, יש ארבע פעולות הנמנות בחלקה הראשון של המשנה, ושמונה פעולות בחלקה השני!
 ענה לו אביי: <strong>וליטעמיך שיתסרי הויין</strong> <small>[ולטעמך,</small> לשיטתך, הלא <small>שש עשרה הן],</small> שכן גם בחלק הראשון משתתף מקבל החפץ מיד עושה הפעולה, ואף הוא עושה פעולה מסויימת, ואם כן, שש עשרה פעולות הן בסך הכל!
 <strong>אמר ליה</strong> <small>[לו]</small> רב מתנה: <strong>הא לא קשיא</strong> <small>[זה אינו קשה]</small> כי <strong>בשלמא</strong> <small>[נניח]</small>
## דף ג.
 <strong>בבא דרישא</strong> <small>[החלק הראשון]</small> של המשנה המדבר במקרים שהעושה אותם הריהו <strong>פטור</strong> מדין תורה, ואף מדברי חכמים הוא <strong>מותר</strong> מלכתחילה בעשייה, שכן בין העני ובין בעל הבית שניתן החפץ על ידי האחר לתוך ידיהם לא עשו לא עקירה ולא הנחה, ואין במה שעשו כל חשיבות, ולכן <strong>לא קתני</strong> <small>[שנה],</small> לא החשיב אותם במשנה כחלק ממנין ההוצאות מרשות לרשות, <strong>אלא בבא דסיפא</strong> <small>[החלק שבסוף]</small> העוסק במקרים שאף שמדין תורה העושה אותם <strong>פטור, אבל</strong> מדברי חכמים הוא <strong>אסור</strong> — <strong>קשיא</strong> <small>[קשה],</small> שכל שמונת הפעולות המנויות אחרונות, אף שהעושה אותן פטור מדברי תורה, אסרו חכמים לעשות כן.
 ובדרך אגב תוהים: <strong>מי איכא בכולי</strong> <small>[והאם יש בכל]</small> דיני <strong>שבת</strong> מעשה שהוא בגדר <strong>"פטור ומותר"?! והאמר</strong> <small>[והרי אמר]</small> <strong>שמואל: כל פטורי</strong> <small>[הפטורים]</small> הכתובים בדיני <strong>שבת</strong> הכוונה היא שהעושה אותם <strong>פטור</strong> מדין תורה <strong>אבל</strong> מדברי חכמים <strong>הוא אסור, בר מהני תלת</strong> <small>[חוץ משלושה אלה]</small> שהם בגדר <strong>"פטור ומותר ": צידת צבי,</strong> שלא צד אותו ממש אלא שישב אדם בפתחו של בית שקודם לכן נכנס לתוכו צבי מעצמו, <strong>ו</strong>כן <strong>צידת נחש</strong> ארסי מפני הסכנה, <strong>ו</strong>כן ה<strong>מפיס מורסא,</strong> כלומר, הפותח בועת מוגלה ומוציא מתוכה את הליחה. ואם כן, ודאי אף במקרה שנאמר בו בתחילת משנתנו "פטור" יש להבינו כ"פטור אבל אסור"!
 ומשיבים: גם במקרים אלה הכוונה היא "פטור ומותר", אלא <strong>כי איצטריך ליה</strong> <small>[כאשר הוצרך לו]</small> <strong>לשמואל</strong> להביא את שלושת המקרים היוצאים מן הכלל, הרי היו אלה <strong>פטורי דקא עביד</strong> <small>[</small>מעשי <small>פטור שהוא,</small> האדם, <small>עושה]</small> בהם <strong>מעשה</strong> מסויים, <strong>אבל פטורי דלא קא עביד</strong> <small>[</small>מעשי <small>פטור שאין הוא עושה]</small> בהם <strong>מעשה איכא טובא</strong> <small>[יש הרבה].</small>
 ושבים לשאלתו של רב מתנה: <strong>מכל מקום, תרתי סרי הויין</strong> <small>[שתים עשרה</small> פעולות <small>הן]!</small> ומשיבים: <strong>פטורי דאתי בהו</strong> <small>[</small>מעשי <small>פטור שבא]</small> העושה אותם בשל עשייתם <strong>לידי חיוב חטאת</strong> — <strong>קא חשיב</strong> <small>[הוא מונה],</small> ואילו מעשי פטור <strong>דלא אתי בהו</strong> <small>[שאינו בא בהם]</small> <strong>לידי חיוב חטאת</strong> — <strong>לא קא חשיב</strong> <small>[אינו מונה].</small> שנמנים כאן רק המקרים של עקירת החפץ ממקומו, שבמקרה זה אם ימשיכו את המלאכה — אפשר לבוא לידי חיוב חטאת. ואולם הנחת חפץ לבדה איננה עשויה לגרור אחריה איסור חמור יותר.
 <big>א</big> לגופה של המשנה שואלים: בחלקה האחרון נמנים מקרים בהם <strong>שניהן פטורין,</strong> ואולם, <strong>הא אתעבידא</strong> <small>[הרי נעשתה]</small> <strong>מלאכה מבינייהו</strong> <small>[מביניהם]!</small> ומאחר ששניהם יחד ביצעו לבסוף פעולה האסורה באיסור חמור מן התורה, כיצד יתכן ששיתופם יפטור את שניהם? על כך משיבים מזה ש<strong>תניא</strong> <small>[שנינו</small> בברייתא<small>]</small> שהיה <strong>רבי אומר:</strong> נאמר "ואם נפש אחת תחטא בשגגה <strong>מעם הארץ בעשתה</strong> אחת ממצוות ה' אשר לא תעשינה ואשם" (ויקרא ד, כז), ומהדגשת הכתוב "בעשותה", שמשמעו: בעשותו אותה, יש להבין כי רק <strong>העושה את כולה,</strong> את כל העבירה כולה הוא החייב, <strong>ולא העושה</strong> את <strong>מקצתה,</strong> ועל כן, <strong>יחיד ועשה אותה</strong> — <strong>חייב,</strong> ואילו <strong>שנים ועשו אותה</strong> — <strong>פטורין,</strong> שהרי כל אחד מהם עשה רק מקצתה. ומעירים: <strong>איתמר נמי</strong> <small>[נאמר גם כן]</small> כשיטה זו של רבי, שכן <strong>אמר ר' חייא בר גמדא:</strong> בתוך כדי דיון בדברים אלה <strong>נזרקה מפי חבורה</strong> של חכמים <strong>ואמרו:</strong> מהדגשת הכתוב <strong>"בעשתה"</strong> למדים אנו כי <strong>יחיד שעשאה</strong> — <strong>חייב,</strong> ואילו <strong>שנים שעשאוה</strong> — <strong>פטורין.</strong>
 <big>ב</big> <strong>בעי מיניה</strong> <small>[שאל ממנו]</small> <strong>רב מרבי:</strong> אדם אשר <strong>הטעינו חבירו אוכלין ומשקין</strong> על גבו ברשות היחיד בשבת, <strong>והוציאן</strong> אותו אדם <strong>לחוץ</strong> בעודם על גבו, <strong>מהו</strong> דינו לגבי איסור הוצאה בשבת? וצדדי השאלה: הדבר ברור שאם היה המוציא לוקח חפץ בידו ועוקרו מרשות היחיד ומוציאו לרשות הרבים, היה חייב, ואולם השאלה היא: האם <strong>עקירת גופו</strong> ממקומו ברשות היחיד כשהוא טעון חפץ <strong>כעקירת</strong> ה<strong>חפץ</strong> עצמו <strong>ממקומו דמי</strong> <small>[נחשבת],</small> ובמקרה זה יהיה <strong>חייב</strong>, <strong>או דילמא</strong> <small>[שמא]</small> <strong>לא</strong> נחשב הדבר כעקירת החפץ ממקומו ולכן לא יהיה חייב? <strong>אמר ליה</strong> <small>[לו]</small> רבי: <strong>חייב, ואינו דומה ל</strong>דין אדם שהניחו ב<strong>ידו</strong> חפץ, והוא רק הוציאו לרשות הרבים ששנינו במשנה שאינו חייב מן התורה. <strong>מאי טעמא</strong> <small>[מה טעם]</small> ההבדל בין שני המקרים הדומים לכאורה? — <strong>גופו נייח</strong> <small>[נח,</small> קבוע<small>]</small> כרגיל במקום מסויים, ואולם <strong>ידו לא נייח</strong> <small>[אינה נחה].</small> ומאחר והיד אינה קבועה במקום אחד, לכן הזזתה ואף העברתה לרשות אחרת בלא פעולה ממשית של עקירה אינה נחשבת לעקירה. ואולם הגוף שהוא כרגיל קבוע במקום אחד, עקירתו ממקומו נחשבת לעקירה לענין שבת, וחייב עליה.
## דף ג:
 <strong>אמר ליה</strong> <small>[לו]</small> <strong>ר' חייא לרב</strong> בן אחותו: <strong>בר פחתי</strong> <small>[בן אצילים],</small> <strong>לאו אמינא</strong> <small>[האם לא אמרתי]</small> <strong>לך, כי קאי</strong> <small>[</small>כי <small>כאשר עומד,</small> נמצא<small>]</small> <strong>רבי בהא מסכתא</strong> <small>[במסכת זו]</small> <strong>לא תשייליה במסכתא אחריתי, דילמא לאו אדעתיה</strong> <small>[אל תשאלנו</small> שאלה <small>במסכת אחרת, שמא אינה בדעתו]</small> ולא יוכל לענות. ושאלה זו ששאל רב לא בענין המסכת שהיו עוסקים בה היתה. <strong>דאי לאו</strong> <small>[שאם לא]</small> ש<strong>רבי גברא רבה</strong> <small>[אדם גדול]</small> <strong>הוא</strong> — <strong>כספתיה</strong> <small>[היית מבייש אותו],</small> <strong>דמשני</strong> <small>[ש</small>היה צריך <small>לתרץ]</small> <strong>לך שינויא דלאו שינויא</strong> <small>[תירוץ שלא תירוץ]</small> <strong>הוא,</strong> כלומר, תירוץ שאינו ראוי.
 <strong>השתא מיהת שפיר משני</strong> <small>[עכשיו על כל פנים יפה תירץ]</small> <strong>לך</strong> על אף היותו עסוק במסכת אחרת. <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>מי שהיה טעון</strong> (נושא) <strong>אוכלין ומשקין מבעוד יום</strong> (לפני כניסת שבת), ומכיון שכן לא עשה בהם מלאכת עקירה בתוך השבת, <strong>ו</strong>אולם <strong>הוציאן לחוץ</strong> לרשות הרבים <strong>משחשיכה</strong> בליל השבת — <strong>חייב, לפי ש</strong>גופו קבוע בדרך כלל במקום אחד, ולכן עקירתו נחשבת כעקירה, וחייב, ו<strong>אינו דומה ל</strong>עקירה סתמית של <strong>ידו</strong> והזזתה ממקום למקום, שמאחד וידו אינה קבועה במקום אחד אין זה נחשב לעקירה.
 <big>א</big> <strong>אמר אביי: פשיטא</strong> <small>[פשוט,</small> מובן מאליו<small>]</small> <strong>לי</strong> כי <strong>ידו של אדם</strong> בעצמה כאשר מוציא אותה מן הרשות שהוא נמצא בה <strong>אינה</strong> נחשבת <strong>לא כרשות הרבים ולא כרשות היחיד,</strong> אף אם עומד בעל היד באחת מרשויות אלה. והוכחה לדבר: <strong>כרשות הרבים לא דמיא</strong> <small>[אינה נחשבת]</small> — <strong>מ</strong>דברי המשנה ביחס ל<strong>ידו</strong> של ה<strong>עני.</strong> ששנינו שהעני שהכניס ידו לרשות היחיד כשבתוכה חפץ שעקר מרשות הרבים ונטל בעל הבית את החפץ מתוכה — אין בעל הבית חייב, הרי שידו של העני איננה חלק מרשות הרבים אף כי הוא עצמו נמצא ברשות הרבים. ואף <strong>כרשות היחיד לא דמיא</strong> <small>[אינה נחשבת],</small> והוכחה לדבר — <strong>מ</strong>דברי המשנה ביחס ל<strong>ידו</strong> של <strong>בעל הבית.</strong> ששנינו שאם הוציא בעל הבית ידו לחוץ, ונטל העני מתוכה - אין פעולה זו נחשבת כמלאכת הוצאה מרשות היחיד.
 ואולם <strong>בעי</strong> <small>[שאל]</small> <strong>אביי: ידו של אדם</strong> ובה חפץ, והושיטה אותו אדם לרשות אחרת, <strong>מהו</strong> דינה לענין <strong>שתעשה</strong> (תיחשב להלכה) <strong>ככרמלית,</strong> שהיא רשות ביניים שתיקנו חכמים, שאינה לא רשות היחיד ולא רשות הרבים, וזאת משום שיצאה מכלל רשות אחת ולא נכנסה לרשות שניה? וצדדי השאלה הלכה למעשה: <strong>מי קנסוה רבנן לאהדורי לגביה</strong> <small>[האם קנסוהו חכמים ל</small>ענין <small>החזרתה אליו]</small> וייאסר עליו מדבריהם להחזירה למקום בו הוא עומד, <strong>או לא?</strong>
 ואומרים: <strong>תא שמע</strong> <small>[בוא</small> ו<small>שמע]</small> פתרון לשאלה זו ממה ששנינו במקום אחר. שעל השאלה מה יעשה אדם שהיה בבית, כלומר, ברשות היחיד <strong>והיתה ידו מלאה פירות והוציאה לחוץ,</strong> לרשות הרבים, <strong>תני חדא</strong> <small>[שנויה</small> ברייתא <small>אחת]</small> ש<strong>אסור להחזירה</strong> אל תוך ביתו, <strong>ותני אידך</strong> <small>[ושנויה</small> ברייתא <small>אחרת]</small> ש<strong>מותר להחזירה.</strong> ובכן, <strong>מאי לאו בהא קמיפלגי</strong> <small>[האם לא בזה הם חלוקים]?</small> <strong>דמר סבר</strong> <small>[שחכם</small> <strong>זה</strong> בברייתא אחת <small>סבור]</small> כי היד <strong>ככרמלית דמיא</strong> <small>[נחשבת],</small> <strong>ומר סבר לאו</strong> <small>[שחכם</small> <strong>זה</strong> בברייתא האחרת <small>סבור</small> כי <small>לא]</small> <strong>ככרמלית דמיא</strong> <small>[נחשבת]?!</small>
 את ההסברה הזו דוחים: <strong>לא, דכולי עלמא</strong> <small>[לדעת הכל]</small> <strong>ככרמלית דמיא</strong> <small>[נחשבת]</small> <strong>ולא קשיא</strong> <small>[ואין</small> זה <small>קשה],</small> שאת ההבדל בין הברייתות יש לפרש כך: <strong>כאן,</strong> ששנינו שאסור להחזיר את היד, הרי זה באופן שהוציאה בגובה <strong>למטה מעשרה</strong> טפחים, והרי היא בתחום אוירה של רשות הרבים. <strong>וכאן,</strong> ששנינו שמותר להחזירה, הרי באופן שהוציאה בגובה <strong>למעלה מעשרה</strong> טפחים, שבכגון זה אינה נחשבת לא כתחום רשות הרבים ולא ככרמלית.
 <strong>ואיבעית אימא</strong> <small>[ואם</small> תרצה אמור] כי <strong>אידי ואידי</strong> <small>[זו וזו],</small> שתי הברייתות עוסקות בכגון שהוציא ידו לרשות הרבים בגובה <strong>למטה מעשרה</strong> טפחים <strong>ולאו</strong> <small>[ולא]</small> <strong>ככרמלית דמיא</strong> <small>[נחשבת]</small> היד, <strong>ו</strong>אף על פי כן <strong>לא קשיא</strong> <small>[אין</small> זה <small>קשה],</small> שכן, <strong>כאן</strong> שהתירו להחזירה הרי זה באופן שהוציאה <strong>מבעוד יום</strong> בערב שבת, ומאחר שהוציאה מבעוד יום ולא עשה כל איסור בהוצאה זו, לכן לא קנסוהו חכמים והתירו לו להחזירה אף בשבת, ואולם <strong>כאן</strong> שאסרו עליו להחזירה, הרי זה בכגון שהוציאה <strong>משחשיכה</strong> וכבר נכנסה השבת, ומאחר שכן הרי שיש בכך צד איסור ולכך <strong>מבעוד יום, לא קנסוהו רבנן, משחשיכה, קנסוהו רבנן</strong> ואסרו עליו להחזירה.
 ומעירים: בהסבר זה קיים קושי מסויים, שכן <strong>אדרבה, איפכא מסתברא</strong> <small>[ההיפך</small> מזה <small>מסתבר]</small> לומר, שכן שכשהוציא את היד <strong>מבעוד יום, דאי שדי ליה</strong> <small>[ש</small>גם <small>אם יזרוק אותו],</small> את החפץ שבתוכה החוצה <strong>לא אתי</strong> <small>[יבוא]</small> בכך <strong>לידי חיוב חטאת,</strong> שהרי עקירת החפץ ממקומו היתה ביום חול, ולא תהא כאן אלא הנחה — ואם כן <strong>ליקנסוה רבנן</strong> <small>[שיקנסוהו חכמים],</small> ואולם אם הוציא את היד <strong>משחשיכה, דאי שדי ליה אתי בהו</strong> <small>[שאם יזרוק אותו,</small> את החפץ שבתוכה החוצה <small>יבוא</small> <strong>בו] לידי חיוב חטאת</strong> — <strong>לא ליקנסוה רבנן</strong> <small>[אל יקנסוהו חכמים].</small> שהרי אם יקנסוהו חכמים ויאסרו עליו להחזיר את ידו, עלול הוא להפיל את החפץ ברשות הרבים, ואם יעשה כן יעבור על איסור מן התורה.
 <strong>ומ</strong>כיון ש<strong>לא משנינן הכי</strong> <small>[תירצנו כך]</small> אלא השתמשנו בדרך התירוץ הראשונה, הרי <strong>תפשוט</strong> <small>[תפתור],</small> מכאן את שאלתו של <strong>רב ביבי בר אביי.</strong> ששאלתו היתה קשורה באותו נושא עקרוני. <strong>דבעי</strong> <small>[ששאל]</small> <strong>רב ביבי בר אביי:</strong> מי ששגג ו<strong>הדביק</strong> בשבת <strong>פת בתנור,</strong> כדרך שהיו נוהגים לאפות לחם על ידי הדבקת הבצק בתנור המחומם, האם <strong>התירו לו</strong> לבטל איסור שמדברי סופרים ו<strong>לרדותה</strong> מן התנור <strong>קודם ש</strong>תיאפה ואז <strong>יבוא לידי חיוב חטאת</strong> על אפיית לחם בשבת, <strong>או לא התירו?</strong> שכן רדיית הפת אף היא אסורה בשבת, ואולם איסורה הוא רק מדברי סופרים. והשאלה הכללית היא: האם מותר לאדם לעבור על איסור מדברי סופרים, כדי שלא להכשל באיסור מן התורה, או לא?
 ובהסתמך על הדברים שנאמרו קודם, <strong>תפשוט</strong> <small>[תפטור]</small> ש<strong>לא התירו,</strong> שהרי בתשובה לבעיית אביי לא הובאה בחשבון ההנחה שאף אם יזרוק אדם את החפץ מידו, ויבוא בכך לידי איסור מן התורה, בכל זאת חייב הוא לקיים את קנסם של חכמים. אף כאן נפתור את הבעיה, ונאמר שלא ירדה את הפת, אף על פי שיתחייב בכך מדברי תורה. ואם כן בעיה זו של רב ביבי בר אביי שסבורים היינו שאין לה פתרון, נפתרה כאן, ויש להסתפק אם כן שמא לא היה התירוץ הקודם מבוסס כל צרכו. את הקושי הזה דוחים: <strong>הא לא קשיא</strong> <small>[</small>דבר <small>זה אינו קשה],</small> שיתכן לומר כי אף שלא נמצאה תשובה לשאלת רב ביבי בר אביי בזמנה, אין זאת אומרת שאינה ניתנת לפתרון, <strong>ו</strong>אכן משיש לך עתה ראיה לדבר מפתרון הקושי הקודם, <strong>תפשוט</strong> <small>[תפתור]</small> בכך אף שאלה זו.
 <strong>ואיבעית אימא</strong> <small>[ואם תרצה אמור]</small> כי <strong>לעולם לא תפשוט</strong> <small>[תפתור]</small> את השאלה, <strong>ולא קשיא</strong> ומכל מקום יכול אתה לתרץ את הסתירה בין הברייתות ולומר כי <strong>כאן</strong> כשהתירו להחזיר את היד הרי זה באופן שהוציאה לחוץ <strong>בשוגג,</strong> ו<strong>כאן</strong> שאסרו עליו להחזירה הרי זה באופן שהוציאה <strong>במזיד.</strong> שאם הוציאה <strong>בשוגג</strong> — <strong>לא קנסוה רבנן</strong> <small>[קנסוהו חכמים].</small> וכשהוציאה <strong>במזיד קנסוה רבנן</strong> <small>[קנסוהו חכמים]</small> ואסרו עליו להחזירה.
 <strong>ואיבעית אימא</strong> <small>[ואם תרצה אמור]</small> כדי לתרץ את הסתירה כי <strong>אידי ואידי</strong> <small>[זו וזו,</small> שתי הברייתות<small>]</small> מדברות באופן שהוציא את היד <strong>בשוגג, והכא</strong> <small>[וכאן]</small> <strong>ב</strong>שאלה האם <strong>קנסו שוגג אטו</strong> <small>[משום]</small> <strong>מזיד קמיפלגי</strong> <small>[הם חלוקים],</small> ש<strong>מר סבר</strong> <small>[חכם זה</small> האוסר להחזירה <small>סבור]</small> כי <strong>קנסו שוגג אטו</strong> <small>[משום]</small> <strong>מזיד,</strong> ולכן אף על פי שהוציא את ידו לחוץ בשוגג, קונסים אותו ואוסרים עליו להחזירה, כדי שלא יבוא לעשות כן במזיד. <strong>ומר סבר</strong> <small>[וחכם זה</small> המתיר להחזירה <small>סבור]</small> כי <strong>לא קנסו שוגג אטו</strong> <small>[משום]</small> <strong>מזיד,</strong> ולכן לא אסרו עליו להחזירה.
 <strong>ואיבעית אימא</strong> <small>[ואם</small> <small>תרצה אמור]</small> כי <strong>לעולם לא קנסו שוגג אטו</strong> <small>[משום]</small> <strong>מזיד, ו</strong>אף על פי כן, <strong>לא קשיא</strong> <small>[אין</small> זה <small>קשה],</small> ואין כאן סתירה, כי <strong>כאן</strong> הברייתא המתירה להחזירה מדברת לענין להחזירה <strong>לאותה חצר</strong> שהוא עומד בתוכה,
## דף ד.
 <strong>כאן</strong> הברייתא האוסרת להחזירה מדברת לענין להחזירה <strong>לחצר אחרת.</strong> וכפי <strong>דבעא מיניה</strong> <small>[ששאל ממנו]</small> <strong>רבא מרב נחמן</strong> שאלה זו: מי שהיה עומד בשבת בחצר ו<strong>היתה ידו מלאה פירות והוציאה לחוץ</strong> לרשות הרבים, <strong>מהו</strong> דינו לענין שיוכל <strong>להחזירה לאותה חצר</strong> בה הוא עומד? <strong>אמר ליה</strong> <small>[לו]</small> רב נחמן: <strong>מותר.</strong> ושאלו עוד: <strong>מהו</strong> דינה לענין להחזירה לא לאותה חצר אלא <strong>לחצר אחרת? אמר ליה</strong> <small>[לו]:</small> <strong>אסור.</strong>
 על כך שאל רבא: <strong>ומאי שנא</strong> <small>[ובמה שונה]</small> מקרה אחד מחבירו, שהרי מבחינת ההגדרה שתי החצרות הריהן רשות היחיד, ולכאורה אין הבדל ביניהן מצד הלכות שבת! ענה רב נחמן בבדיחות הדעת: <strong>לכי תיכול עלה כורא דמילחא</strong> <small>[כאשר תאכל עליה כור מלח],</small> כלומר, צריך אתה לחשוב בדבר כל כך הרבה זמן כדי שאפשר באותו זמן לאכול כור שלם (שהיא מידה גדולה) של מלח. והרי פשוטה היא התשובה: <strong>התם</strong> <small>[שם]</small> שאמרנו שלהחזירה לתוך חצירו מותר, הרי זה משום ש<strong>לא איתעבידא</strong> <small>[נעשתה]</small> <strong>מחשבתו,</strong> שכן רצה להוציא חפץ מתוך חצרו, ואם מחייבים אותו להחזיר את החפץ למקומו הרי אף בכך יש משום קנס מסויים. ואילו <strong>הכא</strong> <small>[כאן]</small> שאמרנו שאסור לו להחזירה לחצר אחרת, הרי זה משום ש<strong>איתעבידא</strong> <small>[נעשתה]</small> <strong>מחשבתו</strong> ולכן אסור לו להחזירה לשם.
 <big>א</big> מאחר שהוזכרה שאלתו של רב ביבי בר אביי דנים עתה בשאלה זו <strong>גופא</strong> <small>[לגופה].</small> <strong>בעי</strong> <small>[שאל]</small> <strong>רב ביבי בר אביי</strong> מי ש<strong>הדביק פת בתנור</strong> בערב שבת ונכנסה השבת האם <strong>התירו לו</strong> לבטל את האיסור שמדברי סופרים <strong>ולרדותה קודם ש</strong>תיאפה ואז <strong>יבוא לידי חיוב חטאת, או לא התירו?</strong>
 <strong>אמר ליה</strong> <small>[לו]</small> <strong>רב אחא בר אביי לרבינא: היכי דמי</strong> <small>[כיצד בדיוק היה הדבר]?</small> <strong>אילימא</strong> <small>[אם תאמר]</small> שהדביק את הפת <strong>בשוגג ולא אידכר ליה</strong> <small>[נזכר לו]</small> שהיום שבת, או שיש בכך איסור, אם כן <strong>למאן</strong> <small>[למי]</small> <strong>התירו?</strong> שאם אינו זוכר שיש בדבר איסור, לא יעלה בדעתו לשאול אם מותר לו לרדות את הפת קודם אפייתה.
 <strong>ואלא לאו דאיהדר ואידכר</strong> <small>[האם לא</small> תאמר <small>שחזר ונזכר]</small> עוד לפני שנאפית שהדבר אסור, ואולם במקרה כזה זה <strong>מי מחייב</strong> <small>[האם</small> הוא <small>חייב]</small> בקרבן חטאת?! <strong>והתנן</strong> <small>[והרי שנינו</small> במשנה<small>]:</small> <strong>כל</strong> החוטאים בשגגה ובשל כך הם <strong>חייבי חטאות</strong> — <strong>אינן חייבין עד שתהא תחלתן שגגה וסופן שגגה,</strong> שמתחילת המעשה ועד סופו לא יזכור אותו אדם שיש איסור בדבר. ואם כן, במקרה שלנו, מאחר שנזכר תוך כדי אפיית הלחם שיש איסור בדבר, עצם הזכרותו כבר פוטרת אותו מאיסור חטאת, והרדיה אינה דרושה עוד כדי למונעו מחיוב חטאת.
 ו<strong>אלא</strong> יש לומר שאותו אדם הדביק את הפת בתנור <strong>במזיד</strong> והתחרט לאחר מכן ורצונו שלא לעבור עבירה. ואולם אז סגנון השאלה איננו מדוייק, ובלשון <strong>"קודם שיבא לידי איסור סקילה" מיבעי ליה</strong> <small>[נצרך לו]</small> לומר! שהמחלל שבת במזיד חייב סקילה, ולא רק קרבן חטאת.
 <strong>אמר רב שילא: לעולם</strong> נפרש שהיה זה <strong>בשוגג,</strong> והשאלה אם התירו לרדות את הפת היא לא ביחס לאותו אדם שהדביקה בתנור, <strong>אלא למאן</strong> <small>[למי]</small> <strong>התירו</strong> — <strong>לאחרים</strong> הרוצים להציל את העבריין מאיסור מן התורה.
 <strong>מתקיף לה</strong> <small>[הקשה על כך]</small> <strong>רב ששת: וכי אומרים לו לאדם "חטא כדי שיזכה חבירך"?!</strong> והרי אין להעלות על הדעת אפשרות להתיר איסור, אפילו מדברי חכמים, כדי לזכות אדם אחר במצוה, והוא הדין שאין מתירים כדי למנוע אדם אחר מלעבור איסור!
 <strong>אלא אמר רב אשי: לעולם</strong> המדובר הוא שהדביק את הפת <strong>במזיד. ואימא</strong> <small>[ואמור,</small> גרוס<small>]</small> כך: <strong>קודם שיבא לידי איסור סקילה.</strong> ואכן, <strong>רב אחא בריה</strong> <small>[בנו]</small> של <strong>רבא מתני לה בהדיא</strong> <small>[היה שונה אותה</small> כך <small>במישרין]</small> בדרך פשוטה יותר, ולא כשאלה כי אם כפסק הלכה. שלדבריו <strong>אמר רב ביבי בר אביי:</strong> מי ש<strong>הדביק פת בתנור</strong> בערב שבת <strong>התירו לו לרדותה</strong> בשבת מהתנור <strong>קודם שיבא לידי איסור סקילה.</strong>
 <big>ב</big> שנינו במשנה דוגמאות מספר שבהן <strong>פשט העני את ידו,</strong> פעם שנתן לידו של בעל הבית, ופעם שנטל מידו של בעל הבית, ובמקרים אלה שנינו שחייב חטאת. על כך שואלים: <strong>אמאי</strong> <small>[מדוע]</small> <strong>חייב? והא בעינן</strong> <small>[והרי צריכים אנו]</small> להלכה שה<strong>עקירה ו</strong>ה<strong>הנחה</strong> תהיינה <strong>מעל גבי מקום ארבעה על ארבעה</strong> טפחים, ובפחות מכן אין זה נחשב למקום מסויים, וכאילו אין החפץ מצוי כלל במקום, <strong>ו</strong>הרי בידו של אדם <strong>ליכא</strong> <small>[אין]</small> שיעור זה. ומשום מה חייב?
 <strong>אמר רבה: הא מני</strong> <small>[</small>משנה <small>זו</small> דעת <small>מי היא]?</small> — דעת <strong>ר' עקיבא</strong> היא ש<strong>אמר</strong> ש<strong>לא בעינן</strong> <small>[אין אנו צריכים]</small> שיהיה <strong>מקום ארבעה על ארבעה,</strong> ולדעתו אף בפחות משיעור זה הריהו נחשב כמקום לענין הוצאת שבת. <strong>דתנן</strong> <small>[ש</small>כן <small>שנינו</small> במשנה<small>]:</small> <strong>הזורק</strong> חפץ <strong>מרשות היחיד</strong> אחת <strong>לרשות היחיד</strong> אחרת <strong>ורשות הרבים באמצע, ר' עקיבא מחייב</strong> משום הוצאה לרשות הרבים, <strong>וחכמים פוטרים,</strong> כיון שרק עבר החפץ בתוך רשות הרבים ולא הונח בו.
 ואת המחלוקת הזו יש להסביר כך: <strong>ר' עקיבא סבר אמרינן</strong> <small>[סבור</small> כי <small>אומרים אנו,</small> מניחים<small>]</small> כי <strong>קלוטה כמי שהונחה דמיא</strong> <small>[נחשבת],</small> ומאחר ולדעתו חפץ שנקלט אף לזמן קצר ביותר בתוך חללה של רשות הרבים, הרי הוא כאילו נח בתוכה, ולפיכך היתה כאן איפוא עקירה מרשות היחיד והנחה ברשות הרבים, ולכן יש לחייב את הזורק. <strong>ורבנן סברי לא אמרינן</strong> <small>[וחכמים סבורים</small> כי <small>אין אנו אומרים]</small> <strong>קלוטה כמי שהונחה דמיא</strong> <small>[נחשבת],</small> ומאחר שלדעתם לא נח החפץ כלל ברשות הרבים לא היתה כאן עקירה מרשות היחיד והנחה ברשות הרבים, ולכן הריהו פטור. ועל כל פנים אפשר ללמוד מדברי ר' עקיבא שהנחה אינה דורשת מקום מסויים, אלא עצם הימצאותו של חפץ בתוך רשות הרבים משמשת כבר כהנחה. הרי שלשיטה זו אין צורך בהנחה על גבי מקום של ארבעה על ארבעה טפחים.
 <big>ג</big> ומתחילה תוהים על עצם דבריו של רבה: <strong>למימרא דפשיטא ליה</strong> <small>[האם נאמר כי פשוט לו]</small> <strong>לרבה</strong> ש<strong>ב</strong>שאלה האם <strong>קלוטה כמי שהונחה דמיא</strong> <small>[נחשבת]</small>
## דף ד:
 <strong>ו</strong>כשהיה הדבר <strong>בתוך עשרה</strong> טפחים מן הקרקע <strong>פליגי</strong> <small>[נחלקו],</small> <strong>והא מיבעיא בעי לה</strong> <small>[והרי בשאלה שאל אותה]</small> <strong>רבה,</strong> שלא היה ברור לו אם אמנם זה הוא אופן הפירוש הנכון של מחלוקת ר' עקיבא וחכמים. <strong>דבעי</strong> <small>[ששאל]</small> <strong>רבה:</strong> האם החולקים בענין הזורק מרשות היחיד לרשות היחיד ורשות הרבים באמצע במקרה שנזרק החפץ <strong>למטה מעשרה</strong> טפחים <strong>פליגי</strong> <small>[נחלקו],</small> <strong>ובהא פליגי</strong> <small>[וב</small>דבר <small>זה נחלקו],</small> ש<strong>ר' עקיבא סבר</strong> <small>[סבור]</small> כי <strong>קלוטה כמי שהונחה דמיא</strong> <small>[נחשבת],</small> <strong>ורבנן סברי</strong> <small>[וחכמים סבורים]</small> כי <strong>לא אמרינן</strong> <small>[אין אנו אומרים]</small> ש<strong>קלוטה כמי שהונחה דמיא</strong> <small>[נחשבת].</small> <strong>אבל</strong> אם זרק את החפץ <strong>למעלה מעשרה</strong> טפחים מעל לרשות הרבים ל<strong>דברי הכל</strong> הוא <strong>פטור, ודכולי עלמא לא ילפינן</strong> <small>[ולדעת הכל אין אנו למדים]</small> דין <strong>זורק מ</strong>דין <strong>מושיט.</strong> כי קיימת הלכה מיוחדת בדין הושטת חפצים, שאדם העומד ברשות היחיד ומושיט חפץ דרך רשות הרבים לרשות היחיד אחרת, אף על פי שלא נח החפץ בתחום רשות הרבים הרי זו נחשבת כהוצאה. ואולם כאמור אין דין הזורק כן.
 <strong>או דילמא</strong> <small>[שמא]</small> ב<strong>למעלה מעשרה</strong> טפחים <strong>פליגי</strong> <small>[חלוקים</small> הם<small>],</small> <strong>ובהא פליגי</strong> <small>[וב</small>דבר <small>זה נחלקו]:</small> ש<strong>ר' עקיבא סבר</strong> <small>[סבור]</small> כי <strong>ילפינן</strong> <small>[לומדים אנו]</small> דין ה<strong>זורק מ</strong>דין <strong>מושיט,</strong> שיש לראותם כפרטים של הלכה אחת, <strong>ו</strong>אילו <strong>רבנן סברי</strong> <small>[חכמים סבורים]</small> כי <strong>לא ילפינן</strong> <small>[אין אנו למדים]</small> <strong>זורק ממושיט.</strong> ואף שהמושיט את החפץ במקרה כזה היה חייב, אבל הזורקו — פטור. כי הלכה זו ביחס ל"מושיט" היא הלכה מבודדת, מעין גזירת הכתוב, ואין ללמוד ממנה לגבי מקרה אחר. <strong>אבל</strong> הזורק מרשות היחיד אחת לחבירתה דרך רשות הרבים <strong>למטה מעשרה</strong> טפחים — ל<strong>דברי הכל חייב</strong> הזורק. <strong>מאי טעמא</strong> <small>[מה טעם]</small> הדבר? — שהכל מודים ש<strong>קלוטה כמי שהונחה דמיא</strong> <small>[נחשבת].</small>
 ומאחר שרבה אינו בטוח כיצד יש לפרש את המשנה בענין זורק חפץ, כיצד קובע הוא, בהסבירו את משנתנו, מה דעתו של ר' עקיבא בנושא זה? על כך משיבים: <strong>הא לא קשיא</strong> <small>[</small>דבר <small>זה אינו קשה]</small> שיש לומר כי <strong>בתר דאיבעי הדר איפשיטא ליה</strong> <small>[אחר שנשאלה לו</small> שאלה זה <small>חזרה ונפתרה לו]</small> שיש להבין <strong>דסבר</strong> <small>[שסבור]</small> <strong>ר' עקיבא</strong> ש<strong>קלוטה כמי שהונחה דמיא</strong> <small>[נחשבת].</small> ואולם לגופם של דברים יש עוד מקום לשאול על עצם ההשוואה בין דברי ר' עקיבא לבין הכתוב במשנתנו.
 כי <strong>דילמא</strong> <small>[שמא]</small> <strong>הנחה</strong> לבדה <strong>הוא דלא בעיא</strong> <small>[שאינה צריכה]</small> מקום ארבעה על ארבעה כדי שתיחשב להנחה, <strong>הא</strong> <small>[הרי]</small> <strong>עקירה בעיא</strong> <small>[צריכה]</small> לשיעור מקום זה. כי ההנחה, בהיותה רק סיום מלאכה אינה דורשת את כל התנאים כמו העקירה שהיא תחילתה ועיקרה של מלאכת ההוצאה (רשב"א). ואולם מדברי ר' עקיבא למדים אנו רק שקלוטה כמי שהונחה, אבל לא שהעקירה נחשבת מכל מקום שהוא!
 <strong>אלא אמר רב יוסף: הא מני</strong> <small>[</small>משנה <small>זו</small> שיטת <small>מי היא]?</small> — שיטת <strong>רבי היא.</strong>
 ושואלים: <strong>הי</strong> <small>[לאיזו]</small> הלכה שאמר <strong>רבי</strong> מתכוון רב יוסף? <strong>אילימא הא</strong> <small>[אם תאמר</small> כי הכוונה היא להלכה <small>זו]</small> של <strong>רבי, דתניא</strong> <small>[ששנינו</small> בברייתא<small>]:</small> <strong>זרק</strong> אדם חפץ בשבת ברשות הרבים מתחילת ארבע אמות לסופן <strong>ונח</strong> החפץ <strong>על גבי זיז כל שהוא</strong> — <strong>רבי מחייב, וחכמים פוטרין.</strong> ולכאורה אפשר להוכיח מכאן שלדעת רבי אין צורך למקום מסויים בגודלו לצורך עקירה והנחה. ואולי להלכה זו התכוון רב יוסף?!
 ודוחים: <strong>התם כדבעינן למימר לקמן</strong> <small>[שם</small> הפירוש הוא <small>כפי שנצטרך לומר הלאה]</small> <strong>כ</strong>דברי <strong>אביי.</strong> ש<strong>אמר אביי: הכא</strong> <small>[כאן],</small> כלומר, אותה ברייתא אינה עוסקת בכל מצב אלא <strong>ב</strong>מקרה המיוחד כשהיה <strong>אילן העומד ברשות היחיד ו</strong>אילו <strong>נופו</strong> (ענפיו) <strong>נוטה לרשות הרבים, וזרק</strong> אדם חפץ מרשות הרבים <strong>ונח</strong> החפץ על <strong>נופו</strong> של האילן,
 ש<strong>רבי סבר</strong> <small>[סבור]</small> כי <strong>אמרינן</strong> <small>[אומרים אנו]</small> <strong>"שדי</strong> <small>[זרוק]</small> את <strong>נופו בתר</strong> <small>[אחר]</small> <strong>עיקרו",</strong> וחשוב כאילו היתה צמרתו של האילן המשך של גזעו, ולכן ייחשב האילן כולו כרשות היחיד, והזורק לתוכו — חייב. <strong>ו</strong>אילו <strong>רבנן סברי</strong> <small>[חכמים סבורים]</small> כי <strong>לא אמרינן</strong> <small>[אין אנו אומרים]</small> <strong>"שדי</strong> <small>[זרוק]</small> את <strong>נופו בתר</strong> <small>[אחר]</small> <strong>עיקרו",</strong> ועל כן אין הנוף עצמו רשות היחיד, והזורק אליו מרשות הרבים — פטור. ומאחר שרבי מחשיב את הצמרת כחלק מן הגזע, הרי דבר הנזרק לצמרת נחשב כאילו הונח על הגזע, שיש בו מקום ארבעה על ארבעה. ואם כן אין ללמוד מכאן שלדבריו אין צורך בהנחה על מקום חשוב.
 <strong>אלא</strong> יתכן כי <strong>הא</strong> <small>[זו]</small> ההלכה אליה מתכוון רב יוסף, <strong>דתניא</strong> <small>[ש</small>כן <small>שנינו</small> בברייתא<small>]:</small> אם <strong>זרק</strong> אדם בשבת חפץ <strong>מרשות הרבים לרשות הרבים ו</strong>היתה <strong>רשות היחיד באמצע</strong> — <strong>רבי מחייב,</strong> משום הוצאה מרשות לרשות, <strong>וחכמים פוטרין.</strong>
 <strong>ואמר רב יהודה אמר שמואל:</strong> במקרה זה <strong>מחייב היה רבי</strong> את הזורק להביא <strong>שתים,</strong> שני קרבנות חטאת, משום שהיו כאן שתי עבירות: <strong>אחת</strong> — <strong>משום הוצאה</strong> מרשות הרבים לרשות היחיד, בשעת מעברו של החפץ שם, <strong>ואחת</strong> — <strong>משום הכנסה</strong> מרשות היחיד לרשות הרבים, <strong>אלמא לא בעי</strong> <small>[מכאן,</small> ש<small>אינו צריך]</small> <strong>עקירה ולא הנחה על גבי מקום ארבעה על ארבעה.</strong> שהרי לא זו בלבד שחייב על הכנסת החפץ לרשות היחיד והנחתו בה בדרך קליטה באוירו, אלא חייב אף משום עקירת החפץ מרשות היחיד והבאתו לרשות הרבים, הרי שלדעת רבי אין צורך בעקירה והנחה במקום חשוב.
 את הראייה הזו דוחים: <strong>הא איתמר עלה</strong> <small>[הרי נאמר עליה]</small> על מחלוקת זו כי <strong>רב ושמואל דאמרי תרוייהו</strong> <small>[שאמרו שניהם]:</small>
## דף ה.
 <strong>לא מחייב</strong> היה <strong>רבי אלא ברשות היחיד מקורה</strong> (מכוסה בתקרה), <strong>דאמרינן</strong> <small>[שאנו אומרים]:</small> <strong>ביתא כמאן דמליא דמיא</strong> <small>[הבית כמי ש</small>היה <small>מלא</small> הוא <small>נחשב],</small> כלומר, הבית כולו על חללו נחשב כיחידה אחת, וכל חלק ממנו כאילו היה ממולא בדברים ממשיים, וחפץ העובר דרך בית נחשב כאילו נח שם על שטח ממשי בן ארבעה על ארבעה טפחים לפחות. אבל ברשות היחיד <strong>שאינה מקורה</strong> — <strong>לא</strong> מחייב היה רבי.
 <strong>וכי תימא</strong> <small>[ואם תאמר]:</small> <strong>הכא נמי</strong> <small>[כאן</small> במשנתנו <small>גם כן]</small> <strong>ב</strong>רשות היחיד <strong>מקורה</strong> מדובר, ולכן העקירה וההנחה מעל היד נחשבות כנעשו במקום שיש בו ארבעה טפחים, ואולם <strong>התינח</strong> <small>[זה נוח,</small> מובן<small>]</small> <strong>ברשות היחיד מקורה</strong>, אבל <strong>ברשות הרבים מקורה מי</strong> <small>[האם]</small> <strong>חייב</strong> כלל? <strong>והאמר</strong> <small>[והרי אמר]</small> <strong>רב שמואל בר יהודה</strong> ש<strong>אמר ר' אבא</strong> ש<strong>אמר רב הונא</strong> ש<strong>אמר רב: המעביר חפץ ארבע אמות</strong> ממקום למקום <strong>ברשות הרבים מקורה,</strong> אף על פי שהעברת חפץ ארבע אמות ברשות הרבים אסורה מן התורה, כהוצאה מרשות לרשות, במקרה זה <strong>פטור;</strong> וטעמו של דבר — <strong>לפי שאינו דומה</strong> רשות הרבים המקורה <strong>לדגלי מדבר,</strong> השטח שעברו בו מחנות ("דגלי") ישראל במדבר. כי הלכות מלאכות שבת נלמדות מן המלאכות שנעשו בבניית המשכן בעת חניית ישראל במדבר, והמדבר ודאי שלא היה מקורה. ומשום כך אי אפשר להסביר את משנתנו ברשות הרבים מקורה, אף לשיטת רבי.
 <big>א</big> <strong>אלא אמר ר' זירא:</strong> יש למצוא מקור אחר למשנתנו, ולדעתו <strong>הא מני</strong> <small>[</small>משנתנו <small>זו</small> כדעת <small>מי היא]?</small> — כדעת <strong>אחרים היא. דתניא</strong> <small>[ש</small>כן <small>שנינו</small> בברייתא<small>]:</small> <strong>אחרים אומרים: עמד</strong> אדם <strong>במקומו</strong> בשבת <strong>וקבל</strong> חפץ שזרק לו אחר מרשות אחרת תוך כדי עמידתו — <strong>חייב</strong> זורק החפץ משום מלאכת הוצאה, שהיתה כאן עקירה והנחה, ואולם אם <strong>עקר</strong> המקבל <strong>ממקומו</strong> ורץ לקראת החפץ <strong>וקבל</strong> אותו בידו — <strong>פטור.</strong> כי אף שעשה הזורק עקירה, מכל מקום הנחת החפץ תלויה היתה בפעולתו של המקבל, והיתה כאן איפוא מצד הזורק רק עקירה בלא הנחה. על כל פנים שנינו שלדעת אחרים אם <strong>עמד במקומו וקבל</strong> — <strong>חייב</strong> הזורק, ו<strong>הא בעינן</strong> <small>[והרי צריכים אנו]</small> שתהא <strong>הנחה על גבי מקום ארבעה</strong> על ארבעה טפחים <strong>וליכא</strong> <small>[ואין]</small> כאן! <strong>אלא</strong> ודאי <strong>שמע מינה</strong> <small>[למד ממנה]</small> שלדעת אחרים <strong>לא בעינן</strong> <small>[אין אנו צריכים]</small> שיהא זה מקום ארבעה על ארבעה.
 ודוחים: אין זו הוכחה, שכן יש לומר <strong>ודילמא</strong> <small>[ושמא]</small> <strong>הנחה הוא דלא בעינן</strong> <small>[שאין אנו צריכים]</small> שתהא, <strong>הא</strong> <small>[הרי]</small> <strong>עקירה בעינן</strong> <small>[צריכים]</small> מקום ארבעה להחשיבה. <strong>ו</strong>אף <strong>הנחה נמי</strong> <small>[גם כן]</small> יש לומר כי <strong>דילמא</strong> <small>[שמא]</small> היה זה באופן <strong>דפשיט כנפיה</strong> <small>[שפשט</small> את <small>כנפי</small> מעילו<small>]</small> <strong>וקבלה דאיכא נמי</strong> <small>[ש</small>בכגון זה <small>יש גם כן]</small> <strong>הנחה</strong> על מקום ארבעה. ואם כן, אין מכאן הוכחה כלל.
 על כן, <strong>אמר ר' אבא: מתניתין</strong> <small>[משנתנו]</small> מדברת באופן מיוחד, ו<strong>כגון שקבל בטרסקל</strong> <small>[סל],</small> <strong>ו</strong>כן כש<strong>הניח</strong> היה זה מ<strong>על גבי טרסקל,</strong> שבכגון זה <strong>איכא נמי</strong> <small>[יש גם כן]</small> <strong>הנחה</strong> במקום ארבעה על ארבעה טפחים. ושואלים: <strong>והא</strong> <small>[והרי]</small> <strong>"ידו " קתני</strong> <small>[שנינו],</small> וכיצד מפרש אתה שקבלו בטרסקל? על כך משיבים: תקן את גרסת המשנה ו<strong>תני</strong> <small>[שנה,</small> גרוס<small>]</small> <strong>"טרסקל שבידו".</strong>
 ושואלים לגופו של דבר: <strong>התינח</strong> <small>[זה נוח,</small> מובן<small>]</small> כשהיה ה<strong>טרסקל ברשות היחיד, אלא</strong> אם היה <strong>טרסקל ש</strong>מונח <strong>ברשות הרבים</strong> הלא מיד ל<strong>רשות היחיד הוא</strong> נעשה, שהרי מן הסתם גבוה הוא מן הקרקע עשרה טפחים, ויש בראשו שיעור השטח הדרוש ליצירת רשות היחיד.
 ומאחר שאיננו אומרים כן, <strong>לימא</strong> <small>[נאמר]</small> שתהא זו הוכחה שמשנתנו ש<strong>לא כ</strong>שיטת <strong>ר' יוסי בן יהודה</strong> היא. <strong>דתניא</strong> <small>[ש</small>כן <small>שנינו</small> בברייתא<small>],</small> <strong>ר' יוסי בר' יהודה אומר: נעץ קנה ברשות הרבים ובראשו</strong> תלה <strong>טרסקל</strong> ו<strong>זרק</strong> חפץ מרשות הרבים <strong>ונח</strong> החפץ <strong>על גביו</strong> — <strong>חייב,</strong> משום שהוציא מרשות הרבים והכניס לרשות היחיד. שכן מאחר ושטח הטרסקל ארבעה על ארבעה טפחים והוא גבוה למעלה מעשרה טפחים, הריהו נחשב בשל כך לרשות היחיד. ואף כי הקנה המשמש בסיסו של טרסקל זה אינו רחב ארבעה, מכל מקום, מאחר שהטרסקל רחב דיו, אנו מדמים כאילו היו מחיצות הסל יורדות בקו ישר למטה, ואם כן נוצר כעין עמוד של רשות היחיד המצוי ברשות הרבים.
 ומשנתנו אינה כשיטת ר' יוסי בר' יהודה, <strong>דאי</strong> <small>[שאם]</small> <strong>כ</strong>שיטת <strong>ר' יוסי בר' יהודה</strong> היא, הרי כש<strong>פשט בעל הבית את ידו לחוץ ונתן לתוך ידו</strong> (ולענייננו — לטרסקל שבידו) <strong>של עני</strong> הנמצא ברשות הרבים <strong>אמאי</strong> <small>[מדוע]</small> <strong>חייב?</strong> והרי לשיטה זו הטרסקל נחשב כרשות היחיד ובעל הבית רק <strong>מרשות היחיד לרשות היחיד קא מפיק</strong> <small>[הוא מוציא]!</small> והרי זו הוכחה איפוא שאין שיטת משנתנו כשיטת ר' יוסי בר' יהודה.
 על כך משיבים: <strong>אפילו תימא</strong> <small>[תאמר]</small> כי שיטת <strong>ר' יוסי בר' יהודה</strong> היא משנתנו, ואולם <strong>התם</strong> <small>[שם]</small> ששנינו שהטרסקל נחשב כרשות היחיד, הרי זה כשהיה <strong>למעלה מעשרה</strong> טפחים, <strong>הכא</strong> <small>[כאן]</small> במשנתנו, היה הטרסקל <strong>למטה מעשרה</strong> טפחים, ואף לשיטת ר' יוסי בר' יהודה בכגון זה אינו נחשב כרשות היחיד והריהו איפוא חלק מרשות הרבים, ולכן נחשבת זו כהוצאה, וחייב.
 <big>ב</big> ומעירים: אף על פי כן, <strong>קשיא ליה</strong> <small>[קשה</small> היה <small>לו]</small> <strong>לר' אבהו</strong> על דרך ביאור זו: <strong>מי קתני</strong> <small>[האם שנינו]</small> לשון <strong>"טרסקל שבידו "? והא</strong> <small>[והרי]</small> <strong>"ידו " קתני</strong> <small>[שנינו],</small> ואין לנו סיבה לתקן כך את המשנה! <strong>אלא אמר ר' אבהו:</strong> יש לומר שמדובר פה ב<strong>כגון ש</strong>בכל מקרה <strong>שלשל</strong> המקבל את <strong>ידו למטה משלשה</strong> טפחים מן הקרקע <strong>וקבלה</strong> לאותו חפץ בידו. שלמטה משלושה טפחים נחשב לכל דבר כאילו היה צמוד לקרקע ולכן גם כמקום ארבעה על ארבעה.
 על כך שואלים: <strong>והא</strong> <small>[והרי]</small> לשון <strong>"עומד" קתני</strong> <small>[שנינו]</small> ("העני עומד בחוץ")<small>,</small> וכיצד יתכן שיהא העני עומד, ועם זאת ידו סמוכה שלושה טפחים לקרקע? על כך ענה ר' אבהו: מדובר כאן <strong>ב</strong>אופן שהוא <strong>שוחה</strong> (מתכופף), שבכגון זה הוא גם עומד וגם ידו מגיעה סמוך לקרקע. <strong>ואיבעית אימא</strong> <small>[אם תרצה אמור]</small> שאפשר לתאר דבר זה באופן שעומד העני <strong>ב</strong>תוך <strong>גומא</strong> ובכגון זה יכולה ידו להיות סמוכה לקרקע. <strong>ואיבעית אימא</strong> <small>[ואם תרצה אמור]</small> תיאור אחר של המצב, שהמדובר היה <strong>בננס,</strong> שאף בעמידה ידיו מגיעות שלושה טפחים סמוך לקרקע.
 על כל אלה <strong>אמר רבא:</strong> וכי <strong>איכפל</strong> <small>[התאמץ]</small> ה<strong>תנא לאשמעינן</strong> <small>[להשמיענו]</small> <strong>כל הני</strong> <small>[אלה]?!</small> כי קשה להניח שלא מצא התנא דרך אחרת להסביר את ההלכה שלא באופן יוצא דופן. <strong>אלא אמר רבא:</strong> יש לפתור את הבעיה מתוך קביעת הכלל כי <strong>ידו של אדם חשובה לו כארבעה על ארבעה</strong> טפחים. כי אמנם דרושה עקירה והנחה מעל גבי מקום בעל חשיבות, ואף שכרגיל אין מקום חשוב בפחות מארבעה טפחים, בכל זאת ידו של אדם חשובה למדי עבורו כדי להוות מקום חשוב לגבי הלכות שבת. <strong>וכן כי אתא</strong> <small>[כאשר בא]</small> <strong>רבין</strong> מארץ ישראל לבבל, <strong>אמר</strong> בשם <strong>ר' יוחנן: ידו של אדם חשובה לו ארבעה על ארבעה</strong> טפחים.
 אמר <strong>ר' אבין אמר ר' אילעאי אמר ר' יוחנן: זרק חפץ ונח בתוך ידו של חבירו</strong> המצוי ברשות אחרת — <strong>חייב.</strong> ושואלים: <strong>מאי קא משמע לן</strong> <small>[מה השמיע לנו],</small> איזה עקרון הלכתי יש בדבר זה? — ש<strong>ידו של אדם חשובה לו כארבעה על ארבעה? ו</strong>אולם, <strong>הא</strong> <small>[הרי]</small> כבר <strong>אמרה ר' יוחנן חדא זימנא</strong> <small>[פעם אחת]!</small> ולשם מה חזר עליו אף כי בשינוי צורה? ומשיבים: בכל זאת נחוץ היה להשמיע גם את ההלכה שמסר ר' אילעאי, שכן <strong>מהו דתימא</strong> <small>[שתאמר]</small> כי <strong>הני מילי</strong> <small>[דברים אלה]</small> שידו של אדם חשובה, אמורים דווקא <strong>היכא דאחשבה</strong> <small>[היכן שהחשיב אותה]</small> <strong>הוא</strong> עצמו <strong>לידיה</strong> <small>[את ידו],</small> ולקח או הניח את החפץ בידו. <strong>אבל היכא</strong> <small>[היכן]</small> ש<strong>לא אחשבה</strong> <small>[החשיב אותה]</small> <strong>הוא לידיה</strong> <small>[את ידו]</small> אלא נפל החפץ (נח) בידו של אחר בלא שיתכוון לכך — <strong>אימא</strong> <small>[הייתי אומר]</small> כי בכגון זה <strong>לא</strong> נחשבת ידו כמקום חשוב ולא יתחייב, על כן <strong>קא משמע לן</strong> <small>[השמיע לנו]</small> שחשיבותה של היד היא מוחלטת ואינה תלויה בכוונת עושה הפעולה.
 <big>ג</big> ועוד <strong>אמר ר' אבין אמר ר' אילעאי אמר ר' יוחנן: עמד</strong> אדם <strong>במקומו וקיבל</strong> חפץ שנזרק לו מרשות אחרת — <strong>חייב.</strong> ואולם אם <strong>עקר ממקומו וקיבל</strong> אז את החפץ — <strong>פטור.</strong> ואכן, <strong>תניא נמי הכי</strong> <small>[שנויה</small> ברייתא <small>גם כן כך],</small> <strong>אחרים אומרים:</strong> אם <strong>עמד במקומו וקיבל</strong> בידו את החפץ שנזרק מרשות אחרת — <strong>חייב.</strong> ואם <strong>עקר ממקומו וקיבל</strong> אותו — <strong>פטור.</strong>
 <strong>בעי</strong> <small>[שאל]</small> <strong>ר' יוחנן</strong> בהסתמך על כך: אם <strong>זרק חפץ</strong> מרשות אחת <strong>ונעקר הוא ממקומו</strong> ורץ לרשות אחרת <strong>וחזר וקיבלו</strong> לאותו חפץ בידו ברשות השניה — <strong>מהו</strong> דינו?
 להבהרת הענין שואלים: <strong>מאי קמבעיא ליה</strong> <small>[מה נשאלה לו]?</small> כלומר, מה הוא צד הספק בבעיה זו? שהרי לכאורה עשה אותו אדם עקירה והנחה בשלימותן! <strong>אמר רב אדא בר אהבה:</strong> ענין <strong>"שני כחות באדם אחד " קא מבעיא ליה</strong> <small>[נשאלה לו].</small> שאם עשה אדם פעולה לא בהמשך אחד, כי אם כשתי פעולות נפרדות, הסתפק ר' יוחנן מה דינו, האם <strong>שני כחות באדם אחד</strong> בכל זאת <strong>כאדם אחד דמי</strong> <small>[נחשבים],</small> <strong>וחייב, או דילמא</strong> <small>[שמא]</small> <strong>כשני בני אדם דמי</strong> <small>[נחשבים],</small> <strong>ופטור.</strong> לשאלה זו לא נמצאה תשובה, ועל כן <strong>תיקו</strong> <small>[תעמוד]</small> במקומה.
 <big>ד</big> ועוד <strong>אמר ר' אבין אמר ר' יוחנן:</strong> מי ש<strong>הכניס ידו לתוך חצר חבירו וקיבל מי גשמים</strong> שיורדים באותה שעה בתוך ידו <strong>והוציא</strong> אותם לרשות אחרת — <strong>חייב. מתקיף</strong> <small>[מקשה]</small> על כך <strong>ר' זירא: מה לי</strong> אם <strong>הטעינו חבירו,</strong> שהניח חבירו חפץ בתוך ידו, ו<strong>מה לי</strong> אם <strong>הטעינו שמים</strong> במי גשם, הרי <strong>איהו</strong> <small>[הוא]</small> <strong>לא עביד</strong> <small>[עשה]</small> <strong>עקירה,</strong> ומדוע יתחייב בשל כך כמוציא מרשות לרשות?! ומשיבים: <strong>לא תימא</strong> <small>[אל תאמר,</small> תגרוס<small>]</small> לשון <strong>"קיבל</strong> מי גשמים <strong>",</strong> וכמשמעות לשון זו שקיבל בידו והוא לא מאומה, <strong>אלא</strong> גרוס <strong>"קלט</strong> מי גשמים <strong>",</strong> שאסף את מי הגשמים בידו מן האויר, והרי זו כעקירה. על כך שואלים: <strong>והא בעינן</strong> <small>[והרי צריכים אנו]</small> כדי להתחייב שתהיה ה<strong>עקירה מעל גבי מקום ארבעה</strong> טפחים, <strong>וליכא</strong> <small>[ואינה]!</small> וכיצד איפוא יתחייב?
 <strong>אמר ר' חייא בריה</strong> <small>[בנו]</small> של <strong>רב הונא: כגון שקלט מעל גבי</strong> ובצד <strong>הכותל,</strong> ואם כן עקר ממקום חשוב, ולכן הדבר נחשב לעקירה, וחייב. על כך שואלים: <strong>על גבי כותל נמי</strong> <small>[גם כן],</small> <strong>והא</strong> <small>[והרי]</small> <strong>לא נח</strong> דבר, אלא גולש והולך מיד, ואם כן — לא היתה עקירה מן הכותל כלל. ומשיבים שהמקרה היה <strong>כדאמר</strong> <small>[כפי שאמר]</small> <strong>רבא</strong> בענין אחר, שהמדובר הוא <strong>בכותל משופע,</strong> ואם כן יש לומר כי <strong>הכא נמי</strong> <small>[כאן גם כן]</small> מדובר <strong>בכותל משופע.</strong> ואומרים: <strong>והיכא איתמר</strong> <small>[והיכן נאמר]</small> דבר זה של <strong>רבא</strong> — <strong>אהא דתנן</strong> <small>[על זה ששנינו</small> במשנתנו<small>]:</small>
## דף ה:
 <strong>היה</strong> אדם <strong>קורא</strong> בשבת בספר מספרי הקודש ויושב <strong>על האיסקופה</strong> (מפתן בית גבוה ורחב) <strong>ונתגלגל הספר מידו</strong> החוצה לרשות הרבים, וספר זה עשוי היה כמגילה — <strong>גוללו אצלו,</strong> מותר לו לגלול את הספר בחזרה אליו, מאחר שקצהו האחד עדיין נשאר בידו. אך אם <strong>היה קורא בראש הגג,</strong> שהוא רשות היחיד גמורה, <strong>ונתגלגל הספר מידו, עד שלא הגיע</strong> קצה הספר <strong>לעשרה טפחים</strong> מעל רשות הרבים עדיין נמצא הספר בתחום לעצמו, ומותר לו ל<strong>גוללו אצלו.</strong> ואולם <strong>משהגיע</strong> הספר <strong>לעשרה טפחים</strong> התחתונים שבתוך תחום רשות הרבים — אסור לו לגוללו אליו, ולכן אך <strong>הופכו על הכתב,</strong> שכתב הספר יפנה פנימה ולא יהא גלוי ומונח בבזיון. <strong>והוינן</strong> <small>[והיינו עוסקים,</small> תמהים<small>]</small> <strong>בה,</strong> בהלכה זו: <strong>אמאי</strong> <small>[מדוע]</small> צריך שיהא <strong>הופכו על הכתב,</strong> ואסרו עליו להחזיר את הספר אצלו? <strong>והא</strong> <small>[והרי]</small> עדיין <strong>לא נח</strong> הספר על דבר מסוים ברשות הרבים, ואף אם יחזירהו לא יהא בכך משום עקירה!
 <strong>ו</strong>על כך <strong>אימור</strong> <small>[אמר]</small> <strong>רבא:</strong> מדובר כאן <strong>בכותל משופע,</strong> שמתוך שהוא משופע נח עליו הספר במידה מסויימת. אך תשובה זו עדיין אינה מספקת כדי להסביר את ענין קליטת המים, כי <strong>אימור</strong> <small>[אמור]</small> ש<strong>אמר רבא</strong> שדין הכותל המשופע שונה דווקא <strong>בספר, דעביד דנייח</strong> <small>[ש</small>הוא <small>עשוי לנוח]</small> על גביו, ואולם <strong>מים מי עבידי דנייחי</strong> <small>[האם עשויים</small> הם <small>לנוח]</small> בכותל משופע?! ואם כן השאלה הראשונה ביחס למים עדיין במקומה עומדת.
 <strong>אלא אמר רבא:</strong> כאן מדובר ב<strong>כגון שקלט</strong> את מי הגשמים <strong>מעל גבי גומא</strong> מלאה מים. על כך שואלים: אם קלט אותם מעל גבי <strong>גומא</strong> הלא <strong>פשיטא</strong> <small>[פשוט,</small> מובן מאליו<small>]</small> שנחשב הדבר כקליטה ממקום חשוב! ומשיבים: <strong>מהו דתימא</strong> <small>[שתאמר]</small> כי מאחר והמים היורדים מן הגג לתוך הגומא <strong>מים על גבי מים</strong> הם ושמא בשל כך <strong>לאו</strong> <small>[לא]</small> בכלל <strong>הנחה הוא,</strong> על כן השמיע לנו שקליטת מים מעל גבי גומא מלאה מים נחשבת כעקירה ממקום הנחתם.
 ומעירים: <strong>ואזדא</strong> <small>[והולך]</small> <strong>רבא לטעמיה</strong> <small>[לטעמו,</small> לשיטתו<small>]</small> שכבר <strong>אמר רבא:</strong> הדבר פשוט כי <strong>מים על גבי מים</strong> — <strong>היינו</strong> <small>[זוהי]</small> <strong>הנחתן,</strong> ועקירתם משם — עקירה היא לכל דבר. וכן ברור כי <strong>אגוז</strong> הצף <strong>על גבי מים</strong> — <strong>לאו היינו</strong> <small>[אין זו]</small> בכלל <strong>הנחתו,</strong> ולפיכך עקירתו משם אינה נחשבת כעקירה. ואולם <strong>בעי</strong> <small>[שאל]</small> <strong>רבא:</strong> מקרה בו היה <strong>אגוז</strong> מצוי <strong>ב</strong>תוך <strong>כלי, ו</strong>אותו <strong>כלי צף על גבי מים,</strong> ועקר אדם את האגוז מן הכלי, האם תיחשב זאת לעקירה? וצדדי השאלה: האם <strong>בתר</strong> <small>[אחר]</small> ה<strong>אגוז אזלינן</strong> <small>[הולכים אנו]</small> ורק לפי מצבו תיקבע ההלכה, והוא הלא הוא מונח בתוך הכלי, <strong>והא נייח</strong> <small>[והרי</small> הוא <small>נח],</small> <strong>או דילמא בתר</strong> <small>[שמא אחר]</small> ה<strong>כלי אזלינן</strong> <small>[הולכים אנו]</small> <strong>והא</strong> <small>[וזה,</small> הכלי<small>]</small> הלא <strong>לא נייח</strong> <small>[נח],</small> שכן בהיותו על גבי המים הוא <strong>דנייד</strong> <small>[שנד]</small> ממקום למקום על גביהם. לשאלה זו לא נמצא פתרון ועל כן <strong>תיקו</strong> <small>[תעמוד]</small> במקומה.
 בעיה דומה לזו, ביחס ל<strong>שמן שצף על גבי יין,</strong> וכידוע אין השמן מתערב ביין אלא צף עליו בשכבה שלמה, תלוי הדבר ב<strong>מחלוקת ר' יוחנן בן נורי ורבנן</strong> <small>[וחכמים],</small> האם נחשב השמן כגוף זר המונח על היין או שמא הריהו כמחובר לו. <strong>דתנן</strong> <small>[ש</small>כן <small>שנינו</small> במשנה<small>]:</small> <strong>שמן שצף על גבי יין ונגע טבול יום</strong> (אדם שנטמא וטבל אחר כך, שיש בו עוד טומאה קלושה עד הערב שמש, שהוא מטמא משקים שנגע בהם, אבל אותם משקים שוב אינם יכולים לטמא דבר אחר) <strong>בשמן</strong> — <strong>לא פסל אלא</strong> את ה<strong>שמן בלבד</strong> ולא את היין, שהרי רק בשמן נגע ואין השמן מטמא. <strong>ור' יוחנן בן נורי אומר: שניהם</strong> נחשבים ל<strong>מחוברים זה לזה,</strong> ולכן נטמאו שניהם כאחד באותו מגע. ואותם שיקולים עצמם אם השמן והיין מחוברים קובעים גם לגבי דיני שבת.
 <big>א</big> ועוד <strong>אמר ר' אבין אמר ר' אילעאי אמר ר' יוחנן: היה</strong> אדם עומד בשבת ברשות היחיד או הרבים והוא <strong>טעון אוכלים ומשקין,</strong> וכוונתו היתה להעבירם לפינה אחרת באותה רשות, ומכיון שהלך נמלך ויצא אל מחוץ לאותה רשות, <strong>ו</strong>הוא <strong>נכנס ויוצא</strong> מרשות לרשות אפילו <strong>כל היום כולו</strong> — <strong>אינו חייב</strong> מן התורה משום הוצאה בשבת <strong>עד שיעמוד,</strong> שהטלטול הזה אינו נחשב להוצאה, כיון שלא נתכוון מתחילה לעקור את עצמו על מנת להוציא. ולכן רק לאחר שיעמוד ובכך ייחשב הדבר להנחה ממש, ולאחר מכן יעקור שוב וילך, יוכל לבוא לידי חיוב.
 על כך הוסיף ו<strong>אמר אביי: והוא</strong> דווקא <strong>שעמד</strong> אותו אדם <strong>לפוש</strong> <small>[לנוח],</small> ואז נחשב הדבר להנחה. אבל אם עמד לתקן משאו — אין זה נחשב להנחה. ומעירים: <strong>ממאי</strong> <small>[ממה]</small> הוציא אביי מסקנה זו — <strong>מ</strong>מה ש<strong>אמר מר</strong> <small>[החכם]</small> בדיני טלטול ברשות הרבים. ששנינו שאף שמן התורה המעביר בשבת חפץ ארבע אמות ברשות הרבים — חייב, מכל מקום אמרו ש<strong>אם</strong> ב<strong>תוך</strong> העברת החפץ ב<strong>ארבע אמות עמד לפוש</strong> <small>[לנוח]</small> — <strong>פטור,</strong> שכיון שעמד לנוח — עשה הנחה באמצע, ולא היו ארבע אמות שלמות. ואולם אם עמד <strong>לכתף</strong> (לישר את המשא על כתיפו) — <strong>חייב,</strong> שאין עמידה לצורך כיתוף נחשבת להנחה, ואולם היא נחשבת כאחד מצרכי טלטול המשא. ואילו לאחר שהלך מ<strong>חוץ</strong> לתחום <strong>ארבע אמות,</strong> אם <strong>עמד לפוש</strong> <small>[לנוח]</small> — בכך עשה הנחה וסיים את מלאכתו, ו<strong>חייב.</strong> אבל אם עמד <strong>לכתף</strong> — <strong>פטור</strong> עד שינוח. ומהלכה זו למד אביי שרק עמידה לפוש נחשבת להנחה לענין העברה בשבת.
 על עיקרה של ההלכה שאמר ר' יוחנן בנכנס ויוצא כל היום, שואלים: <strong>מאי קא משמע לן</strong> <small>[מה,</small> איזה עקרון, <small>השמיע לנו]</small> בהלכה זו? — את הכלל שאין אדם מחויב על מלאכת הוצאה בשבת כ<strong>שלא היתה עקירה</strong> של החפץ ממקומו <strong>משעה ראשונה</strong> שעקרו <strong>לכך,</strong> כלומר, לצורך הוצאה, אלא למטרה אחרת. ואולם <strong>הא</strong> <small>[הרי]</small> כבר <strong>אמרה ר' יוחנן חדא זימנא</strong> <small>[פעם אחת],</small> ש<strong>אמר רב ספרא אמר ר' אמי אמר ר' יוחנן: המעביר חפצים מזוית לזוית</strong> בתוך רשות היחיד, <strong>ונמלך עליהן</strong> תוך כדי טלטול <strong>והוציאן</strong> לרשות הרבים — <strong>פטור, שלא היתה עקירה משעה ראשונה לכך,</strong> לצורך הוצאה לרשות אחרת. ומדוע אם כן חזר שנית ושנה אותה הלכה? ומשיבים: <strong>אמוראי נינהו</strong> <small>[אמוראים</small> שונים <small>הם]</small> שמסרו דבר זה, <strong>מר</strong> <small>[חכם זה]</small> <strong>אמר לה בהאי לישנא</strong> <small>[אותה בלשון זו],</small> <strong>ומר</strong> <small>[וחכם זה]</small> <strong>אמר לה בהאי לישנא</strong> <small>[אותה בלשון זו,</small> אחרת<small>],</small> ושניהם לא באו אלא לנסח את הכלל שקבע ר' יוחנן פעם אחת.
 <big>ב</big> מאחר שהוזכרה קודם הבעיה הקשורה בהפסקות שעושה אדם בתוך מלאכת ההוצאה, מוסיפים לדון במקרה מורכב יותר הקשור בבעיה זו. <strong>תנו רבנן</strong> <small>[שנו</small> חכמים] בברייתא: <strong>המוציא</strong> מן ה<strong>חנות,</strong> שהיא רשות היחיד, <strong>לפלטיא</strong> <small>[רחבה,</small> כיכר<small>],</small> שהיא רשות הרבים, <strong>דרך סטיו</strong> <small>[שדרות עמודים]</small> שבין החנות לבין רשות הרבים ודינו ככרמלית — <strong>חייב,</strong> שהרי הוציא מרשות היחיד לרשות הרבים. <strong>ובן עזאי פוטר.</strong>
 ומבררים את השיטות: <strong>בשלמא</strong> <small>[נניח]</small> לשיטת <strong>בן עזאי,</strong> שכן <strong>קסבר</strong> <small>[הוא סובר]</small> כי <strong>מהלך כעומד דמי</strong> <small>[נחשב],</small> שכאילו הוא עומד בכל פסיעה ופסיעה, ולכן, מאחר שהלך דרך הסטיו שאינו לא רשות הרבים ולא רשות היחיד — הרי בתוך הילוכו נח שם, ואם כן לא הוציא מרשות היחיד לרשות הרבים אלא הוציא לכרמלית וממנה. <strong>אלא רבנן</strong> <small>[חכמים],</small> <strong>נהי נמי דקסברי</strong> <small>[אם אמנם גם כן הם סבורים]</small> כי <strong>מהלך לאו</strong> <small>[לא]</small> <strong>כעומד דמי</strong> <small>[נחשב],</small> בכל זאת אין שיטתם מובנת, כי <strong>היכא אשכחנא כהאי גוונא</strong> <small>[היכן מצאנו בכגון זה]</small> ש<strong>חייב?</strong> שהרי אין כאן העברה מרשות לרשות במישרין אלא דרך מקום שאין בו איסור מן התורה. והיכן מצאנו שחייבה התורה בהוצאה מסוג זה?
 <strong>אמר ר' ספרא אמר ר' אמי אמר ר' יוחנן:</strong> אין זה מקרה יוצא דופן,
## דף ו.
 <strong>מידי דהוה</strong> <small>[כדבר שהוא]</small> בדין ה<strong>מעביר חפץ ברשות הרבים. התם, לאו אף על גב</strong> <small>[שם, האם לא אף על פי]</small> שכל <strong>כמה דנקיט ליה ואזיל</strong> <small>[ש</small>הוא <small>לוקח אותו והולך]</small> <strong>פטור</strong> הוא, כל עוד לא הניח את החפץ, ובכל זאת <strong>כי מנח ליה</strong> <small>[כאשר</small> הוא <small>מניח</small> <small>אותו]</small> — <strong>חייב.</strong> נמצא שבין מקום העקירה ומקום ההנחה שיש בו חיוב, משתרע שטח שגודלו אינו מוגדר שבו יכול הוא להמשיך את הליכתו, וכל עוד הוא מהלך הריהו פטור. ואם כן, <strong>הכא נמי לא שנא</strong> <small>[כאן גם כן אינו שונה],</small> שבשני המקרים קיים אותו מצב: אם יניח את החפץ באמצע דרכו — יתחייב, ואילו השטח שבאמצע איננו מקום חיוב.
 השוואה זו דוחים: <strong>מי דמי</strong> <small>[האם זה דומה]?!</small> שכן <strong>התם כל היכא דמנח ליה</strong> <small>[מקום ש</small>הוא <small>מניח אותו,</small> את החפץ<small>]</small> הלא <strong>מקום חיוב הוא,</strong> ואין לדבר על שני מקומות של חיוב שיש ביניהם שטח של פטור, כי גם שטח הביניים הוא מקום חיוב לכשיניח בו את החפץ. ואילו <strong>הכא, אי מנח ליה</strong> <small>[כאן, אם מניח אותו]</small> <strong>בסטיו</strong> הלא <strong>מקום פטור הוא</strong> במוחלט. ושוב חוזרת השאלה: היכן מצאנו מקרה שבו יהיה חיוב בהעברת חפץ דרך מקום שאין בו חיוב.
 <strong>אלא</strong> יתכן להביא דוגמה אחרת: <strong>מידי דהוה</strong> <small>[כדבר שהוא]</small> בדין ה<strong>מעביר חפץ</strong> ברשות הרבים <strong>מתחלת ארבע</strong> אמות בדיוק <strong>לסוף ארבע</strong> אמות. <strong>התם לאו אף על גב דאי מנח ליה</strong> <small>[שם, האם לא אף על פי שאם מניח אותו]</small> <strong>בתוך ארבע אמות</strong> הוא <strong>פטור,</strong> שבפחות מארבע אמות לא נעשתה מלאכה שלמה של העברה ברשות הרבים, <strong>כי מנח ליה בסוף ארבע אמות חייב, הכא נמי לא שנא</strong> <small>[כאן גם כן אינו שונה],</small> ויש לומר כי קיימת רצועה מסויימת של מקום פטור בין העקירה וההנחה.
 ושוב דוחים: <strong>מי דמי</strong> <small>[האם זה דומה]?!</small> <strong>התם</strong> <small>[שם],</small> ברשות הרבים <strong>לגבי דהאי גברא</strong> <small>[אותו אדם]</small> הלא <strong>מקום פטור הוא,</strong> שכן טלטל פחות מארבע אמות, ואולם <strong>לכולי עלמא</strong> <small>[לכל העולם,</small> לשאר בני אדם<small>]</small> הלא <strong>מקום חיוב הוא,</strong> שהמקום עצמו הוא רשות הרבים ואדם אחר שהניח בו בסוף ארבע אמות יהיה חייב. ואילו <strong>הכא לכולי עלמא</strong> <small>[כאן</small> הסטיו הלא <small>לכל</small> <small>העולם]</small> <strong>מקום פטור הוא,</strong> ואין להשוות פטור הנובע מחוסר השלמתה של המלאכה, לפטור מוחלט התלוי בטיבו של המקום.
 <strong>אלא</strong> יתכן להביא דוגמה אחרת: <strong>מידי דהוה</strong> <small>[כדבר שהוא]</small> בדין ה<strong>מוציא</strong> חפץ <strong>מרשות היחיד לרשות הרבים דרך צדי רשות הרבים,</strong> שהיא רצועה צרה הנמצאת ברשות הרבים בסמוך לבתים ואין הרבים מצויים בה. <strong>התם לאו אף על גב דאי מנח ליה</strong> <small>[שם האם לא אף על פי שאם מניח אותו,</small> את החפץ<small>]</small> ב<strong>צדי רשות הרבים</strong> — <strong>פטור, ו</strong>בכל זאת <strong>כי מנח ליה</strong> <small>[כאשר מניח אותו]</small> <strong>ברשות הרבים</strong> — <strong>חייב,</strong> ואם כן, <strong>הכא נמי לא שנא</strong> <small>[כך גם כאן אינו שונה].</small>
 <strong>מתקיף לה</strong> <small>[מקשה על כך],</small> על הסבר זה <strong>רב פפא: הניחא לרבנן דאמרי</strong> <small>[זה נוח,</small> מובן <small>ל</small>שיטת <small>חכמים האומרים]</small> כי <strong>צדי רשות הרבים לאו</strong> <small>[לא]</small> <strong>כרשות הרבים דמי</strong> <small>[</small>הם <small>נחשבים],</small> אלא לדעתם הם מעין רשות לעצמה, הרי דומה הדוגמה לענייננו. <strong>אלא ל</strong>שיטת <strong>ר' אליעזר בן יעקב</strong> ש<strong>אמר</strong> ש<strong>צדי רשות הרבים כרשות הרבים</strong> ממש <strong>דמי</strong> <small>[</small>הם <small>נחשבים],</small> אם כן <strong>מאי איכא למימר</strong> <small>[מה יש לומר]?</small>
 <strong>אמר ליה</strong> <small>[לו]</small> <strong>רב אחא בריה</strong> <small>[בנו]</small> של <strong>רב איקא: אימור</strong> <small>[אמור]</small> ש<strong>שמעת</strong> את <strong>ר' אליעזר בן יעקב</strong> ש<strong>אמר</strong> ש<strong>צדי רשות הרבים כרשות הרבים דמי</strong> <small>[נחשבים]</small> רק <strong>היכא דליכא חיפופי</strong> <small>[במקום שאין יתידות]</small> המשמשות להפריד בין הבתים והחצרות ובין רשות הרבים עצמה, כדי שלא יזיקו הרבים לכותלי הבתים. <strong>אבל היכא דאיכא חיפופי מי שמעת ליה</strong> <small>[במקום שיש יתידות האם שמעת אותו]</small> שגם בכגון זה דינם שונה מזה של רשות הרבים עצמה? <strong>הלכך להא דמיא</strong> <small>[לזה</small> הוא <small>דומה]</small> ויש, איפוא, בידינו דוגמה נוספת של חיוב בהוצאה דרך מקום פטור.
 <strong>אמר ר' יוחנן:</strong> אף על פי שחלק בן עזאי לגבי הוצאת החפץ דרך הסטיו בדרך הילוך ולדעתו המוציא פטור — <strong>מודה בן עזאי</strong> לחכמים <strong>ב</strong>דין אדם ה<strong>זורק</strong> חפץ מרשות היחיד לרשות הרבים דרך הסטיו שהוא חייב, שכן הרי זה כהוצאה ישירה מרשות לרשות. ואכן, <strong>תניא נמי הכי</strong> <small>[שנויה</small> ברייתא <small>גם כן כך]:</small> <strong>המוציא</strong> בשבת חפץ <strong>מחנות לפלטיא דרך סטיו</strong> — <strong>חייב.</strong> ודין זהה לכל דרכי ההעברה מרשות לרשות בדרך זו, <strong>אחד המוציא, ואחד המכניס, ואחד הזורק, ואחד המושיט</strong> בידו מרשות לרשות. <strong>בן עזאי אומר: המוציא והמכניס</strong> בדרך הילוכו <strong>פטור,</strong> שכן נחשב כאילו עמד לנוח בסטיו, ואילו <strong>המושיט והזורק,</strong> שפעולתם ללא הפסקה — <strong>חייב.</strong>
 <big>א</big> כדי לבאר את עיקר דיני רשויות השבת מביאים את <strong>מה שתנו רבנן</strong> <small>[שנו חכמים]</small> בתוספתא שאמרו חכמים <strong>ארבע רשויות</strong> הן <strong>ל</strong>ענין דיני ה<strong>שבת: רשות היחיד, ורשות הרבים, ו</strong>עוד שתי רשויות נוספות: <strong>כרמלית</strong> שאינה לא כרשות הרבים ולא כרשות היחיד, <strong>ומקום פטור</strong> שאינו נחשב בכלל הרשויות.
 והדברים מפורטים: <strong>ואיזו היא רשות היחיד?</strong> — <strong>חריץ</strong> (תעלה) <strong>שהוא עמוק עשרה</strong> טפחים <strong>ורחב ארבעה, וכן גדר שהוא גבוה עשרה</strong> טפחים <strong>ורחב ארבעה</strong> — <strong>זו היא רשות היחיד גמורה.</strong>
 שתנאי רשות היחיד הם, שיהיה שטח של ארבעה על ארבעה טפחים, והבדל גובה של עשרה טפחים מן הסביבה המקפת, <strong>ואיזו היא רשות הרבים? סרטיא</strong> <small>[רחוב ראשי],</small> <strong>ופלטיא</strong> <small>[ככר]</small> <strong>גדולה, ו</strong>כן <strong>מבואות</strong> (סמטאות) שבין הרחובות הגדולים שהם <strong>מפולשין</strong> <small>[פתוחים]</small> משני הצדדים אל רשות הרבים — <strong>זו היא רשות הרבים גמורה.</strong> ובענין זה: <strong>אין מוציאין מרשות היחיד</strong> כגון <strong>זו לרשות הרבים</strong> כגון <strong>זו, ואין מכניסין מרשות הרבים</strong> כגון <strong>זו לרשות היחיד</strong> כגון <strong>זו,</strong> אם היה זה <strong>בשוגג</strong> — <strong>חייב</strong> להביא קרבן <strong>חטאת,</strong> ואם היה זה <strong>במזיד</strong> ולא היו עדים למעשהו ובשל כך אף לא התרו בו — הריהו <strong>ענוש כרת,</strong> ואם התרו בו שלא יעבור והיו לכך עדים — הרי הוא <strong>נסקל.</strong>
 <strong>אבל ים ובקעה</strong> (שדה) <strong>ואיסטוונית</strong> (סטיו, שדרות עמודים וכדומה) <strong>והכרמלית</strong> — הרי כל אלה נכנסים לסוג הכללי המכונה "כרמלית" ו<strong>אינה לא כרשות הרבים,</strong> משום שאין רבים מצויים שם, <strong>ולא כרשות היחיד,</strong> שכן אין להם מחיצות. אלא קבעו חכמים שייחשבו כרשות לעצמה, לענין <strong>אין נושאין ונותנין בתוכה</strong> בתוך ארבע אמות, כדרך שאסור לעשות זאת ברשות הרבים. <strong>ואם</strong> עבר <strong>ונשא ונתן בתוכה</strong> — <strong>פטור,</strong> שהרי אין הדבר אסור מן התורה. <strong>ו</strong>כן <strong>אין מוציאין מתוכה לרשות הרבים ולא מרשות הרבים לתוכה,</strong> שהרי אינה כרשות הרבים. <strong>ו</strong>אף <strong>אין מכניסין מרשות היחיד לתוכה ולא מתוכה לרשות היחיד,</strong> שהרי אינה רשות היחיד. <strong>ואם</strong> עבר ו<strong>הוציא</strong> או ש<strong>הכניס</strong> — <strong>פטור,</strong> שהרי אין בכך איסור תורה. בדומה לכך מוסבר עוד כי יש סוג של רשות היחיד אשר מדברי סופרים נהגו בו כאילו היה כרמלית או רשות הרבים.
 כי <strong>חצרות של רבים</strong> וכן <strong>מבואות שאינן מפולשין</strong> <small>[פתוחים]</small> משני צידיהם, כיון שנמצאים בהם אנשים רבים, דומים הם במקצת לרשות הרבים וגזרו איסור על טלטול בתוכם אלא אם כן <strong>עירבו</strong> (עירוב חצרות או שיתוף מבואות) ועל ידי כך צירפו את החצרות השונות לחצר אחת, שבכגון זה <strong>מותרין</strong> כולם להכניס לתוכה חפצים מן הבתים. ואולם אם <strong>לא עירבו</strong> — <strong>אסורים.</strong>
 ואילו כדוגמה לרשות הרביעית ("מקום פטור"), מתואר: <strong>אדם עומד על האיסקופה</strong> <small>[מפתן הדלת]</small> ו<strong>נוטל</strong> חפץ <strong>מבעל הבית</strong> העומד ברשות היחיד <strong>ו</strong>כן אם <strong>נותן לו.</strong> וכמו כן במקום זה <strong>נוטל מן העני</strong> העומד ברשות הרבים <strong>ו</strong>כן אם <strong>נותן לו,</strong> כי מקום פטור אין בו כל צד איסור וחיוב בטלטול והוצאה בשבת, <strong>ובלבד שלא יטול מבעל הבית ונותן לעני</strong> או <strong>מעני ונותן לבעל הבית,</strong> שעל ידי זה סייע להעברה מרשות לרשות. <strong>ו</strong>אולם <strong>אם</strong> עבר ו<strong>נטל</strong> מאחד <strong>ונתן</strong> לשני — ודאי שאין בכך מלאכה אסורה מן התורה, ו<strong>שלשתן פטורים.</strong>
 ואילו <strong>אחרים אומרים:</strong> לא כל איסקופה היא מקום פטור, כי איננה מיוחדת למדי לעצמה, אלא לפעמים ה<strong>איסקופה משמשת שתי רשויות</strong> כשהיא מתבטלת לכל אחת בצירוף אחר. ועל כן <strong>בזמן שהפתח פתוח</strong> — הריהי כהמשך הבית ונחשבת כרשות היחיד, ואם היה ה<strong>פתח נעול</strong> — הריהי נחשבת <strong>כלחוץ,</strong> שהיא מצטרפת לרשות הרבים ונחשבת כחלק ממנה. כל זה, כאשר האיסקופה איננה רשות שלימה לעצמה. <strong>ו</strong>אולם <strong>אם היתה</strong> ה<strong>איסקופה גבוהה עשרה</strong> טפחים מרשות הרבים <strong>ורחבה ארבעה</strong> טפחים — <strong>הרי זו רשות לעצמה,</strong> כרשות היחיד גמורה, ואף נבדלת מן הבית.
 <big>ב</big> שנינו ש<strong>אמר מר</strong> <small>[החכם]</small> בתוספתא מהי הגדרת רשות היחיד, והוסיפה התוספתא בהדגשה: <strong>"זו היא רשות היחיד".</strong> ושואלים: <strong>למעוטי מאי</strong> <small>[למעט</small> את <small>מה],</small> מה באה ההדגשה הזאת להוציא? ומשיבים: <strong>למעוטי הא</strong> <small>[למעט</small> הלכה <small>זו]</small> שאמר <strong>ר' יהודה. דתניא</strong> <small>[ש</small>כן <small>שנינו</small> בברייתא<small>],</small> <strong>יתר על כן אמר ר' יהודה: מי שיש לו שני בתים בשני צדי רשות הרבים</strong> העומדים זה מול זה, אם רוצה <strong>עושה</strong> לעצמו רשות היחיד באמצע (בתוך רשות הרבים) באמצעות
## דף ו:
 <strong>לחי מכאן,</strong> כלומר, יעמיד פס גבוה עשרה טפחים בכיוון הניצב אל רשות הרבים, ויעשה על ידי כך קיר סמלי אשר לדיני מבואות הוא נחשב לקיר, <strong>ו</strong>יעשה לו עוד <strong>לחי מכאן,</strong> מן הצד השני, והרי זה כאילו סגר את רשות הרבים מכל <strong>צידיה. או</strong> יעשה כתיקון אחר הנעשה במבואות — יניח <strong>קורה מכאן,</strong> בין קצהו האחד של בית אחד לקצה המקביל של הבית שממולו, ועל ידי כך יבנה מחיצה סמלית לרוחב הרחוב, <strong>ו</strong>כן יעשה <strong>קורה מכאן,</strong> מן הצד השני. ולדעת ר' יהודה נעשה השטח שבאמצע על ידי כך רשות היחיד, <strong>ו</strong>מותר לאדם להיות <strong>נושא ונותן באמצע</strong> כברשות היחיד. <strong>אמרו לו</strong> חכמים: והלא <strong>אין מערבין רשות הרבים בכך,</strong> שאם רוצים לעשות את רשות הרבים לרשות היחיד יש צורך במחיצות ממשיות!
 ושוב שואלים על לשון התוספתא האומרת "זו היא רשות היחיד גמורה": <strong>ואמאי קרו ליה</strong> בלשון זו <strong>"גמורה"?</strong> ומשיבים: <strong>מהו דתימא</strong> <small>[שתאמר]:</small> <strong>כי פליגי רבנן עליה</strong> <small>[כאשר חלוקים חכמים עליו]</small> על <strong>ר' יהודה</strong> ואמרו <strong>דלא הוי</strong> <small>[שאינה]</small> <strong>רשות היחיד, הני מילי</strong> <small>[דברים אלה]</small> נאמרו רק לגבי האיסור <strong>לטלטל</strong> שם ביום השבת, שעל ידי מחיצות אלה לא נעשתה רשות היחיד לכל דבר עד כדי להתיר לטלטל בתוכה. <strong>אבל</strong> יתכן שלגבי האיסור <strong>לזרוק</strong> מרשות הרבים למקום זה ייחשב השטח שבין המחיצות כרשות היחיד מן התורה ויהא בכך איסור. על כן <strong>קא משמע לן</strong> <small>[השמיע לנו]</small> התנא כי לדעת חכמים אין זו רשות היחיד כלל.
 <big>א</big> עוד שנינו ש<strong>אמר מר</strong> <small>[החכם]</small> בתוספתא מהי הגדרת רשות הרבים, והוסיפה התוספתא בהדגשה: <strong>"זו היא רשות הרבים".</strong> ושוב שואלים: <strong>למעוטי מאי</strong> <small>[למעט</small> את <small>מה]</small> נאמרה ההדגשה "זו"? ומשיבים: כאן באה התוספתא <strong>למעוטי אידך</strong> <small>[למעט</small> את ההלכה <small>האחרת]</small> שאמר <strong>ר' יהודה. דתנן</strong> <small>[ש</small>כן <small>שנינו</small> במשנה<small>]</small> שלעולי הרגל התירו לעשות מסביב לבארות המים מחיצות סמליות, על מנת להפוך את הבאר וסביבותיה לרשות היחיד, כך שיוכלו עולי הרגל להשתמש במי הבורות (שהרי הם רשות היחיד) אף בשבת. ועל כך <strong>ר' יהודה אומר: אם היתה דרך רשות הרבים מפסקתן</strong> ועוברת במישרין בתחום הבורות ובתוך המחיצות — <strong>יסלקנה לצדדין,</strong> כדי שעוברי דרכים לא יעברו שם. שלדעתו, יש במעבר אנשים רבים בתחום זה כדי לקלקל את רשות היחיד זו שנעשתה רק על ידי מחיצות סמליות. <strong>ו</strong>אילו <strong>חכמים אומרים: אינו צריך</strong> לסלק את דרך רשות הרבים משם. וזוהי אם כן משמעות ההדגשה שבתוספתא "זו היא רשות הרבים", לומר כי רק זו בגדר רשות הרבים אבל באר שעשו לה מחיצות יצאה מכלל רשות הרבים, אף אם ממשיכים הרבים להלך בה.
 ומוסיפים לשאול: <strong>ואמאי קרי ליה</strong> <small>[ומדוע קוראים לה]</small> <strong>"גמורה"?</strong> ומשיבים: אמנם אין צורך בהדגשה זו, <strong>אלא איידי דתנא רישא</strong> <small>[מתוך ששנה</small> ב<small>ראש</small> המשנה<small>]</small> לשון <strong>"גמורה", תני נמי סיפא</strong> <small>[שנה גם כן</small> ב<small>סופה]</small> לשון <strong>"גמורה",</strong> מתוך שיגרת הלשון.
 על הרשימה הזאת של המקומות המוגדרים כרשות הרבים שואלים: <strong>ולחשוב נמי</strong> <small>[ושימנה גם כן]</small> את ה<strong>מדבר</strong> בין מקומות רשות הרבים, <strong>דהא תניא</strong> <small>[שהרי שנינו]</small> בברייתא אחרת: <strong>איזו היא רשות הרבים?</strong> — <strong>סרטיא ופלטיא גדולה, ומבואות המפולשין, והמדבר! אמר אביי: לא קשיא,</strong> <small>[אין</small> זה <small>קשה],</small> כי <strong>כאן</strong> שנמנה המדבר בכלל רשות הרבים, הרי זה <strong>בזמן שישראל</strong> היו <strong>שרויין במדבר,</strong> והיה זה מקום הרבים. ו<strong>כאן,</strong> שלא נמנה המדבר בכלל רשות הרבים הרי זה <strong>בזמן הזה</strong> שאין רבים מצויים שם.
 <big>ב</big> עוד שנינו ש<strong>אמר מר</strong> <small>[החכם]</small> בתוספתא ש<strong>אם הוציא</strong> או <strong>הכניס</strong> חפץ בשבת מרשות היחיד לרשות הרבים ולהיפך, אם עשה כן <strong>בשוגג</strong> — <strong>חייב חטאת,</strong> ואם <strong>במזיד</strong> ולא היו עדים למעשהו ובשל כך אף לא התרו בו — הריהו <strong>ענוש כרת.</strong> ואם היו עדים ואף התרו בו לבל יעשה זאת — הריהו <strong>נסקל.</strong> ושואלים: מה ששנינו כי <strong>בשוגג חייב חטאת,</strong> הלא זהו <strong>פשיטא</strong> <small>[פשוט,</small> מובן מאליו<small>],</small> שהרי ברור הוא שהעובר עבירה חמורה זו של חילול שבת בשגגה חייב חטאת! ומשיבים: הקטע בו השמיענו התנא <strong>כי אם עשה כן במזיד</strong> הריהו <strong>ענוש כרת ונסקל אצטריכא ליה</strong> <small>[נצרכה לו],</small> וכיון שהיה חידוש בכך, הובאה גם הפיסקה הראשונה להשלמת הדברים.
 על כך שואלים: <strong>הא נמי פשיטא</strong> <small>[זה גם כן פשוט,</small> מובן מאליו<small>],</small> שהרי מפורש בתורה שהמחלל שבת במזיד חייב כרת בשאין עדים והתראה, וסקילה בשיש עדים והתראה! ומשיבים: <strong>הא קא משמע לן</strong> <small>[</small>דבר <small>זה השמיע לנו]</small> <strong>כ</strong>הקשר לדברי <strong>רב,</strong> ש<strong>אמר רב: מצאתי מגלת סתרים בי</strong> <small>[בבית]</small> <strong>ר' חייא</strong> שנכתבו בה עניינים מתורה שבעל פה בתמצית, <strong>וכתוב בה: איסי בן יהודה אומר: אבות מלאכות</strong> האסורים בשבת <strong>הם ארבעים חסר אחת, ואינו חייב אלא אחת.</strong> ביטוי זה סתום הוא, ולכאורה נראה שכוונתו שעל המלאכות כולן אינו חייב אלא חטאת אחת.
 ושואלים: <strong>איני</strong> <small>[וכן הוא]?!</small> <strong>והתנן</strong> <small>[והרי שנינו</small> במשנתנו<small>]:</small> <strong>אבות מלאכות ארבעים חסר אחת.</strong> ואחר כך נמנו המלאכות עצמן. <strong>והוינן</strong> <small>[והיינו</small> מתקשים<small>]</small> <strong>בה: מנינא</strong> <small>[מנין]</small> <strong>למה לי?</strong> שכן די היה ברשימה בלבד! <strong>ואמר ר' יוחנן</strong>: אף למנין יש חשיבות, להודיענו <strong>שאם עשאן</strong> את כל המלאכות <strong>כולן בהעלם אחת,</strong> כלומר, מתוך שגגה אחת, בלי להזכר בינתיים שהדבר אסור — <strong>חייב</strong> להביא קרבן חטאת <strong>על כל אחת ואחת</strong> מן המלאכות לחוד. ואם כן אין לפרש את דברי איסי בן יהודה כפי שפירשנום.
 <strong>אלא אימא</strong> <small>[אמור,</small> פרש<small>]</small> כך: ארבעים מלאכות חסר אחת הן, ו<strong>אינו חייב על אחת מהן,</strong> שבין המלאכות יש אחת היוצאת מן הכלל (שלא נתפרשה) שאינו חייב עליה סקילה ויש בה רק איסור "לא תעשה" בלבד. <strong>ו</strong>כשהוזכר בתוספתא שהמוציא בשבת חייב, <strong>הא קא משמע לן</strong> <small>[</small>דבר <small>זה השמיע לנו]</small> התנא בכך: <strong>הא מהנך דלא מספקן</strong> <small>[זו,</small> ההוצאה מרשות לרשות, <small>מאלו שאינן מסופקות]</small> וברור לנו שחייבים עליה חטאת.
 <big>ג</big> עוד <strong>אמר מר</strong> <small>[החכם]</small> בתוספתא: <strong>אבל ים ובקעה והאיסטוונית והכרמלית אינן לא כרשות היחיד ולא כרשות הרבים</strong>, אלא כרמלית. על כך תוהים: <strong>ו</strong>כי ה<strong>בקעה אינו לא כרשות היחיד ולא כרשות הרבים? והא תנן</strong> <small>[והרי שנינו</small> במשנה<small>]</small> במסכת טהרות ש<strong>הבקעה בימות החמה</strong> שהוא זמן שהרבים מהלכים בה, משמשת <strong>רשות היחיד ל</strong>דיני <strong>שבת.</strong> שכן על פי הגדרת רשויות השבת נשארת היא בגדר רשות היחיד. <strong>ו</strong>אולם <strong>כרשות הרבים</strong> היא נחשבת <strong>ל</strong>ענין הלכות <strong>טומאה,</strong> שלגביהן יש הבדל בין מקום שהרבים מצויים בו לבין מקום שאין הרבים מהלכים בו. ואילו <strong>בימות הגשמים,</strong> בחורף, שאין רבים מהלכים בשדות, הבקעה נחשבת כ<strong>רשות היחיד לכאן ולכאן,</strong> גם לענין טהרות וגם לענין שבת. ואם כן, הרי שהבקעה נחשבת כרשות היחיד ולא ככרמלית!
 <strong>אמר עולא: לעולם</strong> אמור שהבקעה <strong>כרמלית הויא</strong> <small>[היא]</small> <strong>ואמאי קרי</strong> <small>[ומדוע קורא]</small> <strong>לה</strong> במשנה <strong>רשות היחיד</strong> — <strong>לפי</strong> שרצה להדגיש <strong>שאינה רשות הרבים.</strong> כי במסכת טהרות לא נכנסו לפרטי דברים בדיני שבת, אלא אך הובלט ההבדל בין דיני שבת וטהרה.
 <strong>רב אשי אמר:</strong>
## דף ז.
 <strong>כגון דאית</strong> <small>[שיש]</small> <strong>לה מחיצות</strong> גבוהות עשרה טפחים מסביב. <strong>וכי הא</strong> <small>[כמו</small> הלכה <small>זו]</small> ש<strong>אמר עולא אמר ר' יוחנן: קרפף,</strong> שהיא חצר גדולה שאיננה מצורפת ומשמשת במישרין את הבית, שגודלו <strong>יותר מבית סאתים, שלא הוקף</strong> בגדר מתחילה <strong>ל</strong>צורך <strong>דירה</strong> בתוכו, כי אם במחיצה לשמור על חפצים בלבד, <strong>ואפילו</strong> היה גדול עד כדי בית <strong>כור</strong> (פי שלושים מסאה) <strong>ואפילו</strong> בית <strong>כוריים</strong> — נחשב הוא עדיין לרשות היחיד, ו<strong>הזורק לתוכו</strong> בשבת חפץ מרשות הרבים — <strong>חייב. מאי טעמא</strong> <small>[מה טעם]</small> הדבר? — <strong>מחיצה היא</strong> שמסביב לקרפף, ודינה כמחיצה לכל דבר, <strong>אלא שמחוסרת דיורין.</strong> ואף שמשום חסרון זה החמירו חכמים בקרפף זה ואסרו לטלטל בתוכו כאילו היתה כרמלית, ואולם אין זה מבטל את עיקר דינו, שמן התורה הריהו רשות היחיד גמורה. וגם בקעה זו שהוזכרה היתה שטח גדול שהוקף מחיצות לשמירה ונעשה על ידי כך רשות היחיד.
 ושואלים: <strong>בשלמא</strong> <small>[נניח]</small> ל<strong>רב אשי</strong> שהוא <strong>לא אמר</strong> את פירוש הדברים <strong>כ</strong>פי שפירש זאת <strong>עולא,</strong> לפי שיש טעם לדבר, <strong>אלא עולא מאי טעמא</strong> <small>[מה טעם]</small> <strong>לא אמר כשמעתיה</strong> <small>[כהלכה שלו</small> עצמו<small>]?</small> ומשיבים: <strong>אמר</strong> <small>[</small>יכול היה <small>לומר]</small> <strong>לך</strong> עולא: <strong>אי דאית</strong> <small>[אם</small> מדובר באופן <small>שיש]</small> <strong>לה מחיצות</strong> האם <strong>"בקעה" קרי</strong> <small>[קורא]</small> הוא <strong>לה?!</strong> והלא <strong>קרפף היא!</strong> שמלשון "בקעה" מסתבר שאין לה מחיצות כלל. <strong>ורב אשי</strong> מצדיק את שיטתו באמרו ש<strong>"רשות היחיד" קתני</strong> <small>[נאמר]</small> במשנה ולא "כרמלית", ודבריו קרובים, איפוא, יותר ללשון המשנה.
 <big>א</big> ברשימת המקומות השנויים בתוספתא ודינם כרמלית נמנית גם ה<strong>כרמלית.</strong> ושואלים: <strong>אטו כולהו</strong> <small>[והאם כולם],</small> כל שאר הדברים השנויים שם, כגון ים בקעה ואיסטוונית, <strong>נמי לאו</strong> <small>[גם כן לא]</small> <strong>כרמלית נינהו</strong> <small>[הם]?</small> ואם כן, מה היא כרמלית זו המוזכרת כאן בהבלטה? ומשיבים: <strong>כי אתא</strong> <small>[כאשר בא]</small> <strong>רב דימי</strong> מארץ ישראל לבבל <strong>אמר</strong> בשם <strong>ר' יוחנן: לא נצרכה</strong> תוספת זו "והכרמלית" <strong>אלא לקרן זוית הסמוכה לרשות הרבים. דאף על גב דזימנין דדחקי ביה</strong> <small>[שאף על פי שלפעמים דוחקים בה]</small> <strong>רבים ועיילי לגוה</strong> <small>[ונכנסים לתוכה],</small> <strong>כיון דלא ניחא תשמישתיה</strong> <small>[שאיון שימושה נוח],</small> <strong>כי</strong> <small>[כמו]</small> <strong>כרמלית דמי</strong> <small>[</small>היא <small>נחשבת].</small>
 וכעין זה, <strong>כי אתא</strong> <small>[כאשר בא]</small> <strong>רב דימי</strong> מארץ ישראל לבבל <strong>אמר</strong> בשם <strong>ר' יוחנן: בין העמודין</strong> שבצד רשות הרבים <strong>נידון ככרמלית. מאי טעמא</strong> <small>[מה טעם]</small> הדבר? <strong>אף על גב דדרסי</strong> <small>[אף על פי</small> <strong>שדורסים,</strong> דורכים<small>]</small> <strong>בה רבים, כיון דלא מסתגי להו בהדיא</strong> <small>[שאין</small> הם <small>יכולים ללכת</small> בה <small>במישרין]</small> — <strong>ככרמלית דמיא</strong> <small>[</small>היא <small>נחשבת].</small> <strong>אמר ר' זירא אמר רב יהודה:</strong> אף ה<strong>איצטבא שלפני העמודים</strong> שעליה מניחים הסוחרים את סחורתם <strong>נידון ככרמלית.</strong>
 ומעירים: <strong>למאן דאמר</strong> <small>[ל</small>דעת <small>מי שאומר]</small> ש<strong>בין העמודים</strong> נחשב ככרמלית, <strong>כל שכן</strong> שהוא הדין לענין ה<strong>איצטבא.</strong> ואולם <strong>למאן דאמר</strong> <small>[ל</small>דעת <small>מי שאומר]</small> ש<strong>איצטבא</strong> היא כרמלית — אפשר לומר כי דווקא ב<strong>איצטבא</strong> הדין <strong>הוא</strong> כן משום ש<strong>לא ניחא תשמישתיה</strong> <small>[נוח שימושה],</small> <strong>אבל</strong> המקום ש<strong>בין העמודים דניחא תשמישתיה</strong> <small>[שנוח שימושו]</small> — <strong>לא</strong> ייחשב ככרמלית. <strong>לישנא אחרינא</strong> <small>[לשון אחרת]</small> אמרו באותו ענין: <strong>אבל בין העמודין דזימנין דדרסי ליה</strong> <small>[שלפעמים שדורסים,</small> דורכים <small>בו]</small> <strong>רבים,</strong> הרי <strong>כרשות הרבים דמיא</strong> <small>[</small>הוא <small>נחשב].</small>
 <big>ב</big> בקשר לשאלה באיזו מידה שימושם של הרבים מחשיב מקום מוגדר לרשות הרבים, הביאו את ההלכה ש<strong>אמר רבה בר שילא אמר רב חסדא:</strong> אם היתה <strong>לבינה זקופה</strong> מונחת <strong>ברשות הרבים וזרק</strong> חפץ ממרחק ארבע אמות <strong>וטח</strong> (הדביק) חפץ זה <strong>בפניה</strong> — <strong>חייב</strong> משום זריקה לרשות הרבים. אבל אם נפל החפץ <strong>על גבה</strong> של הלבינה — <strong>פטור</strong> כי אין הרבים מהלכים על גבי הלבינה ואין זו רשות הרבים גמורה.
 <strong>אביי ורבא דאמרי תרוייהו</strong> <small>[שאמרו שניהם]:</small> <strong>והוא</strong> דווקא <strong>שגבוה</strong> אותה לבינה <strong>שלשה</strong> טפחים לכל הפחות, שאז <strong>לא דרסי לה</strong> <small>[דורסים אותה,</small> דורכים עליה<small>]</small> <strong>רבים,</strong> ולכן, אף שהלבינה ניצבת ברשות הרבים — הריהי כמקום בפני עצמו. ואולם <strong>היזמי והיגי,</strong> מיני קוצים, <strong>אף על גב דלא גביהי</strong> <small>[אף על פי שאינם גבוהים]</small> <strong>שלשה</strong> טפחים אינם נחשב מקומם לרשות הרבים, כיון שאין בני אדם מהלכים על גבי הקוצים, ולא שייך להחשיב מקום זה כרשות הרבים. <strong>ו</strong>אילו <strong>חייא בר רב אמר: אפילו</strong> מקום <strong>היזמי והיגי</strong> ברשות הרבים, אם היו נמוכים נחשב מקומם כרשות הרבים, <strong>אבל</strong> מקום ברשות הרבים בו מונחת <strong>צואה לא</strong> נחשב כרשות הרבים, שאין אנשים מהלכים במקום זה. <strong>ורב אשי אמר: אפילו</strong> מקום ברשות הרבים בו מונחת <strong>צואה</strong> נחשב כרשות הרבים, כיון שבסופו של דבר האנשים הממהרים לעבודתם לא יקפידו וידרכו עליה.
 <big>ג</big> <strong>אמר רבה דבי</strong> <small>[מבית</small> מדרשו<small>]</small> של <strong>רב שילא: כי אתא</strong> <small>[כאשר בא]</small> <strong>רב דימי</strong> מארץ ישראל לבבל <strong>אמר</strong> בשם <strong>ר' יוחנן: אין כרמלית פחותה מארבעה</strong> טפחים. הוסיף <strong>ואמר</strong> על כך <strong>רב ששת: ו</strong>הכרמלית <strong>תופסת עד עשרה.</strong> על לשון זו של רב ששת תהו: <strong>מאי</strong> <small>[מה</small> משמעות<small>]</small> <strong>"ותופסת עד עשרה "? אילימא</strong> <small>[אם תאמר]</small> <strong>דאי איכא</strong> <small>[שאם יש]</small> מסביבה <strong>מחיצה</strong> בגובה <strong>עשרה</strong> טפחים <strong>הוא דהוי</strong> <small>[שהיא]</small> נחשבת <strong>כרמלית, ואי</strong> <small>[ואם]</small> <strong>לא</strong> — <strong>לא הוי</strong> <small>[אינה]</small> נחשבת כ<strong>כרמלית, ו</strong>האם <strong>לא?</strong> וכי אין זו כרמלית? <strong>והאמר</strong> <small>[והרי אמר]</small> <strong>רב גידל אמר רב חייא בר יוסף אמר רב: בית שאין בתוכו</strong> גובה <strong>עשרה</strong> טפחים לקירות, <strong>וקרויו</strong> <small>[הגג שעליו]</small> <strong>משלימו ל</strong>גובה <strong>עשרה</strong> טפחים מעל הקרקע, הרי <strong>על גגו</strong> — <strong>מותר לטלטל בכולו,</strong> שכן גגו הריהו רשות היחיד לכל דבר, ו<strong>בתוכו</strong> — <strong>אין מטלטלין בו אלא ארבע אמות,</strong> שאין הגובה בפנים מספיק כדי לעשותו רשות היחיד, והוא נשאר בגדר כרמלית. הרי שאפילו בפחות מעשרה טפחים יש דין כרמלית!
 <strong>אלא מאי</strong> <small>[מה</small> משמעות<small>]</small> דברי רב ששת <strong>"ותופסת עד עשרה"</strong> — יש להבין זאת ש<strong>עד עשרה הוא דהויא</strong> <small>[שהינה]</small> תחום ה<strong>כרמלית, ו</strong>אולם <strong>למעלה מעשרה</strong> טפחים <strong>לא הוי</strong> <small>[אינה]</small> כבר בגדר <strong>כרמלית. וכי הא</strong> <small>[וכמו זה]</small> ש<strong>אמר ליה</strong> <small>[לו]</small> <strong>שמואל לרב יהודה: שיננא</strong> (גדול השיניים), <strong>לא תיהוי במילי דשבתא</strong> <small>[אל תעסוק</small> בשאלות <small>בענייני שבת]</small> <strong>למעלה מעשרה</strong> טפחים. ומעתה מבררים: <strong>למאי הלכתא</strong> <small>[למה,</small> לאיזו <small>הלכה]</small> ובאיזה ענין אמר שמואל דבר זה? <strong>אילימא</strong> <small>[אם תאמר]</small> שכוונתו היתה לומר ש<strong>אין רשות היחיד למעלה מעשרה</strong> טפחים? <strong>והאמר</strong> <small>[והרי אמר]</small> <strong>רב חסדא:</strong> אם <strong>נעץ</strong> אדם <strong>קנה ברשות היחיד וזרק</strong> חפץ מרשות הרבים <strong>ונח על גביו, אפילו</strong> היה הקנה <strong>גבוה מאה אמה</strong> — <strong>חייב, מפני שרשות היחיד עולה עד לרקיע.</strong> והרי שיש רשות היחיד אפילו למעלה מעשרה טפחים!
## דף ז:
 ו<strong>אלא</strong> תאמר כי רצה שמואל לומר ש<strong>אין רשות הרבים למעלה מעשרה</strong> טפחים — והלא <strong>מתניתין</strong> <small>[משנתנו]</small> <strong>היא,</strong> ולשם מה יחזור על דבר המפורש כבר במשנה? <strong>דתנן</strong> <small>[ש</small>כן <small>שנינו</small> במשנה<small>]:</small> <strong>הזורק</strong> חפץ <strong>ארבע אמות</strong> ברשות הרבים ונח החפץ <strong>בכותל</strong> העומד ברשות הרבים, אם נח <strong>למעלה מעשרה טפחים</strong> מעל הקרקע — הרי הוא <strong>כזורק באויר</strong> ולא עשה ולא כלום. ואם נח <strong>למטה מעשרה טפחים</strong> — הריהו <strong>כזורק בארץ.</strong> והרי משנה מפורשת היא שתחום רשות הרבים מגיע רק עד לעשרה טפחים!
 <strong>אלא</strong> ודאי יש לומר כי דברי שמואל היו ביחס ל<strong>כרמלית,</strong> ש<strong>אין כרמלית למעלה מעשרה</strong> טפחים. <strong>ו</strong>אם כן, <strong>אקילו</strong> <small>[הקלו]</small> <strong>בה רבנן</strong> <small>[חכמים]</small> <strong>מקולי</strong> <small>[מן ההקלות]</small> שב<strong>רשות היחיד ומקולי</strong> <small>[ומן ההקלות]</small> שב<strong>רשות הרבים.</strong> ומפרטים: <strong>מקולי</strong> <small>[מן ההקלות]</small> שב<strong>רשות היחיד</strong> — <strong>דאי איכא</strong> <small>[שאם יש]</small> <strong>מקום ארבעה</strong> טפחים <strong>הוא דהויא</strong> <small>[שהינה]</small> <strong>כרמלית, ואי</strong> <small>[ואם]</small> <strong>לא,</strong> שאין שם מקום ארבעה טפחים — <strong>מקום פטור בעלמא</strong> <small>[סתם,</small> בלבד<small>]</small> <strong>הוא.</strong> ו<strong>מקולי</strong> <small>[מן ההקלות]</small> שב<strong>רשות הרבים</strong> — ש<strong>עד עשרה טפחים הוא דהויא</strong> <small>[שהינה]</small> תחום ה<strong>כרמלית</strong> ואולם <strong>למעלה מעשרה טפחים לא הויא</strong> <small>[אינה]</small> <strong>כרמלית.</strong>
 <big>א</big> <strong>גופא</strong> <small>[לגוף]</small> הענין שהוזכר קודם לכן ש<strong>אמר רב גידל אמר רב חייא בר יוסף אמר רב: בית שאין</strong> ב<strong>תוכו</strong> גובה <strong>עשרה, וקרויו</strong> <small>[הגג שעליו]</small> <strong>משלימו ל</strong>גובה <strong>עשרה טפחים,</strong> הרי <strong>על גגו</strong> — <strong>מותר לטלטל בכולו,</strong> שכן גגו הריהו רשות היחיד לכל דבר, ו<strong>בתוכו</strong> — <strong>אין מטלטלין בו אלא בארבע אמות,</strong> שאין הגובה בפנים מספיק כדי לעשותו רשות היחיד, והוא נשאר בגדר כרמלית.
 ועל הלכה זו <strong>אמר אביי: ואם חקק</strong> (חפר) <strong>בו</strong> ברצפת הבית שטח של <strong>ארבעה על ארבעה</strong> טפחים <strong>והשלימו</strong> שבמקום החפירה יהא גובהו <strong>עשרה</strong> טפחים עד לתקרה — הופך הבית להיות רשות היחיד, ו<strong>מותר</strong> כבר <strong>לטלטל</strong> (כברשות היחיד) <strong>ב</strong>כל הבית <strong>כולו. מאי טעמא</strong> <small>[מה טעם]</small> הדבר? — שבשל אותו מקום חקוק שיש בו רשות היחיד, נעשה שאר הבית כטפל אליו, ו<strong>הוי</strong> <small>[נעשים]</small> הם <strong>חורי רשות היחיד, וחורי רשות היחיד</strong> אף שאין בהם מדות רשות היחיד, מכל מקום <strong>כרשות היחיד</strong> עצמה <strong>דמו</strong> <small>[</small>הם <small>נחשבים].</small> <strong>דאיתמר</strong> <small>[שנאמר]</small> שעסקו חכמים בבירורה של בעיה זו. ששנינו: הכל מודים כי <strong>חורי רשות היחיד כרשות היחיד דמו</strong> <small>[</small>הם <small>נחשבים],</small> שמצטרפים לרשות היחיד ונידונים כמותה, אלא שנחלקו בדבר <strong>חורי רשות הרבים, אביי אומר</strong> ש<strong>כרשות הרבים דמו</strong> <small>[</small>הם <small>נחשבים].</small> ו<strong>רבא אומר: לאו</strong> <small>[לא]</small> <strong>כרשות הרבים דמו</strong> <small>[</small>הם <small>נחשבים],</small> אלא או כרמלית או מקום פטור.
 <strong>אמר ליה</strong> <small>[לו]</small> <strong>רבא לאביי: לדידך</strong> <small>[לשיטתך]</small> ש<strong>אמרת</strong> כי <strong>חורי רשות הרבים כרשות הרבים דמו</strong> <small>[נחשבים],</small> אם כן <strong>מאי שנא מהא דכי אתא</strong> <small>[במה שונה</small> הדבר <small>מ</small>הלכה <small>זו, שכאשר בא]</small> <strong>רב דימי</strong> מארץ ישראל לבבל <strong>אמר</strong> בשם <strong>ר' יוחנן: לא נצרכה אלא</strong> לחדש ולומר כי הכרמלית כוללת גם <strong>קרן זוית הסמוכה לרשות הרבים, ו</strong>לשיטתך <strong>תיהוי</strong> <small>[תהיה]</small> פינה זו <strong>כחורי רשות הרבים,</strong> ודינה כרשות הרבים עצמה, ומה החידוש בדבר?! ענה אביי: יש להבדיל בין הדברים, ולומר כי <strong>התם</strong> <small>[שם]</small> בקרן זוית <strong>לא ניחא תשמישתיה</strong> <small>[נוח שימושו],</small> ואולם <strong>הכא ניחא תשמישתיה</strong> <small>[כאן</small> בחורי רשות הרבים <small>נוח שימושו],</small> שמאחר שנוח להשתמש בחורים שברשות הרבים, ומשתמשים בהם, הרי הם כמקום הרבים לכל דבר.
 עוד הקשו לאביי: <strong>תנן</strong> <small>[שנינו</small> במשנה<small>]</small> כי <strong>הזורק</strong> חפץ בשבת למרחק <strong>ארבע אמות</strong> ברשות הרבים ונח החפץ <strong>בכותל</strong> הקבוע ברשות הרבים, אם היה הכותל <strong>למעלה מעשרה</strong> טפחים — הריהו <strong>כזורק באויר,</strong> ופטור. ואם היה גובהו <strong>למטה מעשרה טפחים</strong> — הריהו <strong>כזורק בארץ</strong> עצמה, וחייב. <strong>והוינן</strong> <small>[ועסקנו]</small> <strong>בה,</strong> בהלכה זו: <strong>מאי</strong> <small>[מה]</small> טעם כשאין בגובה הכותל עשרה טפחים יהא זה <strong>כזורק בארץ? והא</strong> <small>[והרי]</small> <strong>לא נח</strong> החפץ בכותל, שמסתבר שרק פגע החפץ בכותל וחזר ונפל על הקרקע, וכיון שלא היתה הנחה — אין זו מלאכת טלטול!
 <strong>ואמר ר' יוחנן</strong> כי במשנה זו <strong>ב</strong>שזרק <strong>דבילה</strong> (תאנה) <strong>שמינה</strong> הנדבקת לכותל ונחה שם <strong>שנו. ואי סלקא דעתך</strong> <small>[ואם יעלה על דעתך]</small> לומר כי <strong>חורי רשות הרבים כרשות הרבים דמו</strong> <small>[נחשבים],</small> אם כן <strong>למה לי לאוקמה</strong> <small>[להעמידה,</small> להסבירה<small>]</small> למשנה <strong>בדבילה שמינה? לוקמה</strong> <small>[יעמידה]</small> <strong>בצרור וחפץ</strong> סתם, <strong>ו</strong>ש<strong>נח</strong> החפץ <strong>בחור</strong> שבכותל שהוא הסבר פשוט יותר!
 על שאלה זו <strong>זימנין משני לה</strong> <small>[פעמים היה מתרץ אותה],</small> את הקושיה, כי <strong>שאני</strong> <small>[שונה]</small> <strong>צרור וחפץ דמיהדר ואתי</strong> <small>[שחוזר ובא]</small> כאשר זורקים אותו, ואינו נח בחור שנזרק בו ולכן נוח יותר להסביר בדבילה. ו<strong>זימנין משני לה</strong> <small>[פעמים היה מתרץ אותה],</small> את הקושיה, כי מדובר <strong>בכותל דלית ביה</strong> <small>[שאין בו]</small> <strong>חור. וממאי</strong> <small>[וממה]</small> מוצא הוא סיוע להסבר זה? — <strong>מדקתני רישא</strong> <small>[ממה ששנינו בראש</small> המשנה<small>]:</small> <strong>זרק</strong> חפץ ברשות הרבים <strong>למעלה מעשרה טפחים</strong> — דינו הוא <strong>כ</strong>דין ה<strong>זורק באויר. ואי סלקא דעתך</strong> <small>[ואם יעלה על דעתך]</small> לומר <small>כי מדובר כאן</small> <strong>בכותל דאית ביה</strong> <small>[שיש בו]</small> <strong>חור,</strong> אם כן <strong>אמאי</strong> <small>[מדוע]</small> יהא דינו <strong>כ</strong>די ה<strong>זורק באויר? הא</strong> <small>[</small>ו<small>הרי]</small> <strong>נח בחור,</strong> וחור זה רשות היחיד הוא (שהוא למעלה מעשרה טפחים) ונעשתה על ידי כך מלאכת הוצאה!
 <strong>וכי תימא</strong> <small>[אם תאמר]</small> כי <strong>מתניתין</strong> <small>[משנתנו]</small> מדברת באופן <strong>דלית בהו</strong> <small>[שאין בהם]</small> באותם חורים <strong>ארבעה על ארבעה</strong> טפחים, שכך מצוי בחורים שבכותל, ולכן נחשבים החורים למקום פטור, <strong>והאמר</strong> <small>[והרי אמר]</small> בענין זה עצמו <strong>רב יהודה אמר ר' חייא:</strong> אם <strong>זרק</strong> חפץ <strong>למעלה מעשרה טפחים והלכה</strong> החפץ <strong>ונחה בחור</strong> ואפילו היה גודלו <strong>כל שהוא</strong> — הרי <strong>באנו</strong> בענין זה <strong>למחלוקת ר' מאיר ורבנן</strong> <small>[וחכמים],</small> שההכרעה אם יש כאן איסור תלויה בבירור אותה מחלוקת. ש<strong>ר' מאיר סבר</strong> <small>[סבור]</small> שלכל ענין אם חסר בגודל החלל כדי שיגיע לכדי שיעור מסויים ובכך ישתנה דינו, הרי אם ישנה אפשרות על פי מציאות השטח לחקוק ולחתוך חלק מסויים ולהשלים את גודל החלל לכדי השיעור הקובע — <strong>חוקקין להשלים,</strong> כלומר, הרי זה כאילו נעשה הדבר בפועל. <strong>ורבנן סברי</strong> <small>[וחכמים סבורים]</small> ש<strong>אין חוקקין להשלים,</strong> אלא דנים את החלל כמות שהוא. ואם כן, כשנפל חפץ בחור קטן הרי לדעת ר' מאיר חוקקים להשלים, וייחשב כאילו היה החור ארבעה על ארבעה טפחים, ודינו כרשות היחיד לכל דבר. <strong>אלא לאו שמע מינה</strong> <small>[האם לא תלמד ממנה],</small> ממה ששנינו שהזורק בכותל למעלה מעשרה טפחים הריהו כזורק באויר, כי מדובר <strong>בכותל דלית ביה</strong> <small>[שאין בו]</small> <strong>חור,</strong> ולא התעוררה כלל שאלת הרחבת החלל. ומסכמים: אכן, <strong>שמע מינה</strong> <small>[למד ממנה].</small>
 <big>ב</big> ועוד חוזרים לדון <strong>גופא</strong> <small>[לגופו]</small> של דבר שהוזכר קודם בדרך אגב. ששנינו ש<strong>אמר רב חסדא:</strong> אם <strong>נעץ</strong> אדם <strong>קנה ברשות היחיד, ונח על גביו</strong> חפץ שזרק הוא עצמו מרשות הרבים, <strong>אפילו</strong> אותו קנה <strong>גבוה מאה אמה</strong> — <strong>חייב.</strong> וטעם הדבר — <strong>לפי שרשות היחיד עולה עד לרקיע</strong>. ושואלים: <strong>לימא</strong> <small>[האם נאמר]</small> כי <strong>רב חסדא</strong> ש<strong>אמר</strong> את דבריו <strong>כ</strong>שיטת <strong>רבי</strong> הוא שאמר כן? <strong>דתניא</strong> <small>[ש</small>כן <small>שנינו</small> בברייתא<small>]</small> שנחלקו תנאים בענין דומה. ששנינו: אם <strong>זרק</strong> אדם חפץ בשבת ברשות הרבים, <strong>ונח</strong> החפץ <strong>על גבי זיז כל שהוא</strong> — <strong>רבי מחייב וחכמים פוטרים. אלמא</strong> <small>[מכאן]</small> שרק לדעת רבי אין צורך שינוח החפץ על גבי מקום מסויים בגודלו, ודברי רב חסדא בקנה מובנים איפוא רק לפי שיטתו.
## דף ח.
 <strong>אמר אביי: ברשות היחיד דכולי עלמא לא פליגי</strong> <small>[הכל אינם חלוקים]</small> שהלכה <strong>כ</strong>שיטת <strong>רב חסדא,</strong> שרשות היחיד נחשבת לחטיבה אחת מלאה עד לרקיע. <strong>אלא הכא</strong> <small>[כאן,</small> בברייתא זו<small>]</small> מדובר במקרה מיוחד — <strong>באילן העומד ברשות היחיד ו</strong>אילו <strong>נופו</strong> <small>[ענפיו]</small> <strong>נוטה לרשות הרבים, וזרק</strong> אדם חפץ מרשות הרבים <strong>ונח</strong> החפץ על <strong>נופו.</strong> ש<strong>רבי סבר</strong> <small>[סבור]</small> כי <strong>אמרינן</strong> <small>[אומרים אנו]</small> <strong>"שדי</strong> <small>[זרוק]</small> את <strong>נופו בתר</strong> <small>[אחר]</small> <strong>עיקרו",</strong> וחשוב את הצמרת כולה כאילו היתה בתחום רשות היחיד. <strong>ו</strong>אילו <strong>רבנן סברי</strong> <small>[חכמים סבורים]</small> כי <strong>לא אמרינן</strong> <small>[אין אנו אומרים]</small> <strong>"שדי</strong> <small>[זרוק]</small> את <strong>נופו בתר</strong> <small>[אחר]</small> <strong>עיקרו",</strong> ומשום כך הצמרת נמצאת שלא ברשות היחיד אלא במקום פטור, ולכן אינו חייב.
 <big>א</big> <strong>אמר אביי: זרק כוורת,</strong> שהיא כחבית עגולה, עשויה קנים <strong>ל</strong>תוך <strong>רשות הרבים,</strong> והיתה הכוורת <strong>גבוהה עשרה</strong> טפחים <strong>ואינה רחבה</strong> (בקוטר) <strong>ששה</strong> טפחים — <strong>חייב.</strong> כי מאחר שאין קוטרה מגיע לששה טפחים, אין בשטחה לפי חשבון ריבוע של ארבעה על ארבעה טפחים. ולכן, כוורת זו נחשבת חפץ, ואם זרקה מרשות היחיד לרשות הרבים — חייב. ואולם אם היתה הכוורת <strong>רחבה</strong> בקוטרה <strong>ששה</strong> טפחים — <strong>פטור,</strong> שכיון שיש בשטח הכוורת ריבוע של ארבעה על ארבעה טפחים הריהי כבר נחשבת כרשות היחיד לעצמה, ואין בה משום זריקה מרשות לרשות.
 ו<strong>רבא אמר: אפילו אינה רחבה ששה</strong> טפחים — <strong>פטור. מאי טעמא</strong> <small>[מה טעם]</small> הדבר? — שכן <strong>אי אפשר לקרומיות של קנה</strong> (החלקים הבולטים ויוצאים מאריגת הקנים של הכוורת) ש<strong>לא יעלו למעלה מעשרה</strong> טפחים. ואם כן, נמצא שהכוורת כולה לא הגיעה כלל אל רשות הרבים — שהרי חלק ממנה נמצא עדיין במקום פטור (עשרה טפחים מעל לרשות הרבים).
 ואם <strong>כפאה</strong> לכוורת זו שאין ברוחבה ששה טפחים <strong>על פיה,</strong> שזרקה כשפיה למטה, במקרה זה אם היתה הכוורת גבוהה רק <strong>שבעה</strong> טפחים <strong>ומשהו</strong> — עדיין <strong>חייב,</strong> שכוורת זו הריהי כשאר חפצים שנפלו לשם. ואולם אם היה גובהה של כוורת זו גדול מזה והגיע לכדי <strong>שבעה</strong> טפחים <strong>ומחצה</strong> — <strong>פטור,</strong> שכן בתוך שלושה טפחים לקרקע אנו מסתמכים על הכלל של "לבוד" שלפיו דבר סמוך בתוך שלושה טפחים נחשב כמחובר, ואנו ממשיכים את מחיצות הכוורת עד לקרקע, ואז נחשב כאילו נגעה כבר הכוורת בקרקע רשות הרבים (כשהוא עדיין במרחק שלשה טפחים) בעוד חלקה העליון עדיין במקום פטור. וכאילו היתה זו כוורת הגבוהה מעשרה טפחים.
 ואילו <strong>רב אשי אמר: אפילו</strong> היה גובה הכוורת <strong>שבעה</strong> טפחים <strong>ומחצה</strong> — <strong>חייב.</strong> שכן אין אנו יכולים להחשיב את מחיצות הכוורת כגבוהות יותר. <strong>מאי טעמא</strong> <small>[מה טעם]</small> הדבר? — משום שה<strong>מחיצות לתוכן עשויות,</strong> שמחיצותיה של הכוורת אין להן כל תפקיד מעבר לתחומה הממשי, ועל כן, אין מקום להאריך את המחיצות מדין לבוד. ומשום כך, אם אין הכוורת גבוהה מעשרה טפחים הרי היא כחפץ בלבד.
 <big>ב</big> <strong>אמר עולא: עמוד</strong> שגובהו <strong>תשעה</strong> טפחים שהיה עומד <strong>ברשות הרבים</strong> והיו <strong>רבים מכתפין עליו,</strong> כלומר, נעזרים בו כדי להקל על עצמם להרים משא על כתפיהם, <strong>וזרק</strong> חפץ מרשות היחיד <strong>ונח על גביו,</strong> על גבי העמוד — <strong>חייב. מאי טעמא</strong> <small>[מה טעם]</small> הדבר? — על פי כלל זה: כל דבר הבולט מרשות הרבים <strong>פחות משלשה</strong> טפחים <strong>מדרס דרסי ליה</strong> <small>[דורסים אותו,</small> דורכים עליו<small>]</small> ה<strong>רבים,</strong> והוא נחשב כחלק מן הקרקע. <strong>משלשה ועד תשעה</strong> טפחים — <strong>לא מדרס דרסי ליה</strong> <small>[דורסים עליו]</small> הרבים <strong>ולא כתופי מכתפי</strong> <small>[מכתפים]</small> עליו. ואולם דבר <strong>שגובהו תשעה</strong> טפחים <strong>ודאי מכתפי עילויה</strong> <small>[מכתפים עליו],</small> וכיון שרבים משתמשים בו הריהו רשות הרבים, למרות גובהו.
 בהסתמך על דברי עולא <strong>אמר ליה</strong> <small>[לו]</small> <strong>אביי לרב יוסף: גומא</strong> העמוקה טפחים אחדים מקרקע רשות הרבים <strong>מאי</strong> <small>[מה]</small> דינה? האם אף היא תיחשב, בהתאם לכלל של עולא, כחלק מרשות הרבים? שכן בדרך כלל בהלכות שבת אין מבחינים בין דבר המוגבה מעל שטח, לבין הנמוך מן השטח הזה. <strong>אמר ליה</strong> <small>[לו]</small> רב יוסף: <strong>וכן בגומא,</strong> שייכות אותן הלכות. ואילו <strong>רבא אמר: בגומא לא. מאי טעמא</strong> <small>[מה טעם]</small> הדבר? — כיון ש<strong>תשמיש על ידי הדחק לא שמיה</strong> <small>[אין שמו,</small> אינו נחשב<small>]</small> כ<strong>תשמיש,</strong> וגומא, אף אם עומקה תשעה טפחים אינה מקום נוח לשימוש ואין להשוותה לעמוד בגובה זה.
 <strong>איתיביה</strong> <small>[הקשה לו]</small> <strong>רב אדא בר מתנא לרבא</strong> מממה ששנינו בברייתא: <strong>היתה קופתו</strong> <small>[סלו]</small> <strong>מונחת ברשות הרבים</strong> והיא <strong>גבוהה עשרה</strong> טפחים <strong>ורחבה ארבעה</strong> — <strong>אין מטלטלין</strong> חפץ <strong>לא מתוכה לרשות הרבים ולא מרשות הרבים לתוכה,</strong> לפי שקופה זו דינה כרשות היחיד. ואם היה גובהה <strong>פחות מכן</strong> — <strong>מטלטלין</strong> מתוכה לרשות הרבים, ולהיפך. ומוסיפה הברייתא: <strong>וכן בגומא. מאי לאו אסיפא</strong> <small>[האם לא</small> נאמר דבר זה <small>על הסוף]</small> של הברייתא, כלומר, שגומא הפחותה מעשרה טפחים מטלטלים מתוכה לרשות הרבים. והרי זה כדעת רב יוסף, שגומא בטלה לרשות הרבים: ודחה רבא: <strong>לא, ארישא</strong> <small>[לא</small> נאמר דבר זה אלא <small>על ראשה</small> של הברייתא<small>],</small> שאם היתה הגומא עמוקה עשרה טפחים אין מטלטלים ממנה, כי היא רשות היחיד גמורה, אבל אין להסיק מכאן לגבי גומא שעומקה פחות מעשרה טפחים.
 עוד <strong>איתיביה</strong> <small>[שאל אותו]</small> רב אדא בר מתנא את רבא ממה ששנינו בברייתא אחרת העוסקת בדיני עירובי תחומים:
## דף ח:
 <strong>נתכוון לשבות ברשות הרבים</strong> במקום מסויים, הרי כדי שייחשב לו ששבת באותו מקום צריך הוא להניח בו מזון הראוי לשתי סעודות. <strong>ו</strong>אם <strong>הניח</strong> אדם זה את <strong>עירובו</strong> (המזון המשמש לצורך העירוב) <strong>בבור למעלה מעשרה טפחים,</strong> כלומר, שאינו עמוק עשרה טפחים — <strong>עירובו עירוב.</strong> ואם הניח את העירוב <strong>למטה מעשרה טפחים,</strong> שהוא עמוק עשרה טפחים ויותר — <strong>אין עירובו עירוב.</strong> כי מקום זה נחשב כבר לרשות היחיד, ומאחר שאין הוא יכול להוציא את העירוב מרשות היחיד (הבור) לרשות הרבים, מקום שביתתו — אין זה נחשב לעירוב. ומעתה ניגשים לברר את פרטי הענין בנושא זה.
 <strong>היכי דמי</strong> <small>[כיצד היה הדבר בדיוק]?</small> <strong>אילימא</strong> <small>[אם תאמר]</small> שמדובר <strong>בבור דאית ביה</strong> <small>[שיש בו]</small> בעומקו <strong>עשרה</strong> טפחים, ונפרש "שהניחו <strong>למעלה</strong> מעשרה טפחים" — <strong>דדלאי ואותביה</strong> <small>[שהרימו והניחו],</small> כלומר, שהניח את העירוב בתוך עשרה טפחים מפני הקרקע, ונאמר כי <strong>"למטה</strong> מעשרה טפחים <strong>",</strong> משמעו <strong>דתתאי ואותביה</strong> <small>[שהורידו והניחו],</small> שהניח את העירוב למטה מעשרה טפחים מפני הקרקע, ואולם במקרה זה <strong>מה לי למעלה ומה לי למטה,</strong> כלומר, מה ההבדל אם היה העירוב למעלה או למטה, והרי הבור הוא רשות היחיד, וכלל בידינו כי רשות היחיד תופסת מקרקעה עד לרקיע. ואין כל הבדל אם היה העירוב מונח גבוה יותר או נמוך יותר — שהרי בכל מקרה <strong>הוא במקום אחד,</strong> ברשות הרבים, <strong>ועירובו במקום אחר הוא,</strong> ברשות היחיד, ומאחר שאינו יכול להוציא את העירוב מן הבור — אין עירובו עירוב.
 <strong>אלא לאו</strong> <small>[האם לא]</small> נצטרך לפרש שהמדובר הוא <strong>בבור דלית ביה</strong> <small>[שאין בו]</small> בעומקו <strong>עשרה</strong> טפחים, ונבין כך: "למטה מעשרה טפחים" הריהו בבור עמוק מעשרה, שתחתיתו למטה מעשרה מפני הקרקע. למעלה מעשרה — בבור פחות מעשרה ואינו רשות היחיד, וזהו "הניח עירובו למעלה מעשרה טפחים" לקרקע, <strong>וקתני עירובו עירוב</strong>. <strong>אלמא</strong> <small>[מכאן]</small> ש<strong>תשמיש על ידי הדחק</strong> בגומא הפחותה מעשרה טפחים <strong>שמיה</strong> <small>[שמו,</small> נחשב<small>]</small> <strong>תשמיש,</strong> ובור כזה הוא רשות הרבים ממש.
 על כך ענה רבא תשובות שונות, <strong>זמנין משני ליה</strong> <small>[לפעמים היה מתרץ לו]</small> שמדובר כאן באופן ש<strong>הוא ועירובו בכרמלית,</strong> שהתכוון לשבות בכרמלית ומניח את העירוב שם, והבור היה פחות מעשרה טפחים ושניהם ברשות אחת. <strong>ואמאי קרי</strong> <small>[ומדוע קורא]</small> <strong>לה</strong> בברייתא למקום שביתתו <strong>"רשות הרבים"</strong> — <strong>לפי שאינה רשות היחיד.</strong>
 <strong>וזמנין משני ליה</strong> <small>[ולפעמים היה מתרץ לו]</small> תירוץ אחר, שמדובר כאן באופן שהיה <strong>הוא</strong> אמנם <strong>ברשות הרבים ו</strong>אולם <strong>עירובו</strong> נחשב כאילו היה <strong>ב</strong>תוך <strong>כרמלית</strong>, שבור שאין עומקו עשרה טפחים אינו כרשות הרבים כי אם ככרמלית. <strong>ו</strong>על השאלה כיצד בכל זאת ייחשב זה לעירוב כשר בעוד שאסור לטלטל גם מכרמלית לרשות הרבים, יש להשיב כי ברייתא זו הרי בהתאם לשיטת <strong>רבי היא,</strong> ש<strong>אמר</strong> רבי: <strong>כל דבר ש</strong>אסור לעשותו בשבת ואין איסורו מדין תורה אלא <strong>הוא משום שבות</strong> (איסור מלאכה בשבת מדברי חכמים, כגון כרמלית) <strong>לא גזרו</strong> בו חכמים <strong>עליו בין השמשות,</strong> שהיא שעת הדמדומים שאינם לא ודאי יום ולא ודאי לילה. וכיון שבכדי שיחול העירוב די שיהיה ראוי לשימוש רגע אחד בין השמשות בערב שבת, הרי עירוב זה המונח בכרמלית מותר היה בשעתו.
 ואמר לו רבא לרב אדא בר מתנא: <strong>ולא תימא דחויי קא מדחינא לך</strong> <small>[ואל תאמר שאני</small> רק <small>דוחה אותך]</small> בתירוצים, <strong>אלא דוקא קאמינא</strong> <small>[במדוייק אני אומר]</small> <strong>לך.</strong> שהשיטה שתשמיש על ידי הדחק אינו נחשב תשמיש הריהי שיטה מבוססת, והתירוצים הנם הסברים נאותים של אותה ברייתא. <strong>דתנן</strong> <small>[ש</small>כן <small>שנינו</small> במשנה<small>]:</small> <strong>אם היה רקק מים</strong> (ביצה) <strong>ורשות הרבים מהלכת בו, הזורק לתוכה</strong> מרחק <strong>ארבע אמות</strong> — <strong>חייב</strong> ככל מטלטל ארבע אמות ברשות הרבים. <strong>וכמה הוא</strong> עומקו של <strong>רקק מים</strong> זה — <strong>פחות מעשרה טפחים.</strong> ועוד מוסיפה המשנה: <strong>רקק מים שרשות הרבים מהלכת בו הזורק לתוכו ארבע אמות</strong> — <strong>חייב.</strong>
 התמיהה על החזרה כמעט באותן מלים על אותו נושא ברורה, ועל כן: <strong>בשלמא</strong> <small>[נניח]</small> למה נשנו המילים <strong>"רקק" "רקק" תרי זימני</strong> <small>[שתי פעמים],</small> אפשר להסביר זאת כי <strong>חד</strong> <small>[</small>במקרה <small>אחד]</small> מדובר <strong>בימות החמה, וחד</strong> <small>[ו</small>במקרה <small>אחד]</small> מדובר <strong>בימות הגשמים. וצריכא</strong> <small>[וצריך]</small> להודיע לנו כי דין זה קיים גם בקיץ וגם בחורף. וטעמו של דבר — <strong>דאי אשמעינן</strong> <small>[שאם היה משמיע לנו]</small> רק <strong>בימות החמה,</strong> היינו אומרים שהטעם הוא משום <strong>דעבידי אינשי לקרורי נפשיהו</strong> <small>[שעשויים אנשים לקרר</small> את <small>עצמם]</small> ולכן עוברים דרך רקק המים. <strong>אבל בימות הגשמים אימא</strong> <small>[הייתי אומר]</small> ש<strong>לא. ו</strong>להיפך, <strong>אי אשמעינן</strong> <small>[אם היה משמיע לנו]</small> <strong>בימות הגשמים</strong> בלבד הייתי אומר כי <strong>אגב דמטניף, מקרי ונחית</strong> <small>[ש</small>הוא ממילא <small>מטונף,</small> מלוכלך, <small>קורה</small> שאינו מקפיד <small>ונכנס]</small> לתוך הרקק, <strong>אבל בימות החמה</strong> שאינו מלוכלך בבוץ, <strong>לא.</strong> ועל כן <strong>צריכא</strong> <small>[הוצרכה]</small> המשנה לחזור על ענין הרקק פעמיים, להודיענו כי הלכה זו שייכת בכל עת.
 <strong>אלא</strong> הדגשת המשנה בענין <strong>הילוך</strong> רשות הרבים בתוך אותו רקק <strong>תרי זימני</strong> <small>[שתי פעמים]</small> <strong>למה לי? אלא לאו שמע מינה</strong> <small>[האם לא תלמד ממנה]</small> כי <strong>הילוך</strong> אף <strong>על ידי הדחק</strong> ולא בדרך קלה — <strong>שמיה</strong> <small>[שמו,</small> נקרא<small>]</small> <strong>הילוך,</strong> אבל <strong>תשמיש</strong> <small>[שימוש]</small> כאשר הוא רק <strong>על ידי הדחק,</strong> בדוחק בלבד — <strong>לא שמיה תשמיש</strong> <small>[</small><small>אין שמו,</small> אינו נקרא <small>שימוש],</small> ולכן היה צריך להדגיש שרקק זה רשות הרבים מהלכת בו בפועל, שאם לא כן לא היה נחשב לרשות הרבים. ומסכמים: אכן <strong>שמע מינה</strong> <small>[למד ממנה].</small>
 <big>א</big> בהקשר מסויים אל הכוורת שדובר באופן טלטול שאין בו חיוב, מביאים את מה ש<strong>אמר רב יהודה: האי זירזא דקני</strong> <small>[אותה חבילת קנים]</small> <strong>רמא וזקפיה, רמא וזקפיה</strong> <small>[</small>ש<small>השליכה והרימה, השליכה והרימה]</small> — <strong>לא מיחייב</strong> <small>[אינו מתחייב]</small> משום טילטולה ברשות הרבים <strong>עד דעקר ליה</strong> <small>[שיעקור אותה]</small> מעל גבי הקרקע, וכל עוד לא עקרה מעל גבי הקרקע — אף על פי שהוא מטלטלה דרך ארוכה — אין זה נחשב לעקירה והנחה האסורות על פי התורה, שכן תמיד נשאר חלק מן הקנים מונח.
 <big>ב</big> עוד <strong>אמר מר</strong> <small>[החכם]:</small> יכול שיהא <strong>אדם עומד על האסקופה</strong> <small>[מפתן הדלת]</small> ויהא <strong>נוטל מבעל הבית</strong> העומד ברשות היחיד <strong>ו</strong>כן <strong>נותן לו.</strong> וכמו כן במקום זה <strong>נוטל מעני</strong> העומד ברשות הרבים <strong>ונותן לו,</strong> כי מקום פטור אין בו כל צד איסור וחיוב בטלטול והוצאה בשבת, ושואלים: <strong>האי</strong> <small>זאת</small> ה<strong>אסקופה מאי</strong> <small>[מהי],</small> באיזו איסקופה מדובר? שכן לאיסקופות שונות משמעות אחרת מבחינה הלכתית.
 <strong>אילימא</strong> <small>[אם תאמר]</small> שהמדובר ב<strong>אסקופת</strong> רשות הרבים, וכגון באיסקופת מבוי שאינה גבוהה שלושה טפחים מעל פני הקרקע, ואינה מקורה, והלחי המציין את תחום המבוי לפנים ממנה — כיצד אפשר לומר שהוא <strong>נוטל מבעל הבית? הא מפיק</strong> <small>[הרי</small> הוא <small>מוציא]</small> <strong>מרשות היחיד לרשות הרבים!</strong>
 <strong>ואלא</strong> תאמר שמדובר ב<strong>אסקופת רשות היחיד,</strong> וכגון שהיא מקורה, או שהיא נמצאת לפנים מן הלחי המציין את תחום המבוי, או שהיא גבוהה עשרה טפחים ושטחה לכל הפחות ארבעה על ארבעה טפחים — כיצד אפשר לומר שהוא <strong>נוטל מן העני? הא קא מעייל</strong> <small>[הרי הוא מכניס]</small> <strong>מרשות הרבים לרשות היחיד!</strong>
 ו<strong>אלא</strong> תאמר שהמדובר ב<strong>אסקופת כרמלית,</strong> וכגון שאינה גבוהה עשרה טפחים ואולם יש בשטחה ארבעה על ארבעה טפחים — איך אפשר לומר כי הוא <strong>נוטל ונותן,</strong> שמשמעו שמותר הדבר אפילו <strong>לכתחילה,</strong> והרי <strong>סוף סוף איסורא מיהא איתא</strong> <small>[איסור בכל זאת יש בכך],</small> שאף שאין בכרמלית חיוב מן התורה, מכל מקום אסור הטלטול ממנה מדברי חכמים, וודאי אינו מותר לכתחילה!
 <strong>אלא</strong> יש לומר כי המדובר הוא ב<strong>אסקופה</strong> ש<strong>מקום פטור בעלמא</strong> <small>[בלבד]</small> <strong>הוא,</strong> ולכן אין בה איסור כלל. וכיצד יכול להיות דבר כזה — <strong>כגון דלית ביה</strong> <small>[שאין בה]</small> <strong>ארבעה על ארבעה</strong> טפחים, שאז איננה נחשבת כמקום לענין חיוב שבת. <strong>וכי הא דכי אתא</strong> <small>[וכמו</small> הלכה <small>זו שכאשר בא]</small> <strong>רב דימי</strong> מארץ ישראל לבבל <strong>אמר</strong> בשם <strong>ר' יוחנן: מקום שאין בו ארבעה על ארבעה טפחים</strong> והוא מוגדר לעצמו — <strong>מותר</strong> גם <strong>לבני רשות היחיד ו</strong>גם <strong>לבני רשות הרבים לכתף עליו</strong> בשבת, <strong>ובלבד שלא יחליפו</strong> חפצים מרשות זו לרשות זו.
 <big>ג</big> עוד <strong>אמר מר</strong> <small>[החכם]</small> בתוספתא, שאף אדם העומד על האיסקופה יכול הוא ליטול חפץ מבעל הבית וכן ליתן לו, וכן ליטול מן העני וליתן לו, <strong>ובלבד</strong> שלא יחליפו ביניהם, <strong>שלא יטול מבעל הבית ונותן לעני, או</strong> נוטל <strong>מעני ונותן לבעל הבית.</strong> ואולם <strong>אם נטל ונתן</strong> — <strong>שלשתן פטורין.</strong> ושואלים: <strong>לימא תיהוי תיובתא</strong> <small>[האם נאמר שתהא זו קושיה חמורה]</small> על <strong>רבא,</strong> שכן <strong>אמר רבא : המעביר חפץ מתחילת ארבע</strong> אמות <strong>לסוף ארבע</strong> אמות <strong>ברשות הרבים</strong> — <strong>אף על פי שהעבירו</strong> למעלה מתחומה של רשות הרבים
## דף ט.
 <strong>דרך עליו,</strong> שהגביה את החפץ בגובה שלמעלה מעשרה טפחים מפני קרקע רשות הרבים, שהוא מקום פטור, אף על פי כן <strong>חייב</strong> משום טלטול ברשות הרבים. ואילו בתוספתא נאמר שאם עבר החפץ דרך מקום פטור, אינו חייב מן התורה בהעברתו מרשות לרשות! ודוחים, כי יש לחלק בין המקרים: <strong>התם</strong> <small>[שם]</small> בהלכה שקבע רבא <strong>לא נח</strong> החפץ במקום פטור, אלא אך עבר באויר, ואולם <strong>הכא</strong> <small>[כאן],</small> דרך האיסקופה, הלא <strong>נח</strong> החפץ במקום פטור, ועל ידי ההנחה נחלקה פעולת ההעברה לשתי פעולות נפרדות שאין בהן איסור מן התורה.
 <big>א</big> בהמשכה של התוספתא הובאה דעת <strong>אחרים</strong> ה<strong>אומרים</strong> כי <strong>אסקופה משמשת שתי רשויות: בזמן שהפתח פתוח</strong> — בטלה האיסקופה לגבי הבית והריהי נחשבת <strong>כלפנים</strong> הבית, כרשות היחיד. ובזמן שה<strong>פתח נעול</strong> — אינה בטלה לגבי הבית, והריהי נחשבת <strong>כלחוץ,</strong> כרשות הרבים.
 ועל כך תוהים: כאשר הפתח פתוח הריהי נחשבת כרשות היחיד, <strong>ואף על גב דלית ליה</strong> <small>[ואף על פי שאין לה],</small> לאיסקופה זו <strong>לחי</strong> בצידה?! <strong>והאמר</strong> <small>[והרי אמר]</small> <strong>רב חמא בר גוריא אמר רב: תוך הפתח,</strong> כלומר, החלל שבכותל שבו נמצאת הדלת <strong>צריך לחי אחר</strong> כדי <strong>להתירו</strong> בטלטול, כלומר, יש להעמיד מעין מחיצה סמלית בצד הפתח כדי שייחשב גם חלל זה כסגור, ויהא מותר בטלטול כרשות היחיד גמורה. ואילו בתוספתא לא הוזכר כלל הצורך בלחי כזה!
 <strong>וכי תימא דלית ביה</strong> <small>[ואם תאמר</small> שמדובר באיסקופה <small>שאין בה]</small> <strong>ארבעה על ארבעה</strong> טפחים ואינה חשובה מקום לעצמה, ולכך אינה צריכה לחי — <strong>והאמר</strong> <small>[והרי אמר]</small> <strong>רב חמא בר גוריא אמר רב</strong> במפורש: <strong>תוך הפתח, אף על פי שאין בו ארבעה על ארבעה</strong> טפחים <strong>צריך לחי אחר</strong> כדי <strong>להתירו</strong> בטלטול!
 על כך <strong>אמר רב יהודה אמר רב: הכא</strong> <small>[כאן]</small> <strong>באיסקופת מבוי עסקינן</strong> <small>[עוסקים אנו]</small> הפתוח לרשות הרבים רק מצד אחד, ומבוי זה נחשב מדין תורה כרשות היחיד, אלא שחכמים הצריכו לעשות לו כעין מחיצה רביעית סמלית. ומבוי זה היה מקורה, וקירוי זה מגיע גם לחלק מן האיסקופה, כך ש<strong>חציו מקורה וחציו שאינו מקורה, וקירויו כלפי פנים.</strong> ובכגון זה אם היה ה<strong>פתח פתוח,</strong> הרי דינו <strong>כלפנים,</strong> שנחשב הקירוי שעל גביו כאילו היה יוצר מחיצה מלמעלה עד למטה ("גוד אחית מחיצה") וסותם את הפתח, ועושהו רשות היחיד. אך כאשר ה<strong>פתח נעול,</strong> שוב אי אפשר לחשוב את הקירוי כמחיצה, ולכן אותו חלק מן האיסקופה הנמצא בחוץ נחשב <strong>כלחוץ,</strong> כרשות הרבים.
 <strong>רב אשי אמר: לעולם</strong> אפשר לומר ש<strong>באיסקופת בית עסקינן</strong> <small>[עוסקים אנו],</small> ובמקרה מיוחד, <strong>וכגון שקירה בשתי קורות,</strong> שאותו קירוי שעל גבי האיסקופה היה עשוי משתי קורות נפרדות <strong>שאין בזו ארבעה</strong> טפחים <strong>ואין בזו ארבעה</strong> טפחים, <strong>ואין בין זו לזו</strong> רווח של <strong>שלשה</strong> טפחים, <strong>ו</strong>ה<strong>דלת</strong> נמצאת <strong>באמצע,</strong> בין שתי הקורות. ובמקרה כזה כאשר ה<strong>פתח פתוח,</strong> נשאר חלל הפחות משלושה טפחים בין הקורות, ועל פי הכלל של לבוד, כל חלל פחות משלושה טפחים נחשב כסתום, ושתי הקורות נדונות כאילו היו קורה אחת בלבד, אשר מקצה החיצוני נחשבת היא כיוצרת מחיצה העושה את הפתח ולכן איסקופה זו נחשבת <strong>כלפנים,</strong> כרשות היחיד גמורה. ואולם כאשר ה<strong>פתח נעול,</strong> אין שתי הקורות מצטרפות עוד זו עם זו, שהרי הדלת ביניהן, וכיון שהקורה החיצונה פחותה מרוחב ארבעה טפחים, אינה נחשבת לתקרה היוצרת מחיצה עד למטה, ונמצא שהשטח שמתחת לקורה זו דינו <strong>כלחוץ,</strong> כרשות הרבים.
 <big>ב</big> עוד אמר <small>[החכם]</small> בתוספתא ש<strong>אם היתה</strong> ה<strong>איסקופה גבוהה עשרה</strong> טפחים <strong>ורחבה ארבעה</strong> טפחים על ארבעה, <strong>הרי זו רשות לעצמה,</strong> אף אם היתה ברשות היחיד. ומעירים: דבר זה <strong>מסייע ליה</strong> <small>[לו]</small> <strong>לרב יצחק בר אבדימי.</strong> ש<strong>אמר ר' יצחק בר אבדימי</strong> ש<strong>אומר היה ר' מאיר: כל מקום שאתה מוצא שתי רשויות,</strong> כלומר, שני מקומות שכל אחד מהם מוגדר למדי כדי להוות רשות לעצמה, אף על פי ש<strong>הן</strong> מבחינה הלכתית <strong>רשות אחת,</strong> ו<strong>כגון עמוד</strong> העומד <strong>ברשות היחיד</strong> והוא <strong>גבוה עשרה</strong> טפחים <strong>ורחב ארבעה</strong> על ארבעה, שלפי מידותיו הריהו נחשב רשות היחיד — <strong>אסור</strong> מדברי סופרים <strong>לכתף עליו</strong> ולקחת חפץ מקרקע רשות היחיד ולהניחו על גב העמוד, שהרי העמוד נידון לפי מידותיו כרשות בפני עצמה. וטעם הדבר — <strong>גזירה</strong> היא שגזרו חכמים <strong>משום</strong> מצב דומה של <strong>תל</strong> בגובה זה <strong>ברשות הרבים.</strong> וכיון שברשות הרבים יש בכך איסור מן התורה, משום הוצאה מרשות הרבים לרשות היחיד, אסרו חכמים שימוש בעמוד כזה אף ברשות היחיד.
## דף ט:
 <big>א משנה</big> לאחר שעסקנו בנושא מצומצם ומוגדר של דיני הוצאות בשבת, עוברים לעסוק בדיני השבת על פי סדר קבלתה, ובראשונה מה הם הדברים שיש להמנע מהם לפני כניסת השבת. לגבי כל יום ויום אמרו: <strong>לא ישב אדם לפני הספר סמוך ל</strong>זמן תפילת <strong>מנחה עד שיתפלל.</strong> וכן <strong>לא יכנס אדם למרחץ, ולא</strong> יכנס לעשות מלאכתו ב<strong>בורסקי</strong> (עיבוד עורות). <strong>ו</strong>כן לא יכנס <strong>לא לאכול</strong> סעודתו <strong>ולא ל</strong>שבת ב<strong>דין</strong> עד שיתפלל. <strong>ו</strong>אולם <strong>אם התחילו</strong> כבר באותם הדברים — <strong>אין מפסיקין,</strong> אינם חייבים להפסיק. וכלל אמרו: <strong>מפסיקין</strong> בכל אלו הדברים <strong>לקרות קריאת שמע ואין מפסיקין לתפלה.</strong>
 <big>ב גמרא</big> מתחילה היה צורך לברר את עצם הדברים במשנה, ושאלו: <strong>הי</strong> <small>[איזה]</small> <strong>"סמוך למנחה",</strong> כלומר, סמוך לאיזו מנחה? שכן יש חלוקה בין זמן מנחה גדולה, שהוא כחצי שעה לאחר חצות היום ואילך, וזמן מנחה קטנה — שהוא כשעתיים וחצי לפני השקיעה. ומבררים: <strong>אילימא</strong> <small>[אם תאמר]</small> שאסור לעשות את כל אלה סמוך <strong>למנחה גדולה</strong> — <strong>אמאי</strong> <small>[מדוע]</small> <strong>לא? הא איכא</strong> <small>[</small>ו<small>הרי יש]</small> עדיין <strong>שהות ביום טובא</strong> <small>[הרבה]!</small> <strong>אלא</strong> יש לומר שהמדובר הוא <strong>סמוך למנחה קטנה,</strong>
 ואם כן רק במקרה זה <strong>אם התחילו אין מפסיקין.</strong> ושואלים: <strong>נימא תיהוי תיובתא</strong> <small>[האם נאמר</small> ש<small>תהיה</small> זו <small>קושיה חמורה]</small> על דעת <strong>ר' יהושע בן לוי,</strong> ש<strong>אמר</strong> כי <strong>כיון שהגיע זמן תפלת המנחה אסור לאדם שיטעום כלום קודם שיתפלל תפלת המנחה.</strong> ומשמע שאף אם כבר התחיל לאכול עליו להפסיק!
 אלא יש לחזור מן ההסבר הקודם, ולומר כי <strong>לעולם</strong> במשנה מדובר ב<strong>סמוך למנחה גדולה,</strong> ודברי ר' יהושע בן לוי עוסקים בסמוך לזמן מנחה קטנה. וכדי להשיב על התמיהה שאם מדובר בסמוך לזמן מנחה גדולה יש אם כן שהות ביום — יש לפרש שכל אחד מן הדברים המנויים נעשה באופן שהוא גוזל זמן מרובה. וכשאמרו "אל ישב אדם לפני הספר" היתה הכוונה להסתפר <strong>בתספורת בן אלעשה,</strong> שהיתה תספורתו מסובכת מאד והיה צורך בשעות אחדות כדי לעשותה. <strong>ו</strong>מה שאמרו שאל יכנס <strong>לא למרחץ</strong> סמוך לזמן המנחה — הכוונה היא <strong>לכולא מילתא</strong> <small>[לכל דבר]</small> ה<strong>מרחץ,</strong> ולא לרחיצה בלבד. אלא אף לחפיפה ורחיצה וזיעה. <strong>ולא</strong> יכנס סמוך למנחה <strong>לבורסקי</strong> — הכוונה היא <strong>לבורסקי גדולה</strong> שיש צורך לעבד בה עורות מרובים, ולעשות כל מלאכת העיבוד מתחילתה. <strong>ולא</strong> יכנס <strong>לאכול</strong> — המדובר <strong>בסעודה גדולה</strong> הנמשכת זמן רב. <strong>ולא</strong> יכנס <strong>לדין</strong> — הרי זה <strong>בתחילת דין</strong> שיימשך זמן מרובה עד סיומו.
 ואילו <strong>רב אחא בר יעקב אמר: לעולם</strong> אפשר לפרש את המשנה בזמן מנחה גדולה ואף <strong>בתספורת דידן</strong> <small>[שלנו,</small> רגילה<small>],</small> ו<strong>לכתחילה אמאי</strong> <small>[מדוע]</small> <strong>לא ישב</strong> לפני הספר סמוך לזמן המנחה — <strong>גזירה שמא ישבר הזוג</strong> (המספריים), ועד שישיגו אחרים או יתקנו את המספריים יחלוף זמן מרובה. <strong>ו</strong>מה ששנינו ש<strong>לא</strong> יכנס סמוך למנחה <strong>למרחץ</strong> — אפילו <strong>להזיע בעלמא</strong> <small>[בלבד].</small> ו<strong>לכתחלה אמאי</strong> <small>[מדוע]</small> <strong>לא</strong> יכנס — <strong>גזירה</strong> היא שגזרו חכמים <strong>שמא יתעלפה</strong> <small>[יתעלף]</small> במרחץ זה ועד שיעמוד מעלפונו ימשך הדבר זמן רב. <strong>ולא</strong> יכנס סמוך למנחה <strong>לבורסקי</strong> — אפילו <strong>לעיוני בעלמא</strong> <small>[להסתכל בלבד]</small> בעורות. ו<strong>לכתחלה אמאי</strong> <small>[מדוע]</small> <strong>לא</strong> יכנס — מתוך החשש <strong>דילמא חזי פסידא בזביניה ומטריד</strong> <small>[שמא יראה הפסד בסחורתו וייטרד],</small> ויבוא לתקן את מה שהתקלקל. <strong>ולא</strong> יכנס <strong>לאכול בסעודה</strong> סמוך לזמן המנחה — המדובר הוא <strong>בסעודה קטנה.</strong> ו<strong>לכתחלה אמאי</strong> <small>[מדוע]</small> <strong>לא</strong> יכנס — מתוך החשש <strong>דילמא אתי לאמשוכי</strong> <small>[שמא יבוא להימשך]</small> באכילתו עד זמן מרובה. <strong>ולא</strong> יכנס <strong>לדין</strong> סמוך לזמן המנחה — מדובר אפילו <strong>בגמר דין.</strong> ו<strong>לכתחלה אמאי</strong> <small>[מדוע]</small> <strong>לא</strong> יכנס — מתוך החשש <strong>דילמא חזי טעמא וסתר דינא</strong> <small>[שמא יראה טעם,</small> מנוגד למה שחשב מתחילה, <small>ויסתור</small> את <small>הדין]</small> כולו, ויהא צורך להתחיל הכל מתחילתו.
 <big>ב</big> שנינו במשנה כי אם התחיל לעשות אחד מן הדברים האמורים, תספורת מרחץ בורסקי סעודה ודין, שוב אינו צריך להפסיק. על כך שאלו: <strong>מאימתי</strong> נחשבת <strong>התחלת תספורת? אמר רב אבין: משיניח מעפורת</strong> <small>[עטיפה,</small> סדין<small>]</small> <strong>של ספרין</strong> (ספרים) <strong>על ברכיו. ומאימתי</strong> נחשבת <strong>התחלת מרחץ? אמר רב אבין משיערה</strong> (יסיר) <strong>מעפרתו</strong> <small>[עטיפתו,</small> הבגד העליון<small>]</small> של הרוצה לרחוץ במרחץ <strong>ממנו,</strong> כלומר, שיסיר את הסודר המכסה אותו, שהוא בגדו העליון. <strong>ומאימתי התחלת בורסקי?</strong> — <strong>משיקשור בין כתיפיו</strong> את סינור העור שבו הוא מכסה עצמו מלפניו (מאירי). <strong>ומאימתי</strong> נחשבת <strong>התחלת אכילה?</strong> — <strong>רב אמר: משיטול ידיו</strong> לסעודה. <strong>ור' חנינא אמר: משיתיר חגורתו.</strong>
 ומעירים: <strong>ולא פליגי</strong> <small>[ואינם חלוקים],</small> אלא <strong>הא</strong> <small>[זו]</small> שאמר ר' חנינא כי התחלת סעודה נחשבת משיתיר חגורתו, הרי זה <strong>לן</strong> <small>[לנו],</small> לבני בבל, שבבבל היו נוהגים כרגיל לחגור עצמם בחוזקה, והתחלת האכילה היא איפוא כשמתיר את חגורתו. <strong>והא</strong> <small>[וזו]</small> שאמר רב שהתחלת הסעודה נחשבת משיטול ידיו, הרי זה <strong>להו</strong> <small>[להם],</small> לבני ארץ ישראל שלא היו חוגרים בחוזקה ולכך התחלת הסעודה אצלם הריהי כשנוטל ידיו.
 ומעין זה <strong>אמר אביי: הני חברין בבלאי, למאן דאמר</strong> <small>[אותם חברים,</small> תלמידי חכמים <small>בבליים, ל</small>דעת <small>מי שאומר]</small> ש<strong>תפלת ערבית רשות, כיון דשרא ליה המייניה</strong> <small>[שהתיר לו</small> את <small>חגורתו]</small> שוב <strong>לא מטרחינן ליה</strong> <small>[מטריחים אנו אותו]</small> להפסיק את סעודתו ולהתפלל. ותוהים: <strong>ולמאן דאמר</strong> <small>[ול</small>דעת <small>מי שאומר]</small> שתפילת ערבית <strong>חובה</strong> האם כן <strong>מטרחינן להו</strong> <small>[מטריחים אנו אותו]?!</small> <strong>והא</strong> <small>[והרי]</small> <strong>תפלת מנחה דלכולי עלמא</strong> <small>[שלדעת הכל]</small> <strong>חובה היא, ותנן</strong> <small>[ו</small>בכל זאת <small>שנינו</small> במשנתנו<small>]</small> כי <strong>אם התחילו</strong> באכילה — <strong>אין מפסיקין. ו</strong>על כך הרי <strong>אמר ר' חנינא:</strong> זמן התחלת האכילה הוא <strong>משיתיר חגורו!</strong>
## דף י.
 <strong>התם</strong> <small>[שם]</small> בזמן המנחה <strong>לא שכיחא</strong> <small>[מצויה]</small> <strong>שכרות,</strong> שאין דרך לשתות הרבה באמצע היום, ואולם <strong>הכא</strong> <small>[כאן]</small> בערבית <strong>שכיחא</strong> <small>[מצויה]</small> <strong>שכרות,</strong> ולכן היה מקום לגזור בזמן תפילת ערבית. <strong>אי נמי</strong> <small>[או גם כן]</small> אפשר להסביר כי <strong>במנחה, כיון דקביעא לה זימנא</strong> <small>[שקבוע לה זמן]</small> <strong>מירתת ולא אתי למפשע</strong> <small>[חושש</small> הוא <small>ואינו בא לפשוע]</small> ולשכוח להתפלל. ואולם <strong>ערבית כיון דכולא ליליא</strong> <small>[שכל הלילה]</small> הוא <strong>זמן ערבית,</strong> לכך הוא <strong>לא מירתת, ואתי למפשע</strong> <small>[אינו חושש, ויבוא להתרשל].</small> על עצם הדבר <strong>מתקיף לה</strong> <small>[שואל עליה]</small> <strong>רב ששת:</strong> וכי <strong>טריחותא למיסר המייניה</strong> <small>[טרחה</small> היא <small>לאזור</small> את <small>חגורתו]?!</small> <strong>ועוד</strong>, אם טרחה היא, <strong>ליקו הכי וליצלי</strong> <small>[יקום כך,</small> בלי חגורה, <small>ויתפלל]!</small> ומשיבים: יש צורך לחגור חגורה בתפילה, <strong>משום שנאמר: "הכון לקראת אלהיך ישראל"</strong> (עמוס ד, יב), שצריך אדם להיות מוכן ומהודר בעמידתו לפני ה'.
 <big>א</big> מאחר והובא הפסוק "הכון לקראת אלהיך ישראל" מענין החיוב להכין עצמו באופן מהודר לתפילה, מביאים כי אכן <strong>רבא בר רב הונא רמי פוזמקי ומצלי</strong> <small>[היה לובש גרבים</small> יקרים <small>ומתפלל]</small> ו<strong>אמר</strong> שהוא עושה זאת ככתוב <strong>"הכון לקראת</strong> אלהיך ישראל <strong>".</strong> ואילו <strong>רבא</strong> לא כך היה עושה, אלא בתפילתו <strong>שדי גלימיה, ופכר ידיה, ומצלי</strong> <small>[</small>היה <small>משליך,</small> מסיר את <small>גלימתו, וחובק את ידיו, ומתפלל],</small> ו<strong>אמר</strong> שעושה כן <strong>"כעבדא קמיה מריה"</strong> <small>[כעבד לפני אדוניו],</small> שמופיע בהכנעה יתירה. <strong>אמר רב אשי: חזינא ליה</strong> <small>[ראיתי אותו]</small> את <strong>רב כהנא כי איכא צערא בעלמא</strong> <small>[כאשר יש צער בעולם],</small> <strong>שדי גלימיה ופכר ידיה ומצלי</strong> <small>[</small>היה <small>משליך,</small> מסיר את <small>גלימתו, וחובק את ידיו, ומתפלל],</small> ו<strong>אמר</strong> שעושה כן <strong>"כעבדא קמיה מריה"</strong> <small>[כעבד לפני אדונו].</small> <strong>כי איכא שלמא</strong> <small>[כאשר יש שלום]</small> בעולם <strong>לביש ומתכסי</strong> <small>[</small>היה <small>לובש ומתכסה]</small> <strong>ומתעטף</strong> בגלימה חשובה, <strong>ומצלי</strong> <small>[ומתפלל]</small> ו<strong>אמר</strong> שעושה כן מכיון צריך לקיים <strong>"הכון לקראת אלהיך ישראל".</strong>
 מאחר שדובר בתפילה, מסופר כי <strong>רבא חזייה</strong> <small>[ראהו]</small> את <strong>רב המנונא דקא</strong> <small>[שהוא]</small> <strong>מאריך בצלותיה</strong> <small>[בתפילתו].</small> <strong>אמר</strong> עליו: <strong>מניחין חיי עולם,</strong> את העיסוק בלימוד התורה, <strong>ועוסקים בחיי שעה,</strong> בתפילה שיש בה בקשה על צרכי יום יום. ומסבירים: <strong>והוא,</strong> רב המנונא, <strong>סבר</strong> <small>[סבור</small> היה<small>]</small> כי <strong>זמן תפלה לחוד וזמן תורה לחוד,</strong> וכשאדם מתפלל אינו נחשב כמחסיר בזמן התורה. מעין זה מסופר כי <strong>ר' ירמיה הוה יתיב קמיה</strong> <small>[היה יושב לפני]</small> <strong>ר' זירא והוו עסקי בשמעתא</strong> <small>[והיו עוסקים בהלכה].</small> <strong>נגה לצלויי והוה קא מסרהב</strong> <small>[נתאחר הזמן לתפילה והיה ממהר]</small> <strong>ר' ירמיה</strong> לסיים את הנושא שעסקו בו כדי להתפלל. <strong>קרי עליה</strong> <small>[קרא עליו]</small> <strong>ר' זירא</strong> פסוק זה: <strong>"מסיר אזנו משמע תורה גם תפלתו תועבה"</strong> (משלי כח, ט).
 <big>ב</big> שנינו כי אם נכנס לדין סמוך לזמן תפילה, שוב אינו צריך להפסיק ולהתפלל. ומבררים: <strong>מאימתי</strong> נחשבת <strong>התחלת דין?</strong> — נחלקו בכך <strong>ר' ירמיה ור' יונה. חד</strong> <small>[אחד</small> מהם<small>]</small> <strong>אמר</strong> שתחילתו <strong>משיתעטפו הדיינים,</strong> שהיו הדיינים מתעטפים בטליתם לפני שהיו מתחילים בדין. <strong>וחד</strong> <small>[ואחד</small> מהם<small>]</small> <strong>אמר</strong> שתחילת דין הרי היא <strong>משיפתחו בעלי דינים</strong> בטענותיהם. ומעירים: <strong>ולא פליגי</strong> <small>[ואינם חלוקים]</small> אלא, <strong>הא</strong> <small>[זה]</small> שאומר משיפתחו בעלי דין, הרי זה באופן <strong>דעסקי ואתו בדינא</strong> <small>[ש</small>כבר היו <small>עוסקים ובאים בדין],</small> והיו הדיינים עטופים כבר. <strong>והא</strong> <small>[וזה]</small> שאומר משיתעטפו הדיינים, הרי זה באופן שעדיין <strong>לא עסקי ואתו בדינא</strong> <small>[היו עוסקים ובאים בדין],</small> ומשיתעטפו הרי זו התחלה.
 ואגב הזכרת ענין הדין מסופר כי <strong>רב אמי ורב אסי הוו יתבי וגרסי ביני עמודי</strong> <small>[היו יושבים ולומדים בין העמודים]</small> מתחת לבית המדרש. <strong>וכל שעתא ושעתא</strong> <small>[שעה ושעה]</small> <strong>הוו טפחי אעיברא דדשא ואמרי</strong> <small>[היו טופחים על בריח הדלת ו</small>היו <small>אומרים]:</small> <strong>אי איכא דאית ליה דינא, ליעול וליתי</strong> <small>[אם יש</small> מישהו <small>שיש לו דין, שיכנס ויבוא].</small> עוד מסופר כי <strong>רב חסדא ורבה בר רב הונא הוו יתבי בדינא כולי יומא, הוה קא חליש לבייהו</strong> <small>[היו יושבים בדין כל היום</small> ו<small>נחלש ליבם]</small> מחמת אי אכילה. על כן <strong>תנא להו</strong> <small>[שנה להם]</small> <strong>רב חייא בר רב מדפתי</strong> ברייתא על הנאמר <strong>"</strong>ויהי ממחרת וישב משה לשפוט את העם <strong>ויעמד העם על משה מן הבקר עד הערב"</strong> (שמות יח, יג): <strong>וכי תעלה על דעתך שמשה</strong> היה <strong>יושב ודן כל היום כלו?</strong> שאם כן <strong>תורתו מתי נעשית?</strong> מתי עסק בה? <strong>אלא</strong> ודאי בא הכתוב <strong>לומר</strong> לך כי <strong>כל דיין שדן דין אמת לאמיתו, אפילו</strong> היה דן רק <strong>שעה אחת, מעלה עליו הכתוב כאילו נעשה שותף להקדוש ברוך הוא במעשה בראשית,</strong> שכן על ידי דין אמת הוא מעמיד את העולם (המאירי). והדבר נלמד בדרך גזירה שווה: שכן <strong>כתיב הכא</strong> <small>[נאמר כאן]</small> <strong>"ויעמוד העם על משה מן הבקר עד הערב", וכתיב התם</strong> <small>[ונאמר שם]</small> במעשה בראשית <strong>"ויהי ערב ויהי בקר יום אחד"</strong> (בראשית א, ה), ומשמע כי הערב ומעט מן הבוקר נחשבים כיום שלם. ואף לענייננו די שישבו הדיינים בדין רק מקצת היום.
 ועוד שואלים: <strong>עד מתי יושבין בדין?</strong> מה הוא הזמן הרגיל לסיום מושב בית הדין? <strong>אמר רב ששת: עד זמן סעודה,</strong> שהוא שעת הצהריים. <strong>אמר רב חמא: מאי קרא</strong> <small>[מהו הכתוב</small> המרמז על כך<small>]?</small> — <strong>דכתיב</strong> <small>[ש</small>כן <small>נאמר]:</small> <strong>"אי לך ארץ שמלכך נער ושריך בבקר יאכלו. אשריך ארץ שמלכך בן חורים ושריך בעת יאכלו בגבורה ולא בשתי"</strong> (קהלת י, טז–יז). והוא מפרשו: השרים במדינה מתוקנת יושבים לסעוד רק אחרי שעסקו <strong>בגבורה של תורה</strong> ובדין, <strong>ולא בשתייה של יין.</strong>
 <big>ג</big> <strong>תנו רבנן</strong> <small>[שנו חכמים]</small> בברייתא: אכילה ב<strong>שעה ראשונה</strong> בבוקר — הרי זה <strong>מאכל לודים,</strong> שהם בני אומה של אוכלי אדם, והם רעבתנים וממהרים לאכול. בשעה <strong>שניה</strong> — הוא <strong>מאכל לסטים</strong> (גנבים), שמאחר שעסקו בלילה בגניבה, הריהם מקדימים לאכול בבוקר. בשעה <strong>שלישית</strong> — הוא זמן <strong>מאכל יורשים,</strong> כלומר, של אנשים שירשו כסף רב ואינם עובדים לפרנסתם ולכך כל עיסקם בשעה מוקדמת של הבוקר באכילה. בשעה <strong>רביעית</strong> — היא <strong>מאכל פועלים.</strong> בשעה <strong>חמישית</strong> — הוא <strong>מאכל כל אדם.</strong>
 ושואלים: <strong>איני</strong> <small>[כן הוא]?!</small> <strong>והאמר</strong> <small>[והרי אמר]</small> <strong>רב פפא</strong> ששעה <strong>רביעית</strong> היא <strong>זמן סעודה לכל אדם!</strong> אלא יש לתקן ולומר כי שעה <strong>רביעית</strong> היא <strong>מאכל כל אדם.</strong> בשעה <strong>חמישית</strong> — הוא <strong>מאכל פועלים</strong> שאינם מתפנים עד אז. ובשעה <strong>ששית</strong> — הוא זמן <strong>מאכל תלמידי חכמים,</strong> ועד אז זמן מושב בית הדין. ומוסיפים: האוכל <strong>מכאן ואילך</strong> — הרי זה <strong>כזורק אבן לחמת</strong> (לנאד), כלומר, שכבר אין זה מועיל לבריאות הגוף. <strong>אמר אביי: לא אמרן</strong> <small>[אמרנו]</small> שאכילה משעה ששית אינה מועילה, <strong>אלא</strong> כש<strong>לא טעים מידי בצפרא</strong> <small>[טעם דבר בבוקר],</small> <strong>אבל</strong> אם <strong>טעים מידי בצפרא</strong> <small>[טעם דבר בבוקר]</small> — <strong>לית לן</strong> <small>[אין לנו]</small> <strong>בה</strong> דברים אלה.
 <big>ד</big> אמר <strong>רב אדא בר אהבה: מתפלל אדם</strong> אף מלכתחילה <strong>תפלתו בבית המרחץ. מיתיבי</strong> <small>[מקשים על</small> <strong>כך]</strong> ממה ששנינו בתוספתא: <strong>הנכנס לבית המרחץ,</strong> בחדר הראשון, <strong>מקום ש</strong>כל <strong>בני אדם עומדים לבושין</strong> — הרי זה ככל מקום אחר ו<strong>יש שם מקרא</strong> בתורה <strong>ותפלה. ואין צריך לומר</strong> שמותרת בחדר זה <strong>שאילת שלום. ו</strong>יכול שיהא <strong>מניח</strong> שם <strong>תפילין, ואין צריך לומר שאינו</strong> חייב להיות <strong>חולץ</strong> אותם.
 ואילו בחדר הפנימי יותר, <strong>מקום ש</strong>בו <strong>בני אדם עומדים ערומים ולבושין,</strong> ששם הם מתלבשים ומתפשטים <strong>יש שם שאילת שלום, ו</strong>אולם <strong>אין שם מקרא</strong> בתורה <strong>ותפלה. ו</strong>אם הניח שם תפילין — <strong>אינו חולץ</strong> את ה<strong>תפילין, ו</strong>אולם <strong>אינו מניח</strong> שם תפילין <strong>לכתחלה.</strong>
 ובחדר הפנימי שהוא <strong>מקום שבני אדם עומדין</strong> שם רק כשהם <strong>ערומים</strong> — <strong>אין שם שאילת שלום, ואין צריך לומר</strong> שאין שם <strong>מקרא</strong> בתורה <strong>ותפלה. ו</strong>אם נמצא שם כשהתפילין עליו — <strong>חולץ</strong> את ה<strong>תפילין. ואין צריך לומר שאינו מניחן</strong> שם מלכתחילה. ולכאורה דברי התוספתא סותרים למה שאמר רב אדא בר אהבה שהוא ודאי התכוון לחדר הפנימי שבמרחץ (שהוא לבדו קרוי מרחץ סתם) ולדעתו אפשר להתפלל שם לכתחילה!
 ומשיבים: <strong>כי קאמר</strong> <small>[כאשר אמר]</small> <strong>רב אדא בר אהבה</strong> דבריו היה זה ב<strong>מרחץ</strong> ריק <strong>שאין בו אדם.</strong> ושואלים: <strong>והא</strong> <small>[והרי]</small> <strong>אמר ר' יוסי בר חנינא</strong> שכל <strong>מרחץ שאמרו</strong> שאסור בתפילה הרי זה <strong>אף על פי שאין בו אדם,</strong> ו<strong>בית הכסא שאמרו</strong> לענין איסור תפילה בו הרי זה <strong>אף על פי שאין בו צואה,</strong> אלא ודאי כיון שהמקום משמש לדבר של גנאי אין ראוי להתפלל בו.
 ומתרצים: <strong>כי קאמר</strong> <small>[כאשר אמר]</small> <strong>רב אדא</strong> את דבריו, היה זה <strong>בחדתי</strong> <small>[ב</small>מרחץ <small>חדש]</small> שעדיין לא השתמשו בו לרחיצה. ושואלים: <strong>והא מבעיא בעא ליה</strong> <small>[והרי,</small> דבר זה, <small>שאל אותו]</small> <strong>רבינא</strong> את רב אדא באופן זה: מקום ש<strong>הזמינו</strong> (הכינו) לצורך <strong>בית הכסא מהו</strong> הדין לענין תפילה בתוכו, האם לענין זה <strong>יש</strong> תוקף ל<strong>זימון,</strong> שהוא הקובע לענין זה? <strong>או אין</strong> תוקף הלכתי ל<strong>זימון? ו</strong>הרי <strong>לא איפשיטא ליה</strong> <small>[נפתרה לו]</small> בעיה זו. וכי <strong>לאו</strong> <small>[לא]</small> <strong>הוא הדין למרחץ</strong> שאף בו אותה בעיה? ומשיבים: <strong>לא, דילמא</strong>
## דף י:
 <strong>שאני</strong> <small>[שונה]</small> <strong>בית הכסא דמאיס</strong> <small>[ש</small>הוא <small>מאוס],</small> וכשקוראים למקום 'בית הכסא' הרי יש בכך משום גנאי ושוב אינו ראוי לתפילה, אבל בית המרחץ — עד שירחץ בו ממש.
 שנינו בתוספתא ש<strong>אין שם</strong> בבית המרחץ <strong>שאילת שלום.</strong> ומעירים כי דבר זה <strong>מסייע ליה</strong> <small>[לו]</small> <strong>לרב המנונא</strong> שאמר <strong>משמיה</strong> <small>[משמו]</small> של <strong>עולא</strong> ש<strong>אמר : אסור לאדם שיתן</strong> (ישאל) <strong>שלום לחבירו בבית המרחץ, משום</strong> שהמלה "שלום" היא כינויו של ה', וכפי <strong>שנאמר: "</strong>ויבן שם גדעון מזבח לה' <strong>ויקרא לו ה' שלום"</strong> (שופטים ו', כד), ולכן אסור להזכירה במקום מבוזה.
 ושואלים: <strong>אלא מעתה</strong> לפי זה לשון <strong>"הימנותא" נמי</strong> <small>["נאמנות" גם כן]</small> <strong>אסור</strong> יהיה <strong>למימר</strong> <small>[לומר]</small> <strong>בבית הכסא, דכתיב</strong> <small>[ש</small>הרי <small>נאמר]:</small> <strong>"האל הנאמן</strong> שומר הברית והחסד<strong>"</strong> (דברים ז, ט). <strong>וכי תימא</strong> <small>[ואם תאמר]</small> כי <strong>הכי נמי</strong> <small>[כך הוא גם כן],</small> שאכן אסור לומר לשון נאמנות בבית הכסא, <strong>והאמר</strong> <small>[והרי אמר]</small> <strong>רבא בר מחסיא, אמר רב חמא בר גוריא, אמר רב</strong> כי <strong>שרי למימר "הימנותא"</strong> <small>[מותר לומר</small> לשון <small>"נאמנות"]</small> <strong>בבית הכסא!</strong> ומשיבים: יש הבדל בין הכינויים, <strong>התם</strong> <small>[שם]</small> <strong>שם</strong> ה' <strong>גופיה</strong> <small>[עצמו]</small> <strong>לא איקרי הכי</strong> <small>[נקרא כך],</small> <strong>דמתרגמינן "אלהא מהימנא"</strong> <small>[ש</small>כן <small>אנו מתרגמים "האל הנאמן"],</small> ואולם <strong>הכא שם</strong> ה' <strong>גופיה</strong> <small>[עצמו]</small> <strong>איקרי</strong> <small>[נקרא]</small> <strong>"שלום ",דכתיב</strong> <small>[שנאמר]</small> <strong>"ויקרא לו ה' שלום",</strong> ואין זה כינוי, אלא שם מקודש לעצמו.
 <big>א</big> אגב הזכרת דבר הלכה משמו, מביאים עוד מה ש<strong>אמר רבא בר מחסיא</strong> שכך <strong>אמר רב חמא בר גוריא</strong> שכך <strong>אמר רב: הנותן מתנה לחבירו, צריך להודיעו</strong> שהוא נותן לו. וכפי <strong>שנאמר: "</strong>אך את שבתותי תשמורו כי אות היא ביני וביניכם לדורותיכם <strong>לדעת כי אני ה' מקדשכם"</strong> (שמות לא, יג). הרי שכאשר נתן הקדוש ברוך הוא לישראל את השבת, אמר למשה להודיע להם על כך. <strong>תניא נמי הכי</strong> <small>[שנוייה</small> ברייתא <small>גם כן כך]:</small> נאמר <strong>"כי אני ה' מקדשכם",</strong> וכוונת הכתוב: <strong>אמר לו הקדוש ברוך הוא למשה: מתנה טובה יש לי בבית גנזי ו"שבת " שמה, ואני מבקש ליתנה לישראל, לך והודיעם</strong> על כך. ו<strong>מכאן</strong> — <strong>אמר רבן שמעון בן גמליאל</strong> — למדנו כי <strong>הנותן</strong> מתנה <strong>פת לתינוק, צריך להודיע לאמו</strong> שנתן לו. ושואלים: <strong>מאי עביד ליה</strong> <small>[מה עושה</small> הוא <small>לו,</small> לתינוק<small>]</small> כדי שבכך יודיע לאמו שנתן לו מתנה? <strong>אמר אביי: שאיף ליה משחא, ומלי ליה כוחלא</strong> <small>[ימשחנו בשמן,</small> או <small>ישים כחול סביב לעינו],</small> כדי שיהא ניכר בו שינוי, וכשתראה אמו של הילד ותשאל אותו על כך, יספר לה שפלוני נתן לו פת לחם. <strong>והאידנא דחיישינן</strong> <small>[ועכשיו שחוששים אנו]</small> <strong>לכשפים</strong> על ידי שמן או <strong>כחול, מאי</strong> <small>[מה]</small> יעשה הנותן? <strong>אמר רב פפא: שאיף ליה</strong> <small>[ימשח לו]</small> <strong>מאותו המין</strong> שנתן לו לאכול.
 על עצם הענין שואלים: <strong>והאמר</strong> <small>[והרי אמר]</small> <strong>רב חמא בר חנינא: הנותן מתנה לחבירו אין צריך להודיעו,</strong> וכפי שמצאנו שאף שהקדוש ברוך עשה שקרן עור פני משה, בכל אופן <strong>נאמר</strong> על משה: <strong>"ומשה לא ידע כי קרן עור פניו בדברו אתו"</strong> (שמות לד, כט)! ומשיבים: <strong>לא קשיא</strong> <small>[אין</small> זה <small>קשה],</small> <strong>הא</strong> <small>[זה]</small> שאמרנו שאינו צריך להודיעו הרי זה <strong>במילתא דעבידא לאגלויי</strong> <small>[בדבר שעשוי להתגלות].</small> ואילו <strong>הא</strong> <small>[זה</small><strong>]</strong> שאמרנו שצריך להודיעו הרי זה <strong>במילתא דלא עבידא לאגלויי</strong> <small>[שאינו עשוי להגלות].</small> ושואלים: אם כן, <strong>והא</strong> <small>[והרי]</small> <strong>שבת דעבידא לגלויי</strong> <small>[שעשוייה להיגלות],</small> שהרי יצטרכו להודיעה בתוך המצוות, ומדוע נתבקש משה להודיע על כך במיוחד? ומשיבים: <strong>מתן שכרה לא עביד לגלויי</strong> <small>[אינו עשוי להגלות],</small> ומתנה טובה מעין זו היה צורך להודיע.
 ומסופר כי <strong>רב חסדא הוה נקיט בידיה תרי מתנתא דתורא</strong> <small>[אחז בידו שתי מתנות</small> כהונה <small>שבשור],</small> ו<strong>אמר: כל מאן דאתי ואמר</strong> <small>[מי שיבוא ויאמר]</small> <strong>לי שמעתתא חדתא משמיה</strong> <small>[הלכה חדשה משמו]</small> של <strong>רב יהיבנא ליה ניהליה</strong> <small>[אתן</small> אותן <small>לו].</small> <strong>אמר ליה</strong> <small>[לו]</small> <strong>רבא בר מחסיא, הכי</strong> <small>[כך]</small> <strong>אמר רב: הנותן מתנה לחבירו צריך להודיעו.</strong> וכפי <strong>שנאמר: "לדעת כי אני ה' מקדשכם". יהבה ניהליה</strong> <small>[נתן אותה,</small> את המתנה, <small>לו]</small> לרבא בר מחסיא. אמר רבא בר מחסיא לרב חסדא: וכי <strong>חביבין עלך שמעתתא</strong> <small>[חביבות עליך ההלכות]</small> של <strong>רב כולי האי</strong> <small>[כל כך]?</small> <strong>אמר ליה</strong> <small>[לו]</small> רב חסדא: <strong>אין</strong> <small>[כן].</small> <strong>אמר ליה</strong> <small>[לו]</small> רבא בר מחסיא: <strong>היינו</strong> <small>[זהו]</small> ש<strong>אמר רב: מילתא אלבישייהו יקירא</strong> <small>[המילת יקר ללובשיו]</small> (יעב"ץ), כלומר, רק אדם הרגיל בדברים מעודנים יודע להעריך את טיבם. <strong>אמר ליה</strong> <small>[לו]:</small> רב חסדא בהתפעלות: וכי <strong>אמר רב הכי</strong> <small>[כך]?!</small> <strong>בתרייתא עדיפא</strong> <small>[האחרונה עדיפה]</small> <strong>לי מקמייתא</strong> <small>[מן הראשונה],</small> <strong>ואי הוה נקיטנא אחריתי, יהיבנא</strong> <small>[ואילו הייתי מחזיק</small> מתנה <small>אחרת, הייתי נותן</small> אותה<small>]</small> <strong>לך.</strong>
 <big>ב</big> <strong>ו</strong>עוד <strong>אמר רבא בר מחסיא, אמר רב חמא בר גוריא, אמר רב: לעולם אל ישנה אדם בנו</strong> האחד <strong>בין</strong> שאר <strong>הבנים,</strong> שלא יפלה אותו לטובה. <strong>שבשביל משקל שני סלעים מילת שנתן יעקב ליוסף</strong> כשעשה לו כתונת פסים <strong>יותר משאר בניו, נתקנאו בו אחיו ונתגלגל הדבר וירדו אבותינו למצרים.</strong>
 ועוד <strong>אמר רבא בר מחסיא, אמר רב חמא בר גוריא, אמר רב: לעולם יחזר אדם</strong> ויחפש <strong>וישב בעיר שישיבתה קרובה,</strong> כלומר, שנוסדה לא מכבר, <strong>שמתוך שישיבתה קרובה עונותיה מועטין,</strong> שלא הספיקו עדיין לחטוא בה כל כך. וכפי <strong>שנאמר</strong> שאמר לוט למלאך: <strong>"הנה נא העיר הזאת קרובה לנוס שמה והיא מצער"</strong> (בראשית יט, כ), <strong>מאי</strong> <small>[מה</small> משמעות<small>]</small> המלה <strong>"קרובה"? אילימא</strong> <small>[אם תאמר]:</small> <strong>דמיקרבא וזוטא</strong> <small>[שקרובה,</small> במרחק, <small>וקטנה</small> ממש<small>],</small> — לשם מה לו לומר זאת למלאך? <strong>והא קא חזו לה</strong> <small>[והרי הם רואים אותה]!</small> <strong>אלא</strong> יש לומר כי משמעות "קרובה" — <strong>מתוך שישיבתה קרובה,</strong> שנתיישבה מקרוב, לכן <strong>עונותיה מוצערין</strong> (מעטים). <strong>אמר רב אבין: מאי קרא</strong> <small>[מה הכתוב]</small> המלמד שצוער היתה צעירה יותר משאר הערים? — <strong>דכתיב</strong> <small>[ש</small>כן <small>נאמר]:</small> <strong>"אמלטה נא שמה"</strong> (בראשית יט, כ). <strong>"נא" בגימטריא</strong> — <strong>חמשין ואחת</strong> הוא, <strong>ו</strong>אילו הגימטריא <strong>של סדום</strong> היא <strong>חמישים ושתים. ושלותה</strong>
## דף יא.
 של סדום שבה עשו את חטאיהם היתה בסך הכל <strong>עשרים ושש</strong> שנים, <strong>דכתיב</strong> <small>[ש</small>כן <small>נאמר]:</small> <strong>"שתים עשרה שנה עבדו את כדרלעמר ושלש עשרה שנה מרדו. ובארבע עשרה שנה</strong> בא כדרלעומר<strong>"</strong> (בראשית יד, ד–ה). ושתים עשרה שנה וארבע עשרה שנה יחד שבהן היו משועבדים אינן ימי שלוה, ורק עשרים ושש שנים אחרות היו להם לשלוה ולחטא.
 <big>א</big> <strong>ו</strong>עוד <strong>אמר רבא בר מחסיא אמר רב חמא בר גוריא אמר רב: כל עיר שגגותיה גבוהים מבית הכנסת לסוף</strong> היא <strong>חרבה,</strong> משום בזיון בית הכנסת. ורמז לדבר ממה <strong>שנאמר: "לרומם את בית אלהינו ולהעמיד את חרבתיו"</strong> (עזרא ט, ט), שהבית המיוחד לה' צריך להיות מרומם מן השאר. ומוסיפים: <strong>והני מילי בבתי</strong> <small>[ודברים אלה נאמרו ב</small>גובה ה<small>בתים]</small> עצמם, <strong>אבל בקשקושי ואברורי לית לן</strong> <small>[בעמודים ובמגדלים,</small> היוצאים מן הבית, <small>אין לנו]</small> <strong>בה</strong> איסור. <strong>אמר רב אשי: אנא עבדי</strong> <small>[אני עשיתי]</small> <strong>ל</strong>עיר <strong>מתא מחסיא</strong> ש<strong>לא חרבה</strong> <small>[תחרב],</small> שבנה את בית הכנסת והגביהו משאר הבתים. ושואלים: <strong>והא</strong> <small>[והרי]</small> <strong>חרבה</strong> מתא מחסיא לבסוף! ומשיבים: על כל פנים, <strong>מאותו עון לא חרבה ,</strong> אלא עוונות אחרים גרמו לכך.
 <big>ב</big> <strong>ו</strong>עוד <strong>אמר רבא בר מחסיא אמר רב חמא בר גוריא אמר רב:</strong> מוטב להיות <strong>תחת</strong> עולו של <strong>ישמעאל ולא תחת</strong> עולו של <strong>נכרי</strong> (רומאים). <strong>תחת נכרי ולא תחת חבר</strong> (כהני האש הפרסיים). <strong>תחת חבר ולא תחת תלמיד חכם.</strong> שאם יחטא כנגד תלמיד חכם הממונה עליו יקפיד עליו ויענש בידי שמים. <strong>תחת תלמיד חכם ולא תחת יתום ואלמנה,</strong> לפי שהם נעלבים בקלות והבטיח ה' שישמע צעקתם ויעניש את הפוגעים בהם.
 <strong>ו</strong>עוד <strong>אמר רבא בר מחסיא אמר רב חמא בר גוריא אמר רב:</strong> עדיף להיות חולה ב<strong>כל חולי</strong> ממושך, <strong>ולא</strong> ב<strong>חולי מעים.</strong> וכן עדיף לסבול <strong>כל כאב</strong> ואפילו חד וקשה, <strong>ולא כאב לב. כל מיחוש</strong> קל, <strong>ולא מיחוש ראש. כל רעה, ולא אשה רעה.</strong>
 <big>ג</big> <strong>ו</strong>עוד <strong>אמר רבא בר מחסיא אמר רב חמא בר גוריא אמר רב:</strong> גם <strong>אם יהיו כל הימים דיו, ו</strong>ה<strong>אגמים</strong> (קני הסוף הגדלים ליד המים) יהיו <strong>קולמוסים</strong> לכתיבה, <strong>ו</strong>ה<strong>שמים</strong> יהיו <strong>יריעות</strong> עליהם ייכתבו הדברים, <strong>וכל בני אדם</strong> יהיו <strong>לבלרין</strong> (סופרים) — <strong>אין</strong> כל אלה <strong>מספיקים לכתוב חללה של רשות,</strong> כלומר, את כל הדברים שהממשלה צריכה לדאוג ולטפל בהם. <strong>אמר רב משרשיא: מאי קראה</strong> <small>[מהו הכתוב]</small> המרמז על כך? — <strong>"שמים לרום וארץ לעמק ולב מלכים אין חקר"</strong> (משלי כה, ג).
 <big>ד</big> <strong>ו</strong>עוד <strong>אמר רבא בר מחסיא אמר רב חמא בר גוריא אמר רב: יפה תענית ל</strong>בטל <strong>חלום</strong> רע <strong>כאש</strong> השורפת את ה<strong>נעורת. אמר רב חסדא: ו</strong>התענית מועילה דווקא <strong>בו ביום</strong> שחלם. <strong>ואמר רב יוסף:</strong> אם אדם מצטער על חלום רע שחלם מותר לו להתענות <strong>אפילו בשבת.</strong>
 ומסופר כי <strong>רב יהושע בריה</strong> <small>[בנו]</small> של <strong>רב אידי איקלע לבי</strong> <small>[הזדמן לבית]</small> <strong>רב אשי. עבדי ליה עיגלא תילתא</strong> <small>[עשו לו עגל מובחר].</small> <strong>אמרו ליה</strong> <small>[לו]:</small> <strong>לטעום מר מידי</strong> <small>[יטעם אדוני משהו].</small> <strong>אמר להו</strong> <small>[להם]:</small> <strong>בתענית יתיבנא</strong> <small>[יושב אני].</small> <strong>אמרו ליה</strong> <small>[לו]:</small> <strong>ו</strong>כי <strong>לא סבר ליה מר להא</strong> <small>[סבור אדוני</small> הלכה <small>זו]</small> שאמר <strong>רב יהודה?</strong> שכן <strong>אמר רב יהודה: לוה אדם תעניתו</strong> ואינו מתענה ביום מסויים, <strong>ופורע</strong> ומתענה תענית זו ביום אחר, ואם כן יכול אף אתה לדחות תעניתך ליום אחר! <strong>אמר להו</strong> <small>[להם]:</small> <strong>תענית חלום הוא. ו</strong>עליה <strong>אמר רבא בר מחסיא אמר רב חמא בר גוריא אמר רב: יפה תענית ל</strong>בטל <strong>חלום</strong> רע <strong>כאש</strong> השורפת את ה<strong>נעורת.</strong> והוסיף <strong>ואמר</strong> על כך <strong>רב חסדא</strong> כי התענית מועילה דווקא <strong>בו ביום</strong> שחלם. <strong>ואמר</strong> על כך <strong>רב יוסף</strong> שאם אדם מצטער על חלום רע שחלם מותר לו להתענות <strong>אפילו בשבת.</strong>
 <big>ה</big> שנינו במשנה כי <strong>אם התחילו</strong> כבר בכל אחד מן העיסוקים <strong>אין מפסיקין</strong> לתפלה, אבל <strong>מפסיקין לקריאת שמע.</strong> ושואלים: <strong>הא תנא ליה רישא</strong> <small>[הרי</small> שנה אותו כבר <small>בראש</small> המשנה<small>]</small> ש<strong>אין מפסיקין,</strong> ומשום מה חוזר שוב לדבר זה? ומשיבים: <strong>סיפא אתאן</strong> <small>[בסוף</small> המשנה <small>באנו]</small> <strong>ל</strong>דון ב<strong>דברי תורה,</strong> שגם בהם יש לנהוג כך. וכפי <strong>דתניא</strong> <small>[ששנינו</small> בברייתא<small>]:</small> <strong>חברים</strong> (תלמידי חכמים) <strong>שהיו עוסקים בתורה</strong> — <strong>מפסיקין</strong> מתורתם <strong>ל</strong>קרוא <strong>קריאת שמע, ו</strong>אולם <strong>אין מפסיקין לתפלה. אמר ר' יוחנן:</strong> יש לסייג את הדברים ולא כי <strong>לא שנו</strong> שאין מפסיקים בתפילה <strong>אלא כגון ר' שמעון בן יוחאי וחביריו שתורתן אומנותן</strong> (מקצועם) ואינם מפסיקין כלל מלימודה. <strong>אבל כגון אנו,</strong> העוסקים גם בדברים אחרים, <strong>מפסיקין</strong> בין <strong>קריאת שמע</strong> בין <strong>לתפלה.</strong>
 על עיקר הדברים שואלים: <strong>והתניא</strong> <small>[והרי שנינו]</small> בברייתא אחרת: <strong>כשם שאין מפסיקין לתפלה, כך אין מפסיקין לקריאת שמע!</strong> ומשיבים: <strong>כי תני ההיא</strong> <small>[כאשר שנויה</small> ברייתא <small>זו]</small> — לגבי העוסקים <strong>בעיבור השנה</strong> היא שנויה. שכיון שעיסוקם חשוב ביותר, ועל פיו נקבעים כל מועדי השנה, התירו להם שלא לקרוא קריאת שמע. וכפי ש<strong>אמר רב אדא בר אהבה, וכן תנו סבי</strong> <small>[שנו זקני]</small> העיר <strong>הגרוניא</strong> שכך <strong>אמר ר' אלעזר בר' צדוק: כשהיינו עוסקין בעיבור השנה ביבנה לא היינו מפסיקין לא לקריאת שמע ולא לתפלה.</strong>
 <big>ו משנה</big> משנה זו עוסקת בהרחקות שונות, ובעיקר בדיני שבת, שנעשו כדי להרחיק אדם מעבירה שהיה עשוי לעשותה על ידי שיגרה והרגל. ואמרו: <strong>לא יצא החייט</strong> כש<strong>מחטו</strong> אצלו <strong>סמוך לחשכה</strong> של ערב שבת, <strong>שמא ישכח</strong> שהוא מטלטל את המחט <strong>ויצא</strong> עמה ברשות הרבים אף כשיגיע ליל השבת. <strong>ו</strong>כן <strong>לא</strong> יצא <strong>הלבלר בקולמוסו</strong> מאותו טעם. <strong>ו</strong>כמו כן <strong>לא יפלה את כליו</strong> (יבדוק אותם מן הכינים) בשבת, <strong>ולא יקרא</strong> אדם בספר <strong>לאור הנר,</strong> שלא יבוא לתקן את פתילת הנר. ואולם <strong>באמת אמרו</strong> הלכה קבועה, שה<strong>חזן</strong> יכול שיהא <strong>רואה היכן,</strong> באיזה מקום בספר ה<strong>תינוקות</strong> הנמצאים תחת השגחתו <strong>קוראין</strong> בתורה, ואף לאור הנר בשבת, <strong>אבל הוא</strong> עצמו <strong>לא יקרא. כיוצא בו</strong> קבעו גזירה דומה לכך גם בהלכות אחרות, שאמרו: <strong>לא יאכל הזב</strong> אף <strong>עם</strong> אשתו <strong>הזבה</strong> אף על פי ששניהם טמאים, <strong>מפני</strong> שעל ידי אכילתם יחד יבואו לקרבה יתירה ולידי <strong>הרגל עבירה.</strong>
 <big>ז גמרא</big> מדיני הגזירות שנגזרו שמא יעבור אדם עבירה <strong>תנן התם</strong> <small>[שנינו</small> במשנה <small>שם]:</small> <strong>לא יעמוד אדם ברשות היחיד וישתה</strong> מים המצויים <strong>ברשות הרבים,</strong> או להיפך, שיעמוד <strong>ברשות הרבים וישתה ברשות היחיד,</strong> שמא יעביר את הכלי שהוא שותה בו מים למקום שהוא עומד בו, ויתחייב חטאת. <strong>אבל אם הכניס</strong> את <strong>ראשו ורובו למקום שהוא שותה</strong> — אין לחשוש עוד, ו<strong>מותר.</strong>
## דף יא:
 <strong>וכן בגת.</strong>
 <big>א</big> לאור ההלכה הנשנית במשנה זו <strong>איבעיא להו</strong> <small>[נשאלה להם]</small> לבני הישיבה: <strong>כרמלית מאי</strong> <small>[מה]</small> דינה לענין זה? האם מותר לעמוד ברשות אחת ולשתות בכרמלית, או לא? <strong>אמר אביי: היא היא,</strong> שכשם שאסרו מרשות היחיד לרשות הרבים ולהיפך, כך אסרו בכרמלית ורשות אחרת. <strong>רבא אמר:</strong> אין הדבר אסור, כי <strong>היא גופא</strong> <small>[עצמה]</small> האיסור לשתות ברשות אחרת, אינו אלא <strong>גזירה</strong> שמא יבוא לידי טלטול, <strong>ואנן ניקום</strong> <small>[נעמוד]</small> <strong>ונגזור גזירה לגזירה?</strong> ואף שאסרו ברשות שמן התורה, אין להוסיף בדומה גזירה גם בכרמלית שהיא מדברי חכמים.
 <strong>אמר אביי: מנא אמינא לה</strong> <small>[מניין אומר אני אותה</small> הלכה<small>]</small> — ממה <strong>דקתני</strong> <small>[ששנינו]</small> בסופה של המשנה: <strong>"וכן בגת".</strong> ומעתה יש לברר <strong>מאי</strong> <small>[מהי]</small> ה<strong>גת</strong> מבחינת רשויות השבת? <strong>אי</strong> <small>[אם]</small> תאמר שהיא <strong>רשות היחיד</strong> — הלא כבר <strong>תנינא</strong> <small>[שנינו]</small> אותה! <strong>אי</strong> <small>[אם]</small> היא <strong>רשות הרבים</strong> — הלא אף זה <strong>תנינא</strong> <small>[שנינו].</small> <strong>אלא לאו</strong> <small>[האם לא]</small> שגת זו <strong>כרמלית</strong> היא, והרי שאף הכרמלית נאסרה במשנה.
 ו<strong>רבא אמר:</strong> מה שאמרו במשנה <strong>"וכן בגת"</strong> אינו שייך לדיני שבת, כי אם <strong>לענין</strong> דיני <strong>מעשר. וכן אמר רב ששת:</strong> מה ששנינו במשנה <strong>"וכן בגת"</strong> — <strong>לענין מעשר</strong> שנינו זאת. וכפי <strong>דתנן</strong> <small>[ששנינו</small> במשנה<small>]:</small> <strong>שותין</strong> לכתחילה את מיץ הענבים במישרין <strong>על</strong> (מן) <strong>הגת</strong> בלי לעשרו, <strong>בין על החמין,</strong> שמזגו במים חמים, אף כי בכגון זה שוב אינו יכול להחזיר את היין הנותר לגת, כיון שיכול הוא להחמיץ את כל היין שבגת, ו<strong>בין על הצונן,</strong> שמזגו במים צוננים, שבכגון זה יכול להחזיר את היין הנותר, <strong>ופטור. כי</strong> שתיה כזו נחשבת לשתיית ארעי, וכל שאיננו אכילת קבע פטור מן המעשר, אלו <strong>דברי ר' מאיר. ר' אלעזר בר' צדוק מחייב</strong> הפרשת מעשר בכל מקרה. <strong>וחכמים אומרים:</strong> יש להבחין, ולומר כי <strong>על החמין,</strong> אם מזג את היין במים חמים, כיון שאינו יכול להחזיר את מותר היין לגת הריהו <strong>חייב</strong> במעשר, שהרי זו כשתיית קבע החייבת במעשר. ואולם <strong>על הצונן,</strong> אם מזג את היין במים צוננים — הריהו <strong>פטור, מפני שהוא מחזיר את המותר</strong> לגת, והרי זו שתיית ארעי הפטורה מן המעשר. ומשנתנו האומרת "וכן בגת", משמעה שרק אם היה ראשו ורובו בגת מותר לו לשתות ללא הפרשת מעשר, ואינה עוסקת במשפט זה בענין שבת כלל (ר"ח).
 כדי להביא ראיה לשיטת אביי מביאים, <strong>תנן</strong> <small>[שנינו</small> במשנה<small>]:</small> <strong>לא יצא החייט במחטו סמוך לחשיכה שמא ישכח ויצא. מאי לאו</strong> <small>[האם לא]</small> מדובר כאן באופן שהיתה המחט <strong>תחובה לו בבגדו?</strong> ובמקרה זה גם אם יצא במחט זאת לרשות הרבים לא יתחייב מן התורה, לפי שאין זו דרך הוצאה וטלטול, אלא רק גזירת חכמים היא (שבות) שלא יוציא אף בדרך זו. ולא זו בלבד שאסרו לצאת במחט זו, אלא אף הוסיפו גזירה לגזירה, ואסרו על החייט לצאת במחטו אפילו סמוך לחשיכה. הרי שבדיני הוצאה בשבת גוזרים חכמים גזירה לגזירה (תוספות). ואם כן, גם בדין כרמלית גזרו חכמים, והרי זו הוכחה לשיטת אביי. ודוחים: <strong>לא,</strong> מדובר כאן <strong>דנקיט ליה בידיה</strong> <small>[שהוא מחזיק אותה,</small> את המחט, <small>בידו],</small> וזו מלאכת הוצאה גמורה.
 <strong>תא שמע</strong> <small>[בוא</small> ו<small>שמע]</small> ראיה אחרת לדבר ממה ששנינו בברייתא במפורש: <strong>לא יצא החייט במחטו התחובה בבגדו. מאי לאו</strong> <small>[האם לא]</small> המדובר כאן בשיוצא <strong>בערב שבת,</strong> והרי שגזרו גזירה לגזירה, וכדברי אביי. ודוחים: <strong>לא, כי תניא</strong> <small>[כאשר שנויה</small> הברייתא<small>]</small> <strong>ההיא</strong> הרי זה רק על יציאה <strong>בשבת. והתניא</strong> <small>[והרי שנינו]</small> בברייתא מפורשת: <strong>לא יצא החייט במחטו התחובה בבגדו בערב שבת עם חשיכה,</strong> והרי שגזרו גזירה לגזירה, וכדברי אביי. ודוחים: <strong>הא מני</strong> <small>[</small>ברייתא <small>זו של מי היא]?</small> — של <strong>ר' יהודה היא,</strong> שהוא <strong>אמר</strong> ש<strong>אומן</strong> המוציא חפץ <strong>דרך אומנתו,</strong> אף שכרגיל אין אחרים מוציאים כך, האומן עצמו <strong>חייב,</strong> שלגביו זו היא הדרך הרגילה.
 <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>לא יצא החייט במחטו התחובה לו בבגדו, ולא נגר בקיסם שבאזנו,</strong> שהיה הנגר שם מאחורי אזנו קיסם, כעין סרגל, לצורך המלאכה, <strong>ולא סורק</strong> צמר <strong>ב</strong>חוט <strong>משיחה</strong> שבו הוא רגיל לקשור את חבילות הצמר והמונח כרגיל על <strong>אזנו, ולא</strong> יצא ה<strong>גרדי</strong> (אורג) <strong>באירא</strong> <small>[פקעת צמר]</small> <strong>שבאזנו</strong> המשמשת לו לצורך המלאכה, <strong>ולא</strong> יצא <strong>צבע בדוגמא</strong> של צמר צבוע <strong>שבצוארו, ולא שולחני בדינר שבאזנו. ו</strong>בכל המקרים הללו <strong>אם יצא</strong> — <strong>פטור</strong> מן התורה, <strong>אבל אסור</strong> מדברי סופרים, אלו <strong>דברי ר' מאיר. ר' יהודה אומר: אומן</strong> המוציא בשבת חפץ בדרך שהיא <strong>דרך אומנתו</strong> — <strong>חייב</strong> מן התורה, <strong>ושאר כל אדם</strong> המוציא באותה דרך — <strong>פטור,</strong> אבל אסור.
 <big>ב</big> כיון שהוזכרה מחלוקת ר' מאיר ור' יהודה בדין הנושא חפץ שלא כדרך הוצאתו, דנים בסתירה בין שתי ברייתות בנושא זה. <strong>תני חדא</strong> <small>[שנינו</small> בברייתא <small>אחת]:</small> <strong>לא יצא הזב</strong> בשבת <strong>בכיסו</strong> שהוא קושר לאברו כדי לקבל בו את הזוב, <strong>ואם יצא</strong> — <strong>פטור</strong> מדברי תורה <strong>אבל אסור</strong> מדברי סופרים. <strong>ותניא אידך</strong> <small>[ושנינו</small> בברייתא <small>אחרת]:</small> <strong>לא יצא</strong> הזב בשבת בכיסו, <strong>ואם יצא</strong> בשוגג — <strong>חייב חטאת.</strong>
 <strong>אמר רב יוסף: לא קשיא</strong> <small>[אין</small> זה <small>קשה],</small> אין סתירה בין הברייתות, שכן <strong>הא</strong> <small>[זו,</small> ברייתא אחת<small>]</small> שיטת <strong>ר' מאיר</strong> היא, ואילו <strong>הא</strong> <small>[זו,</small> הברייתא האחרת<small>]</small> שיטת <strong>ר' יהודה</strong> היא.
 <strong>אמר ליה</strong> <small>[לו]</small> <strong>אביי</strong> לרב יוסף: <strong>אימור</strong> <small>[אמור]</small> ש<strong>שמעת ליה</strong> <small>[אותו]</small> את <strong>ר' מאיר</strong> שהוא פוטר — <strong>במידי דלאו אורחיה</strong> <small>[בדבר שאין</small> זו <small>דרכו],</small> להוציא כרגיל באופן זה, ואולם <strong>במידי דהיינו אורחיה מי שמעת ליה</strong> <small>[בדבר שזו דרכו האם שמעת אותו]</small> שיפטור? שהרי כרגיל אדם מוציא מחט בידו, ופטר ר' מאיר אפילו אומן המוציא אותה בבגדו. אולם כיס זה של זב, אף על פי שאינו מחזיקו בידו, הרי מוציאים אותו תמיד באופן זה, ואף לדעת ר' מאיר הרי זו הוצאה ממש. <strong>דאי</strong> <small>[שאם]</small> <strong>לא תימא הכי</strong> <small>[תאמר כך]</small> שפרטי מלאכה מסויימת נעשים בצורות שונות, <strong>אלא מעתה</strong> לפי אותו רעיון <strong>הדיוט</strong> (מי שאיננו אומן) <strong>שחקק</strong> כלי של <strong>קב בבקעת</strong> (חתיכת עץ), האם תאמר ש<strong>ר' מאיר הכי נמי דלא</strong> <small>[כך גם כן שאינו]</small> <strong>מחייב</strong> בזה משום מלאכה בשבת מפני שאינו אומן ואינו עושה את הכלי כדרכו? אלא וודאי מכיון שהיא מלאכה גמורה, וההדיוט עשה אותה כמיטב יכולתו — הרי הוא חייב.
 <strong>אלא אמר רב המנונא: לא קשיא</strong> <small>[אין זו קושיה</small> וסתירה<small>],</small> שמדובר בשני מקרים שונים. <strong>כאן</strong> כשאסרו וחייבו מן התורה, מדובר <strong>בזב בעל שתי ראיות,</strong> כלומר, שראה זיבה שתי פעמים, והחיוב להביא קרבן עם הטהרה הריהו רק כאשר ראה זוב שלש פעמים. ולכן זקוק זב זה לכיס כדי לדעת אם יראה זיבה פעם שלישית. ואילו <strong>כאן</strong> בברייתא הפוטרת מדובר <strong>בזב בעל שלש ראיות</strong> שלגביו אין חשיבות אם יראה פעם נוספת, ועל כן הכיס איננו חשוב בעיניו ואינו מעוניין בהוצאתו.
 ושואלים: <strong>מאי שנא</strong> <small>[במה שונה]</small> <strong>זב בעל שתי ראיות</strong> שאמרת שהוא <strong>חייב</strong> — משום <strong>דמיבעי ליה</strong> <small>[שצריך אותו]</small> <strong>ל</strong>צורך <strong>בדיקה,</strong> ואולם גם <strong>זב בעל שלש</strong> ראיות הלא <strong>מיבעי ליה</strong> <small>[צריך אותו]</small> <strong>ל</strong>שם <strong>ספירה,</strong> שעל מנת להטהר צריך הוא לספור שבעה ימים נקיים בלא זיבה. ואם כן, גם זב שראה שלש ראיות זקוק לכיס, כדי לדעת אם ראה שוב זוב אם לא. על כך משיבים: <strong>לא נצרכא</strong> <small>[נצרכה]</small> ברייתא זו <strong>אלא לבו ביום,</strong> שראה כבר את זובו השלישי, ובאותו יום הריהו בכל אופן טמא.
 ושואלים: <strong>והא מיבעי ליה</strong> <small>[והרי,</small> אף אותו זב, <small>צריך אותו]</small> <strong>כדי שלא יטנפו כליו</strong> (בגדיו) בזוב, ואף שאינו נזקק לכיס לקביעה שבהלכה, מכל מקום זקוק הוא לו למעשה! <strong>אמר ר' זירא: האי תנא</strong> <small>[תנא זה]</small> <strong>הוא</strong> ש<strong>אמר כל אצולי</strong> <small>[</small><strong>הצלה]</strong> מ<strong>טינוף</strong> (לכלוך) <strong>לא קא חשיב</strong> <small>[איננה חשובה]</small> מטרה מיוחדת לעצמה שבשלה ייחשב חפץ מסויים לכלי ממש. <strong>דתנן</strong> <small>[ש</small>כן <small>שנינו</small> במשנה<small>]:</small> <strong>הכופה קערה על הכותל</strong> בזמן שיורדים הגשמים, <strong>אם</strong> עשה כן <strong>בשביל שתודח הקערה</strong> במי הגשמים, <strong>הרי זה ב"כי יותן",</strong> שנחשבים המים הללו כמים ששאב מרצונו, ואם נשפכו המים על פירות וזרעים הריהם מכשירים לקבל טומאה, ככתוב "וכי <strong>יותן</strong> מים על זרע ונפל מנבלתם עליו טמא הוא לכם" (ויקרא יא, לח). אך <strong>אם</strong> כפה את הקערה <strong>בשביל</strong>
## דף יב.
 <strong>שלא ילקה</strong> (יתקלקל) <strong>הכותל</strong> — <strong>אינו ב"כי יותן",</strong> שאין המים נחשבים כמים שנשאבו לצורך זה. ומכאן שתנא זה אינו מחשיב את ההצלה מן הלכלוך (בכותל) כמטרה חשובה למדי, ולפי אותה שיטה לא ייחשב כיסו של הזב שנעשה להגנה מן הלכלוך ככלי חשוב! ודוחים: <strong>מי דמי</strong> <small>[האם זה דומה]?</small> <strong>התם לא קא בעי להו להני</strong> <small>[שם אינו צריך לאותם]</small> ה<strong>משקין,</strong> מי הגשמים, <strong>כלל,</strong> ולכן אין חושבים שהכלי נועד לקבלם. ואולם <strong>הכא קא בעי להו להאי כיס לקבולי ביה</strong> <small>[כאן הוא צריך לכיס זה כדי לקבל בו]</small> <strong>זיבה,</strong> לבדוק אם ראה זוב. ואף שביום זה אינו זקוק לכיס, בדרך כלל זקוק הזב לכיסו לצורך הבדיקה.
 אלא <strong>הא לא דמיא</strong> <small>[זו,</small> ההלכה בענין הזב, <small>אינה דומה]</small> <strong>אלא לסיפא</strong> <small>[לסוף]</small> המשנה בדבר מי הגשמים. ששנינו בה: <strong>עריבה שירד דלף</strong> הגשם <strong>לתוכה, מים הניתזין</strong> מן העריבה או <strong>הנצפין</strong> (העוברים על גדותיה של העריבה) אינם נחשבים למים שנשאבו לצורך, ו<strong>אינן ב"כי יותן". ו</strong>אילו המים <strong>שבתוכה</strong> נחשבים כאילו נאספו לשם כך ו<strong>הרי זה ב"כי יותן".</strong> הרי אף שביסודו של דבר אין הוא מעונין כלל בדלף, בכל זאת כיון שכבר ירד הדלף הריהו מעונין שהמים הנמצאים בעריבה ישארו בה ולא ילכלכו את הבית. ורצון זה דיו להחשיב את המים שבעריבה כאילו הכניסם לתוכה מרצונו. והוא הדין לגבי כיסו של הזב, שבמצב הדברים הנוכחי הוא מעונין בהחזקתו. והקושי הראשון בסתירה שבין שתי הברייתות עומד עדיין בעינו!
 <strong>אלא אביי ורבא דאמרי תרוייהו לא קשיא</strong> <small>[שאמרו שניהם</small> ש<small>אין</small> זה <small>קשה],</small> אין סתירה בין הברייתות, אלא <strong>הא</strong> <small>[</small>ברייתא <small>זו]</small> שנאמר בה שהזב חייב מן התורה על הוצאת כיסו, הריהו לדעת <strong>ר' יהודה,</strong> שלשיטתו אם עשה אדם מלאכה, גם אם אינו מעונין בגופה של המלאכה אלא בתוצאת לואי — חייב הוא עליה. <strong>והא</strong> <small>[</small>וברייתא <small>זו]</small> הפוטרת נאמרה לדעת <strong>ר' שמעון,</strong> הסבור כי מלאכה שאין אדם צריך לעצם גופה — פטור הוא על עשייתה. ומכיוון שהזב אינו מעונין כל עיקר בזוב ובכיס — אינו מחויב מן התורה על נשיאת הכיס.
 <big>א</big> <strong>תני דבי</strong> <small>[נשנתה</small> ברייתא <small>בבית</small> מדרשו<small>]</small> של <strong>ר' ישמעאל: יוצא אדם</strong> מלכתחילה בהיותו חבוש <strong>בתפילין בערב שבת עם חשיכה,</strong> שאף שאין מניחים תפילין בשבת ויציאה בהם יש בה משום הוצאה, אין חוששים שמא ישכח ויוציאם בשבת. <strong>מאי טעמא</strong> <small>[מה טעם]</small> הדבר? — <strong>כיון</strong> ש<strong>אמר רבה בר רב הונא</strong> ש<strong>חייב אדם למשמש בתפילין כל שעה ושעה</strong> כשהם עליו, ודבר זה למדים ב<strong>קל וחמר</strong> מן <strong>הציץ</strong> של הכהן הגדול בדרך זו: <strong>מה ציץ שאין בו אלא אזכרה אחת</strong> (של שם ה') <strong>אמרה</strong> ה<strong>תורה: "והיה על מצחו תמיד"</strong> (שמות כח, לח), והכוונה שתמיד צריך הכהן הגדול לזכור שהציץ מונח על ראשו, <strong>שלא יסיח דעתו ממנו,</strong> ה<strong>תפילין שיש בהן אזכרות הרבה</strong> של השם — <strong>על אחת כמה וכמה. הלכך מידכר דכיר להו</strong> <small>[על כן זוכר הוא אותן]</small> ואינו עשוי לשכוח בשבת שהתפילין בראשו ולטלטלן. בהקשר לכך מזכירים כי <strong>תניא</strong> <small>[שנינו</small> בברייתא<small>],</small> שהיה <strong>חנניא אומר: חייב אדם למשמש בבגדו ערב שבת עם חשכה</strong> כדי לבדוק אם לא שכח חפץ כלשהו בכיסיו, ועלול לבוא ולטלטלו בשבת. והעיר ו<strong>אמר רב יוסף: הלכתא רבתי</strong> <small>[הלכה גדולה]</small> היא זו <strong>לשבת,</strong> וראוי לעשות כן כדי שלא להכשל באיסור.
 <big>ב</big> שנינו במשנה ש<strong>לא יפלה את כליו,</strong> ולא יקרא בספר לאור הנר מחשש שמא יטה. <strong>איבעיא להו</strong> <small>[נשאלה להם]</small> לחכמים שאלה זו: האם כוונת הדבר היא ש<strong>לא יפלה את כליו ביום</strong> מחשש <strong>שמא יהרוג</strong> את הכינה שהוא מוצא בבגדו, <strong>ו</strong>משנתו <strong>כ</strong>שיטת <strong>ר' אליעזר היא. דתניא</strong> <small>[ש</small>כן <small>שנינו</small> בברייתא<small>],</small> <strong>אמר ר' אליעזר: ההורג כינה בשבת</strong> — <strong>כאילו הורג גמל,</strong> ואין הבדל בחומרת האיסור. ומה שאמרו <strong>ולא יקרא לאור הנר</strong> הרי זה מתוך חשש <strong>שמא יטה,</strong> והוא ענין לעצמו. <strong>או דילמא תרוייהו</strong> <small>[שמא שניהם]</small> מפני הטעם <strong>שמא יטה</strong> את הנר אליו. ושניהם נאמרו בלילה, אבל ביום מותר לפלות כליו, ואין חוששים להריגת כינה?!
 <strong>תא שמע</strong> <small>[בוא</small> ו<small>שמע]</small> פתרון לשאלה זו ממה ששנינו בברייתא האומרת: <strong>אין פולין ואין קורין</strong> בשבת בספר <strong>לאור הנר.</strong> ומסגנון הברייתא נראה שנאסרו שני הדברים מאותו טעם. ודוחים: <strong>מי אלימא ממתניתין</strong> <small>[וכי חזקה היא,</small> ראיה זו, יותר <small>ממשנתנו],</small> שאף במשנה נאמרו שני הדברים יחד, ולא הצלחנו להוכיח שיש להם טעם משותף.
 <strong>תא שמע</strong> <small>[בוא</small> ו<small>שמע]</small> פתרון לשאלה זו ממה ששנינו בברייתא אחרת האומרת: <strong>אין פולין לאור הנר ואין קורין לאור הנר, ואלו</strong> (שתי הגזירות) <strong>מן ההלכות שאמרו בעליית חנניה בן חזקיה בן גרון. שמע מינה דתרוייהו</strong> <small>[למד ממנה שבשתיהם]</small> הטעם הוא מחשש <strong>שמא יטה,</strong> שכן בשתיהם הוזכר איסור העשייה לאור הנר, והוא מחשש שמא יבוא להטותו.
 <strong>אמר רב יהודה אמר שמואל:</strong> אסור להשתמש לאורו של הנר <strong>אפילו</strong> כדי <strong>להבחין בין בגדו לבגדי אשתו.</strong> שכן מצריך הדבר עיון מסויים, ויש חשש שמא יטה את הנר אליו כדי להיטיב לראות. על כך <strong>אמר רבא:</strong> יש לסייג את הדברים ולומר כי <strong>לא אמרן</strong> <small>[אמרנו]</small> כן <strong>אלא</strong> בבגדים של <strong>בני</strong> העיר <strong>מחוזא,</strong> שגם הגברים היו לבושים בבגדים רחבים ומקושטים, הדומים לבגדי נשים, <strong>אבל</strong> של <strong>בני חקליתא</strong> <small>[החקלאים,</small> בני הכפר<small>]</small> <strong>מידע ידעי</strong> <small>[יודעים הם]</small> את ההבדל, ואין לחשוש באלה שמא יבוא להטות את הנר להבחנה, שאצלם יש הבדל גדול בין בגדי גברים לבגדי נשים. ואף <strong>של בני מחוזא נמי</strong> <small>[גם כן]</small> <strong>לא אמרן</strong> <small>[אמרנו]</small> <strong>אלא</strong> בבגדים של <strong>זקנות אבל</strong> של <strong>ילדות</strong> (צעירות) <strong>מידע ידיעי</strong> <small>[יודעים הם]</small> את ההבדל, ואין לחשוש באלה שמא יבוא להטות את הנר להבחנה.
 <big>ג</big> <strong>תנו רבנן</strong> <small>[שנו חכמים]:</small> <strong>אין פולין</strong> את הבגד מכינים <strong>ברשות הרבים מפני הכבוד,</strong> כבוד הבריות, שהעוברים ושבים נפגעים מכך. ו<strong>כיוצא בו אמר ר' יהודה, ואמרי לה</strong> <small>[ויש אומרים]</small> שאמר זאת <strong>ר' נחמיה: אין עושין אפיקטויזין</strong> <small>[סם הקאה]</small> <strong>ברשות הרבים מפני הכבוד.</strong> בענין פילוי הבגד מכינים בשבת מביאים את מה ש<strong>תנו רבנן</strong> <small>[שנו חכמים]</small> בתוספתא: <strong>המפלה את כליו מולל,</strong> כלומר, לוחץ וממעך קצת את הכינה, <strong>וזורק</strong> אותה, <strong>ובלבד שלא יהרוג</strong> אותה. ואילו <strong>אבא שאול אומר: נוטל וזורק</strong> את הכינה, <strong>ובלבד שלא ימלול</strong> אותה, שלדעתו הריגת כינה אסורה מן התורה, ולכן אפילו למלול אסור, שמא יבוא להרוג. <strong>אמר רב הונא: הלכה</strong> היא ש<strong>מולל</strong> וזורק את הכינה, <strong>וזהו כבודו, ואפילו בחול.</strong> כלומר, אף בימות החול שאין חשש איסור בהריגת כינה, אף על פי כן מוטב שלא יהרגנה, מפני המיאוס, ודיו אם זורקה בלבד (מאירי). ומסופר כי <strong>רבה מקטע להו</strong> <small>[היה הורג אותן],</small> את הכינים. <strong>ו</strong>כן <strong>רב ששת מקטע להו</strong> <small>[היה הורג אותן].</small> ואילו <strong>רבא שדי להו לקנא דמיא</strong> <small>[היה זורק אותן לתוך ספל מים]</small> ולא היה הורגן בידיים ממש. ומסופר ש<strong>אמר להו</strong> <small>[היה אומר להן]</small> <strong>רב נחמן לבנתיה</strong> <small>[לבנותיו]:</small> <strong>קטולין ואשמעינן לי קלא דסנוותי</strong> <small>[הרגון והשמיעו לי את קול המסרקות],</small> כלומר, יכולות אתן להרוג את הכינים כרגיל על גבי המסרק.
 וביסודו של דבר, <strong>תניא</strong> <small>[שנינו</small> בברייתא<small>]</small> ש<strong>ר' שמעון בן אלעזר אומר</strong> כי בדבר הריגת הכינה בשבת נחלקו בית שמאי ובית הלל, ששנינו <strong>אין הורגין את המאכולת</strong> (כינה) <strong>בשבת,</strong> אלו <strong>דברי בית שמאי. ובית הלל מתירין,</strong> שלדעתם אין הכינה כשאר היצורים שחייבים על הריגתם בשבת.
 <strong>וכן היה ר' שמעון בן אלעזר אומר משום רבן שמעון בן גמליאל: אין משדכין את התינוקות לארס</strong> אותם בשבת, <strong>ולא</strong> עושים <strong>את</strong> ההסכמים לקחת את <strong>התינוק ללמדו</strong> קריאת <strong>ספר</strong> או <strong>ללמדו אומנות,</strong> וכן <strong>אין מנחמין אבלים</strong> בשבת, <strong>ואין מבקרין חולין בשבת,</strong> אלו <strong>דברי בית שמאי,</strong> שלדעתם כל אלה הם דברי חול שאין ראוי לעשותם בשבת. <strong>ובית הלל מתירין</strong> בכל אלה, כי יש צד של מצוה בכל הדברים, ולכך לדעתם מותר לעשותם אף בשבת.
 <big>ד</big> <strong>תנו רבנן</strong> <small>[שנו חכמים]:</small> <strong>הנכנס לבקר את החולה</strong> בשבת, אינו מדבר כדרך שנוהגים בחול, אלא אומר: <strong>"שבת היא מלזעק</strong> (ולבקש רחמים ותחנונים כביום חול), <strong>ורפואה קרובה לבוא". ור' מאיר אומר</strong> שראוי להוסיף: <strong>"יכולה היא</strong> (זכות השבת) <strong>שתרחם".</strong>
## דף יב:
 <strong>ר' יהודה אומר</strong> שראוי לומר: <strong>"המקום</strong> (ה') <strong>ירחם עליך ועל חולי ישראל".</strong> ו<strong>ר' יוסי אומר</strong> שראוי לומר: <strong>"המקום ירחם עליך בתוך חולי ישראל",</strong> שכולל את החולה הזה בכלל ישראל. <strong>שבנא איש ירושלים</strong> כשהיה בא לבקר חולה, <strong>בכניסתו</strong> היה <strong>אומר "שלום", וביציאתו</strong> היה <strong>אומר: "שבת היא מלזעק ורפואה קרובה לבא, ורחמיו,</strong> של ה', <strong>מרובים, ושבתו בשלום ".</strong> ומעירים: <strong>כמאן אזלא הא</strong> <small>[כ</small>שיטת <small>מי הולכת</small> הלכה <small>זו]</small> ש<strong>אמר ר' חנינא: מי שיש לו חולה בתוך ביתו צריך שיערבנו</strong> בתפילתו <strong>בתוך חולי ישראל? כמאן</strong> <small>[כ</small>שיטת <small>מי]?</small> — <strong>כ</strong>שיטת <strong>ר' יוסי.</strong>
 <strong>ואמר ר' חנינא: בקושי התירו לנחם אבלים ולבקר חולים בשבת.</strong> שהמבקר והמנחם מביא עצמו לידי צער ביום השבת, ורק משום המצוה שבדבר התירו. <strong>אמר רבה בר בר חנה: כי הוה אזלינן בתריה</strong> <small>[כאשר הייתי הולך אחריו]</small> אחרי <strong>ר' אלעזר לשיולי בתפיחה</strong> <small>[לשאול ב</small>שלומו של <small>חולה],</small> <strong>זימנין אמר</strong> <small>[לפעמים היה אומר]:</small> <strong>"המקום יפקדך לשלום". וזימנין אמר ליה</strong> <small>[ולפעמים היה אומר לו]:</small> <strong>"רחמנא ידכרינך לשלם "</strong><small>[ה' יזכרך לשלום],</small> ואמר זאת בארמית כשלא הבין החולה עברית (רא"מ הורוביץ). ושואלים: <strong>היכי עביד הכי</strong> <small>[איך עשה כך]</small> להתפלל בארמית? <strong>והאמר</strong> <small>[והרי אמר]</small> <strong>רב יהודה: לעולם אל ישאל אדם צרכיו בלשון ארמי. ו</strong>כן <strong>אמר ר' יוחנן: כל השואל צרכיו בלשון ארמי</strong> — <strong>אין מלאכי השרת נזקקין לו</strong> (מטפלים בו) להכניס תפלתו לפנים מן הפרגוד, <strong>שאין מלאכי השרת מכירין</strong> (מבינים) <strong>בלשון ארמי,</strong> אלא לשון הקודש בלבד! ומשיבים: <strong>שאני</strong> <small>[שונה]</small> ה<strong>חולה</strong> כיון שה<strong>שכינה עמו,</strong> אינו נזקק למלאכים כדי להכניס תפלתו לפניו.
 וכפי ש<strong>אמר רב ענן אמר רב: מנין ששכינה סועד</strong> ומסייעת <strong>את החולה?</strong> — <strong>שנאמר: "ה' יסעדנו על ערש דוי"</strong> (תהלים מא, ד). <strong>תניא נמי הכי</strong> <small>[שנויה</small> ברייתא <small>גם כן כך]:</small> <strong>הנכנס לבקר את החולה, לא ישב לא על גבי מטה ולא על גבי כסא, אלא מתעטף</strong> בטליתו באימה ובכבוד, <strong>ויושב לפניו,</strong> לפני החולה ונמוך ממנו, <strong>מפני ששכינה למעלה מראשותיו של החולה. שנאמר: "ה' יסעדנו על ערש דוי",</strong> וצריך לנהוג כבוד בשכינה. <strong>ו</strong>מעין זה <strong>אמר רבא</strong> שכך <strong>אמר רבין: מנין שהקדוש ברוך הוא זן את החולה</strong> בשעת חוליו? — <strong>שנאמר: "ה' יסעדנו על ערש דוי".</strong>
 <big>א</big> שנינו במשנה ש<strong>לא יקרא</strong> אדם בספר <strong>לאור הנר</strong> בשבת. <strong>אמר רבה:</strong> כיון שנגזרה גזירה — אין מבחינים בה אם הנר קרוב אליו בכדי הטיה, ואותו איסור שייך <strong>אפילו</strong> היה הנר <strong>גבוה שתי קומות</strong> אדם, <strong>ואפילו</strong> גבוה כ<strong>שתי מרדעות</strong> (מוטות ארוכים המשמשים לנהוג את הבהמה), <strong>ואפילו</strong> היה גבוה <strong>עשרה בתים זו על גב זו.</strong> שנינו במשנה ש"לא יקרא אדם", ומדייקים: <strong>חד</strong> <small>[אחד]</small> <strong>הוא</strong> ש<strong>לא ליקרי</strong> <small>[יקרא],</small> <strong>הא תרי</strong> <small>[הרי</small> אם הם <small>שנים]</small> — <strong>שפיר דמי</strong> <small>[יפה נחשב],</small> אינו עושה בכך שום איסור, וזאת משום ששני אנשים יחד ודאי לא ישכחו את איסור השבת. <strong>והתניא</strong> <small>[והרי שנינו</small> בברייתא<small>]</small> שלא יקרא לאור הנר <strong>לא אחד ולא שנים! אמר ר' אלעזר: לא קשיא</strong> <small>[אין</small> זה <small>קשה],</small> שאפשר לחלק ולומר כי <strong>כאן</strong> שהתירו לשניים, הרי זה כשעוסקים <strong>בענין אחד</strong> ויזכירו זה לזה. ו<strong>כאן,</strong> שאסרו בשניים, הרי זה כשעוסקים הם <strong>בשני ענינים.</strong> וכיון שכל אחד מעיין במקום אחר — אינם שמים לב להזכיר זה לזה. <strong>אמר רב הונא: ובמדורה</strong> שהכל יושבים מסביבה ולא בסמוך, <strong>אפילו</strong> היו <strong>עשרה בני אדם</strong> — <strong>אסור</strong> לקרוא לאורה, שדרך היושבים מסביב למדורה שכל אחד יושב במרחק מה מחבירו, ולכך אינם רואים זה את זה וכל אחד עלול להטות אליו את האודים להאיר לו.
 <strong>אמר רבא:</strong> אף על פי שאסרו לקרוא לאור הנר גזירה שמא יטה, <strong>אם אדם חשוב הוא</strong> — מותר. משום שאף בימות החול אין הוא נוהג להטות אליו נר שהוא מלוכלך בשמן. <strong>מיתיבי</strong> <small>[מקשים]</small> על כך ממה ששנינו בתוספתא: <strong>לא יקרא</strong> אדם בספר בשבת <strong>לאור הנר, שמא יטה.</strong> וסיפרו שפעם אחת <strong>אמר ר' ישמעאל בן אלישע: אני אקרא ולא אטה,</strong> שבוודאי לא אשכח את השבת. ואולם <strong>פעם אחת קרא</strong> בספר לאור הנר <strong>ובקש להטות</strong> את הנר. <strong>אמר: כמה גדולים דברי חכמים שהיו אומרים</strong> ש<strong>לא יקרא לאור הנר,</strong> שהרי אפילו אדם שכמוני ביקש להטות. <strong>ר' נתן אומר</strong> שלא כך היה המעשה, אלא <strong>קרא והטה</strong> ממש <strong>וכתב</strong> אחר כך <strong>על פנקסו: אני ישמעאל בן אלישע, קריתי והטיתי נר בשבת, לכשיבנה בית המקדש אביא חטאת שמנה</strong> לכפרה על חטא זה. ומכאן שאפילו אדם חשוב כר' ישמעאל בן אלישע עשוי להטות את הנר! <strong>אמר ר' אבא: שאני</strong> <small>[שונה]</small> <strong>ר' ישמעאל בן אלישע, הואיל ומשים עצמו על דברי תורה כהדיוט</strong> (כאדם פשוט) ואינו מקפיד על כבודו, אבל אדם חשוב אחר מן הסתם לא יטה. ובנושא מביאים שתי ברייתות הסותרות לכאורה זו את זו.
 שכן <strong>תני חדא</strong> <small>[שנויה</small> ברייתא <small>אחת]</small> שה<strong>שמש בודק</strong> את ה<strong>כוסות וקערות לאור הנר</strong> לראות אם נקיות הן. <strong>ותניא אידך</strong> <small>[ושנויה</small> ברייתא <small>אחרת]</small> ש<strong>לא יבדוק!</strong> ומסבירים: <strong>לא קשיא</strong> <small>[אין</small> זה <small>קשה],</small> אלא <strong>כאן</strong> שאסרו, מדובר <strong>בשמש קבוע,</strong> שהוא מתיירא מרבו ובודק היטב, ולכך יש לחשוש שמא יטה. ואילו <strong>כאן</strong> שהתירו, מדובר <strong>בשמש שאינו קבוע,</strong> שאינו מתיירא מפני הרב, ולכך אינו בודק יפה, ולכן אין לחשוש שמא יבוא להטות את הנר. <strong>ואיבעית אימא</strong> <small>[ואם תרצה אמור]</small> כי <strong>הא והא</strong> <small>[זה וזה]</small> בשני הברייתות מדובר <strong>בשמש קבוע, ולא קשיא</strong> <small>[ואין</small> זה <small>קשה],</small> אלא שאינן מדברות באותו סוג נר, <strong>הא</strong> <small>[זה]</small> שאסרו מדובר <strong>בדמשחא</strong> <small>[ב</small>נר <small>של שמן],</small> שיש לחשוש שמא יטהו, <strong>והא</strong> <small>[וזה]</small> שהתירו מדובר <strong>בדנפטא</strong> <small>[ב</small>נר <small>של נפט],</small> שכיון שהוא מלוכלך ודאי לא יגע בנר של נפט, בשעת בדיקת הכוסות.
 <strong>איבעיא להו</strong> <small>[נשאלה להם]</small> לבני הישיבה שאלה זו: <strong>שמש שאינו קבוע בנר של שמן מהו</strong> דינו, האם מותר לו לבדוק את הכוסות לאור הנר, או שמא לא? שכן מצד היותו שמש בלתי קבוע — יש להתיר, אך בגלל נר השמן יש לאסור. <strong>אמר רב: הלכה</strong> היא שמותר <strong>ו</strong>אולם <strong>אין מורין</strong> כן מלכתחילה ברבים, שלא להכשילם. אבל היודע הלכה זו — מותר לו לנהוג כך. ואילו <strong>ר' ירמיה בר אבא אמר : הלכה ומורין כן</strong> אפילו לרבים. ומסופר ש<strong>ר' ירמיה בר אבא איקלע לבי</strong> <small>[הזדמן לבית]</small> <strong>רב אסי</strong> בשבת. <strong>קם שמעיה קא בדיק לנהורא דשרגא</strong> <small>[עמד שמשו</small> של ר' ירמיה <small>ובדק</small> את הכוסות <small>לאור הנר],</small> שהרי הוא לא היה שמש קבוע בבית רב אסי. <strong>אמרה ליה דביתהו</strong> <small>[אמרה לו אשתו]</small> של רב אסי לרב אסי: <strong>ומר</strong> <small>[והרי אדוני]</small> <strong>לא עביד הכי</strong> <small>[עושה כן],</small> ומדוע עושה זאת שמשו של ר' ירמיה? <strong>אמר לה: שבקיה, כרביה סבירא ליה</strong> <small>[עזבי אותו, כרבו סבור הוא].</small>
 <big>ב</big> שנינו במשנה כי <strong>באמת אמרו</strong> ש<strong>החזן</strong> יכול לראות היכן התינוקות אוחזים בקריאתם בספר ואפילו לאור הנר בשבת, אבל הוא עצמו לא יקרא. ושואלים: <strong>והאמרת רישא</strong> <small>[והרי אמרת בראש</small> המשפט<small>]</small> כי החזן <strong>"רואה", מאי לאו לקרות</strong> <small>[האם</small> הכוונה היא <small>לא</small> שרואה כדי <small>לקרוא],</small> וכיצד אומרים בסוף המשפט שלא יקרא?! ומשיבים: <strong>לא</strong> הכוונה אינה שמותר לחזן לקרוא ממש, אלא רק להסתכל ו<strong>לסדר</strong> את <strong>ראשי פרשיותיו</strong> שצריך הוא לקרוא מחר. <strong>וכן אמר רבה בר שמואל: אבל מסדר הוא ראשי פרשיותיו, וכולה</strong> <small>[ו</small>אולם את <small>כל]</small> ה<strong>פרשה</strong> הוא <strong>לא</strong> יכול לקרוא.
## דף יג.
 <strong>מיתיבי</strong> <small>[מקשים]</small> על כך ממה ששנינו בתוספתא: <strong>רבן שמעון בן גמליאל אומר: התינוקות של בית רבן היו מסדרין פרשיות וקורין</strong> בספר <strong>לאור הנר.</strong> והרי שמותר לקרוא לאור הנר בשבת! ומשיבים: <strong>איבעית אימא</strong> <small>[אם תרצה אמור]</small> שהכוונה רק ל<strong>ראשי פרשיותיו. ואי בעית אימא</strong> <small>[ואם תרצה אמור]</small> כי <strong>שאני</strong> <small>[שונים]</small> ה<strong>תינוקות</strong> לענין זה <strong>הואיל ואימת רבם עליהן</strong> ולכן <strong>לא אתי לאצלויי</strong> <small>[יבואו להטות],</small> שאפילו ביום חול אימת רבם עליהם ולא יטפלו בנר.
 <big>א</big> שנינו במשנה: <strong>כיוצא בו</strong> בגזירה זו של שבת גזרו ש<strong>לא יאכל הזב</strong> עם הזבה מפני הרגל עבירה. <strong>תניא</strong> <small>[שנויה</small> תוספתא<small>]:</small> היה <strong>ר' שמעון בן אלעזר אומר: בוא וראה עד היכן פרצה</strong> (נפוצה) <strong>טהרה בישראל, ש</strong>הרי <strong>לא שנינו "לא יאכל הטהור עם הטמאה", אלא לא יאכל הזב עם הזבה,</strong> אף ששניהם טמאים, <strong>מפני הרגל עבירה.</strong> והרי שהיה מובן מאליו שטהור וטמא ודאי לא יאכלו יחד, כי הכל נשמרו בטהרה. ו<strong>כיוצא בו</strong> אמרו: <strong>לא יאכל זב פרוש,</strong> שכרגיל הוא מאוכלי טהרות ומן הנזהרים בהפרשת מעשרות, <strong>עם זב עם הארץ,</strong> וזאת משום החשש <strong>שמא ירגילנו אצלו,</strong> על ידי סעודה משותפת.
 ותוהים: <strong>וכי</strong> <small>[וכאשר]</small> <strong>מרגילו אצלו מאי הוי</strong> <small>[מה נהיה],</small> ומה פגם בדבר? <strong>אלא אימא</strong> <small>[אמור]:</small> <strong>שמא יאכילנו דברים טמאין.</strong> ושואלים: <strong>אטו</strong> <small>[וכי]</small> ה<strong>זב</strong> ה<strong>פרוש לאו</strong> <small>[לא]</small> <strong>דברים טמאין אכיל</strong> <small>[</small>הוא <small>אוכל]?</small> שהרי בטומאתו, כל דבר שהוא נוגע בו ממילא נעשה טמא, ומה לו לחשוש מדברים טמאים? <strong>אלא אמר אביי:</strong> איסור זה הוא משום <strong>גזירה</strong> שגזרו <strong>שמא יאכילנו</strong> עם הארץ זה <strong>דברים שאינן מתוקנין</strong> (שאינם מעושרים). <strong>ורבא אמר:</strong> לדברים שאינם מעושרים אין לחשוש, אפילו היה חבירו עם הארץ, שכן כלל הוא בידינו ש<strong>רוב עמי הארץ מעשרין הן</strong> את פירותיהם, <strong>אלא</strong> חששו <strong>שמא יהא רגיל אצלו</strong> גם לאחר זמן טומאתו ויבוא <strong>ויאכילנו</strong> לאותו פרוש <strong>דברים טמאין</strong> אף <strong>בימי טהרתו.</strong>
 <big>ב</big> <strong>איבעיא להו</strong> <small>[נשאלה להם]</small> לבני הישיבה שאלה אחרת בענין הרחקה מאיסור וטומאה: <strong>נדה מהו</strong> הדין לענין <strong>שתישן עם בעלה</strong> במיטה אחת, באופן ש<strong>היא בבגדה והוא בבגדו? אמר רב יוסף, תא שמע</strong> <small>[בוא</small> ו<small>שמע]</small> פתרון לשאלה זו ממה ששנינו במשנה: <strong>העוף</strong> מותר שיהא <strong>עולה</strong> יחד <strong>עם הגבינה על השלחן,</strong> אף שאסור לאוכלו עם גבינה, אלו <strong>דברי בית שמאי. בית הלל אומר: לא עולה</strong> העוף ביחד עם הגבינה על השלחן, <strong>ו</strong>ודאי ש<strong>לא נאכל</strong> עמו. הרי שלשיטת בית הלל, שהיא כהלכה, לא זו בלבד שאנו מקפידים בהרחקה גופה של עבירה אלא גם שומרים שלא יהיו דברים האסורים בצירוף מצויים במקום אחד. ודוחים: <strong>שאני התם דליכא</strong> <small>[שונה שם שאין]</small> שם כמה <strong>דיעות.</strong> כי כשמעלים את העוף עם הגבינה לשולחנו של אדם אחד, עשוי הוא לטעות ולאכול את שניהם, שכן יש שם רק דעת אחת — שלו. מה שאין כן כשנמצאים שני אנשים במיטה אחת שאז יש שתי דעות, אין לחשוש שמא ישכחו את האיסור.
 ומוסיפים: <strong>הכי נמי מסתברא דהיכא דאיכא</strong> <small>[כך גם כן מסתבר</small> לומר <small>שהיכן שיש]</small> שתי <strong>דיעות</strong> ויותר <strong>שאני</strong> <small>[שונה].</small> וראיה לדבר ממה <strong>דקתני סיפא</strong> <small>[ששנינו בסופה]</small> של המשנה: <strong>רבן שמעון בן גמליאל אומר: שני אכסניים</strong> (אורחים) הנמצאים בבית אחד <strong>אוכלין על שלחן אחד,</strong> ואף אם <strong>זה אוכל בשר וזה אוכל גבינה, ואין חוששין.</strong> ודוחים: אין זו ראיה, שכן <strong>ולאו אתמר עלה</strong> <small>[והאם לא נאמר עליה,</small> על הלכה זו<small>]</small> ש<strong>אמר ר' חנין בר אמי אמר שמואל: לא שנו</strong> שמותר לשניהם לאכול על שלחן אחד <strong>אלא</strong> כ<strong>שאין מכירין זה את זה, אבל</strong> כאשר <strong>מכירין</strong> הם <strong>זה את זה</strong> — <strong>אסורים.</strong> שאנו חוששים שמתוך ההכרות שביניהם ישתתפו יחד במזונם, ויבואו לידי עבירה. <strong>ו</strong>אם כן, <strong>הני נמי</strong> <small>[אלה גם כן],</small> הבעל ואשתו <strong>מכירין</strong> הם <strong>זה את זה נינהו</strong> <small>[הם],</small> ויש לחשוש שלא ינהגו בהרחקה הראויה ולכן לא יוכלו לישון במיטה אחת ביחד אף שהוא בבגדו והיא בבגדה. ודוחים: <strong>הכי השתא</strong> <small>[כיצד אתה מדמה]?!</small> <strong>התם</strong> <small>[שם]</small> בבשר וחלב שתי <strong>דיעות איכא</strong> <small>[יש],</small> ואולם <strong>שינוי ליכא</strong> <small>[אין],</small> שהבשר והגבינה נמצאים על השלחן בלא סימן היכר המזכיר שלא לערבם. ואילו <strong>הכא איכא</strong> <small>[כאן ב</small>ענין נדה <small>יש]</small> גם שתי <strong>דיעות ואיכא</strong> <small>[ויש]</small> גם <strong>שינוי,</strong> כי אין דרך בני אדם לישון בבגדיהם, וכאשר שניהם לבושים — הרי יש בכך שינוי.
 <strong>איכא דאמרי</strong> <small>[יש אומרים]</small> שקטע אחרון זה בסגנון שונה נאמר, שמתחילה הובא כסיוע לדברי רב יוסף ונדחה, ועל כן <strong>תא שמע</strong> <small>[בוא</small> ו<small>שמע]</small> ראיה אחרת לדבר ממה ששנינו, <strong>רבן שמעון בן גמליאל אומר: שני אכסניים אוכלין על שלחן אחד,</strong> ואפילו היה אוכל <strong>זה בשר וזה גבינה. ואתמר עלה</strong> <small>[ושנינו עליה]</small> ש<strong>אמר רב חנין בר אמי אמר שמואל: לא שנו</strong> כן <strong>אלא</strong> כ<strong>שאין מכירין</strong> הם <strong>זה את זה, אבל</strong> כאשר <strong>מכירין</strong> הם <strong>זה את זה</strong> — <strong>אסור</strong> להם לאכול בשלחן אחד אם זה אוכל בשר וזה גבינה. <strong>ו</strong>אם כן, <strong>הני נמי</strong> <small>[אלה גם כן],</small> הבעל ואשתו <strong>מכירין זה את זה נינהו</strong> <small>[הם],</small> ולא יוכלו לישון במיטה אחת ביחד אף שהוא בבגדו והיא בבגדה. ודוחים: <strong>התם</strong> <small>[שם]</small> בבשר וחלב שתי <strong>דיעות איכא</strong> <small>[יש],</small> ואולם <strong>שינוי ליכא</strong> <small>[אין],</small> שהבשר והגבינה נמצאים על השלחן בלא סימן היכר המזכיר שלא לערבם. ואילו <strong>הכא איכא</strong> <small>[כאן ב</small>ענין נדה <small>יש]</small> גם שתי <strong>דיעות ואיכא</strong> <small>[ויש]</small> גם <strong>שינוי,</strong> שהלא ישנים הם לבושים בבגדיהם.
 <strong>תא שמע</strong> <small>[בוא</small> ו<small>שמע]</small> פתרון אחר לדבר ממה ששנינו במשנתנו: <strong>לא יאכל הזב עם הזבה משום</strong> החשש ל<strong>הרגל עבירה.</strong> והרי שאפילו אכילה משותפת נאסרה! ומשיבים: <strong>הכא נמי</strong> <small>[כאן גם כן],</small> שתי <strong>דיעות איכא</strong> <small>[יש],</small> ואולם <strong>שינוי ליכא</strong> <small>[אין].</small>
 <strong>תא שמע</strong> <small>[בוא</small> ו<small>שמע]</small> פתרון אחר לדבר ממה ששנינו בברייתא: נאמר <strong>"אל ההרים לא אכל ועיניו לא נשא אל גלולי בית ישראל ואת אשת רעהו לא טמא ואל אשה נדה לא יקרב"</strong> (יחזקאל יח, ו), ובפסוק זה <strong>מקיש</strong> (משווה) <strong>אשה נדה לאשת רעהו</strong> — <strong>מה</strong> לגבי <strong>אשת רעהו</strong> לשכב יחדיו ואפילו כאשר <strong>הוא בבגדו והיא בבגדה</strong> — <strong>אסור,</strong> אף ב<strong>אשתו נדה</strong> גם כאשר <strong>הוא בבגדו והיא בבגדה</strong> — <strong>אסור.</strong>
 ומעירים: <strong>ופליגא</strong> <small>[וחלוקה]</small> מסקנה זו על שיטת <strong>ר' פדת</strong>. ש<strong>אמר ר' פדת: לא אסרה</strong> ה<strong>תורה אלא קורבה של</strong> (שיש בה) <strong>גלוי עריות</strong> ממש <strong>בלבד,</strong> וכפי <strong>שנאמר: "איש איש אל כל שאר בשרו לא תקרבו לגלות ערוה"</strong> (ויקרא יח, ו).
 הרי שאיסור הקריבה בתורה הוא בבעילה בלבד, וכל שאר מיני התקרבות שאין בהם גלוי ערוה אינם אסורים אלא מדברי סופרים. וכאשר יש הרחקה — אף הם לא גזרו. ומסופר שכך נהג <strong>עולא, כי הוה אתי מבי רב הוה</strong> <small>[כאשר היה בא מבית רבו היה]</small> <strong>מנשק להו לאחוותיה אבי חדייהו</strong> <small>[להן לאחיותיו על בית חזיהן],</small> <strong>ואמרי לה</strong> <small>[ויש אומרים]:</small> <strong>אבי ידייהו</strong> <small>[על ידיהן].</small> הרי שעולא לא חשש לאיסור של מעשה חיבה בקרובה האסורה עליו כשאין כוונתו לגילוי ערוה. <strong>ו</strong>מוסיפים כי <strong>פליגא דידיה אדידיה</strong> <small>[חלוק,</small> המעשה <small>שלו על</small> אימרה <small>שלו],</small> ש<strong>אמר עולא: אפילו שום קורבה אסור</strong> באשה האסורה משום ערוה, <strong>משום</strong> הטעם שנמסר בדרך פתגם: <strong>"לך לך אמרי נזירא סחור סחור לכרמא</strong> <small>[אומרים לנזיר, מסביב,</small> ו<small>לכרם]</small> <strong>לא תקרב.</strong> כלומר, הנזיר שאסור לו כל הבא מן הגפן, מייעצים לו שאף לא יתקרב אל הכרם, וכן הוא לגבי איסור ערוה, שלדעת עולא ראוי שיתרחק ממנו ככל האפשר.
 <big>ג</big> <strong>תני דבי</strong> <small>[שנו בבית</small> מדרשו<small>]</small> של <strong>אליהו</strong> ברייתא העוסקת בפסק הלכה זה: <strong>מעשה בתלמיד</strong> חכם <strong>אחד ששנה הרבה</strong> במשנה, <strong>וקרא הרבה</strong> מקרא, <strong>ושימש תלמידי חכמים</strong> הרבה בלימוד גמרא, <strong>ו</strong>בכל זאת <strong>מת בחצי ימיו. והיתה אשתו</strong> במרירותה <strong>נוטלת תפיליו ומחזרתם</strong> (מסתובבת עמם) <strong>בבתי כנסיות ובבתי מדרשות, ואמרה להם</strong> לחכמים: והרי <strong>כתיב</strong> <small>[נאמר]</small> <strong>בתורה "כי הוא חייך ואורך ימיך"</strong> (דברים ל, כ), ואם כן <strong>בעלי ששנה</strong> כל כך <strong>הרבה וקרא הרבה</strong>
## דף יג:
 <strong>ושימש תלמידי חכמים הרבה, מפני מה מת בחצי ימיו?</strong> היכן אורך ימיו של זה? <strong>ולא היה אדם</strong> שיהא <strong>מחזירה</strong> על תמיהתה <strong>דבר.</strong> ואמר אליהו: <strong>פעם אחת נתארחתי אצלה והיתה מסיחה כל אותו מאורע</strong> על בעלה שמת. <strong>ואמרתי לה: בתי בימי נדותך מה הוא אצלך?</strong> כיצד היה נוהג? <strong>אמרה לי: חס ושלום, אפילו באצבע קטנה לא נגע בי.</strong> ושאלתי אותה: <strong>בימי לבוניך,</strong> באותם הימים שפסקת מלראות דם נידה, ורק ספרת ימים נקיים, <strong>מהו אצלך</strong> מה היה אז יחסו אליך? אמרה לי: <strong>אכל עמי ושתה עמי וישן עמי בקירוב בשר ו</strong>אולם <strong>לא עלתה</strong> על <strong>דעתו על דבר אחר</strong> (זיווג). <strong>ואמרתי לה: ברוך המקום שהרגו</strong> על חטא זה, <strong>ש</strong>כן בעלך <strong>לא נשא פנים</strong> (התחשב) <strong>לתורה. שהרי אמרה</strong> ה<strong>תורה: "ואל אשה בנדת טומאתה לא תקרב"</strong> (ויקרא יח, יט), הרי שאסורה אפילו קירבה בלבד. ומסופר: <strong>כי אתא</strong> <small>[כאשר בא]</small> <strong>רב דימי</strong> מארץ ישראל לבבל, <strong>אמר:</strong> אותו תלמיד חכם לא בקירוב בשר ממש ישן עמה, אלא רק <strong>מטה חדא הואי</strong> <small>[מיטה אחת היתה]</small> שישנו בה, ולא בקירוב. <strong>במערבא אמרי</strong> <small>[במערב,</small> בארץ ישראל <small>היו אומרים]</small> ש<strong>אמר רב יצחק בר יוסף</strong> שאותו תלמיד חכם <strong>סינר</strong> היה <strong>מפסיק בינו לבינה,</strong> שהיתה לבושה בו, ובכל זאת, כיון שאסור הדבר נענש אותו תלמיד חכם.
 <big>א משנה</big> <strong>ואלו מן ההלכות שאמרו בעליית חנניה בן חזקיה בן גרון.</strong> ויבואר בגמרא מה הן בדיוק הלכות אלו, ואותן הלכות נחשבות לחטיבה אחת משום שיש בהן צד יחוד, <strong>שעלו</strong> חכמים לעלייתו של חנניה בן חזקיה בן גרון <strong>לבקרו,</strong> ומאחר שהיו שם חכמים מרובים, שכללו את רוב חכמי התורה בארץ ישראל, עסקו בהלכות שונות שבתורה, והתברר כי כאשר <strong>נמנו</strong> בעלי הדעות, אז אירע ש<strong>רבו בית שמאי על בית הלל, ושמונה עשר דברים גזרו בו ביום</strong> כדעת בית שמאי.
 <big>ב גמרא</big> <strong>אמר ליה</strong> <small>[לו]</small> <strong>אביי לרב יוסף:</strong> האם לשון <strong>"אלו " תנן</strong> <small>[שנינו</small> במשנתנו<small>],</small> <strong>או</strong> לשון <strong>"ואלו " תנן</strong> <small>[שנינו</small> במשנתנו<small>]?</small> וההסבר לחשיבות ההבדל: אם נאמר כי לשון <strong>"ואלו " תנן</strong> <small>[שנינו],</small> והרי תהיה הכוונה <strong>הני דאמרן</strong> <small>[אותן שאמרנו]</small> קודם, שאותן הלכות נכללות בתוך הגזירות. <strong>או</strong> לשון <strong>"אלו " תנן</strong> <small>[שנינו</small> במשנתנו<small>],</small> והכוונה היא על אלה <strong>דבעינן למימר קמן</strong> <small>[שאנו רוצים לומר הלאה]?</small> <strong>תא שמע</strong> <small>[בוא</small> ו<small>שמע]</small> פתרון לשאלה זו ממה ששנינו בברייתא את הדברים יחד: <strong>אין פולין לאור הנר ואין קורין לאור הנר, ואלו מן ההלכות שאמרו בעליית חנניה בן חזקיה בן גרון. שמע מינה</strong> <small>[למד ממנה]</small> כי לשון <strong>"ואלו " תנן</strong> <small>[שנינו],</small> וכוונתה לדברים שנאמרו קודם, <strong>שמע מינה</strong>.
 <big>ב</big> <strong>תנו רבנן</strong> <small>[שנו חכמים]</small> בברייתא ביחס למגילת תענית שהיא רשימת ימי אבל שנקבעו כזכרון של צרות שאירעו בהם לישראל, או של ימי גאולה שנקבעו שמחה לדורות: <strong>מי כתב</strong> את <strong>מגילת תענית?</strong> — מגילה זו נכתבה על ידי <strong>חנניה בן חזקיה</strong> (בן גרון) <strong>וסיעתו שהיו מחבבין את</strong> זכרון <strong>הצרות</strong> והצלת ישראל מהן.
 <strong>אמר רבן שמעון בן גמליאל: אף אנו מחבבין את</strong> זכרון <strong>הצרות</strong> שנצלו מהם, <strong>אבל מה נעשה שאם באנו לכתוב</strong> את כל הימים מסוג זה <strong>אין אנו מספיקין,</strong> שהרי מרובות הן הצרות שהיו לישראל בכל דור ותקופה, ובכל יום יש מאורע הראוי לזכרון.
 <strong>דבר</strong> (טעם) <strong>אחר:</strong> מפני מה אין כותבים? — לפי שכמו ש<strong>אין שוטה נפגע,</strong> שאינו מכיר בפגעים הבאים עליו, אף אנו איננו יכולים להבין את גודל הצרה העוברת עלינו.
 <strong>דבר אחר: אין בשר המת מרגיש באיזמל</strong> החותך בו, וכמו כן אנו במצב קשה כל כך ששוב איננו חשים בכאבים ובצרות. על הדימוי האחרון שואלים: <strong>איני</strong> <small>[וכן הוא]?!</small> <strong>והאמר</strong> <small>[והרי אמר]</small> <strong>רב יצחק: קשה</strong> ה<strong>רימה</strong> האוכלת את ה<strong>מת</strong> ומכאיבה לו <strong>כ</strong>דקירת <strong>מחט בבשר</strong> האדם <strong>החי,</strong> וכפי <strong>שנאמר</strong> על המת: <strong>"אך בשרו עליו יכאב ונפשו עליו תאבל"</strong> (איוב יד, כט)! אלא <strong>אימא</strong> <small>[אמור]</small> ופרש את הדבר: <strong>אין בשר המת,</strong> כלומר, אותו בשר שנמצא במקומות שאינם רגישים לכאב, <strong>שבחי מרגיש באיזמל</strong> החותך אותו.
 ועוד סיפרו על חנניה בן חזקיה, ש<strong>אמר רב יהודה אמר רב: ברם זכור אותו האיש לטוב וחנניה בן חזקיה שמו, שאלמלא הוא נגנז ספר יחזקאל. ש</strong>כן <strong>היו דבריו</strong> של ספר יחזקאל בפרטים רבים <strong>סותרין</strong> את <strong>דברי</strong> ה<strong>תורה</strong> ולפיכך רצו לגנוז את הספר ולא לכלול אותו בכתבי הקודש. <strong>מה עשה</strong> חנניה בן חזקיה? — <strong>העלו לו שלש מאות גרבי</strong> (כדי) <strong>שמן</strong> למאור ולאכילה לעליית הגג שלו, <strong>וישב בעלייה ודרשן</strong> לאותם כתובים בספר יחזקאל עד שנתיישבו הסתירות.
 <big>ג</big> שנינו במשנה שכאשר עלו החכמים לעליית בית חנניה בן חזקיה בן גרון, נמנו <strong>ושמונה עשר דבר גזרו</strong> כשיטת בית שמאי. ושואלים: <strong>מאי נינהו</strong> <small>[מה הם]</small> אותם <strong>שמנה עשר דבר?</strong> ומשיבים: <strong>דתנן</strong> <small>[ש</small>כן <small>שנינו</small> במשנה<small>]</small> רשימת גזירות שגזרו חכמים על דברים שיהיו <strong>פוסלים את התרומה,</strong> כלומר, שהם טמאים בדרגה כזו שאם יגעו בתרומה — יפסלו אותה, ומשמעות הדבר שהיא עצמה תהיה טמאה, אך לא תטמא עוד אחרים. ואלו הם: אדם <strong>האוכל אוכל</strong> שהוא <strong>ראשון</strong> לטומאה (שנגע אותו אוכל בדבר המטמא מן התורה, כגון שרץ), <strong>ו</strong>כן <strong>האוכל אוכל שני</strong> (שנטמא האוכל מדבר שהוא ראשון לטומאה), <strong>ו</strong>כן <strong>השותה משקין טמאין</strong> בכל דרגה של טומאה, <strong>ו</strong>כן <strong>הבא</strong> (הנכנס) <strong>ראשו ורובו במים שאובין</strong> לאחר שטבל במקוה לטהרתו, <strong>ו</strong>כן אדם <strong>טהור שנפלו על ראשו ורובו שלשה לוגין</strong> של <strong>מים שאובין, ו</strong>כן פוסלים את התרומה <strong>ספר</strong> תורה, <strong>והידים</strong> של כל אדם שלא נטהר לשם טהרת תרומה, ונגע בה, <strong>והטבול יום,</strong> שהוא מי שנטמא וטבל, ועדיין לא הגיע הערב, ואיננו נחשב כטהור לחלוטין, וכן <strong>האוכלים והכלים שנטמאו במשקין</strong> טמאים. את הדברים הללו מבררים לגופם.
 ושואלים תחילה: <strong>מאן</strong> <small>[מיהו]</small> ה<strong>תנא</strong> הסבור כי <strong>האוכל אוכל ראשון והאוכל אוכל שני, מפסל פסלי טמויי</strong> <small>[לפסול</small> הם <small>פוסלים</small> את התרומה, אבל <small>לטמא]</small>
## דף יד.
 <strong>לא מטמו</strong> <small>[אינו מטמא]</small> אותה, כלומר, אינו גורם לה שתטמא אף דברים אחרים? <strong>אמר רבה בר בר חנה:</strong> דעה זו, דעת <strong>ר' יהושע היא. דתנן</strong> <small>[ש</small>כן <small>שנינו</small> במשנה<small>]:</small> <strong>ר' אליעזר אומר: האוכל אוכל</strong> שהוא <strong>ראשון</strong> לטומאה — נעשה הוא עצמו <strong>ראשון</strong> לטומאה והראשון מטמא את התרומה. <strong>ו</strong>ה<strong>אוכל אוכל</strong> שהוא <strong>שני</strong> לטומאה — נעשה הוא עצמו <strong>שני</strong> לטומאה; והאוכל <strong>אוכל שלישי</strong> לטומאה — נעשה הוא <strong>שלישי</strong> לטומאה. <strong>ר' יהושע אומר: האוכל אוכל ראשון ו</strong>כן האוכל <strong>אוכל שני</strong> — נעשה הוא עצמו <strong>שני</strong> לטומאה בלבד, והשני לטומאה אם נגע בתרומה — פוסל אותה ואינו מטמאה. והאוכל אוכל <strong>שלישי</strong> — נעשה <strong>שני</strong> לטומאה, ואולם טומאתו זו חלה רק <strong>ל</strong>גבי ה<strong>קודש, ואין</strong> הוא נעשה <strong>שני ל</strong>טמא <strong>תרומה.</strong> ודרגת שלישי זו אינה אלא בחולין, שאין אוכלים תרומה טמאה. ותיתכן רק בחולין <strong>שנעשו על</strong> (באופן) שיהיו טהורים באותה דרגה של <strong>טהרת תרומה.</strong>
 <big>א</big> על עצם גזירת חכמים שואלים: ה<strong>אוכל אוכל</strong> שהוא <strong>ראשון</strong> לטומאה <strong>ו</strong>ה<strong>אוכל אוכל</strong> שהוא <strong>שני</strong> לטומאה, <strong>מאי טעמא גזרו ביה רבנן</strong> <small>[מה טעם גזרו בו חכמים ]</small> <strong>טומאה,</strong> כלומר, שיהא האוכלם טמא? ומשיבים: משום <strong>דזימנין דאכיל</strong> <small>[שלפעמים שאוכל]</small> <strong>אוכלין טמאין, ושקיל</strong> <small>[ולוקח]</small> <strong>משקין</strong> של <strong>תרומה, ושדי לפומיה ופסיל להו</strong> <small>[ומשליך,</small> מניח אותם <small>בפיו ופוסל אותם],</small> את האוכלים הללו, שכן המאכל הטמא נוגע בתוך פיו במשקה ופוסל אותו. וכדי שלא יקרה כן גזרו שהאוכל מאכל טמא יהא הוא עצמו טמא, ולא יגע בתרומה כלל.
 וכמו כן שואלים: ה<strong>שותה משקין טמאין מאי טעמא גזרו ביה רבנן</strong> <small>[מה טעם גזרו בו חכמים ]</small> <strong>טומאה?</strong> ומשיבים: משום <strong>דזימנין דשתה</strong> <small>[שלפעמים</small> <small>ששותה]</small> <strong>משקין טמאין, ושקל</strong> <small>[ולוקח]</small> <strong>אוכלין</strong> של <strong>תרומה ושדי לפומיה ופסיל להו</strong> <small>[ומשליך,</small> מניח, <small>בפיו ופוסל אותם],</small> את האוכלים הללו. ושואלים: <strong>היינו הך</strong> <small>[זהו זה]!</small> הרי שני הדברים הינם גזירה אחת וטעם אחד, ומדוע הפרידו ביניהן להחשיבן כשתי גזירות נפרדות? ומשיבים: <strong>מהו דתימא</strong> <small>[שתאמר]</small> כי <strong>הא</strong> <small>[זה]</small> שאדם אוכל אוכלים טמאים — <strong>שכיחי</strong> <small>[מצוי],</small> כי האוכל רגיל להוסיף ולשתות מדי פעם, והאוכל מאכל טמא עשוי לשתות משקה של תרומה. <strong>והא</strong> <small>[ו</small>אולם <small>זה]</small> שאדם שותה <strong>משקים טמאים הרי זה לא שכיחי</strong> <small>[מצוי]</small> שיכניס השותה בתוך כדי שתיה דבר מאכל לפיו, ואפשר היה לומר שבדבר שאינו שכיח לא גזרו חכמים, על כן הודגש שאף במקרה זה גזרו חכמים טומאה.
 <big>ב</big> בין השמונה עשר דבר שגזרו בו ביום שנינו גם על <strong>הבא ראשו ורובו במים שאובין</strong> שנטמא מדבריהם. ושואלים: <strong>מאי טעמא</strong> <small>[מה טעם]</small> <strong>גזרו ביה רבנן</strong> <small>[בו חכמים]</small> <strong>טומאה? אמר רב ביבי אמר רב אסי:</strong> טעמו של דבר הוא, שמשום <strong>שבתחלה,</strong> בימים הראשונים, <strong>היו טובלין</strong> להטהר <strong>במי מערות מכונסין וסרוחין.</strong> ואף שמים אלה מטהרים מטומאה, <strong>ו</strong>אולם מחמת הסירחון <strong>היו נותנין עליהם</strong> הטובלים <strong>מים שאובין</strong> כדי להתנקות. <strong>ו</strong>מכיון שכבר <strong>התחילו</strong> במנהג זה <strong>ועשאום קבע,</strong> לכך <strong>גזרו</strong> חכמים <strong>טומאה</strong> על המים השאובים שלא ירחצו בהם בשעת טהרה.
 ושאלו: <strong>מאי</strong> <small>[מה]</small> משמעות הדבר שהיו עושים אותם <strong>קבע?</strong> — <strong>אמר אביי, שהיו אומרים: לא אלו,</strong> מי המערה, <strong>מטהרין, אלא אלו ואלו,</strong> מי המערה והמים השאובים יחד, הם ה<strong>מטהרין. אמר ליה</strong> <small>[לו]</small> <strong>רבא: מאי נפקא מינה, הא קא טבלי בהנך</strong> <small>[מה יוצא מזה,</small> מה רע בכך, ו<small>הרי הם טובלים באלה],</small> ומה בכך אם מישהו מחזיק בסברה שאינה נכונה? הרי סוף סוף הוא טובל כראוי! <strong>אלא אמר רבא:</strong> הבעיה היתה שהגיעו לידי כך <strong>שהיו אומרים: לא אלו,</strong> מי המערה, <strong>מטהרין, אלא אלו,</strong> המים השאובים, <strong>מטהרין.</strong> ולכן גזרו חכמים שלא ישתמשו במים השאובים לטהרה כלל.
 גזירה אחרת היתה ש<strong>טהור שנפלו על ראשו ורובו שלשה לוגין מים שאובין,</strong> שהוא טמא. ומבארים: <strong>מאי טעמא</strong> <small>[מה טעם]</small> <strong>גזרו ביה רבנן</strong> <small>[בו חכמים]</small> <strong>טומאה?</strong> — <strong>דאי</strong> <small>[שאם]</small> <strong>לא</strong> גזירה <strong>הא</strong> <small>[זו]</small> שגזרו טומאה גם על טהור גמור שאינו זקוק לטבילה, שנפלו עליו מים שאובים, <strong>לא קיימא הא</strong> <small>[היתה עומדת זו],</small> שלא היתה הגזירה הראשונה יכולה להתקיים, כי לא היו מבחינים בין טהור גמור לעולה מן הטבילה.
 <big>ב</big> ועוד מבארים: <strong>וספר</strong> תורה <strong>מאי טעמא</strong> <small>[מה טעם]</small> <strong>גזרו ביה רבנן</strong> <small>[בו חכמים]</small> <strong>טומאה?</strong> — <strong>אמר רב משרשיא:</strong> לפי <strong>שבתחלה היו</strong> כהנים עמי הארץ <strong>מצניעים</strong> דברי <strong>אוכל</strong> של <strong>תרומה אצל ספר</strong> ה<strong>תורה, ואמרו: האי</strong> <small>[זה]</small> <strong>קדש והאי</strong> <small>[וזה]</small> <strong>קדש,</strong> וראוי להם שיימצאו יחד. <strong>כיוון דקחזו דקאתו לידי פסידא</strong> <small>[שראו</small> חכמים <small>שהם באים לידי הפסד,</small> קלקול<small>],</small> שהעכברים היו נמשכים אחר מאכלי התרומה והיו מכרסמים גם את ספרי התורה, לכך <strong>גזרו ביה רבנן</strong> <small>[בו חכמים]</small> <strong>טומאה.</strong> ומשגזרו טומאה על ספר התורה, לא הניחו עוד מאכלים לידו.
 ומבארים עוד: <strong>והידים</strong> ששנינו שאף בהן גזרו טומאה, טעם הדבר הוא <strong>מפני שהידים עסקניות הן,</strong> שידיו של אדם נוגעות בחפצים מלוכלכים או טמאים ואין אדם שם לב במה נגע בידיו, וגנאי למאכל קודש שיגעו בו ידיים מלוכלכות. <strong>תנן</strong> <small>[שנויה</small> משנה<small>]:</small> <strong>אף ידים הבאות מחמת ספר,</strong> כלומר, ידיים שנגעו בספר תורה, אף הן נחשבות טמאות ו<strong>פוסלות את התרומה.</strong> וטעמה של גזירה זו <strong>משום</strong> דברי <strong>ר' פרנך.</strong> ש<strong>אמר ר' פרנך אמר ר' יוחנן: האוחז ספר תורה</strong> באופן שהספר <strong>ערום</strong> בלא כיסוי, עונשו שהוא עצמו <strong>נקבר ערום.</strong> על כך תמהים: וכי שייקבר <strong>ערום</strong> ממש <strong>סלקא דעתך</strong> <small>[עולה על דעתך]</small> לומר? ומדוע ייענש בבזיון גדול כל כך עבור חטא זה? <strong>אלא אמר ר' זירא:</strong> הכוונה היא שייקבר <strong>ערום בלי מצות.</strong> ותוהים עוד: וכי שייקבר <strong>ערום בלי מצו‍ת סלקא דעתך</strong> <small>[עולה על דעתך]</small> לומר? וכי בגלל עבירה כעין זו יילקחו ממנו כל זכויותיו? <strong>אלא אימא</strong> <small>[אמור]:</small> <strong>ערום בלא אותה מצוה.</strong> שאם נגע בספר התורה בלא כיסוי אף לשם מצוה — אין אותה מצוה נחשבת לו, מאחר שלא עשה אותה כראוי.
 ודרך אגב שואלים: <strong>הי גזור ברישא</strong> <small>[איזו,</small> מגזירות אלה, <small>גזרו בתחילה]?</small> <strong>אילימא הא גזור ברישא</strong> <small>[אם תאמר</small> כי את <small>זו,</small> טומאת ידיים בכלל <small>גזרו בתחילה],</small>
## דף יד:
 <strong>כיון דהך גזור ברישא, הא תו</strong> <small>[ש</small>את <small>זו גזרו בתחילה, אלה עוד]</small> <strong>למה לי?</strong> שאם גזרו טומאה על סתם ידיים, שוב אין צורך עוד לגזור טומאה על ידיים שנגעו בספר תורה, שהרי בכל מקרה הן טמאות! <strong>אלא</strong> ודאי על <strong>הך גזור ברישא</strong> <small>[זו גזרו בתחילה],</small> <strong>והדר גזור בכולהו</strong> <small>[וחזרו</small> אחר כך ו<small>גזרו על כל]</small> ה<strong>ידים.</strong>
 <big>א</big> בין הגזירות שנמנו נמצאת גם ההלכה ש<strong>טבול יום</strong> פוסל את התרומה. ותמהים: והרי <strong>טבול יום דאורייתא</strong> <small>[מן התורה]</small> <strong>הוא</strong> מטמא, <strong>דכתיב</strong> <small>[ש</small>כן <small>נאמר]:</small> "נפש אשר תגע בו וטמאה עד הערב ולא יאכל מן הקדשים כי אם רחץ בשרו במים. <strong>ובא השמש וטהר</strong> ואחר יאכל מן הקדשים כי לחמו הוא" (ויקרא כב, ו–ז), הרי שעד שעת השקיעה אסור הוא לנגוע בקדשים, והוא הדין לתרומה! ומשיבים: <strong>סמי</strong> <small>[מחק]</small> <strong>מכאן,</strong> מרשימת הגזירות, את <strong>טבול יום.</strong>
 בין הגזירות שנמנו הוזכרה גם טומאת <strong>האוכלין שנטמאו במשקין.</strong> ושואלים: <strong>במשקין דמאי</strong> <small>[של מה],</small> שנטמאו ממה? <strong>אילימא</strong> <small>[אם תאמר]</small> כי מדובר <strong>במשקין הבאין</strong> (שטומאתם באה) <strong>מחמת</strong> מגע ב<strong>שרץ</strong> — והלא אלה <strong>דאורייתא נינהו</strong> <small>[מן התורה הם]</small> טמאים, <strong>דכתיב</strong> <small>[ש</small>כן <small>נאמר]</small> בטומאת השרצים: <strong>"וכל משקה אשר ישתה</strong> בכל כלי יטמא<strong>"</strong> (ויקרא יא, לד)! <strong>אלא</strong> מדובר <strong>במשקין</strong> הבאין, שטומאתם באה, <strong>מחמת ידים</strong> טמאות, שהם מדברי סופרים, <strong>ו</strong>טומאה זו <strong>גזירה</strong> היא שגזרו בהם <strong>משום משקין הבאין מחמת שרץ.</strong>
 בין הגזירות שנמנו, נמנתה הגזירה של <strong>הכלים שנטמאו במשקין.</strong> ושואלים: <strong>כלים דאיטמאו</strong> <small>[שנטמאו]</small> <strong>במשקין דמאי</strong> <small>[של מה]?</small> <strong>אילימא</strong> <small>[אם תאמר]</small> כי נטמאו <strong>במשקין</strong> של <strong>זב,</strong> כלומר, אחת מן ההפרשות הנוזליות הבאות מן הזב (רוק, מי רגלים וכו') — והלא <strong>דאורייתא נינהו</strong> <small>[מן התורה הם]</small> טמאים! <strong>דכתיב</strong> <small>[ש</small>כן <small>נאמר]:</small> <strong>"וכי ירק הזב בטהור</strong> וכבס בגדיו ורחץ במים וטמא עד הערב<strong>"</strong> (ויקרא טו, ח). ודרשו: <strong>מה שביד טהור טמאתי לך.</strong> שלא רק האדם שנגעו בו נוזלי הזב נטמא, אלא גם חפצים המצויים בידו! <strong>אלא</strong> כאן <strong>במשקין הבאין,</strong> שנטמאו <strong>מחמת שרץ,</strong> שלפי דין התורה אין הם מטמאים כלים, <strong>וגזירה</strong> היא שגזרו חכמים <strong>משום</strong> דמיונם ל<strong>משקין</strong> של ה<strong>זב.</strong>
 <big>ב</big> בין הדברים שנמנו במשנה כאלה שגזרו עליהם תלמידי שמאי והלל, היו גם הידים של כל אדם שלא נטהר לשם טהרת תרומה, ונגע בה שטמאוה. ושואלים: <strong>ו</strong>על ה<strong>ידים</strong> האם <strong>תלמידי שמאי והלל גזור</strong> <small>[גזרו]</small> עליהם טומאה? הלא גזירה זו <strong>שמאי והלל</strong> עצמם <strong>גזור</strong> <small>[גזרו]</small> עליהם. <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>יוסי בן יועזר איש צרידה ויוסי בן יוחנן איש ירושלים גזרו טומאה על ארץ העמים,</strong> שאדמת חוץ לארץ מטמאה, <strong>ו</strong>כן גזרו טומאה <strong>על כלי זכוכית</strong> אף שאינם כלולים בתורה בין הדברים המקבלים טומאה. <strong>שמעון בן שטח תיקן</strong> את סגנון ה<strong>כתובה לאשה, ו</strong>כן <strong>גזר טומאה</strong> מיוחדת <strong>על כלי מתכות. שמאי והלל גזרו טומאה על הידים!</strong>
 <strong>וכי תימא</strong> <small>[ואם תאמר]</small> שהכוונה בברייתא זו הינה <strong>שמאי וסיעתו והלל וסיעתו, והאמר</strong> <small>[והרי אמר]</small> <strong>רב יהודה אמר שמואל:</strong> על <strong>שמנה עשר דבר גזרו</strong> בו ביום, <strong>ובשמנה עשר</strong> דבר <strong>נחלקו</strong> קודם, ושמונה עשרה מחלוקות היו רק בין תלמידי הלל ושמאי, <strong>ואילו הלל ושמאי</strong> עצמם <strong>לא נחלקו אלא בשלשה מקומות.</strong> ש<strong>אמר רב הונא: בשלשה מקומות נחלקו</strong> שמאי והלל <strong>ותו לא</strong> <small>[ולא עוד].</small> <strong>וכי תימא</strong> <small>[ואם</small> <strong>תאמר]</strong> כי <strong>אתו אינהו גזור</strong> <small>[באו הם,</small> הלל ושמאי, ו<small>גזרו]</small> על הידיים <strong>לתלות,</strong> שהדברים שנטמאו בידיים יהיו טמאים, אבל לא לענין שיצטרכו לשרוף אותם כאלה שנטמאו בטומאה ודאית, אלא להשאירם תלויים ועומדים עד שייטמאו או יתקלקלו מעצמם. <strong>ואתו תלמידייהו</strong> <small>[ובאו תלמידיהם]</small> <strong>וגזרו לשרוף. והאמר</strong> <small>[והרי אמר]</small> החכם <strong>אילפא: ידים תחלת גזירתן</strong> היתה <strong>לשריפה</strong> בלא פקפוק! <strong>אלא</strong> יש להסביר כי <strong>אתו אינהו גזור</strong> <small>[באו הם</small> ו<small>גזרו]</small> <strong>ולא קבלו מינייהו</strong> <small>[מהם]</small> העם גזירה זו, <strong>ואתו תלמידייהו</strong> <small>[ובאו תלמידיהם]</small> ו<strong>גזרו וקבלו מינייהו</strong> <small>[מהם].</small>
 ועוד שואלים: <strong>ואכתי</strong> <small>[ועדיין]</small> לא ברור הדבר, שהרי גזירת ידיים <strong>שלמה</strong> המלך <strong>גזר!</strong> ש<strong>אמר רב יהודה</strong> שכך <strong>אמר שמואל: בשעה שתיקן שלמה</strong> תקנת ה<strong>עירובין ו</strong>תקנת <strong>נטילת ידים</strong> לטהר את הידיים מטומאתן, <strong>יצתה בת קול ואמרה</strong> בשבחו: <strong>"בני אם חכם לבך ישמח לבי גם אני"</strong> (משלי כג, טו), וכן: <strong>"חכם בני ושמח לבי ואשיבה חרפי דבר"</strong> (משלי כז, יא)! ומתרצים: <strong>אתא</strong> <small>[בא]</small>
## דף טו.
 <strong>שלמה גזר</strong> טומאת ידים <strong>ל</strong>גבי ה<strong>קדשים, ואתו אינהו וגזור</strong> <small>[ובאו הם וגזרו]</small> עליהן <strong>אף ל</strong>גבי <strong>תרומה.</strong>
 <big>א</big> <strong>גופא</strong> <small>[לגוף]</small> הדברים שהוזכרו קודם בדרך אגב, מביאים את מה ש<strong>אמר רב יהודה אמר שמואל: שמנה עשר דבר גזרו</strong> בו ביום <strong>ובשמנה עשר</strong> דבר <strong>נחלקו</strong> קודם. ושואלים: <strong>והתניא</strong> <small>[והרי שנינו</small> בברייתא<small>]</small> ש<strong>הושוו,</strong> כלומר, שבשמונה עשר דבר, הסכימו! ומתרצים: <strong>בו ביום נחלקו, ולמחר,</strong> לאחר שכבר נתגלתה ההכרעה במנין <strong>הושוו</strong> והסכימו שני הצדדים.
 <big>ב</big> <strong>גופא</strong> <small>[לגוף]</small> הדברים שהוזכרו קודם דנים עוד במה שהוזכר ש<strong>אמר רב הונא</strong> שרק <strong>בשלשה מקומות נחלקו שמאי והלל</strong>. ומביאים את פרטי המחלוקות. האחת, <strong>שמאי אומר: מקב</strong> בצק יש להפריש <strong>חלה,</strong> ובפחות מזה אין חובת הפרשה כי אין זה ככמות "ראשית עריסותיכם" (במדבר טו, כ). <strong>והלל אומר: מקביים. ו</strong>אילו <strong>חכמים אומרים: לא כדברי זה ולא כדברי זה, אלא קב ומחצה</strong> הוא ה<strong>חייב בחלה.</strong> ו<strong>משהגדילו המדות</strong> וקבעו לקב נפח גדול יותר, <strong>אמרו</strong> כי לפי מידת הקב החדשה <strong>חמשת רבעים</strong> של קב <strong>קמח</strong> הם ה<strong>חייבים בחלה. ר' יוסי אומר: חמשה</strong> רבעים עצמם עדיין <strong>פטורין,</strong> ורק <strong>חמשה ועוד</strong> משהו <strong>חייבין.</strong>
 <strong>ואידך</strong> <small>[</small>ומחלוקת <small>אחרת]</small> שהיתה בין הלל ושמאי, ש<strong>הלל אומר: מלא הין</strong> (שנים עשר לוג) <strong>מים שאובים</strong> שנשפכו לתוך מקווה שעדיין לא הושלם בתוכו שיעורו המלא שהוא ארבעים סאה מים, המים השאובים הללו <strong>פוסלים את</strong> מי <strong>המקוה</strong> הנמצאים, ועושים אף אותם כשאובים. ואף אם ישלימו אחר כך את שיעור המקווה במים כשרים יהא פסול לטבילה. והלל השתמש בלשון "הין" (שהוא לשון תורה), ולא "סאה" (שהוא לשון משנה), משום <strong>שחייב אדם לומר בלשון רבו</strong> , וכך שמעה מפי רבותיו שמעיה ואבטליון. <strong>שמאי אומר:</strong> רק <strong>תשעה קבין</strong> מים פוסלים. <strong>וחכמים אומרים: לא כדברי זה ולא כדברי זה,</strong> אלא שלא קבעו שיעור לדבר. <strong>עד שבאו שני גרדיים</strong> (אורגים) <strong>משער האשפה שבירושלים והעידו משום</strong> (בשם) <strong>שמעיה ואבטליון ששלשה לוגין מים שאובין פוסלים את המקוה, וקיימו חכמים את דבריהם</strong> כנגד דברי חכמי ישראל הגדולים הלל ושמאי. והדגישו את מקצועם ומקומם לומר שעל אף מקצועם שהיה נחשב כבזוי, ומקומם שהיה מקום שאינו מכובד, מכל מקום אין משוא פנים בתורה.
 <strong>ואידך</strong> <small>[</small>ומחלוקת <small>אחרת]</small> שהיתה בין הלל ושמאי, ש<strong>שמאי אומר: כל הנשים דיין שעתן.</strong> כלומר, אשה המגלה שראתה דם נידה ולא הרגישה מתחילה בדבר, אינה צריכה לחשוש שמא התחילה שפיעת הדם מוקדם יותר לרגע שנוכחה בדבר, ודיה להיות טמאה משעה זו. <strong>ו</strong>אילו <strong>הלל אומר: מפקידה לפקידה</strong> (מבדיקה לבדיקה), שאשה שראתה דם, אם אינה יודעת מתי התחילה שפיעת הדם הריהי נחשבת טמאה למפרע בכל הזמן שעבר משעת הבדיקה האחרונה שבדקה את עצמה ומצאה שהיא טהורה, <strong>אפילו</strong> היתה בדיקה זו <strong>לימים הרבה</strong> (לפני זמן רב). וכל דבר שנגעה בו במשך הזמן נחשב לטמא. ו<strong>חכמים אומרים: לא כדברי זה ולא כדברי זה, אלא</strong> כללו של דבר: <strong>מעת לעת ממעט על יד מפקידה לפקידה,</strong> כלומר, אם בדקה אשה את עצמה לפני זמן רב, אינה צריכה לחשוש אלא ליממה (מעת לעת) האחרונה, לפני ראיית הדם. <strong>ו</strong>אילו <strong>מפקידה לפקידה ממעט על יד מעת לעת,</strong> שאם בדקה עצמה בתוך היממה הרי קודם לשעת הבדיקה ודאי שהיא טהורה.
 ושואלים: <strong>ותו ליכא</strong> <small>[ויותר</small> מחלוקות <small>אין]?</small> <strong>והא איכא</strong> <small>[והרי יש]</small> מה ששנינו ש<strong>הלל אומר</strong> שמותר <strong>לסמוך</strong> ידים על ראשי הקרבנות שמקריבים ביום טוב, ואין בכך משום מלאכה וחילולו של יום טוב, <strong>ושמאי אומר שלא לסמוך.</strong> ומשיבים: <strong>כי קאמר</strong> <small>[כאשר אמר]</small> <strong>רב הונא</strong> את דבריו, הרי זה <strong>היכא דליכא פלוגתא דרבוותא בהדייהו</strong> <small>[שאין מחלוקת</small> החכמים <small>הגדולים</small> שלפניהם <small>עמם],</small> אבל המחלוקת בדבר הסמיכה ביום טוב עתיקה היא, ונחלקו בה כבר חכמי הזוגות מראשיתם.
 ועוד שואלים: <strong>והאיכא</strong> <small>[והרי יש]</small> עוד את הענין <strong>הבוצר</strong> ענבים על מנת לדורכם <strong>לגת,</strong> שנחלקו אם הנוזל היוצא מן הענבים נחשב כיוצא מרצון, ומשום כך מכשיר אותם לקבל טומאה. ש<strong>שמאי אומר: הוכשר, והלל אומר: לא הוכשר.</strong> ודוחים ואומרים: <strong>בר מיניה דההיא, דהתם קא שתיק ליה</strong> <small>[חוץ מההיא, ששם שתק לו]</small> <strong>הלל לשמאי</strong> וקיבל בסוף את דעתו.
 <big>ג</big> קודם הוזכר ש<strong>יוסי בן יועזר איש צרידה ויוסי בן יוחנן איש ירושלים גזרו טומאה על ארץ העמים ועל כלי זכוכית.</strong> ושואלים: וכי גזירות אלה גזרו שני חכמים אלה שהיו חכמי הזוגות הראשונים? <strong>והא רבנן</strong> <small>[והרי החכמים]</small> שהיו ב<strong>שמנים שנה</strong> האחרונות של הבית השני <strong>גזור</strong> <small>[גזרו]</small> זאת! שכן <strong>אמר רב כהנא: כשחלה ר' ישמעאל בר' יוסי שלחו לו</strong> חכמים: <strong>רבי, אמור לנו</strong> שוב <strong>שנים ושלשה דברים שאמרת</strong> לנו פעם <strong>משום</strong> (בשם) <strong>אביך.</strong>
 <strong>שלח להם, כך אמר אבא: מאה ושמנים שנה עד שלא חרב הבית,</strong> כלומר, לפני שחרב הבית, <strong>פשטה מלכות הרשעה</strong> (רומי) <strong>על ישראל. שמנים שנה עד שלא חרב הבית גזרו טומאה על ארץ העמים ועל כלי זכוכית.</strong> וב<strong>ארבעים שנה עד שלא חרב הבית גלתה לה</strong> ה<strong>סנהדרין</strong> מלשכת הגזית <strong>וישבה לה בחנויות.</strong> על הדברים האחרונים שואלים: <strong>למאי הילכתא</strong> <small>[למה ההלכה]?</small> מה המשמעות ההלכתית של מעשה זה? <strong>אמר ר' יצחק בר אבדימי: לומר שלא דנו</strong> עוד <strong>דיני קנסות.</strong> ותוהים: שהפסיקו לדון <strong>דיני קנסות סלקא דעתך</strong> <small>[עולה על דעתך]</small> לומר? והרי אף דורות רבים לאחר החורבן עוד המשיכו לדון דיני קנסות בארץ ישראל! <strong>אלא אימא</strong> <small>[</small>תקן ו<small>אמור]:</small> <strong>שלא דנו</strong> עוד <strong>דיני נפשות,</strong> שכן ניטלה מן הסנהדרין האפשרות לדון למוות, ולכן יצאו מרצון מלשכת הגזית. שעל פי ההלכה, כיון שאין הסנהדרין יושבת במקומה, שוב לה אין סמכות לדון דיני נפשות (תוס'). ואם כן למדנו שחכמי שמונים השנים האחרונות לפני החורבן הם שגזרו טומאה על ארץ העמים!
 <strong>וכי תימא</strong> <small>[ואם תאמר]</small> כי <strong>ב</strong>אותם <strong>שמנים שנה נמי אינהו הוו</strong> <small>[גם כן הם,</small> יוסי בן יועזר ויוסי בן יוחנן, <small>היו],</small> <strong>והתניא</strong> <small>[והרי שנינו</small> בברייתא<small>]:</small> כי <strong>הלל ושמעון</strong> בנו, ונכדו <strong>גמליאל, ו</strong>בנו <strong>שמעון נהגו נשיאותן לפני הבית</strong> (בעוד בית המקדש קיים) <strong>מאה שנה. ואילו יוסי בן יועזר איש צרידה ויוסי בן יוחנן הוו קדמי טובא</strong> <small>[היו קדומים הרבה]</small> לפני הלל!
## דף טו:
 <strong>אלא</strong> יש לומר שגזירה זו נעשתה בשלבים שונים, ראשית <strong>אתו אינהו</strong> <small>[באו הם]</small> יוסי בן יועזר ויוסי בן יוחנן ו<strong>גזור אגושא</strong> <small>[וגזרו על גוש</small> עפר<small>]</small> של ארץ העמים שתרומה הנוגעת בו יש <strong>לשרוף</strong> אותה, <strong>ואאוירא</strong> <small>[ועל אויר]</small> ארץ העמים לא גזרו <strong>ולא כלום. ואתו רבנן</strong> <small>[ובאו החכמים]</small> שהיו ב<strong>שמנים</strong> ה<strong>שנה</strong> האחרונים עד לחורבן הבית <strong>גזור אאוירא</strong> <small>[גזרו על האויר]</small> שתרומה שנכנסה לארץ העמים יש <strong>לתלות</strong> את דינה ולא לשורפה.
 ושואלים: <strong>למימרא דחדא גזירתא הוה</strong> <small>[האם לומר,</small> מכאן, <small>שגזירה אחת</small> מיד <small>היתה]</small> לדון את התרומה בדין החמור של <strong>שריפה? והאמר</strong> <small>[והרי אמר]</small> <strong>אילפא</strong> כי <strong>ידים תחלת גזירתן לשריפה!</strong> ומכאן אפשר להסיק בדרך הדיוק <strong>כי ידים</strong> בלבד <strong>הוא</strong> שמ <strong>תחלת גזירתן</strong> כבר גזרו עליהן שיטמאו טומאה גמורה עד <strong>לשריפה</strong> של תרומה הנוגעת בהן, <strong>הא מידי אחרינא</strong> <small>[הרי דבר אחר]</small> — <strong>לא</strong> גזרו בו מיד בחומרה יתירה זו.
 <strong>אלא</strong> כך יש לתאר את שלבי הגזירה: <strong>אתו אינהו גזור אגושא לתלות</strong> <small>[באו הם,</small> יוסי בן יועזר ויוסי בן יוחנן ו<small>גזרו</small> על הדבר שנגע <small>בגוש]</small> העפר <strong>לתלות, ואאוירא</strong> <small>[ועל האויר]</small> לא גזרו <strong>ולא כלום. ואתו רבנן</strong> <small>[ובאו חכמים]</small> של <strong>שמנים</strong> ה<strong>שנה</strong> האחרונות והחמירו דרגה אחת, ש<strong>גזור אגושא</strong> <small>[גזרו על</small> תרומה הנוגעת <small>בגוש</small> עפר<small>]</small> ארץ העמים שיש <strong>לשרוף</strong> אותו, <strong>ואאוירא</strong> <small>[ועל האויר]</small> שהנכנס לאויר ארץ העמים שיש <strong>לתלות</strong> את דינו.
 ועוד שואלים: <strong>ואכתי</strong> <small>[ועדיין]</small> האם ברור הדבר? והרי גזירה זו <strong>באושא,</strong> שנים רבות לאחר החורבן, <strong>גזור</strong> <small>[גזרו</small> חכמים<small>]!</small> <strong>דתנן</strong> <small>[ש</small>כן <small>שנינו</small> במשנה<small>]:</small> <strong>על ששה ספקות</strong> של טומאה <strong>שורפין את התרומה</strong> שנגעה בהם: <strong>על ספק בית הפרס,</strong> כלומר, תרומה שנכנסה למקום שנחרש בו קבר ואין ידוע היכן מצויות עצמות המת, וספק אם נטמאה התרומה. <strong>ו</strong>כן <strong>על ספק עפר הבא מארץ העמים,</strong> שכל טומאתו הנה בבחינת ספק טומאה, ונגעה בו תרומה, וספק אם כן אם נטמאה. <strong>ו</strong>כן <strong>על ספק בגדי עם הארץ,</strong> שמאחר שאינו נזהר לאכול בטהרה חוששים אנו שמא נגעה בבגדיו אשה נדה, ומחשיבים אותם כטמאים טומאה חמורה, ונגעה בהם תרומה, וספק הוא אם כן אם נטמאה. <strong>ו</strong>כן <strong>על ספק כלים הנמצאין,</strong> שאינם שלו ומצאם, ומאחר שכן אינו יודע אם טמאים הם, ואם נגעה בהם תרומה הרי זה ספק אם נטמאה. <strong>ו</strong>כן <strong>על ספק הרוקין,</strong> שמא רוק זה מרוקו של זב הוא ומטמא מן התורה. ואם נגעה בו תרומה, הריהי ספק טמאה. <strong>וספק מי רגלי אדם</strong> אף על פי שהיו <strong>כנגד מי רגלי בהמה,</strong> שאנו חוששים שמא הם של זב, וטמאים מן התורה, ואם נגעה בו תרומה, ספק הוא אם נטמאה. ובכל אלה קבעו חכמים כי <strong>על ודאי מגען,</strong> כאשר ברור שנגעו דברים אלה בתרומה, <strong>ועל</strong> אף שהוא <strong>ספק טומאתן,</strong> כלומר, שבכל אלה איננו יודעים טומאה ודאית, בכל זאת <strong>שורפין את התרומה</strong> שנגעה בהם.
 <strong>ר' יוסי אומר: אף על ספק מגען</strong> אם היה זה <strong>ברשות היחיד</strong> — <strong>שורפין את</strong> התרומה שנגעה בהם. שכן בטומאה האסורה מן התורה, ספיקה הנמצא ברשות היחיד אף הוא מטמא, ולדעת ר' יוסי חמורות גזירות אלה, אף שהן מספק, עד שהחמירו בהן כבדין תורה. <strong>וחכמים אומרים:</strong> מאחר שדברים אלה הינם טמאים רק מדברי סופרים, לכך ספק מגען <strong>ברשות היחיד</strong> אין שורפים אלא <strong>תולין,</strong> ואילו <strong>ברשות הרבים</strong> — <strong>טהורין</strong> לגמרי.
 <strong>ואמר עולא: אלו</strong> ה<strong>ששה ספיקות באושא התקינו</strong> איך צריך לנהוג בהם הלכה למעשה. ואם כן, הרי שגוש עפר ארץ העמים מטמא מזמן תקנת אושא ולא שמונים שנה לפני חורבן הבית! אלא יש להסביר כי <strong>אתו אינהו</strong> <small>[באו הם]</small> יוסי בן יועזר ויוסי בן יוחנן, <strong>גזור אגושא</strong> <small>[גזרו על גוש]</small> עפר חוץ לארץ שבתרומה שנגעה בו יש <strong>לתלות</strong> את דינה ולא לשורפה, <strong>ואאוירא</strong> <small>[ועל אויר</small><small>]</small> ארץ העמים לא גזרו <strong>ולא כלום. ואתו רבנן</strong> <small>[ובאו החכמים]</small> של <strong>שמנים שנה</strong> האחרונות של הבית <strong>גזור אידי ואידי</strong> <small>[</small>ו<small>גזרו על זה ועל זה]</small> <strong>לתלות. ואתו</strong> <small>[ובאו]</small> חכמי העיר <strong>אושא גזור אגושא</strong> <small>[</small>ו<small>גזרו על גוש</small> עפר<small>]</small> ארץ העמים שתרומה הנוגעת בו יש <strong>לשרוף</strong> אותה. <strong>ואאוירא</strong> <small>[ועל האויר]</small> — <strong>כדקאי קאי</strong> <small>[כמו שהוא עומד יעמוד]</small> שלא החמירו יותר בדבר זה.
 <big>א</big> אחד מן הדברים שהוזכרו קודם היתה גזירת הטומאה על כלי זכוכית. ושואלים: <strong>כלי זכוכית מאי טעמא</strong> <small>[מה טעם]</small> <strong>גזור בהו רבנן</strong> <small>[גזרו בהם חכמים]</small> <strong>טומאה? אמר ר' יוחנן אמר ריש לקיש: הואיל ותחלת ברייתן</strong> (עשייתם) של כלי זכוכית <strong>מן החול,</strong> לכך <strong>שוינהו רבנן</strong> <small>[עשו אותם חכמים]</small> <strong>ככלי חרס,</strong> שאף הם מיוצרים מאדמה. ושואלים: <strong>אלא</strong> אם אמנם השוו חכמים טומאת זכוכית לטומאת כלי חרס, אם כן <strong>מעתה לא תהא להן</strong> לכלי זכוכית <strong>טהרה במקוה</strong> כדרך שאין טהרה לכלי חרס. ו<strong>אלמה תנן</strong> <small>[מדוע שנינו]</small> בדיני טבילת כלים: <strong>ואלו</strong> החומרים <strong>חוצצין בכלים,</strong> שאם היו דבוקים בכלי וטבלו אותו אינו נטהר: <strong>הזפת והמור</strong> שדבקו <strong>בכלי זכוכית</strong> מעכבים את הטבילה. ומכאן שלכלי זכוכית טהרה במקווה!
 ומשיבים שכרגיל אין לזכוכית טהרה בטבילה אלא <strong>הכא במאי עסקינן</strong> <small>[כאן במה אנו עוסקים]?</small> — במקרה המיוחד <strong>כגון שניקבו</strong> כלי הזכוכית <strong>והטיף לתוכן אבר</strong> (עופרת) מותכת לסתום את החור. <strong>ו</strong>הלכה זו כשיטת <strong>ר' מאיר היא,</strong> ש<strong>אמר : הכל הולך אחר המעמיד,</strong> כלומר, חפץ שהוא כשלעצמו אינו מסוגל או ראוי לשימוש, וחיזקו אותו בדבר אחר או בחומר אחר ("מעמיד") — דנים את החפץ כולו על פי המעמיד. ולכן, כלי זכוכית אלה כיון שמעמידם הוא עופרת שהיא נטהרת בטבילה כשאר מתכות, אף כלי הזכוכית הללו יש להם טהרה במקווה. <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>כלי זכוכית שנקבו והטיף לתוכן אבר, אמר רבן שמעון בן גמליאל</strong> כי <strong>ר' מאיר מטמא וחכמים מטהרין.</strong>
 ועוד שואלים: <strong>אלא מעתה,</strong> אם מדמים כלי זכוכית לכלי חרס, אם כן
## דף טז.
 ש<strong>לא ליטמו</strong> <small>[ייטמאו]</small> <strong>מגבן</strong> (מצידם החיצון), <strong>אלמה תנן</strong> <small>[</small>ו<small>מדוע שנינו</small> במשנה<small>]</small> כי <strong>כלי חרס וכלי נתר</strong> (כלים העשויים מאדמה), דיני <strong>טומאתן שוה,</strong> שכלים אלה <strong>מיטמאין,</strong> שדבר טמא הנכנס בחללן מטמא אותן, <strong>ו</strong>כן <strong>מטמאין</strong> אחרים <strong>מאויריהן,</strong> וכשהם טמאים אם נכנס דבר מאכל בחללם — הריהו נטמא. <strong>ו</strong>כן <strong>מיטמאין</strong> הם <strong>מאחוריהן,</strong> שאם היה בתחתית הכלי חלל ובית קיבול — גם הוא מקבל טומאה. <strong>ו</strong>אולם <strong>אין</strong> כלי חרס <strong>מיטמאין מגביהן,</strong> שאם נגעה טומאה בצדו החיצוני של הכלי — אין תוכו טמא. <strong>ו</strong>כן, כלי חרס <strong>שבירתן מטהרתן.</strong> ומכאן נסיק שדווקא כלי <strong>נתר וכלי חרס הוא</strong> ש<strong>טומאתן שוה</strong> ודינם כך, <strong>אבל מידי אחרינא</strong> <small>[דבר אחר]</small> — <strong>לא,</strong> ומדוע לא נמנו כלי הזכוכית עם סוגי כלים אלה? ומשיבים: <strong>כיון דכי</strong> <small>[שאם]</small> <strong>נשתברו</strong> כלי זכוכית <strong>יש להם תקנה,</strong> שאפשר להתיך את הזכוכית וליצור ממנה כלי מחדש, <strong>שוינהו</strong> <small>[עשו אותם]</small> חכמים <strong>ככלי מתכות</strong> שאף הם ניתנים להתכה ויציקה מחודשת. ושואלים:
 <strong>אלא מעתה,</strong> אם אמנם הושוו כלי זכוכית לכלי מתכת, אם כן ש<strong>יחזרו</strong> כלי זכוכית שבורים שיצרום מחדש על ידי התכה ויצירה מחדש <strong>לטומאתן</strong> ה<strong>ישנה ככלי מתכת</strong>? <strong>דתנן</strong> <small>[ש</small>כן <small>שנינו</small> במשנה<small>]:</small> <strong>כלי מתכות</strong> בין <strong>פשוטיהן</strong> (כלים פשוטים, שטוחים, שאין בהם חלל) <strong>ו</strong>בין <strong>מקבליהן</strong> (כלים שיש להם בית קיבול מסויים) כולם עשויים להיות <strong>טמאין.</strong> ואם <strong>נשברו</strong> כלים אלה — <strong>טהרו</strong> בכך. אך אם <strong>חזר ועשה מהן,</strong> מן הכלים השבורים, <strong>כלים</strong> חדשים — <strong>חזרו לטומאתן</strong> ה<strong>ישנה. ואילו גבי</strong> <small>[אצל]</small> <strong>כלי זכוכית תנן</strong> <small>[שנינו</small> במשנה<small>]:</small> <strong>כלי עץ וכלי עור וכלי עצם וכלי זכוכית, פשוטיהן טהורין ו</strong>רק <strong>מקבליהן טמאין.</strong> ואם <strong>נשברו</strong> — <strong>טהרו.</strong> ואולם אם <strong>חזר ועשה מהן כלים</strong> — הריהם <strong>מקבלין טומאה מכאן ולהבא,</strong> משעת עשייתם מחדש והלאה. ונדייק: <strong>מכאן ולהבא אין</strong> <small>[כן,</small> מטמאים<small>],</small> אבל <strong>למפרע</strong> — <strong>לא,</strong> והרי שאין דין טומאה ישנה בכלי זכוכית!
 ומשיבים: <strong>טומאת כלי זכוכית</strong> הרי היא כולה <strong>דרבנן</strong> <small>[מדברי סופרים],</small> <strong>ו</strong>אולם גם <strong>טומאה ישנה</strong> החוזרת וחלה על כלי מתכת שיצקום מחדש — היא <strong>דרבנן</strong> <small>[מדברי סופרים],</small> ו<strong>בטומאה דאורייתא</strong> <small>[שמן התורה]</small> <strong>אחיתו בה רבנן</strong> <small>[הורידו</small> החשיבו <small>לה חכמים]</small> <strong>טומאה</strong> וגזרו על טומאה ישנה. ואולם <strong>בטומאה דרבנן</strong> <small>[שמדברי סופרים]</small> <strong>לא אחיתו לה רבנן</strong> <small>[הורידו לה חכמים]</small> <strong>טומאה.</strong> שלא רצו להוסיף ולגזור גזירת טומאה ישנה שמדברי סופרים על כלי זכוכית שעיקר טומאתם רק מדברי חכמים.
 <big>א</big> ועוד שואלים: <strong>פשוטיהן</strong> של כלי זכוכית <strong>מיהא ליטמא</strong> <small>[על כל פנים ייטמאו],</small> <strong>דהא</strong> <small>[שהרי]</small> טומאת <strong>פשוטי כלי מתכות דאורייתא נינהו</strong> <small>[מן התורה היא],</small> וראוי איפוא לגזור טומאה זו בכלי זכוכית מדברי סופרים? ומשיבים: <strong>עבדי בהו רבנן הכירא כי היכי</strong> <small>[עשו בהם חכמים היכר כדי]</small> ש<strong>לא לשרוף עלייהו</strong> <small>[ישרפו עליהם]</small> <strong>תרומה וקדשים,</strong> שעל ידי שינוי זה בין כלי זכוכית לכלי מתכת יבינו הכל שאין טומאת כלי זכוכית מן התורה, ולא יבואו לשרוף תרומה וקדשים שנגעו בכלי זכוכית טמאים אלא ישאירום תלויים בדינם.
## דף טז:
 <strong>רב אשי אמר:</strong> מתחילה אין צורך להשוות את כלי הזכוכית לכלי מתכת אלא <strong>לעולם</strong> נאמר כי כלי זכוכית כ<strong>כלי חרס דמו</strong> <small>[</small>הם <small>נחשבים],</small> <strong>ודקא קשיא</strong> <small>[וזה שהיה קשה]</small> <strong>לך</strong> ש<strong>לא ליטמו</strong> <small>[ייטמאו]</small> <strong>מגבן</strong> כשאר כלי חרס? — <strong>הואיל ו</strong>בכלי זכוכית <strong>נראה תוכו כברו</strong> (כצדו החיצוני), יש לדון את שני צידיהם כאילו היו בפנים, שהרי אין חציצה ביניהם למראית העין.
 <big>א</big> שנינו כי <strong>שמעון בן שטח תיקן</strong> את נוסח ה<strong>כתובה לאשה וגזר טומאה על כלי מתכות.</strong> ותמהים: <strong>כלי מתכות</strong> הלא <strong>דאורייתא נינהו</strong> <small>[מן התורה הם]</small> מיטמאים! <strong>דכתיב</strong> <small>[ש</small>כן <small>נאמר]:</small> <strong>"אך את הזהב ואת הכסף</strong> את הנחושת את הברזל את הבדיל ואת העופרת. כל דבר אשר יבא באש תעבירו באש וטהר אך במי נידה יתחטא וכל אשר לא יבא באש תעבירו במים<strong>"</strong> (במדבר לא, כב–כג)! ומשיבים: <strong>לא נצרכה</strong> תקנה זו של שמעון בן שטח לטומאת מתכת בכלל, כי אם <strong>לטומאה ישנה</strong> החוזרת על כלי מתכת. וכפי ש<strong>אמר רב יהודה אמר רב: מעשה בשל ציון המלכה,</strong> שהיתה אחותו של שמעון בן שטח, <strong>שעשתה משתה לבנה ונטמאו כל כליה, ושברתן ונתנתן לצורף וריתכן ועשה מהן כלים חדשים. ואמרו חכמים: יחזרו</strong> כל הכלים <strong>לטומאתן</strong> ה<strong>ישנה.</strong>
 לעיקר הדבר שואלים: <strong>מאי טעמא</strong> <small>[מה טעם]</small> גזרו בהם חכמים טומאה? ומשיבים: <strong>משום גדר מי חטאת נגעו בה.</strong> כי, כדי להטהר מטומאת מת יש צורך להזות מי חטאת ביום השלישי וביום השביעי לטהרו ("הוא יתחטא בו ביום השלישי וביום השביעי יטהר ואם לא יתחטא ביום השלישי וביום השביעי לא יטהר". במדבר יט, ב) ודבר זה טרחה יתירה הוא, ולפיכך יבואו אנשים לשבור או לפגום את כלי המתכת שנטמאו, כדי לטהרם בדרך קלה יותר, ועל ידי כך יתבטל השימוש במי חטאת. ומשום כך גזרו חכמים שלעולם כלי מתכת טמאים עד שייטהרו כדינם.
 שואלים: <strong>הניחא למאן דאמר</strong> <small>[זה נוח ל</small>דעת <small>מי שאומר]</small> שטומאה ישנה בכלי מתכות <strong>לא לכל הטומאות אמרו, אלא לטומאת המת בלבד אמרו</strong> לגזור שיחזרו לטומאתם הישנה, ולדעתו, <strong>שפיר</strong> <small>[יפה]</small> טעם זה, שיש לומר שרק בה גזרו כיון שטהרתה קשה, שהרי צריך לשם כך טבילה והזייה שלישי ושביעי, אבל בטומאות אחרות שלטהרתן די בטבילה בלבד, לא יבוא אדם לשבור את הכלי כדי להמנע מטרחת הטבילה ולכך אין לגזור בהן.
 <strong>אלא למאן דאמר</strong> <small>[ל</small>דעת <small>מי שאומר]</small> כי <strong>לכל הטומאות אמרו</strong> גזירת טומאה ישנה, ואף לאלו שאין צורך בהזיית מי חטאת לטהרתם, <strong>מאי איכא למימר</strong> <small>[מה</small> אם כן <small>יש לומר]</small> בטעם הדבר? <strong>אמר אביי: גזירה</strong> גזר שמעון בן שטח <strong>שמא לא יקבנו</strong> לאותו כלי כדי לטהרו <strong>בכדי</strong> שיעור <strong>טהרתו.</strong> שהרי כדי ייטהר הכלי מטומאתו בדרך של שבירה, צריך שיווצר בו נקב בשיעור שלא יוכל להחזיק את הדברים אותם הוא אמור להחזיק, ומאחר שהוא חס על הכלי לא ישברנו דיו, ולא יטהר הכלי.
 <strong>רבא אמר: גזירה</strong> היא <strong>שמא יאמרו</strong> ש<strong>טבילה בת יומא</strong> <small>[יום],</small> <strong>עולה לה,</strong> לכלי זה כדי לטהרה. שלא ידעו אנשים כיצד נטהר כלי המתכת, ויחשבו שטהרתו היתה לא על ידי שבירה כי אם על ידי טבילה, ויבואו לחשוב שכל כלי שנטבל נטהר על ידי טבילה בו ביום, עוד לפני הערב השמש שלא כדין התורה. ומשום כך גזר עליו טומאה. ושואלים: <strong>מאי בינייהו</strong> <small>[מה</small> ההבדל המעשי <small>ביניהם],</small> בין נמוקי אביי ורבא? ומשיבים: <strong>איכא בינייהו דרצפינהו מרצף</strong> <small>[יש ביניהם,</small> הבדל זה, <small>ששבר את הכלי שבירה גמורה].</small> שמצד החשש לענין שמא לא יקבנו כראוי אין לחשוש עוד, ואולם לגזירה שמא יאמרו שטבילה עולה בו ביום עדיין יש לחשוש.
 <big>ב</big> עד כאן נמנו אחדות מגזירות שמונה עשר דבר, ועדיין לא נמנו כולן. ושואלים: <strong>ואידך מאי</strong> <small>[והאחרת מה]</small> <strong>היא?</strong> ומשיבים, <strong>דתנן</strong> <small>[ש</small>כן <small>שנינו</small> במשנה<small>]</small> במסכת מקואות: <strong>המניח כלים תחת הצינור</strong> (המרזב של מי הגשמים) כדי <strong>לקבל</strong> בכלים אלה <strong>מי גשמים</strong> — דין <strong>אחד</strong> להם אם היו <strong>כלים גדולים</strong> שמרוב גודלם אינם נטמאים, <strong>ו</strong>דין <strong>אחד</strong> להם אם היו <strong>כלים קטנים</strong> שאינם חשובים ואינם נטמאים, <strong>ואפילו</strong> היו אלה <strong>כלי אבנים</strong> או <strong>כלי אדמה</strong> או <strong>כלי גללים,</strong> שהם עשויים מגללי בקר מיובשים, וכל אלה אינם נחשבים ככלים לענין טומאה ואינם מקבלים טומאה כלל — המים שבכלים נחשבים מים שאובים, ואם נזלו המים מכלים אלה וזרמו אל המקווה שעדיין לא הושלם מילויו לכדי שיעורו שהוא ארבעים סאה והם השלימוהו — הריהם <strong>פוסלין</strong> בכך <strong>את המקוה.</strong> ומוסיפים שלענין זה אין הבדל בדין, ו<strong>אחד המניח</strong> את הכלים בכוונה תחילה מתחת לאותו מרזב כדי לקבל את המים היורדים ממנו, <strong>ואחד השוכח</strong> שם את הכלים ונתמלאו שלא על פי כוונתו, אלו <strong>דברי בית שמאי. ובית הלל מטהרין</strong> את המקוה <strong>בשוכח</strong> את הכלים. ו<strong>אמר ר' מאיר: נמנו ורבו בית שמאי על בית הלל,</strong> בעליית חנניה בן חזקיה. <strong>ו</strong>עוד אמר ר' מאיר כי <strong>מודים בית שמאי בשוכח</strong> כלים <strong>בחצר</strong> ונתמלאו מי גשמים <strong>שהוא טהור</strong> להשלים את המקוה לכדי שיעורו. <strong>אמר ר' יוסי: עדיין</strong> ה<strong>מחלוקת במקומה עומדת,</strong> ולא הודו בית הלל לבית שמאי כלל.
 <strong>אמר רב משרשיא:</strong> החכמים <strong>דבי</strong> <small>[של</small> <small>בית</small> מדרשו<small>]</small> של <strong>רב אמרי</strong> <small>[היו אומרים]:</small> <strong>הכל מודים</strong> שאם הניח את הכלים <strong>בשעת קישור עבים</strong> (עננים) בשמים, קרוב לשעת הגשם, שהמים שבכלים <strong>טמאים</strong> (נפסלים), שוודאי נתכוון שימלאו המים את הכלים. ואם הניחם <strong>בשעת פיזור עבים</strong> ואחר כך נתקשרו העבים וירדו גשמים ונתמלאו בהם הכלים — ל<strong>דברי הכל</strong> המים <strong>טהורין</strong> להשלים את המקווה לכדי שיעורו, שהרי בשעת הנחת הכלים לא היתה דעתו על מי הגשמים. <strong>לא נחלקו אלא</strong> באופן <strong>שהניחם בשעת קישור עבים</strong>, אלא שבאותה שעה לא ירדו גשמים, <strong>ונתפזרו</strong> העבים, <strong>ו</strong>רק אחר כך <strong>חזרו ונתקשרו</strong> העבים וירד גשם ומילא את הכלים. ובכגון זה <strong>מר סבר</strong> <small>[חכם זה,</small> בית הלל <small>סבור]</small> שמאחר שנתפזרו העבים לאחר שהניח את הכלים — <strong>בטלה מחשבתו</strong> למלא את הכלים במים, ונשארו הכלים בחצר משכחה, וכשנתמלאו אחר כך — לא מרצונו נתמלאו. <strong>ומר סבר</strong> <small>[וחכם זה,</small> בית שמאי <small>סבור]</small> ש<strong>לא בטלה מחשבתו,</strong> שהרי היתה כאן כוונה מתחילה, ולבסוף נתבצעה כוונתו למרות ההפסק שבינתיים.
 ותוהים: אכן לדעת ר' מאיר השלמנו למנין הגזירות גזירה נוספת, <strong>ו</strong>אולם <strong>ל</strong>דעת <strong>ר' יוסי</strong> ש<strong>אמר</strong> שבענין זה ה<strong>מחלוקת עדיין במקומה עומדת,</strong> אם כן <strong>בצרי להו</strong> <small>[חסרו להן]</small> גזירות להשלמת המנין! <strong>אמר רב נחמן בר יצחק: אף</strong> הגזירה ש<strong>בנות</strong> ה<strong>כותים</strong> (השומרונים) נחשבות ל<strong>נדות מעריסתן בו ביום גזרו.</strong> שלפי ההלכה כל הרואה דם נידה ללא הבדל גיל, אפילו היא בת יום אחד — מטמאה. והכותים שאינם מקבלים את ההלכה יתכן שיש ביניהם ילדות שראו דם נידה עוד לפני התבגרותן, ולא חששו הכותים משום טומאה. ועל כן, מספק זה גזרו טומאה על כל בנות הכותים אף מעריסתן.
 <big>ג</big> ושואלים: <strong>ואידך מאי היא</strong> <small>[וה</small>גזירות ה<small>אחרות מה הן]?</small> ומשיבים כי גזירה אחרת נזכרת במשנה. <strong>דתנן</strong> <small>[ש</small>כן <small>שנינו</small> במשנה<small>]</small> מסורת הלכה שכל <strong>המטלטלין מביאין את הטומאה בעובי המרדע.</strong> שאם האהיל צידם האחד על המת וצידם האחר על כלים, הרי הכלים טמאים משום אהל. <strong>אמר ר' טרפון:</strong>
## דף יז.
 <strong>אקפח</strong> (אאבד) <strong>את בני</strong> אם אין <strong>זו הלכה מקופחת</strong> (מקוטעת, פגומה), <strong>ששמע השומע</strong> פסק הלכה בענין מציאות אחרת, <strong>וטעה</strong> וחשב כי הלכה זו נקבעה ביחס לכך שהמטלטלים מביאים את הטומאה (כשיש בהיקפן כעובי המרדע) על דבר אחר כשהם מאהילים על שניהם כאחת. ואולם ההלכה המקורית כך היא: אם היה <strong>האיכר עובר ומרדעו על כתפו ואיהל</strong> המרדע ב<strong>צדו</strong> ה<strong>אחת על הקבר</strong> — <strong>טימאו אותו,</strong> את המרדע עצמו, <strong>משום כלים המאהילים על המת.</strong> כי כל חפץ המצוי למעלה מקבר המת (מאהיל) נטמא על ידי כך. ואולם מזה שהמרדע נטמא כשלעצמו, מכל מקום אין בכך כדי ללמד שהוא מביא את הטומאה על חפצים אחרים.
 <strong>אמר ר' עקיבא: אני אתקן</strong> ואסביר את ההלכה <strong>שיהו דברי חכמים קיימים</strong> כלשונם, וכך תתפרש הלכה זו: <strong>שיהו כל המטלטלים מביאין את הטומאה על האדם שנושא אותן</strong> אם היו מטלטלים אלה עבים לפחות <strong>בעובי המרדע,</strong> כי, כפי שיבואר אחר כך, חפץ עגול כהיקפו של המרדע יש לגזור בו כאילו היה ממש אהל על המת. ודבר המשמש אהל (כיסוי) על המת, לא זו בלבד שהוא עצמו נטמא אלא אף "כל אשר באהל יטמא שבעת ימים" (במדבר יט, יד), ולכן אף האדם הנושא את המרדע נטמא בשל המרדע. <strong>ו</strong>אולם אותם מטלטלים שהאהילו על המת הם עצמם מביאים את הטומאה <strong>על עצמם</strong> באהל זה <strong>בכל שהן,</strong> ואין צורך בשיעור מסויים. <strong>ו</strong>אולם אותם חפצים המאהילים על המת לגבי <strong>שאר אדם</strong> (שאינו נושא אותם) <strong>ו</strong>כן לגבי <strong>כלים</strong> — אינם מטמאים אלא <strong>בפותח טפח,</strong> שיש ברחבם של הכלים הללו לפחות טפח.
 <strong>ואמר ר' ינאי: ומרדע זה שאמרו,</strong> דווקא ש<strong>אין בעביו טפח ו</strong>אולם <strong>יש בהיקפו טפח, וגזרו</strong> חכמים <strong>על היקפו משום עביו.</strong> שאילו היה עוביו טפח היה מטמא באהל מדברי תורה, על כן החמירו בהיקפו טפח מגזירת חכמים והוא עוד אחד משמונה עשר דבר.
 ושואלים: <strong>ול</strong>דעת <strong>ר' טרפון</strong> ש<strong>אמר אקפח את בני</strong> לפי <strong>שזו הלכה מקופחת,</strong> הלא <strong>בצרי להו</strong> <small>[חסרו להן]</small> הגזירות ואין שמונה עשר! <strong>אמר רב נחמן בר יצחק: אף</strong> הגזירה <strong>שבנות כותים</strong> נחשבות כ<strong>נדות מעריסתן, בו ביום גזרו. ובאידך</strong> <small>[ובאחרת]</small> סבור הוא <strong>כר' מאיר,</strong> לענין מים שאובים, ועל ידי כך הושלם מנין הגזירות.
 <big>א</big> <strong>ואידך</strong> <small>[והאחרת]</small> עוד גזירה מאותן גזירות — ענין <strong>הבוצר לגת.</strong> שנחלקו שמאי והלל אם הנוזלים שנסחטו בלא כוונה מן הענבים שנבצרו על מנת לדרכם ולעשותם יין מכשירים לקבל טומאה או לא. ש<strong>שמאי אומר: הוכשר</strong> המשקה הזה לקבל טומאה, <strong>הלל אומר: לא הוכשר. אמר לו הלל לשמאי:</strong> אם כן, <strong>מפני מה בוצרין</strong> ענבים <strong>בטהרה</strong> (בכלים טהורים), שצריך לדעתך להזהר מטומאה בשעת בצירה, כי הענבים מוכשרים לטומאה על ידי המיץ הנוזל מהם, <strong>ו</strong>אולם <strong>אין מוסקין</strong> זיתים <strong>בטהרה,</strong> והרי לדעתך שהוכשר המשקה היוצא לקבל טומאה אם כן מדוע אין חוששים למוהל הזב מן הזיתים?
 <strong>אמר לו</strong> שמאי: <strong>אם תקניטני</strong> (תרגיז אותי) ותעמוד על כך שאין למצוא הבדל בין מסיקה ובצירה, הרי כדי שלא לסתור את הדבר — <strong>גוזרני טומאה אף על המסיקה.</strong> וסיפרו, שכיון שהיתה המחלוקת חריפה ביותר <strong>נעצו חרב בבית המדרש,</strong> ו<strong>אמרו: הנכנס</strong> לבית המדרש — <strong>יכנס, והיוצא</strong> — <strong>אל יצא,</strong> כדי שיתאספו כל החכמים ויגיעו לקביעת הלכה. <strong>ואותו היום היה הלל כפוף ויושב לפני שמאי כאחד מן התלמידים.</strong> ואמרו: <strong>והיה</strong> היום <strong>קשה לישראל כיום שנעשה בו העגל,</strong> כי הלל שהיה נשיא הוכרח לשבת בהכנעה לפני שמאי, ושיטת בית שמאי גברה בהצבעה שנערכה באותו יום. <strong>וגזור</strong> <small>[וגזרו]</small> <strong>שמאי והלל ולא קבלו מינייהו</strong> <small>[מהם],</small> <strong>ואתו תלמידייהו גזור</strong> <small>[ובאו תלמידיהם</small> ו<small>גזרו]</small> <strong>וקבלו מינייהו</strong> <small>[מהם].</small>
 לעיקר הדבר שואלים: <strong>מאי טעמא</strong> <small>[מה טעם]</small> גזרו שהמשקים שנסחטו בלא כוונה על הענבים נחשבים לטמאים? <strong>אמר ר' זעירי אמר ר' חנינא: גזירה</strong> גזרו חכמים מתוך החשש <strong>שמא יבצרנו</strong> את הענבים <strong>בקופות</strong> (סלים) <strong>טמאות,</strong> ומשום טומאת הכלי ממילא נחשב המשקה שבו כמכשיר לטומאה.
 ושואלים: <strong>הניחא למאן דאמר</strong> <small>[זה נוח ל</small>דעת <small>מי שאומר]</small> ש<strong>כלי טמא חושב משקים,</strong> כלומר, משקים הנמצאים בכלי טמא הרי הם כאילו היו שם מרצונו, ומכשירים לקבל טומאה אף אם לא נתכוון למשקים שבכלי. ואולם <strong>למאן דאמר</strong> <small>[ל</small>דעת <small>מי שאומר]</small> ש<strong>אין כלי טמא חושב משקין, מאי איכא למימר</strong> <small>[מה יש לומר]</small> בהסבר הגזירה? <strong>אלא אמר זעירי אמר ר' חנינא:</strong> הטעם אינו כפי שאמרנו, אלא <strong>גזירה</strong> זו גזרו <strong>שמא יבצרנו בקופות מזופפות</strong> (משוחות בזפת ואטומות), שכיון שאין המשקים היוצאים מן הענבים הולכים לאיבוד מתוך הקופות הללו, נוח לו שייצאו המשקים מן הענבים שעל ידי כך הוא מזרז את דריכת הענבים בגת. וכיון שנוח לו במשקים הריהם מכשירים לטומאה.
 <strong>רבא אמר:</strong> טעם ה<strong>גזירה</strong> הוא <strong>משום הנושכות,</strong> שהם אשכולות ענבים הדבוקים זה בזה, וכשמפרידים אותם ניתז המיץ, וכיון שהדבר נעשה בידיו מדעת ומרצון, מכשיר המשקה היוצא. וכפי <strong>שאמר רב נחמן אמר רבה בר אבוה</strong> בדומה: <strong>פעמים שאדם הולך לכרמו</strong> כדי <strong>לידע</strong> (לדעת) <strong>אם</strong> כבר <strong>הגיעו ענבים ל</strong>זמן <strong>בצירה או לא, ונוטל אשכול ענבים לסוחטו, ומזלף</strong> (מתיז, שופך) את המיץ <strong>על גבי</strong> ה<strong>ענבים,</strong> ועל פי טיב המיץ יודע אם בשלו הענבים כל צרכם. ואם כן, מיץ ענבים זה בידיו ולרצונו נעשה, ולכך הוא מכשיר לקבל טומאה, שאפילו <strong>בשעת בצירה</strong> יתכן ש<strong>עדיין משקה</strong> זה <strong>טופח</strong> (רטוב) <strong>עליהם.</strong>
 <big>ב</big> מאחר ועדיין לא נמנו כל שמונה עשרה הגזירות <strong>שגזרו בו ביום, שואלים: ואידך</strong> <small>[והאחרת]</small> מה היא? <strong>אמר</strong>
## דף יז:
 <strong>טבי רישבא</strong> <small>[צייד העופות]</small> שכך <strong>אמר שמואל: אף</strong> הגזירה ש<strong>גידולי תרומה,</strong> כלומר, שהפירות היוצאים מתרומה שנזרעה בארץ, אף הם נחשבים לתרומה, אף גזירה זו <strong>בו ביום גזרו.</strong> ושואלים: <strong>מאי טעמא</strong> <small>[מה טעם]</small> גזרו כך? <strong>אמר ר' חנינא: גזירה משום תרומה טהורה ביד ישראל,</strong> שאדם שלא ירצה לתת לכהן את התרומה, יזרענה בקרקע ובכך יבטלה מדין תרומה. וכדי שלא יבואו לעשות כן גזרו שגם הצומח מן התרומה נחשב כתרומה, ועל כן אינו מרויח בכך כלום.
 <strong>אמר רבא: אי דחשידי להכי, אפרושי נמי</strong> <small>[אם חשודי</small> <small>ם</small> הם <small>על כך, להפריש גם כן]</small> <strong>לא ליפרשו</strong> <small>[יפרישו]</small> תרומה כלל! <strong>אלא אמר רבא:</strong> אנו יודעים כי <strong>ישראל,</strong> שלא כלוי, <strong>כיון</strong> שמעיקר הדין <strong>אפשר למעבד</strong> <small>[לעשות],</small> להפריש כתרומה, <strong>חטה אחת כ</strong>דעת <strong>שמואל</strong> שאמר שמן התורה אין שיעור קבוע לתרומה, ואף אם מפריש חטה אחת על כל הגורן יצא ידי חובתו, <strong>ו</strong>מאחר ואותו אדם בכל זאת <strong>לא קעביד</strong> <small>[עשה]</small> כך כדי להפטר מחובת ההפרשה, הרי <strong>הימוני מהימני</strong> <small>[נאמן</small> הוא<small>],</small> ואין לחשוש שמא ירצה להפטר מן ההפרשה באמצעות זריעתה. <strong>אלא</strong> טעם ה<strong>גזירה</strong> הוא <strong>משום תרומה טמאה ביד כהן.</strong> שתרומה זו אסורה באכילה אף לכהן ודינה בשריפה, אלא שמותר לכהן להנות משריפתה, וחוששים <strong>דילמא משהי לה גביה</strong> <small>[שמא ישהה אותה אצלו]</small> וימתין עד עונת הזריעה, ואז ישתמש בה לזריעה. <strong>ו</strong>יתכן כי בשל כך <strong>אתי</strong> <small>[יבוא]</small> <strong>לידי תקלה,</strong> שבמשך הזמן עלול הוא לשכוח שהתרומה טמאה, ויאכלנה.
 <big>א</big> ועוד בענין שמונה עשרה הגזירות<strong>, שואלים: ואידך</strong> <small>[והאחרת]</small> מה היא? <strong>אמר ר' חייא בר אמי משמיה</strong> <small>[משמו]</small> של <strong>עולא: אף</strong> גזירה זו ש<strong>מי</strong> שהחזיק ארנק ובו כסף בערב שבת, ו<strong>החשיך</strong> לו <strong>בדרך,</strong> שאף שמדברי תורה מותר לו לטלטל את הארנק בהפסקות של פחות מארבע אמות, ומכל מקום אסרו עליו חכמים לעשות כן, ואמרו שצריך שיהיה <strong>נותן</strong> את <strong>כיסו</strong> (ארנקו) <strong>לגוי</strong> המהלך עמו בדרך — <strong>בו ביום גזרו.</strong>
 <big>ב</big> <strong>ואידך</strong> <small>[ו</small>הגזירה <small>האחרת]</small> — <strong>אמר</strong> החכם <strong>באלי אמר אבימי סנוותאה</strong> <small>[מן</small> המקום <small>סנוותה]:</small> <strong>פתן</strong> של הגוים <strong>ושמנן ויינן ובנותיהן</strong> — <strong>כולן</strong> גזירה אחת <strong>משמונה עשר דבר הן.</strong> ושואלים: <strong>הניחא</strong> <small>[זה נוח]</small> <strong>ל</strong>שיטת <strong>ר' מאיר,</strong> שלשיטתו נמצאו כבר שמונה עשרה גזירות. <strong>אלא ל</strong>שיטת <strong>ר' יוסי,</strong> הסבור שבענין כלים שבחצר שנוי הדבר במחלוקת, אם כן רק <strong>שבסרי הווין</strong> <small>[שבע עשרה הן]!</small> ומשיבים: <strong>איכא</strong> <small>[יש]</small> אותו דבר שאמר <strong>רב אחא בר אדא.</strong> ש<strong>אמר רב אחא בר אדא אמר ר' יצחק: גזרו</strong> איסור <strong>על</strong> אכילת <strong>פתן</strong> של גוים <strong>משום שמנן. ו</strong>גזרו איסור <strong>על שמנן</strong> — <strong>משום יינן.</strong> ויש כאן איפוא שתי גזירות נפרדות.
 ותוהים: <strong>על פתן משום שמנן?! מאי אולמיה</strong> <small>[מה תוקפו]</small> של האיסור ב<strong>שמן</strong> יותר <strong>מ</strong>ב<strong>פת</strong> לחם? <strong>אלא</strong> יש לומר כי <strong>גזרו</strong> איסור <strong>על פתן ו</strong>על <strong>שמנן משום יינן. ועל יינן</strong> גזרו איסור <strong>משום</strong> שהוא מביא לקירוב הלבבות ויבואו לשאת את <strong>בנותיהן. ועל בנותיהן</strong> — <strong>משום דבר אחר</strong> (עבודה זרה). <strong>ו</strong>עוד גזרו <strong>על דבר אחר</strong> — <strong>משום דבר אחר.</strong> ושואלים: <strong>מאי</strong> <small>[מהו]</small> אותו <strong>דבר אחר</strong> שרמזו כאן? <strong>אמר רב נחמן בר יצחק: גזרו על תינוק גוי</strong> שיהיה דינו <strong>שמטמא בזיבה</strong> כזב גדול, אף על פי שאין בו טומאה. וזאת כדי להרחיק את ילדי ישראל מילדי הגוים, <strong>שלא יהיה תינוק ישראל רגיל אצלו במשכב זכור.</strong> ושואלים: <strong>אי הכי</strong> <small>[אם כך]</small> <strong>ל</strong>שיטת <strong>ר' מאיר נמי תשסרי הויין</strong> <small>[גם כן</small> קשה שהרי לפי זה <small>תשע עשרה</small> גזירות <small>הן]!</small> ומשיבים: לשיטת ר' מאיר גזירת ה<strong>אוכלין ו</strong>ה<strong>כלים שנטמאו במשקין בחדא חשיב להו</strong> <small>[כאחת חושב הוא אותן],</small> ואם כן אף לשיטתו יש שמונה עשרה גזירות בלבד.
 <big>ג משנה</big> במשנה זו מצויה מחלוקת יסודית בין בית הלל ובית שמאי: האם יש צורך להרחיק מדברים שאסור לעשותם בשבת עוד בערב שבת, או שמא מותר להתחיל בפעולה לפני השבת, אף שהוא יודע שעשייתה תימשך מאליה ביום השבת. ובפרטים אלה נחלקו: ש<strong>בית שמאי אומרים: אין שורין</strong> בערב שבת סמוך לשבת <strong>דיו</strong> יבש במים <strong>ו</strong>לא <strong>סמנים</strong> יבשים של צבע, <strong>ו</strong>לא <strong>כרשינין</strong> למאכל בהמה לרככם במים, <strong>אלא</strong> אם נותר עד כניסת השב די זמן <strong>כדי</strong> (כשברור) <strong>שישורו</strong> דיים <strong>מבעוד יום</strong> לפני כניסת השבת כדי צרכם, ושרייתם הנוספת בשבת לא תביא תועלת. <strong>ובית הלל מתירין.</strong> וכן <strong>בית שמאי אומרים: אין נותנין אונין</strong> (חבילות חוטים) <strong>של פשתן לתוך התנור</strong> בערב שבת <strong>אלא כדי שיהבילו</strong> (יתחממו) <strong>מבעוד יום. ו</strong>כן <strong>לא</strong> מכניסים <strong>את הצמר ליורה</strong> של צבע <strong>אלא כדי שיקלוט</strong> את <strong>העין</strong> (הגוון) מבעוד יום. <strong>ובית הלל מתירין.</strong>
 <strong>בית שמאי אומרים: אין פורסין מצודות</strong> (מלכודות) ל<strong>חיה, ועופות ודגים אלא כדי</strong> שיעור זמן שיש שאפשרות <strong>שיצודו</strong> בהן <strong>מבעוד יום, ובית הלל מתירין. ו</strong>כן אמרו <strong>בית שמאי</strong> ש<strong>אין מוכרין לגוי</strong> בערב שבת, <strong>ו</strong>אף <strong>אין טוענין עמו</strong> משא על חמורו <strong>ואין מגביהין עליו</strong> משא <strong>אלא</strong> תוך <strong>כדי</strong> הזמן <strong>שיגיע</strong> הגוי <strong>למקום קרוב</strong> עוד לפני השבת, ולא יהיה חלק ליהודי בחילול השבת הנעשה על ידי הגוי. <strong>ובית הלל מתירין.</strong> וכן <strong>בית שמאי אומרים: אין נותנין עורות לעבדן</strong> (מעבד עורות) גוי, <strong>ולא כלים</strong> (בגדים) <strong>לכובס גוי אלא</strong> ב<strong>כדי שיעשו מבעוד יום</strong> לפני השבת. <strong>ובכולן בית הלל מתירין עם</strong>
## דף יח.
 <strong>השמש,</strong> כלומר, כל עוד השמש זורחת ביום הששי — מותר לתת את הדברים לגוי. <strong>אמר רבן שמעון בן גמליאל: נוהגים היו בית אבא,</strong> הנשיאים שמבית הלל, <strong>שהיו נותנים כלי לבן</strong> שלהם <strong>לכובס גוי</strong> רק <strong>שלשה ימים קודם לשבת. ו</strong>אולם <strong>שוין</strong> (מסכימים) <strong>אלו ואלו,</strong> גם בית שמאי וגם בית הלל, <strong>שטוענין</strong> מלכתחילה את <strong>קורת בית הבד</strong> על הזיתים מערב שבת מבעוד יום כדי שייסחטו הזיתים במשך השבת, <strong>ו</strong>כן שטוענים את <strong>עגולי הגת</strong> לסייע בדריכת הענבים.
 <big>א גמרא</big> לפני בירור הדברים לגופם, מבררים: <strong>מאן</strong> <small>[מי הוא]</small> ה<strong>תנא</strong> הסובר כי <strong>נתינת מים לדיו</strong> בלי לעשות פעולה נוספת — <strong>זו היא</strong> בכלל <strong>שרייתן,</strong> וחייבים עליה בשבת משום אב מלאכה של לישה? <strong>אמר רב יוסף:</strong> שיטה זו — שיטת <strong>רבי היא. דתניא</strong> <small>[ש</small>כן <small>שנינו</small> בברייתא<small>]:</small> היה <strong>אחד נותן את הקמח ואחד</strong> אחר <strong>נותן את המים</strong> לכלי אחד — <strong>האחרון חייב,</strong> משום לישת בצק, שהיא מלאכה האסורה בשבת, אף שלא לש את הבצק בפועל, אלו <strong>דברי רבי. ר' יוסי אומר: אינו חייב</strong> על מלאכת לישה <strong>עד שיגבל</strong> (ילוש) ממש את הבצק. הרי שלשיטת רבי השריה במים בלבד נחשבת למלאכה.
 <strong>אמר ליה</strong> <small>[לו]</small> <strong>אביי</strong> לרב יוסף: <strong>ודילמא</strong> <small>[ושמא]</small> <strong>עד כאן לא</strong> שמענו כי <strong>קאמר</strong> <small>[אמר]</small> <strong>ר' יוסי</strong> כן <strong>אלא בקמח, דבר</strong> <small>[שבן]</small> <strong>גיבול הוא,</strong> שהוא עשוי להיגבל, ולכן אין לישה אלא כשמגבלים ממש את הקמח במים. <strong>אבל דיו דלאו בר</strong> <small>[שלא בן]</small> <strong>גיבול הוא, אימא</strong> <small>[אמור]</small> אולי כי שרייתו בכגון זה נחשבת לגביו כמלאכה שלמה ועל כן <strong>ליחייב</strong> <small>[יהיה חייב]</small> אף לדעת ר' יוסי! ודוחים: <strong>לא סלקא דעתך</strong> <small>[יעלה</small> על דעתך] לומר כן, <strong>דתניא</strong> <small>[ש</small>כן <small>שנינו</small> בברייתא<small>]:</small> היה <strong>אחד נותן את האפר ואחד נותן את המים</strong> — <strong>האחרון חייב,</strong> אף שלא לש אותם כאחד, אלו <strong>דברי רבי. ר' יוסי בר' יהודה אומר:</strong> אינו חייב <strong>עד שיגבל</strong> אותם.
 הרי שלדעת ר' יוסי בר' יהודה אינו חייב משום מלאכת לישה אלא אם לש את הדבר בפועל, וכפי שאמר לגבי אפר אף שאינו בר גיבול. ושואלים: <strong>ודילמא מאי</strong> <small>[ושמא מה</small> משמעו<small>]</small> של <strong>"אפר"</strong> האמור כאן — <strong>עפר</strong> הוא <strong>דבר</strong> <small>[שבן]</small> <strong>גיבול הוא,</strong> ולכן אמר שאינו חייב עד שיגבל, אבל באפר שאינו בר גיבול אף הוא סובר כי חייב אף אם לא גיבלו בפועל<strong>?!</strong> ודוחים: <strong>והתניא</strong> <small>[והרי שנינו]</small> בברייתא אחת לשון <strong>"אפר", והתניא</strong> <small>[והרי שנינו]</small> בברייתא אחרת לשון <strong>"עפר"!</strong> ונמצא שבשני המקרים השונים חלק ר' יוסי בר' יהודה. ואולם הוכחה זו נדחית: <strong>מידי גבי הדדי תניא</strong> <small>[וכי שנויות הן זו אצל זו]?</small> שאילו היו שתי ברייתות אלה שנויות יחד אפשר היה באמת ללמוד מכאן שר' יוסי בר' יהודה חולק גם באפר וגם בעפר. ואולם מאחר והברייתא המדברת באפר נשנתה במקום אחר על ידי אמורא אחר שמסרה בשם ר' יוסי, ואין אם כן להוכיח מהבדל הלשונות דבר.
 <big>ב</big> <strong>תנו רבנן</strong> <small>[שנו חכמים]</small> בתוספתא: <strong>פותקין</strong> (פותחים) את תעלת המים העוברת סמוך לגינה כדי שיבואו <strong>מים לגינה ערב שבת עם חשיכה ו</strong>נותנים לה שתהיה <strong>מתמלאת והולכת כל היום,</strong> יום השבת, <strong>כולו. ו</strong>כן <strong>מניחין מוגמר</strong> (בשמים המונחים על גבי גחלים) <strong>תחת הכלים</strong> (בגדים) ב<strong>ערב שבת ו</strong>הבגדים <strong>מתגמרין</strong> (מתבשמים) <strong>והולכין כל היום כולו. ו</strong>כמו כן <strong>מניחין</strong> מלכתחילה <strong>גפרית תחת הכלים</strong> ב<strong>ערב שבת עם חשיכה,</strong> כדי שיקבלו גוון במשך השבת, <strong>ומתגפרין,</strong> מקבלים אותו גוון, <strong>והולכין כל היום,</strong> יום השבת, <strong>כולו. ומניחין קילור</strong> <small>[תחבושת רטובה]</small> <strong>על גבי העין ו</strong>כן <strong>איספלנית</strong> <small>[תחבושת שמשוחה עליה משחה]</small> <strong>על גבי מכה</strong> ב<strong>ערב שבת עם חשיכה, ומתרפאת</strong> המכה <strong>והולכת כל היום,</strong> יום השבת, <strong>כולו. אבל אין נותנין חטין</strong> (חיטים) <strong>לתוך הריחים של מים אלא</strong> לפי מידה <strong>בכדי שיטחנו מבעוד יום</strong> ולא בשבת.
 ושואלים: <strong>מאי טעמא</strong> <small>[מה טעם]</small> אסרו בריחיים והתירו בשאר המלאכות? <strong>אמר רבה: מפני שמשמעת קול,</strong> ונשמע הדבר ברבים שטוחנים בריחיים בשבת. ואף שאין בכך איסור מלאכה, מכל מקום יש בדבר זלזול בכבוד השבת, ומשום כך אסרו. <strong>אמר ליה</strong> <small>[לו]</small> <strong>רב יוסף</strong> לרבה: <strong>ולימא מר</strong> <small>[ויאמר אדוני]</small> נימוק טוב יותר, <strong>משום שביתת כלים,</strong> שאף כליו של אדם מישראל צריך שלא יעשו מלאכה ביום השבת! וכפי <strong>דתניא</strong> <small>[ששנינו</small> במכילתא<small>]:</small> מה שנאמר <strong>"ובכל אשר אמרתי אליכם תשמרו"</strong> (שמות כג, יג), הרי זה רמז לדברים שנאמרו בתורה שבעל פה, ובאים <strong>לרבות שביתת כלים</strong> ביום השבת. <strong>אלא אמר רב יוסף:</strong> טעם האיסור בריחיים הוא <strong>משום שביתת כלים.</strong>
 מאחר שהוזכרה חובת השבתת הכלים בשבת, אומרים: <strong>השתא</strong> <small>[עכשיו]</small> ש<strong>אמרת</strong> כי גם <strong>לבית הלל אית להו</strong> <small>[יש להם,</small> הם סבורים<small>]</small> כי <strong>שביתת כלים</strong> בשבת חובה <strong>דאורייתא</strong> <small>[שמן התורה]</small> היא, אם כן <strong>גפרית ומוגמר</strong> שמניחים תחת הכלים <strong>מאי טעמא שרו</strong> <small>[מה טעם התירו]</small> אותם? והלא הדבר נעשה בשבת באמצעות הכלים!ומשיבים: <strong>משום דלא קעביד</strong> <small>[שאינו עושה]</small> <strong>מעשה,</strong> שהכלי עצמו אינו עושה כל פעולה בשעה שהגחלים או הגפרית בוערות. וכן <strong>אונין של פשתן מאי טעמא שרו</strong> <small>[מה טעם התירו]</small> להניח אותם בתנור ערב שבת עם חשיכה כדי ליבשם אף על פי שהמלאכה נמשכת ביום השבת — <strong>משום דלא עביד</strong> <small>[שאינו עושה]</small> בכך <strong>מעשה</strong> של ממש, שכן אין התנור עושה כל פעולה, אלא אדרבא הוא <strong>מינח נייחא</strong> <small>[נח]</small> במקומו ומלאכת הייבוש נעשית מאליה. ואולם לפי זה <strong>מצודות חיה ודגים דקא עביד</strong> <small>[שהן עושות]</small> <strong>מעשה</strong> של ממש בלכידה, <strong>מאי טעמא שרו</strong> <small>[מה טעם התירו]</small> להניחם בערב שבת עם חשיכה? ומסבירים: <strong>התם נמי בלחי וקוקרי דלא קעביד</strong> <small>[שם גם כן</small> מדובר <small>בחכה וברשת שאינן עושות]</small> <strong>מעשה,</strong> אלא הן עומדות במקומן והדג בא אליהם ונלכד ממילא. ואכן מלכודת העושה פעולה מסויימת — אסורה.
 <strong>והשתא</strong> <small>[ו</small>אולם <small>עכשיו]</small> ש<strong>אמר רב אושעיא אמר רב אסי: מאן</strong> <small>[מי הוא]</small> ה<strong>תנא</strong> שלדעתו חובת <strong>שביתת כלים</strong> בשבת <strong>דאורייתא</strong> <small>[מן התורה]</small> היא — דעת <strong>בית שמאי היא ולא</strong> דעת <strong>בית הלל,</strong> ואם כן יש לומר ש<strong>ל</strong>שיטת <strong>בית שמאי בין קעביד</strong> <small>[שהוא עושה]</small> <strong>מעשה, בין דלא קעביד</strong> <small>[שאינו עושה]</small> <strong>מעשה</strong> — <strong>אסור. ול</strong>דעת <strong>בית הלל, אף על גב דקעביד</strong> <small>[אף על פי שהוא עושה]</small> <strong>מעשה</strong> — מכל מקום <strong>שרי</strong> <small>[מותר].</small> ושואלים: <strong>והשתא</strong> <small>[ועכשיו]</small> ש<strong>אמרת</strong> כי <strong>ל</strong>דעת <strong>בית שמאי אף על גב דלא עביד</strong> <small>[אף על פי שאינו עושה]</small> <strong>מעשה</strong> — <strong>אסור, אי הכי</strong> <small>[אם כך],</small>
## דף יח:
 <strong>מוגמר וגפרית</strong> תחת הכלים <strong>מאי טעמא שרו</strong> <small>[מה טעם התירו]</small> <strong>בית שמאי</strong> לעשות כן? ומשיבים: לא דובר בכלי שמניחים בתוכו את המוגמר, כי אם <strong>התם מנח אארעא</strong> <small>[שם מונח</small> חומר הבעירה, <small>על הארץ]</small> ואין איפוא כל כלי החייב בשביתה. ועוד שואלים: <strong>גיגית</strong> שמניחים בה פירות או תבואה כדי להתסיסם ולעשות מהם שיכר, והם שוהים בה זמן רב, <strong>ונר</strong> השבת, <strong>וקדרה</strong> שמניחים על האש מבעוד יום, <strong>ושפוד</strong> שהניחו עליו צלי מבעוד יום <strong>מאי טעמא שרו</strong> <small>[מה טעם התירו]</small> <strong>בית שמאי</strong> להניחם בערב שבת מבעוד יום אף שמלאכתם נמשכת ונעשית לאורך זמן ואף בתוך יום השבת? ומשיבים: מדובר באופן <strong>דמפקר להו אפקורי</strong> <small>[שמפקיר אותם,</small> את הכלים<small>],</small> שלדעת בית שמאי יש להפקיר מבעוד יום את הכלים הללו, וכיון שהפקירם — אינם עוד כלים של ישראל ואינם חייבים איפוא בשביתה.
 <big>א</big> ושואלים: על פי סיכומים אלה <strong>מאן תנא להא דתנו רבנן</strong> <small>[מי הוא ששנה</small> משנה <small>זו ששנו חכמים]:</small> <strong>לא תמלא אשה קדרה עססיות ותורמסין</strong> (מיני קטניות) <strong>ותניח לתוך התנור</strong> כדי לבשלם ב<strong>ערב שבת עם חשכה. ואם נתנן</strong> — לא רק שאסורים ביום השבת עצמו, אלא אף <strong>למוצאי שבת אסורין</strong> באכילה מיד עם צאת השבת, וצריך להמתין <strong>בכדי שיעשו,</strong> כלומר, שיעור זמן המספיק לבישול תבשיל זה מתחילה, כדי שלא יהנה ממלאכה שנעשתה בשבת. <strong>וכיוצא בו</strong> אמרו: <strong>לא ימלא נחתום</strong> (אופה) <strong>חבית של מים ויניח לתוך התנור ערב שבת, עם חשכה</strong> כדי להרתיח את המים שבתוכה, <strong>ואם עשה כן</strong> — אף <strong>למוצאי שבת אסורין</strong> המים מיד עם צאת השבת עד כדי זמן <strong>בכדי שיעשו</strong> מתחילה. והאם <strong>לימא</strong> <small>[נאמר]</small> שתוספתא זו לדעת <strong>בית שמאי היא, ולא</strong> לדעת <strong>בית הלל?</strong> ומשיבים: <strong>אפילו תימא</strong> <small>[תאמר]</small> כי היא לדעת <strong>בית הלל,</strong> ובמקרים אלה אף לדעתם <strong>גזירה</strong> גזרו חכמים מחשש <strong>שמא יחתה</strong> (ינער) המבשל את ה<strong>גחלים</strong> כדי להחיש את הבישול.
 ושואלים: <strong>אי הכי</strong> <small>[אם כך]</small> <strong>מוגמר וגפרית נמי לגזור</strong> <small>[גם כן יגזרו]</small> עליהם לאסור את הנחתם מתחת לכלים בערב שבת עם חשיכה! ומשיבים: <strong>התם לא מחתי להו</strong> <small>[שם אינו חותה אותם],</small> <strong>דאי מחתי סליק בהו קוטרא, וקשי להו</strong> <small>[ש</small>כן <small>אם יחתה יעלה בהם עשן, וקשה,</small> מזיק, <small>להם],</small> שתוספת עשן עצים מקלקלת את ריח הבושם ואת ציפוי הגפרית. ועוד שואלים: ב<strong>אונין של פשתן נמי ליגזור</strong> <small>[גם כן נגזור]!</small> ומשיבים: <strong>התם</strong> <small>[שם],</small> <strong>כיון דקשי להו זיקא</strong> <small>[שמזיקה להם הרוח],</small> לפיכך <strong>לא מגלי להו</strong> <small>[אינו מגלה אותם],</small> ולא יבוא לחתות. ועוד שואלים: ב<strong>צמר</strong> שמכניסים <strong>ליורה</strong> כדי לצובעו גם כן <strong>לגזור</strong> <small>[יגזרו]!</small> <strong>אמר שמואל:</strong> המדובר הוא <strong>ביורה עקורה</strong> מעל גבי האש, שאין חשש שיחתה בגחלים. ועדיין שואלים: <strong>וניחוש</strong> <small>[ונחשוש]</small> <strong>שמא מגיס</strong> <small>[יבחוש]</small> <strong>בה,</strong> באותה יורה, והריהו מסייע בכך לבישול, ואסור הדבר מן התורה! אלא יש לומר שמדובר <strong>ב</strong>יורה שהיא <strong>עקורה</strong> מעל האש <strong>וטוחה</strong> (מכוסה בטיט), שמדביקים טיט סביב לכיסויה כדי שלא תיפתח.
 <big>ב</big> ומעירים: <strong>והשתא</strong> <small>[ועכשיו]</small> ש<strong>אמר מר</strong> <small>[החכם]</small> שבדברים אלה איסור העמדת הקדירה על גבי האש הוא מחמת <strong>גזירה</strong> שגזרו חכמים מחשש <strong>שמא יחתה בגחלים,</strong> אם כן <strong>האי קדרה חייתא שרי לאנוחה</strong> <small>[קדירה זו של בשר חי מותר להניחה]</small> ב<strong>ערב שבת עם חשיכה בתנורא</strong> <small>[בתנור].</small> <strong>מאי טעמא</strong> <small>[מה טעם]</small> הדבר? — <strong>כיון דלא חזי לאורתא</strong> <small>[שאינה ראויה לערב],</small> שלא תספיק להתבשל עד אז, <strong>אסוחי מסח דעתיה מיניה</strong> <small>[מסיח דעתו</small> <strong>ממנה] ולא אתי לחתויי</strong> <small>[יבוא לחתות]</small> ב<strong>גחלים. ו</strong>כן <strong>בשיל</strong> <small>[</small>בשר <small>מבושל]</small> — <strong>שפיר דמי</strong> <small>[יפה נחשב,</small> מותר<small>]</small> להניחו על גבי האש בערב שבת עם חשיכה, שכיון שהוא מבושל למדי לא יבוא אדם לחתות בגחלים להוסיף בבישולו. <strong>בשיל ולא בשיל</strong> <small>[מבושל ואינו מבושל]</small> די צרכו — <strong>אסיר</strong> <small>[אסור],</small> שיש לחשוש שמא יבוא לחתות בגחלים. <strong>ואי שדא ביה גרמא חייא</strong> <small>[ואם השליך בה,</small> בקדירה זו<small>, עצם חיה,</small> לא מבושלת<small>]</small> — <strong>שפיר דמי</strong> <small>[יפה נחשב,</small> מותר<small>],</small> שבגלל העצם לא יוציא את הבשר בערב.
 <strong>והשתא</strong> <small>[ועכשיו]</small> ש<strong>אמר מר</strong> <small>[החכם]</small> כי <strong>כל מידי דקשי ליה זיקא</strong> <small>[דבר שקשה,</small> שמזיקה <small>לו הרוח]</small> <strong>לא מגלי ליה</strong> <small>[אין מגלים אותו],</small> אפשר לומר כי <strong>האי בשרא דגדיא ושריק</strong> <small>[אותו בשר של גדי</small> ששמים אותו בתנור ששפתו <small>סתומה</small> בטיח<small>]</small> — <strong>שפיר דמי</strong> <small>[יפה נחשב,</small> מותר<small>],</small> שבשר הגדי ממהר להתבשל וגם פי התנור סתום, ואין לחשוש שמא יבוא לחתות. <strong>דברחא ולא שריק</strong> <small>[</small>בשר <small>של תיש ואין</small> שפת התנור <small>סתומה</small> בטיח<small>]</small> — <strong>אסור</strong> <small>[אסור].</small> עד כאן דובר במקרים שדינם ברור, ואולם <strong>דגדיא ולא שריק</strong> <small>[</small>בשר <small>של גדי ואין</small> שפת התנור <small>סתומה</small> טיח<small>],</small> או <strong>דברחא ושריק</strong> <small>[של תיש ו</small>פת התנור <small>סתומה</small><small>]</small> — בכך נחלקו, <strong>רב אשי שרי</strong> <small>[התיר],</small> <strong>ו</strong>אילו <strong>רב ירמיה מדיפתי אסיר</strong> <small>[אסר].</small> ושואלים: <strong>ו</strong>לדעת <strong>רב אשי דשרי</strong> <small>[שהתיר],</small> <strong>והתניא</strong> <small>[והרי שנינו</small> בברייתא<small>]</small> ש<strong>אין צולין בשר, בצל, וביצה</strong> בערב שבת <strong>אלא</strong> אם כן יש זמן מספיק <strong>כדי שיצולו מבעוד יום.</strong> והרי שאין מניחים בערב שבת בתנור בשר שעדיין אינו צלוי דיו! ומשיבים: <strong>התם בברחא ולא שריק</strong> <small>[שם,</small> מדובר <small>ב</small>בשר <small>תיש</small> שאין שפת התנור <small>סתומה</small> בטיח<small>],</small> אבל במקרים אחרים — מותר.
 <strong>איכא דאמרי</strong> <small>[יש שאומרים]</small> כי <strong>דגדיא</strong> <small>[</small>בשר <small>של גדי]</small> בין אם התנור <strong>שריק</strong> <small>[סתום],</small> <strong>בין לא שריק</strong> <small>[</small>ש<small>אינו סתום]</small> לדעת הכל <strong>שפיר דמי</strong> <small>[יפה נחשב,</small> מותר<small>].</small> <strong>דברחא נמי ושריק</strong> <small>[של תיש גם כן</small> כאשר שפת התנור <small>סתומה]</small> — <strong>שפיר דמי</strong> <small>[יפה נחשב,</small> מותר<small>].</small> <strong>כי פליגי</strong> <small>[כאשר נחלקו]</small> היה זה <strong>בברחא ולא שריק</strong> <small>[ב</small>בשר <small>תיש ואין</small> שפת התנור <small>סתומה].</small> ש<strong>רב אשי שרי</strong> <small>[התיר],</small> <strong>ו</strong>אילו <strong>רב ירמיה מדיפתי אסיר</strong> <small>[אסר].</small> ושואלים: <strong>ול</strong>דעת <strong>רב אשי דשרי</strong> <small>[שהתיר],</small> <strong>והתניא</strong> <small>[והרי שנינו</small> בברייתא<small>]</small> ש<strong>אין צולין בשר, בצל, וביצה</strong> בערב שבת <strong>אלא</strong> אם כן יש זמן מספיק <strong>כדי שיצולו מבעוד יום,</strong> והרי שאין מניחים בערב שבת בתנור בשר שעדיין אינו צלוי דיו! ומשיבים: <strong>התם</strong> <small>[שם]</small> מדובר ב<strong>בישרא אגומרי</strong> <small>[בשר</small> העשוי <small>על גחלים],</small> וקיים אז חשש רב יותר שיבוא לחתות בגחלים. <strong>אמר רבינא: האי קרא חייא</strong> <small>[אותה דלעת חיה,</small> לא מבושלת<small>]</small> — <strong>שפיר דמי</strong> <small>[יפה נחשב,</small> מותר<small>]</small> להניחה <strong>בקדירה על גבי האש בערב שבת עם חשיכה.</strong> וטעם הדבר — <strong>כיון דקשי ליה זיקא, כבשרא דגדיא דמי</strong> <small>[שקשה,</small> מזיקה <small>לה הרוח,</small> הרי <small>כבשר גדי</small> היא <small>נחשבת].</small>
 <big>ג</big> <strong>תנו רבנן</strong> <small>[שנו חכמים]</small> בברייתא תוספת לדברי המשנה בענין מחלוקת בית שמאי ובית הלל במכירה לגוי בערב שבת. ש<strong>בית שמאי אומרים: לא ימכור אדם</strong> חפצו <strong>לגוי, ולא ישאילנו, ולא ילונו, ולא יתן לו</strong> חפץ <strong>במתנה</strong> בערב שבת <strong>אלא</strong> תוך <strong>כדי</strong> הזמן <strong>שיגיע</strong> הגוי <strong>לביתו</strong> מבעוד יום. <strong>ובית הלל אומרים:</strong> מותר לעשות זאת <strong>כדי</strong> הזמן <strong>שיגיע</strong> הגוי <strong>לבית הסמוך לחומה</strong> של המקום אליו הוא הולך. <strong>ר' עקיבא אומר:</strong> מותר לתת לגוי בערב שבת תוך <strong>כדי</strong> הזמן <strong>שיצא</strong> הגוי <strong>מפתח ביתו</strong> של הישראלי, ומה שיעשה הגוי אחר כך — אינו חשוב. <strong>אמר ר' יוסי בר' יהודה: הן הן דברי ר' עקיבא, הן הן דברי בית הלל.</strong> אלא <strong>לא בא ר' עקיבא אלא לפרש</strong> את <strong>דברי בית הלל.</strong> שהתנא שגרס בדברי בית הלל עד שיגיע לבית הסמוך לחומה, היתה זו מעין שיטת בית שמאי, ובא ר' עקיבא להבהיר את שיטת בית הלל האמיתית.
 <strong>תנו רבנן</strong> <small>[שנו חכמים]</small> בברייתא מעין עקרון זה במחלוקת אחרת. ש<strong>בית שמאי אומרים: לא ימכור אדם חמצו</strong> בערב פסח <strong>לגוי, אלא אם כן יודע בו שיכלה</strong> החמץ <strong>קודם הפסח, דברי בית שמאי. ובית הלל אומרים: כל זמן שמותר לאוכלו</strong> — <strong>מותר למוכרו,</strong> ואין עוד אחריות הישראלי על חמץ שנמכר לגוי משעה שנמכר. ו<strong>ר' יהודה אומר:</strong>
## דף יט.
 <strong>כותח הבבלי</strong> (תבלין שיש בו פירורי לחם שהחמיצו) <strong>וכל מיני כותח אסור למכור</strong> לגוי <strong>שלשים יום קודם הפסח.</strong> שמאחר שהכותח משמש כתבלין בלבד, משאירים אותו זמן רב יותר מאשר מאכלים אחרים.
 <big>א</big> <strong>תנו רבנן</strong> <small>[שנו חכמים]</small> בברייתא אחרת: מלכתחילה <strong>נותנין מזונות לפני הכלב בחצר</strong> בשבת, ואין חוששים שמא יטלם ויוציאם לרשות הרבים. ואם <strong>נטלו</strong> הכלב <strong>ויצא</strong> מחוץ לחצר — <strong>אין נזקקין לו,</strong> שאין צריך לדאוג שיאכלם הכלב דווקא באותה חצר.
 ו<strong>כיוצא בו</strong> אמרו: <strong>נותנין מזונות לפני הגוי בחצר</strong> בשבת. ואם <strong>נטלו</strong> הגוי <strong>ויצא</strong> — <strong>אין נזקקין לו.</strong> ושואלים: <strong>הא תו</strong> <small>[זה עוד]</small> <strong>למה לי,</strong> והלא <strong>היינו הך</strong> <small>[זהו זה],</small> כלומר, הרי משמעות ההלכה זהה גם בכלב וגם בגוי, כי איסורי שבת אינן חלים על שניהם. ומשיבים: יש להבדיל, שכן <strong>מהו דתימא</strong> <small>[שתאמר]</small> כי <strong>האי</strong> <small>[זה,</small> הכלב<small>]</small> הרי החובה לדאוג למזונותיו <strong>רמי עליה</strong> <small>[מוטלת עליו],</small> על בעל החצר שהוא בעליו, <strong>והאי לא רמי עליה</strong> <small>[וזה,</small> הגוי מזונותיו <small>אינם מוטלים עליו],</small> על בעל החצר, ואם כן כאשר יש בדבר חשש של חילול שבת היה מקום לומר שלא יתן לו מזונו, ועל כן <strong>קא משמע לן</strong> <small>[השמיע לנו]</small> שגם בגוי מותר.
 <big>ב</big> <strong>תנו רבנן</strong> <small>[שנו חכמים]</small> בתוספתא: <strong>לא ישכיר אדם</strong> את <strong>כליו לגוי בערב שבת,</strong> שנראה כאילו היהודי מקבל שכר בעד עבודה הנעשית בשבת. ואולם <strong>ב</strong>יום <strong>רביעי וב</strong>יום <strong>חמישי</strong> — <strong>מותר.</strong> ו<strong>כיוצא בו, אין משלחין איגרות ביד גוי בערב שבת,</strong> ואולם <strong>ברביעי ובחמישי</strong> — <strong>מותר.</strong> אף על פי כן <strong>אמרו עליו על ר' יוסי הכהן ואמרי לה</strong> <small>[ויש אומרים]</small> שאמרו זאת <strong>על ר' יוסי החסיד שלא נמצא כתב ידו ביד גוי מעולם,</strong> כדי שלא יזדמן שהגוי יטלטל את מכתבו בשבת.
 <strong>תנו רבנן</strong> <small>[שנו חכמים]</small> בברייתא: <strong>אין משלחין איגרת ביד גוי</strong> ב<strong>ערב שבת, אלא אם כן קוצץ לו דמים,</strong> כלומר, קובע לו שכר קצוב עבור העברת המכתב. שאז כל מה שעושה הגוי במכתב זה איננו בשליחותו של ישראל, כי אם לשם עצמו, שהרי שכרו קצוב מראש. <strong>בית שמאי אומרים:</strong> אין מוסרים איגרת בערב שבת לידי גוי אלא כשיש עדיין שיעור זמן <strong>כדי שיגיע</strong> הגוי <strong>לביתו</strong> לפני חשיכה. <strong>ובית הלל אומרים: כדי שיגיע לבית הסמוך לחומה</strong> של העיר אליה נשלח.
 ושואלים: <strong>והלא קצץ</strong> <small>[קבע]</small> מחיר, ומה משנה לנו אם יגיע בערב שבת או ביום השבת? <strong>אמר רב ששת, הכי קאמר</strong> <small>[כך אמר]:</small> <strong>ואם לא קצץ</strong> את מחיר השליחות — <strong>בית שמאי אומרים:</strong> אין מוסרים לו את האיגרת אלא אם כן נשאר עד כניסת השבת שיעור זמן <strong>כדי שיגיע</strong> הגוי <strong>לביתו. ובית הלל</strong> מגבילים את ההיתר למסור לגוי ו<strong>אומרים:</strong> שיעור הזמן הוא <strong>עד שיגיע לבית הסמוך לחומה.</strong>
 ושואלים: <strong>והאמרת רישא</strong> <small>[והרי אמרת בתחילה]</small> ש<strong>אין משלחין</strong> אלא אם כן קצץ? הרי שבלא קציצה אין לשלוח כלל! ומשיבים: <strong>לא קשיא</strong> אפשר להסביר כי <strong>הא</strong> <small>[זה]</small> ששנינו שמותר למסור לגוי איגרת בערב שבת אפילו בלא לקצוץ הרי זה באופן <strong>דקביע בי</strong> <small>[כשקבוע בית]</small> <strong>דואר במתא</strong> <small>[בעיר],</small> <strong>הא</strong> <small>[זה]</small> שמותר למסור אפילו בלי לקצוץ, הרי זה באופן ש<strong>לא קביע בי דואר במתא</strong> <small>[קבוע בית דואר בעיר].</small>
 <big>ג</big> <strong>תנו רבנן</strong> <small>[שנו חכמים]:</small> <strong>אין מפליגין בספינה פחות משלשה ימים קודם לשבת,</strong> שלא ייראה הדבר שעושה הישראלי מלאכה ביום השבת. <strong>במה דברים אמורים</strong> — כשהפליג <strong>לדבר הרשות, אבל</strong> אם הפליג <strong>לדבר מצוה</strong> — <strong>שפיר דמי</strong> <small>[יפה נחשב,</small> מותר<small>].</small> אבל גם אז צריך שיהא <strong>פוסק</strong> (קובע) <strong>עמו,</strong> עם הגוי המנהיג את הספינה, <strong>על מנת לשבות, ו</strong>אולם אף על פי שפסק עמו — הגוי <strong>אינו שובת, דברי רבי. רבן שמעון בן גמליאל אומר: אינו צריך</strong> לפסוק. <strong>ו</strong>אולם להפליג בספינה הנוסעת <strong>מצור לצידן,</strong> שהנסיעה היא נסיעה קצרה בים — <strong>אפילו בערב שבת מותר.</strong>
 <big>ד</big> <strong>תנו רבנן</strong> <small>[שנו חכמים]</small> בתוספתא: <strong>אין צרין על עיירות של גוים</strong> במלחמה <strong>פחות משלשה ימים קודם לשבת,</strong> כדי שלא יצטרכו להתחיל בחילול שבת בהקמת המצור. <strong>ו</strong>אולם <strong>אם</strong> כבר <strong>התחילו</strong> במצור פחות משלושה ימים לפני שבת — <strong>אין מפסיקין</strong> מכל פעולות המלחמה אף בשבת. <strong>וכן היה שמאי אומר:</strong> ממה שנאמר <strong>"</strong>ובנית מצור על העיר אשר היא עושה עמך מלחמה <strong>עד רדתה"</strong> (דברים כ, כ), למדים כי מאחר ויש לעשות את המצור "עד רדתה", יש אם כן להמשיך במצור <strong>אפילו בשבת.</strong>
 <big>ה</big> שנינו במשנה ש<strong>אמר רבן שמעון בן גמליאל: נוהגין היו</strong> בית רבן גמליאל שלא היו נותנים כלי לבן לכובס גוי אלא שלושה ימים לפני השבת. <strong>תניא</strong> <small>[שנינו</small> בתוספתא<small>]</small> ש<strong>אמר ר' צדוק: כך היה מנהגו של בית רבן גמליאל, שהיו נותנין כלי לבן לכובס</strong> גוי <strong>שלשה ימים קודם לשבת ו</strong>כלים <strong>צבועים</strong> היו נותנים לו <strong>אפילו בערב שבת.</strong> ומעירים: <strong>ומדבריהם למדנו שהלבנים קשים לכבסן יותר מן הצבועין,</strong> שבלבן ניכר כל כתם יותר.
 ואגב הערה זו מספרים כי <strong>אביי הוה יהיב ליה ההוא מנא דצביעא לקצרא</strong> <small>[נתן בגד צבוע לכובס].</small> <strong>אמר ליה</strong> <small>[לו]</small> אביי לכובס: <strong>כמה בעית עילויה</strong> <small>[אתה רוצה עבורו],</small> כדי לכבסו. <strong>אמר ליה</strong> <small>[לו]</small> הכובס לאביי: <strong>כדחיורא</strong> <small>[כמו בשל לבן].</small> <strong>אמר ליה</strong> <small>[לו]</small> אביי: לא תוכל להטעות אותי בנושא זה, ו<strong>כבר קדמוך רבנן</strong> <small>[חכמים],</small> שמהברייתא למדנו מה קשה יותר לכביסה. ו<strong>אמר אביי</strong> בענין זה: <strong>האי מאן דיהיב מנא לקצרא, במשחא ניתיב ליה ובמשחא נשקול מיניה</strong> <small>[הנותן בגד לכובס, במידה יתן לו ובמידה יקח ממנו].</small> <strong>דאי טפי</strong> <small>[שאם</small> הוא <small>ארוך יותר]</small> — סימן הוא ש<strong>אפסדיה</strong> <small>[הפסידו]</small> הכובס בכך <strong>דמתחיה</strong> <small>[שמתחו].</small> <strong>ואי בציר</strong> <small>[ואם</small> הוא <small>קצר יותר]</small> — ודאי <strong>אפסדיה</strong> בכך ש<strong>כווציה</strong> <small>[כווצו].</small>
 <big>ו</big> שנינו במשנה כי <strong>שוין אלו ואלו,</strong> בית שמאי ובית הלל, <strong>שטוענין</strong> את קורות בית הבד ועיגולי הגת. ושואלים: <strong>מאי שנא כולהו</strong> <small>[במה שונים כולם],</small> כל הדברים הכתובים במשנה, ש<strong>גזרו בהו</strong> <small>[בהם]</small> <strong>בית שמאי, ומאי שנא</strong> <small>[ובמה שונים]</small> <strong>קורות בית הבד ועיגולי הגת</strong> ש<strong>לא גזרו</strong> בהם בית שמאי? ומשיבים: <strong>הנך דאי עביד להו</strong> <small>[אותם שאם עושה אותם]</small> <strong>בשבת</strong> הריהו <strong>מיחייב</strong> <small>[מתחייב]</small> בשל כך <strong>קרבן חטאת</strong> — <strong>גזרו בהו</strong> <small>[בהם]</small> <strong>בית שמאי</strong> שלא יעשו אותם ב<strong>ערב שבת עם חשכה.</strong> ואולם <strong>קורות בית הבד ועיגולי הגת</strong> שאפילו <strong>אי עביד להו</strong> <small>[אם עושה אותם]</small> <strong>בשבת</strong> הוא <strong>לא מיחייב</strong> <small>[מתחייב]</small> בכך קרבן <strong>חטאת</strong> — <strong>לא גזרו</strong> בית שמאי.
 ושואלים: <strong>מאן</strong> <small>[מי הוא]</small> ה<strong>תנא</strong> הסבור <strong>שכל מידי דאתי</strong> <small>[שבא]</small> <strong>ממילא,</strong> מעצמו, ולא על ידי פעולה בידיים, <strong>שפיר דמי</strong> <small>[יפה נחשב,</small> מותר<small>]</small> בשבת? <strong>אמר ר' יוסי בר חנינא:</strong> דעת תנא זה, דעת <strong>ר' ישמעאל היא, דתנן</strong> <small>[ש</small>כן <small>שנינו</small> במשנה<small>]:</small> <strong>השום והבוסר</strong> של ענבים, <strong>ו</strong>כן <strong>המלילות</strong> של חטים <strong>שרסקן מבעוד יום, ר' ישמעאל אומר: יגמור</strong> ויטפל בהם <strong>משתחשך.</strong> שלאחר גמר הריסוק שמים את הדברים הללו תחת משקולת, כדי שהנוזלים ימשיכו לצאת. <strong>ור' עקיבא אומר:</strong>
## דף יט:
 <strong>לא יגמור. ו</strong>אילו האמורא <strong>ר' אלעזר אמר:</strong> משנתנו כשיטת <strong>ר' אלעזר</strong> התנא <strong>היא. דתנן</strong> <small>[ש</small>כן <small>שנינו</small> במשנה<small>]:</small> <strong>חלות דבש שריסקן בערב שבת ויצאו</strong> הדבש <strong>מעצמן</strong> ביום השבת — <strong>אסור</strong> באכילה, ככל דבר שנעשה בשבת. <strong>ור' אלעזר מתיר.</strong>
 ושואלים: <strong>ור' יוסי בר חנינא מאי טעמא</strong> <small>[מה טעם]</small> <strong>לא אמר כר' אלעזר,</strong> שלכאורה דברי ר' אלעזר במשנה קרובים יותר! ומשיבים: <strong>אמר</strong> <small>[</small>יכול היה ר' יוסי <small>לומר]</small> <strong>לך</strong> כי <strong>התם</strong> <small>[שם]</small> בחלות דבש <strong>הוא דמעיקרא</strong> <small>[שמתחילה]</small> הוא <strong>אוכל ולבסוף</strong> הוא <strong>אוכל,</strong> שהדבש נחשב כמאכל, ואם כן בחלות הדבש לא היתה סחיטה כלל, שמשמעה הוצאת נוזלים ממאכל. ואולם <strong>הכא מעיקרא</strong> <small>[כאן</small> במשנה היה הכל <small>בתחילה]</small> <strong>אוכל והשתא</strong> <small>[ועכשיו]</small> נעשה <strong>משקה,</strong> והרי זה בכלל סחיטה. <strong>ור' אלעזר אמר</strong> <small>[</small>יכול היה <small>לומר]</small> <strong>לך</strong> כתשובה לטענה זו: <strong>הא שמעינן ליה</strong> <small>[הרי שמענו אותו]</small> את <strong>ר' אלעזר</strong> ש<strong>אפילו</strong> ב<strong>זיתים וענבים</strong> הוא <strong>נמי שרי</strong> <small>[גם כן התיר].</small> <strong>דהא כי אתא</strong> <small>[שהרי כאשר בא]</small> <strong>רב הושעיא מנהרדעא, אתא ואייתי מתניתא בידיה</strong> <small>[בא והביא ברייתא בידו],</small> שנאמר בה: <strong>זיתים וענבים שריסקן מערב שבת ויצאו</strong> הנוזלים <strong>מעצמן</strong> — <strong>אסורין. ר' אלעזר ור' שמעון מתירין.</strong> ומשיבים כי <strong>ר' יוסי בר חנינא</strong> את ה<strong>ברייתא לא שמיע ליה</strong> <small>[שמע</small> ידע<small>].</small>
 ומצד שני שואלים: <strong>ור' אלעזר מאי טעמא</strong> <small>[מה טעם]</small> <strong>לא אמר כר' יוסי בר חנינא</strong> שמשנתנו כדעת ר' ישמעאל היא? ומשיבים: <strong>אמר</strong> <small>[</small>יכול היה <small>לומר]</small> <strong>לך</strong> ר' אלעזר: וכי <strong>לאו איתמר עלה</strong> <small>[לא נאמר עליה]</small> ש<strong>אמר רבא בר חנינא אמר ר' יוחנן:</strong> כאן מדובר <strong>במחוסרין דיכה,</strong> שכאשר השום והבוסר לא נדוכו כלל במדוך — <strong>דכולי עלמא לא פליגי</strong> <small>[הכל מסכימים]</small> שאסור להניח אותם באופן שיצאו נוזליהם מעצמם בשבת. <strong>כי פליגי</strong> <small>[כאשר נחלקו]</small> היה זה באופן שכבר נידוכו כל צרכם ואולם עדיין <strong>מחוסרין</strong> הם עוד <strong>שחיקה</strong> יתירה. <strong>והני נמי</strong> <small>[ואלה גם כן]</small> במשנתנו <strong>כמחוסרין דיכה דמו</strong> <small>[נחשבים].</small> ומסופר ש<strong>הורה ר' יוסי בר חנינא</strong> לנהוג למעשה <strong>כ</strong>שיטת <strong>ר' ישמעאל,</strong> ולהתיר לגמור את הטיפול בהם אף משתחשך.
 <big>א</big> ומתוך שעסקו בדברים השייכים לבית הבד מביאים עוד דברים אחדים בענין זה: <strong>שמן של בדדין</strong> (בעלי בית הבד) ו<strong>מחצלות של</strong> (שמשתמשים בהם) <strong>בדדין</strong> למלאכתם, <strong>רב אסר</strong> לטלטלם בשבת משום שהם מוקצים לצורך מסויים, ודבר שהוקצה והונח לשימוש מקצועי אסור לטלטלו בשבת. <strong>ושמואל שרי</strong> <small>[התיר],</small> שלדעת שמואל אין דין מוקצה שייך ברוב הדברים. ומעין מחלוקת זו נחלקו ב<strong>הני כרכי דזוזי</strong> <small>[אותן כריכות,</small> מחצלות, העשויות לכסות בהן את המרכולת שמביאים <small>בספינה],</small> ש<strong>רב אסר</strong> משום מוקצה, <strong>ושמואל שרי</strong> <small>[התיר].</small> וכן <strong>אמר רב נחמן: עז</strong> שמגדלים אותה <strong>לחלבה, ורחל</strong> (כבשה) שמגדלים אותה <strong>לגיזתה, ותרנגולת</strong> שמגדלים אותה <strong>לביצתה, ותורי דרידיא</strong> <small>[ושוורים של חרישה],</small> שכל אלה לא הוכנו לצורך אכילה, <strong>ו</strong>כן <strong>תמרי דעיסקא</strong> <small>[תמרים</small> שהוכנו <small>לעסק</small> מסחר<small>]</small> בכל אלה, <strong>רב אסר</strong> להשתמש בהם לאכילה, או לשוחטם אף ביום טוב מטעם מוקצה, כיון שאין דעתו מבעוד יום לאכול מהם, שהרי הכינם לצורך אחר. <strong>ושמואל אמר: מותר,</strong> שלדעתו אין דין מוקצה. ומעירים כי <strong>קמיפלגי בפלוגתא</strong> <small>[חלוקים הם במחלוקת]</small> התנאים <strong>ר' יהודה ור' שמעון</strong> בענין מוקצה.
 ומסופר: <strong>ההוא תלמידא דאורי</strong> <small>[תלמיד אחד הורה]</small> <strong>ב</strong>עיר <strong>חרתא דארגיז כר' שמעון</strong> שמוקצה מותר, ו<strong>שמתיה</strong> <small>[החרימו]</small> <strong>רב המנונא.</strong> ושואלים: <strong>והא</strong> <small>[והרי]</small> <strong>כר' שמעון סבירא לן</strong> <small>[סבורים אנו],</small> ופוסקים כדבריו, ומדוע אם כן החרימו? ומשיבים: <strong>באתריה</strong> <small>[במקומו]</small> של <strong>רב הוה</strong> <small>[היה]</small> זה, ו<strong>לא איבעי ליה למיעבד הכי</strong> <small>[היה צריך לעשות כך].</small> שאף שפוסקים להיתר, כיון שהעיר היתה בתחום מרותו של רב — כל שהתיר ברבים שלא כדעת רב, הרי זה כמזלזל בכבודו. בדרך אגב מסופר כי <strong>הני תרי תלמידי</strong> <small>[אותם שני</small> <strong>תלמידים], חד</strong> <small>[אחד]</small> היה <strong>מציל</strong> מן הדליקה <strong>בחד מנא</strong> <small>[בכלי אחד],</small> <strong>וחד</strong> <small>[ואחד]</small> היה <strong>מציל בארבע וחמש מאני</strong> <small>[כלים].</small> שהתירו להציל דברים מפני הדליקה בשבת, ונחלקו אם יש להעדיף טלטול כלי אחד בלבד והליכה פעמים רבות, או להעדיף טלטול כלים רבים ומיעוט בהליכות. <strong>וקמיפלגי בפלוגתא</strong> <small>[ונחלקו</small> באותה <small>מחלוקת]</small> של <strong>רבה בר זבדא ורב הונא</strong> שנחלקו אף הם במקום אחר בנושא זה.
 <big>ב משנה</big> במשנה זו נמנו דברים שאין לעשותם בערב שבת, אלא אם כן תיגמר מלאכתם כולה או רובה מבעוד יום. ואמרו: <strong>אין צולין בשר בצל וביצה אלא כדי שיצולו</strong> דיים <strong>מבעוד יום.</strong> וכן <strong>אין נותנין פת לתנור</strong> בערב שבת <strong>עם חשכה, ולא חררה</strong> (בצק שטוח) <strong>על גבי גחלים, אלא</strong> אם נותר שיעור זמן <strong>כדי שיקרמו פניה</strong> של עוגה או לחם זה <strong>מבעוד יום. ר' אליעזר אומר:</strong> שיעור הזמן הוא <strong>כדי שיקרום</strong> הקרום <strong>התחתון שלה,</strong> שהוא נעשה בפחות זמן. ואולם באופן יוצא מן הכלל <strong>משלשלין</strong> מלכתחילה <strong>את</strong> קרבן <strong>הפסח בתנור</strong> בערב שבת <strong>עם חשכה</strong> באופן שתיגמר צלייתו בשבת אם חל ערב פסח בערב שבת. וכן <strong>מאחיזין</strong> (מדליקים) מלכתחילה <strong>את האור</strong> (אש) <strong>במדורת בית המוקד</strong> במקדש בערב שבת סמוך לחשיכה ומניחים לאש שתתתפשט אחר כך במדורה כולה.
## דף כ.
 <strong>ו</strong>אולם <strong>בגבולין,</strong> כלומר, בכל הארץ מחוץ לתחום המקדש, אין להדליק אש במדורה בערב שבת אלא <strong>כדי שתאחוז האור</strong> (אש) <strong>ברובו,</strong> ברוב המדורה, מבעוד יום. <strong>ר' יהודה אומר:</strong> אם היתה זו מדורה של <strong>פחמין</strong> — אף בגבולין מותר שתידלק האש בערב שבת עם חשיכה, ואפילו רק <strong>כל שהוא,</strong> שהפחמים כיון שנדלקו שוב לא יכבו, ואין לחשוש שיבוא לעסוק בהם בשבת.
 <big>א גמרא</big> שנינו במשנה שאין צולים בשר וכו' אלא כדי שיצולו מבעוד יום. ושואלים: <strong>ו</strong>עד <strong>כמה</strong> צריכים הם להיצלות כדי שייחשבו לצלויים דיים, ומותר יהיה להוסיף מעט להשלים את בישולם אחר כך? <strong>אמר ר' אלעזר אמר רב: כדי שיצולו מבעוד יום כמאכל בן דרוסאי</strong> שהיה צלוי חלקית. שכיון שהיה בן דרוסאי שודד ונרדף בידי הכל, לא יכול לשהות ולצלות את מאכלו כל צרכו והסתפק בצלייה חלקית. <strong>איתמר נמי</strong> <small>[נאמר גם כן]</small> על ידי חכם אחר, ש<strong>אמר רב אסי אמר ר' יוחנן: כל שהוא</strong> מבושל כבר <strong>כמאכל בן דרוסאי</strong> בידי ישראל, <strong>אין בו</strong> עוד <strong>משום בישולי גוים.</strong> שאם גמר גוי לבשל מאכל זה — מותר באכילה, אף שבדרך כלל אסור לאכול מבישולי גויים. <strong>תניא</strong> <small>[שנויה</small> ברייתא<small>],</small> <strong>חנניה אומר: כל שהוא</strong> מבושל כבר <strong>כמאכל בן דרוסאי</strong> — <strong>מותר להשהותו על גבי כירה</strong> בשבת <strong>ואף על פי ש</strong>כירה זו <strong>אין גרופה</strong> מן הגחלים <strong>ו</strong>אין <strong>קטומה</strong> (שלא שמו על הגחלים הלוחשות אפר, קיטמא בארמית,) שבמאכל מבושל במדה זו אין לחשוש שמא יבוא לחתות בגחלים.
 <big>ב</big> שנינו במשנה: <strong>אין נותנין את הפת כו'</strong> שלר' אליעזר אפשר להניח פת בתנור בערב שבת מבעוד יום בכדי שיעור זמן שיספיק לקרום הצד התחתון שלה. ושואלים: <strong>תחתון</strong> זה שאמרנו <strong>האיך,</strong> האם <strong>דגבי</strong> <small>[שאצל]</small> ה<strong>תנור,</strong> כלומר, שהוא קרוב אליו יותר, <strong>או דילמא</strong> <small>[שמא]</small> <strong>תחתון</strong> שאמרנו הכוונה לזה <strong>דגבי</strong> <small>[שאצל]</small> <strong>האור</strong> (אש), שהוא קרוב יותר אליה? <strong>תא שמע</strong> <small>[בוא</small> ו<small>שמע]</small> פתרון לשאלה זו ממה ששנינו בברייתא ש<strong>ר' אליעזר אומר</strong> במפורש: <strong>כדי שיקרמו פניה המדובקין בתנור.</strong>
 <big>ג</big> שנינו במשנה כי <strong>משלשלין את</strong> קרבן <strong>הפסח</strong> בתנור ערב שבת עם חשיכה. ומסבירים: <strong>מאי טעמא</strong> <small>[מה טעם]</small> הותר הדבר? — <strong>משום</strong> ש<strong>בני חבורה</strong> העוסקים בפסח <strong>זריזין הן</strong> ומדקדקים במצוה ולא יבואו לעבור על דיני שבת. ושואלים: <strong>הא לאו הכי</strong> <small>[הרי אם לא כך]</small> <strong>לא</strong> היתה רשות בידם לעשות כן?! <strong>והאמר מר</strong> <small>[והרי אמר החכם]:</small> <strong>גדיא</strong> <small>[</small>בשר <small>גדי]</small> <strong>בין</strong> היתה שפת התנור <strong>שריק</strong> <small>[סתומה</small> בטיח<small>]</small> <strong>בין לא</strong> היתה שפת התנור <strong>שריק</strong> <small>[סתומה</small> בטיח<small>]</small> — <strong>שפיר דמי</strong> <small>[יפה נחשב,</small> מותר<small>],</small> כי הוצאתו מן התנור מזיקה לו ואין בו חשש. ואם כן, בבשר קרבן הפסח שהוא בהכרח גדי או טלה (שמות יב, ה) אין לחשוש בכל מקרה! ומשיבים: בכל זאת יש צורך להדגיש טעם זה, שכן <strong>התם</strong> <small>[שם]</small> שהותר, הרי זה דווקא באופן שהיה <strong>הגדי מינתח</strong> <small>[מנותח],</small> ואולם <strong>הכא</strong> <small>[כאן]</small> בקרבן פסח, הלא הגדי <strong>לא מינתח</strong> <small>[מנותח]</small> אלא ניצלה כדיני הפסח בשלמותו, ומכיון שכן גם אינו ניצלה מהר, ויש מקום לחשוש לחתיה בגחלים להחשת הצליה, אך משום שבני חבורה זריזים הם — התירו.
 <big>ד</big> שנינו במשנה ש<strong>מאחיזין את האור</strong> (אש) במדורת בית המוקד במקדש בערב שבת סמוך לחשיכה ומניחים לאש שתתתפשט אחר כך במדורה כולה. ושואלים: <strong>מנא הני מילי</strong> <small>[מנין הדברים הללו]</small> שמותר הדבר? <strong>אמר רב הונא:</strong> שכן נאמר: <strong>"לא תבערו אש בכל משבתיכם</strong> ביום השבת<strong>"</strong> (שמות לה, ג), ולומדים מכאן: <strong>"בכל משבתיכם"</strong> שהם מגורי כל ישראל — <strong>אי</strong> <small>[אין]</small> <strong>אתה מבעיר אש, אבל אתה מבעיר אש</strong> בשבת <strong>במדורת בית המוקד</strong> השייכת למקדש. <strong>מתקיף</strong> <small>[מקשה על כך]</small> <strong>רב חסדא: אי הכי</strong> <small>[אם כך]</small> שמותרת הבערת אש זו בערב שבת עם חשיכה, אם כן <strong>אפילו בשבת</strong> עצמה <strong>נמי</strong> <small>[גם כן]</small> יהיה מותר להדליקה, ומדוע מאחיזים את האש מבעוד יום? <strong>אלא אמר רב חסדא,</strong> כך יש להבין את הדברים: <strong>קרא כי אתא</strong> <small>[כאשר בא הפסוק]</small> הרי <strong>למישרי</strong> <small>[להתיר]</small> את שריפת ה<strong>אברים ופדרים</strong> של הקרבנות על גבי המזבח אפילו בשבת <strong>הוא דאתא</strong> <small>[שבא</small><small>],</small> ואילו מדורת בית המוקד לא הותר להדליקה בשבת עצמה, כיון שאינה חלק מעבודת הקודש, אלא רק לתועלת הכהנים. ומה שלא חששו בהדלקתה בערב שבת עם חשיכה — הרי זה משום שה<strong>כהנים זריזין הן</strong> וזהירים במצוות, ובוודאי לא יבואו לחתות בגחלים.
 <big>ה</big> שנינו במשנה כי <strong>בגבולין</strong> אין מדליקים מדורה בערב שבת עם חשיכה אלא אם יש מספיק זמן לפני כניסת השבת <strong>כדי שתאחוז</strong> האש ברובן. ועל כך שואלים: <strong>מאי</strong> <small>[מה</small> הוא<small>]</small> בדיוק <strong>רובן? אמר רב: רוב כל אחד ואחד</strong> מן העצים. <strong>ושמואל אמר:</strong> די שיידלקו בשיעור כזה <strong>כדי שלא יאמרו "הבא עצים</strong> דקים יותר ונוחים יותר לבעירה <strong>ונניח תחתיהם"</strong> לסייע בהבערת העצים הקיימים. <strong>תנא</strong> <small>[שנה]</small> <strong>רב חייא</strong> ברייתא שיש בה כדי <strong>לסיועיה</strong> <small>[לסייע לו]</small> <strong>לשמואל,</strong> מדין שנאמר במנורת המקדש שאמרו שיש להדליקה <strong>כדי שתהא שלהבת עולה מאיליה ולא שתהא שלהבת עולה על ידי דבר אחר.</strong> הרי שבמקום שדרושה הדלקה די בכך (תוספות).
 עד כאן דובר במדורה, ואולם שואלים: מה דינו של <strong>עץ יחידי</strong> שמדליקים בערב שבת? <strong>רב אמר:</strong> צריך להדליק מבעוד יום השבת את <strong>רוב עביו</strong> של העץ. <strong>ואמרי לה</strong> <small>[ויש אומרים אותה</small> הלכה<small>]</small> בשם רב: צריך להדליק מבעוד יום השבת את <strong>רוב היקפו</strong> של העץ. <strong>אמר רב פפא:</strong> מאחר ויש חילוקי דעות בענין ההלכה שאמר רב, ואין אנו יודעים מה בדיוק אמר, <strong>הלכך בעינן</strong> <small>[לכן צריכים אנו]</small> להדליק את <strong>רוב עביו, ובעינן</strong> <small>[וצריכים אנו]</small> להדליק גם את <strong>רוב היקפו,</strong> שאז אנו יוצאים מידי ספק. ומעירים: בעיה זו היא <strong>כתנאי</strong> <small>[כמחלוקת תנאים]</small> שנחלקו בענין אחר. ששנינו ש<strong>ר' חייא אמר:</strong> הדלקת האש היא <strong>כדי שישחת העץ מ</strong>כדי אפשרות שיעשו בו <strong>מלאכת האומן, ור' יהודה בן בתירא אומר: כדי שתאחז האש משני צדדין.</strong> והוסיף: <strong>ואף על פי שאין ראיה לדבר</strong> שזו נקראת בעירה לענין שבת, מכל מקום יש <strong>זכר לדבר</strong> שעץ כזה נקרא שרוף, שנאמר: "<strong>הנה לאש ניתן לאכלה את שני קצותיו אכלה האש ותוכו נחר היצלח למלאכה</strong>" <small>(יחזקאל טו, ד)</small>.
 מאחר שדובר בענין זה, מביאים פסוק אחר הדן בהבערת האש. שמסופר על המלך יהויקים <strong>"והאח לפניו מבערת"</strong> (ירמיה לו כב). ובשאלה <strong>מאי</strong> <small>[מהי]</small> <strong>אח</strong> זו נחלקו אמוראים. <strong>רב</strong> אמר שהכוונה היא ל<strong>אחוונא</strong> <small>[עץ ערבה].</small> <strong>ושמואל אמר:</strong> מדובר כאן ב<strong>עצים שנדלקו באחוונא,</strong> כלומר, באחווה, שכל העצים נדלקים זה מזה, ואף הקטן מן הגדול<strong>.</strong> אף פירוש המלה "אחוונא" נשתכח, ומסופר, <strong>ההוא</strong> <small>[אדם אחד]</small> ש<strong>אמר להו</strong> <small>[להם]</small> לאנשים בשוק: <strong>מאן בעי</strong> <small>[מי רוצה]</small> <strong>אחוונא? אישתכח ערבתא</strong> <small>[</small>ו<small>נמצא</small> שמכר <small>ערבה],</small> והובן פירושה של המלה.
 <strong>אמר רב הונא: קנים</strong> שמדליק בהם מדורה בערב שבת <strong>אין צריכין</strong> שיידלקו <strong>רוב</strong> הקנים לפני כניסת השבת, לפי שהם נדלקים היטב. ואולם אם <strong>אגדן</strong> — נעשו הקנים כקורת עץ ו<strong>צריך</strong> להדליק את <strong>הרוב.</strong> וכן <strong>גרעינין</strong> של תמר שמדליק בהם <strong>אין צריכין רוב,</strong> שהם בוערים בקלות. ואולם אם <strong>נתנן בחותלות</strong> (סלים קלועים) <strong>צריכין</strong> שיידלק ה<strong>רוב. מתקיף לה</strong> <small>[מקשה על כך]</small> <strong>רב חסדא: אדרבא, איפכא מסתברא</strong> <small>[ההיפך מסתבר]</small> לומר, שכן <strong>קנים</strong> — <strong>מבדרן</strong> <small>[מפוזרים],</small> ואילו כאשר <strong>אגדן</strong> — <strong>לא מבדרן</strong> <small>[אינם מפוזרים],</small> ולכן קנים אגודים בוערים טוב יותר מאשר קנים בודדים. וכן, <strong>גרעינין</strong> — <strong>מבדרן</strong> <small>[מפוזרים],</small> ואם <strong>נתנן בחותלות</strong> — <strong>לא מבדרן</strong> <small>[אינם מפוזרים].</small> <strong>איתמר נמי</strong> <small>[נאמר גם כן]</small> מעין דברים אלה,
## דף כ:
 ש<strong>אמר רב כהנא: קנים שאגדן</strong> — <strong>צריכין</strong> שיידלק ה<strong>רוב, לא אגדן</strong> — <strong>אין צריכין</strong> שיידלק ה<strong>רוב,</strong> כדברי רב הונא. ואולם <strong>גרעינין</strong> — <strong>צריכין</strong> שיידלק ה<strong>רוב,</strong> ואם <strong>נתנן בחותלות</strong> — שוב <strong>אין צריכין</strong> שיידלק ה<strong>רוב.</strong>
 <strong>תני</strong> <small>[שנה]</small> <strong>רב יוסף: ארבע מדורות אין צריכין</strong> שיידלק ה<strong>רוב,</strong> שכן חומריהן בוערים יפה אם אך נאחזה בהם האש. והן: מדורה <strong>של זפת, ושל גפרית, ושל גבינה</strong> יבשה <strong>ושל רבב</strong> (דברים שמנים). <strong>במתניתא תנא</strong> <small>[בברייתא שנו]</small> עוד: <strong>אף</strong> מדורה <strong>של קש ושל גבבא</strong> (לקט עצים הנאספים מן השדה) אין צריך שיידלק הרוב.
 <strong>אמר ר' יוחנן: עצים של בבל אין צריכין רוב. מתקיף לה</strong> <small>[מקשה על כך]</small> <strong>רב יוסף</strong> הבבלי: <strong>מאי היא</strong> <small>[מה הוא]?</small> מה הם העצים שנוהגים להשתמש בהם בבבל שבעירתם טובה כל כך? <strong>אילימא</strong> <small>[אם תאמר]</small> שהם <strong>סילתי</strong> <small>[קיסמים דקים]</small> שהשתמשו בהם להבערה ולמאור — <strong>השתא</strong> <small>[עכשיו]</small> יודעים אנו שעל <strong>פתילה אמר עולא</strong> ש<strong>המדליק</strong> אותה לנר שבת <strong>צריך שידליק ברוב היוצא</strong> מן הכלי, ואם כן <strong>סילתי מבעיא</strong> <small>[קיסמים דקים צריך</small> לומר<small>]</small> שיש להדליקם ברובם? <strong>אלא אמר רב יוסף:</strong> וודאי נתכוון ל<strong>שוכא דארזא</strong> <small>[ענף של</small> עץ <small>ארז].</small> ו<strong>רמי בר אבא אמר:</strong> המדובר כאן הוא ב<strong>זאזא</strong> <small>[אזוב].</small>
 
 <big>א משנה</big> במשנה זו מופיעה רשימה של חמרי הבעירה והפתילות שאין להשתמש בהם בהדלקת הנרות בשבת. אם משום שאפשר להכשל על ידם בעבירה, אם משום שאינם ראוים לכבוד השבת. כיון שסתם נר שמדובר בו הריהו כלי המכיל שמן ובתוכו פתילה, מבואר בתחילה מה הם החומרים שאין עושים מהם פתילות לנר שבת, ואחר כך רשימה אחרת של חומרים שאין משתמשים בהם כשמן בנרות אלה. <strong>במה מדליקין</strong> נרות שבת, <strong>ובמה אין מדליקין?</strong> לענין סוגי הפתילות אמרו <strong>כי אין מדליקין לא בלכש, ולא בחוסן, ולא בכלך, ולא בפתילת האידן, ולא בפתילת המדבר, ולא בירוקה שעל פני המים.</strong> ולענין סוגי השמנים אמרו כי אין מדליקים <strong>לא בזפת, ולא בשעוה, ולא בשמן קיק, ולא בשמן שריפה, ולא באליה, ולא בחלב. נחום המדי אומר: מדליקין בחלב מבושל. וחכמים אומרים: אחד</strong> חלב <strong>מבושל ואחד שאינו מבושל אין מדליקין בו.</strong>
 <big>ב גמרא</big> רוב המילים והמושגים המוזכרים במשנה לא היו מובנים בבבל והם תורגמו ובוארו. שנינו במשנה שאין מדליקים בלכש. ומסבירים כי <strong>לכש</strong> הוא <strong>שוכא דארזא</strong> <small>[ענף הארז].</small> ושואלים: הלא <strong>שוכא דארזא</strong> <small>[עץ ארז]</small> <strong>עץ בעלמא</strong> <small>[סתם]</small> <strong>הוא!</strong> וכיצד יתכן לעשות ממנו פתילה? ומשיבים: מדובר כאן <strong>בעמרניתא דאית ביה</strong> <small>[בכעין צמר שיש בו],</small> מתחת לקליפתו.
 עוד שנינו במשנה כי <strong>לא</strong> מדליקים <strong>בחוסן. אמר רב יוסף:</strong> החוסן הוא <strong>נעורת</strong> (החלקים הדקים הנופלים מאניצים) <strong>של פשתן. אמר ליה</strong> <small>[לו]</small> <strong>אביי: והכתיב</strong> <small>[והרי נאמר]</small> <strong>"והיה החסון לנעורת"</strong> (ישעיה א, לא), ו<strong>מכלל</strong> הדברים אתה למד כי <strong>חוסן לאו</strong> <small>[לא]</small> <strong>נעורת הוא! אלא אמר אביי:</strong> החוסן הוא <strong>כיתנא דדייק</strong> <small>[פשתן ש</small>כבר <small>דכו]</small> את גבעוליה <strong>ו</strong>עדיין <strong>לא נפיץ</strong> <small>[נפצום],</small> והחוטים המצויים בגבעול מכוסים עוד בקליפה ולכך אינם בוערים יפה.
 עוד שנינו במשנה כי <strong>לא</strong> מדליקים <strong>בכלך. אמר שמואל: שאלתינהו</strong> <small>[שאלתי אותם]</small> את <strong>כל נחותי ימא</strong> <small>[יורדי הים]</small> <strong>ואמרי</strong> <small>[ואמרו]</small> <strong>לי</strong> שכלך האמור במשנה <strong>כולכא שמיה</strong> <small>[שמו]</small> היום. <strong>רב יצחק בר זעירא אמר:</strong> כלך הוא <strong>גושקרא</strong> <small>[פקעת של תולעת משי].</small>
 ומסופר כי <strong>רבין ואביי הוו יתבי קמיה</strong> <small>[היו יושבים לפני]</small> <strong>רבנא נחמיה אחוה דריש גלותא</strong> <small>[אחיו של ראש הגולה].</small> <strong>חזייה דהוה לביש מטכסא</strong> <small>[ראה אותו</small> רבין את ר' נחמיה <small>שהוא לבוש סוג משי].</small> <strong>אמר ליה</strong> <small>[לו]</small> <strong>רבין לאביי: היינו</strong> <small>[זהו]</small> ה<strong>כלך דתנן</strong> <small>[ששנינו</small> במשנתנו<small>].</small> <strong>אמר ליה</strong> <small>[לו]</small> אביי: <strong>אנן</strong> <small>[אנחנו]</small> <strong>"שירא פרנדא" קרינן ליה</strong> <small>[קוראים אנו לו].</small>
 <strong>מיתיבי</strong> <small>[מקשים על כך]</small> ממה ששנינו: <strong>השיראים והכלך והסיריקין</strong> (סוג משי) <strong>חייבין</strong> כולם <strong>בציצית,</strong> והרי שהשיראים והכלך הם מינים שונים, ואם כן הרי זו <strong>תיובתא</strong> <small>[קושיה חמורה]</small> על <strong>רבין</strong> שקרא כלך לשירא פרנדא! ומעירים: אכן, <strong>תיובתא</strong> <small>[קושיה חמורה]</small> היא. <strong>איבעית אימא</strong> <small>[אם תרצה אמור],</small> ותתרץ כי <strong>שירא לחוד, ושירא פרנדא לחוד.</strong> ושירא פרנדא הוא המין הזהה לכלך.
 עוד שנינו במשנה כי <strong>לא</strong> מדליקים <strong>בפתילת האידן.</strong> ומסבירים כי פתילת האידן היא <strong>אחוינא</strong> <small>[ערבה],</small> ובעירתה <small>אינה יפה.</small> ומסופר כי <strong>רבין ואביי הוו קאזלי בפקתא</strong> <small>[היו הולכים</small> <strong>בבקעת] טמרוריתא. חזינהו להנהו ארבתא</strong> <small>[ראו את אותם ערבות].</small> <strong>אמר ליה</strong> <small>[לו]</small> <strong>רבין לאביי: היינו</strong> <small>[זהו]</small> ה<strong>אידן דתנן</strong> <small>[ששנינו</small> במשנה<small>].</small> <strong>אמר ליה</strong> <small>[לו]</small> אביי: הרי <strong>האי</strong> <small>[זה]</small> <strong>עץ בעלמא</strong> <small>[סתם]</small> <strong>הוא!</strong> וכיצד עושים ממנו פתילה? <strong>קלף</strong> רבין את הערבה <strong>ואחוי ליה עמרניתא דביני ביני</strong> <small>[והראה לו</small> מעין <small>הצמר שביניהם],</small> כלומר, בין הקליפה לעץ. שנינו במשנה כי <strong>לא</strong> מדליקים <strong>בפתילת המדבר.</strong> ומסבירים כי <strong>פתילת המדבר היא שברא,</strong> שהוא מין עשב ארוך שבעירתו אינה יפה.
 עוד שנינו במשנה כי <strong>לא</strong> משתמשים כפתילה להדלקת נרות שבת <strong>בירוקה שעל</strong> פני המים. ושואלים <strong>מאי</strong> <small>[מה]</small> <strong>היא</strong> ירוקה זו? <strong>אילימא אוכמתא דחריצי</strong> <small>[אם תאמר</small> שהיא <small>הירוקת שעל תעלות</small> המים<small>]?</small> והלא ירוקת זו <strong>איפרוכי מפרכן</strong> <small>[נפרכת היא]</small> ואי אפשר לטוות ממנה פתיל. <strong>אלא אמר רב פפא:</strong> המדובר הוא ב<strong>אוכמתא דארבא</strong> <small>[ירוקת</small> המצטברת <small>על הספינה]</small> שהיא גמישה יותר, ואפשר לעשות ממנה פתילה כשהיא מתייבשת.
 <strong>תנא</strong> <small>[שנינו</small> בברייתא<small>]:</small> <strong>הוסיפו עליהן,</strong> על הפתילות האסורות בהדלקה ששנינו במשנה גם את <strong>של צמר ושל שער.</strong> ומעירים: <strong>ו</strong>ה<strong>תנא דידן</strong> <small>[שלנו]</small> במשנה לא מנה את אלה כיון שלא מצא צורך בכך, כי כמעט בלתי אפשרי הוא לעשות פתילות מחמרים אלה, שכן ה<strong>צמר</strong> הבוער <strong>מכווץ כוויץ</strong> <small>[מתכווץ],</small> וה<strong>שער</strong> רק <strong>איחרוכי מיחרך</strong> <small>[נחרך],</small> ולפיכך אינם יכולים להגיע לשימוש כפתילות.
 <big>ג</big> שנינו במשנה ש<strong>לא</strong> משתמשים כשמן להדלקת הנרות <strong>בזפת</strong> ולא בשעוה. ומסבירים כי זפת הוא <strong>זיפתא,</strong> ו<strong>שעוה</strong> היא <strong>קירותא. תנא</strong> <small>[שנינו</small> ברייתא<small>]:</small> <strong>עד כאן</strong> (עד הזפת ברשימה) דובר ב<strong>פסול</strong> החומרים שאינם ראויים להיעשות <strong>פתילות,</strong> ו<strong>מכאן ואילך</strong> מדובר ב<strong>פסול</strong> חמרים שאינם ראויים להיות <strong>שמנים.</strong> על כך שואלים: <strong>פשיטא</strong> <small>[פשוט,</small> מובן מאליו<small>]</small> שמזפת וכיוצא בה אי אפשר לעשות פתילה! ומשיבים: בענין ה<strong>שעוה איצטריכא ליה</strong> <small>[הוצרך לו]</small> לומר. שכן <strong>מהו דתימא</strong> <small>[שתאמר]</small> שכציפוי <strong>לפתילות,</strong> כדרך שעושים כרגיל נרות <strong>נמי לא חזיא</strong> <small>[גם כן אינה ראויה],</small> על כן <strong>קא משמע לן</strong> <small>[השמיע לנו]</small> שאף שהשעוה אינה יפה כשמן, אבל כציפוי לפתילה ראויה היא.
 <strong>אמר רמי בר אבין: עטרנא פסולתא דזיפתא</strong> <small>[העיטרן</small> הוא <small>פסולת הזפת],</small> שכאשר מבעירים עצים להוציא מהם זפת זבה אחר הזפת תמצית בהירה יותר, והיא העיטרן. וכן <strong>שעוה</strong> היא <strong>פסולתא דדובשא</strong> <small>[פסולת הדבש].</small>
## דף כא.
 <strong>למאי נפקא מינה</strong> <small>[ומה יוצא מזה]</small> ממה שלימדנו רמי בר אבין? ומסבירים: יש לכך משמעות <strong>ל</strong>גבי <strong>מקח וממכר.</strong> שהקונה עיטרן יכול לעמוד על כך שתהיה זו פסולת הזפת ולא חומר אחר, וכן בקונה שעוה.
 <strong>תנו רבנן</strong> <small>[שנו חכמים]</small> בתוספתא: <strong>כל אלו</strong> החומרים <strong>שאמרו</strong> לאסור אותם הרי זה רק לענין ש<strong>אין מדליקין בהן</strong> נרות ל<strong>שבת, אבל עושין מהן</strong> לכתחילה <strong>מדורה, בין</strong> כדי <strong>להתחמם כנגדה</strong> ו<strong>בין להשתמש לאורה, בין על גבי קרקע, בין על גבי כירה. ולא אסרו</strong> את החמרים הללו <strong>אלא</strong> כאשר רוצה <strong>לעשות מהן פתילה לנר בלבד.</strong>
 <big>א</big> שנינו במשנה כי <strong>לא</strong> מדליקים נרות שבת <strong>בשמן קיק.</strong> ושואלים: <strong>מאי</strong> <small>[מהו]</small> <strong>שמן קיק</strong> זה? <strong>אמר שמואל: שאילתינהו</strong> <small>[שאלתי אותם]</small> את <strong>כל נחותי ימא</strong> <small>[יורדי הים],</small> <strong>ואמרו לי: עוף אחד יש בכרכי הים ו"קיק" שמו,</strong> ומשמנו עושים את שמן הקיק. <strong>רב יצחק בריה</strong> <small>[בנו]</small> של <strong>רב יהודה אמר:</strong> המדובר הוא ב<strong>משחא דקאזא</strong> <small>[שמן כותנה].</small> <strong>ריש לקיש אמר:</strong> הוא שמן שנעשה מן הקיקיון, כעין <strong>קיקיון</strong> של <strong>יונה.</strong> ו<strong>אמר רבה בר בר חנה: לדידי חזי לי</strong> <small>[אני ראיתי]</small> את מין ה<strong>קיקיון</strong> של <strong>יונה ול</strong>עץ <strong>צלוליבא דמי</strong> <small>[</small>הוא <small>דומה]</small> <strong>ומדפשקי רבי</strong> <small>[וגדל על יד תעלות מים],</small> <strong>ועל פום חנותא מדלן יתיה</strong> <small>[פתחי החנויות</small> <strong>מדלים אותו], ומפרצידוהי עבדי משחא</strong> <small>[ומגרעיניו עושים שמן],</small> <strong>ובענפוהי נייחן כל בריחי דמערבא</strong> <small>[ו</small>תחת <small>ענפיו נחים כל חולי ארץ ישראל].</small>
 <big>ב</big> <strong>אמר רבה:</strong> אותן <strong>פתילות שאמרו חכמים</strong> ש<strong>אין מדליקין בהן בשבת,</strong> טעמו של דבר: <strong>מפני שהאור מסכסכת בהן,</strong> שאין האש דולקת יפה, אלא מקפצת על גבי הפתילה. ואותם <strong>שמנים שאמרו חכמים</strong> ש<strong>אין מדליקין בהן</strong> בשבת, טעמו של דבר: <strong>מפני שאין נמשכין</strong> כראוי <strong>אחר הפתילה.</strong>
 <strong>בעא מיניה</strong> <small>[שאל ממנו]</small> <strong>אביי מרבה:</strong> אותם <strong>שמנים שאמרו חכמים</strong> ש<strong>אין מדליקין בהן בשבת, מהו</strong> דינם לענין <strong>שיתן לתוכן שמן</strong> הכשר להדלקה מלכתחילה <strong>כל שהוא וידליק</strong> בתערובת? וצדדי השאלה: <strong>מי גזרינן דילמא אתי לאדלוקי בעינייהו</strong> <small>[האם גוזרים אנו שמא יבוא להדליק</small> שמנים אלה <small>בעינם],</small> בלא תוספת שמן כשר, <strong>או לא</strong> חוששים בכגון זה? <strong>אמר ליה</strong> <small>[לו]</small> רבה: <strong>אין מדליקין. מאי טעמא</strong> <small>[מה טעם]</small> הדבר? <strong>לפי שאין מדליקין,</strong> כלומר, כך היא ההלכה שגם בתערובת אין מדליקים (ערוך).
 <strong>איתיביה</strong> <small>[הקשה לו]</small> אביי לרבה ממה ששנינו בתוספתא: <strong>כרך דבר שמדליקין בו על גבי דבר שאין מדליקין בו</strong> — <strong>אין מדליקין בו. אמר רבן שמעון בן גמליאל: של בית אבא היו כורכין פתילה</strong> שמדליקים בה <strong>על גבי אגוז ו</strong>כך היו <strong>מדליקין. וקתני מיהת</strong> <small>[ושנינו בכל אופן]</small> כי <strong>מדליקין,</strong> והרי שמותר להדליק כשמצרפים פתילה מותרת ואסורה!
 <strong>אמר ליה</strong> <small>[לו]</small> רבה: <strong>אדמותבת</strong> <small>[עד שאתה מקשה]</small> <strong>לי מ</strong>דברי <strong>רבן שמעון בן גמליאל, סייעינהו</strong> <small>[סייע לנו,</small> לדברינו<small>]</small> <strong>מ</strong>דברי ה<strong>תנא קמא</strong> <small>[הראשון]</small> שאסר להדליק בכגון זה! ומשיבים: <strong>הא לא קשיא</strong> <small>[זו אינה קשה],</small> שעדיף להקשות כאן מדברי רבן שמעון בן גמליאל אודות מנהג בית אביו בענין זה משום הכלל <strong>"מעשה רב".</strong> כי גדול כוח ההוכחה שמביאים מדבר שנהגו בו למעשה, מהלכה מופשטת בלבד, שאולי אף אומרה לא התכוון לבצעה הלכה למעשה. <strong>מכל מקום</strong> עדיין <strong>קשיא</strong> <small>[קשה]</small> מדברי רבן שמעון בן גמליאל, שהרי <strong>מאי לאו</strong> <small>[האם לא]</small> מדובר כאן לענין <strong>להדליק</strong> את הפתילה עם האגוז? ואם כן הרי שמותר הדבר! על כך משיבים: <strong>לא,</strong> המדובר הוא <strong>להקפות,</strong> כלומר לסייע שהפתילה תצוף על גבי השמן בעזרת האגוז. על כך שואלים: <strong>אי</strong> <small>[אם]</small> מדובר רק לענין <strong>להקפות</strong> את הפתילה, <strong>מאי טעמא</strong> <small>[מה הטעם]</small> של ה<strong>תנא קמא</strong> <small>[הראשון]</small> שאוסר? ומשיבים: המשנה <strong>כולה</strong> דעת <strong>רבן שמעון בן גמליאל היא, וחסורי מיחסרא, והכי קתני</strong> <small>[וחסרה היא וכך יש לשנותה]:</small> <strong>כרך דבר שמדליקין בו על גבי דבר שאין מדליקין בו</strong> — <strong>אין מדליקין בו. במה דברים אמורים</strong> — <strong>להדליק</strong> בשניהם, <strong>אבל</strong> אם השתמש בדבר שאין מדליקים בו <strong>להקפות</strong> בלבד — <strong>מותר,</strong> ששנינו <strong>שרבן שמעון בן גמליאל אומר: של בית אבא היו כורכין פתילה על גבי</strong> אגוז. בכל אופן סוכם עד כה כי אסור להדליק בתערובת של שמן מותר ושמן אסור.
 ושואלים: <strong>איני</strong> <small>[</small>וכי <small>כן הוא]?!</small> <strong>והאמר</strong> <small>[והרי אמר]</small> <strong>רב ברונא אמר רב: חלב מהותך</strong> (מותך) או <strong>קרבי דגים שנמוחו</strong> (נמעכו, נמסו) ונעשו כשמן, <strong>אדם נותן לתוכן שמן</strong> הראוי להדלקה <strong>כל שהוא ומדליק</strong> בהם. והרי שמדליקים בתערובת שמן מותר ושמן אסור? על כך משיב רבה: <strong>הני מימשכי בעינייהו, והני לא מימשכי בעינייהו</strong> <small>[אלה,</small> החלב וקרבי הדגים, <small>נמשכים</small> בפתילה אף <small>בעינם, ואלה,</small> השמנים שנאסרו, <small>אינם נמשכים בעינם].</small> כי מתחילה אסרו את החלב המהותך כיון ש<strong>גזרו רבנן</strong> <small>[חכמים]</small> <strong>על חלב מהותך משום חלב שאינו מהותך, ועל קרבי דגים שנמוחו משום קרבי דגים שלא נמוחו,</strong> ואולם אם הוסיף לתוכם שמן כלשהו הראוי להדלקה התירם. ושואלים: אם גזירה היא, אם כן <strong>וליגזור נמי</strong> <small>[ושיגזור גם כן]</small> <strong>חלב מהותך ו</strong>כן <strong>קרבי דגים שנמוחו שנתן לתוכן שמן משום חלב מהותך וקרבי דגים שנמוחו שלא נתן לתוכן שמן</strong> ראוי! ודוחים: <strong>היא גופא</strong> <small>[עצמה],</small> חלב מותך וקרבי דגים שנימוחו הלא איסורם רק משום <strong>גזירה, ואנן ניקום</strong> <small>[ואנו נעמוד]</small> <strong>וניגזור גזירה</strong> אחת על <strong>גזירה</strong> אחרת?! ולכן אין סיבה לאוסרם.
 <big>ג</big> <strong>תני</strong> <small>[שנה]</small> <strong>רמי בר חמא</strong> ברייתא: אותם <strong>פתילות ושמנים שאמרו חכמים</strong> ש<strong>אין מדליקין בהן בשבת</strong> — <strong>אין מדליקין</strong> בהם אף <strong>במקדש, משום שנאמר</strong> במנורת המקדש: <strong>"</strong>ואתה תצוה את בני ישראל ויקחו אליך שמן זית זך כתית למאור <strong>להעלות נר תמיד"</strong> (שמות כז, כ). <strong>הוא</strong> רמי בר חמא <strong>תני לה</strong> <small>[שנה אותה]</small> ברייתא, <strong>והוא</strong> גם <strong>אמר לה</strong> <small>[אותה],</small> כלומר, את פירושה; מה היא הראייה מן הכתוב — שיש בדרש הכתוב <strong>כדי</strong> לחייב <strong>שתהא שלהבת</strong> הנר <strong>עולה מאיליה, ולא שתהא עולה על ידי דבר אחר,</strong> על ידי תיקון והטייה של הפתילה מאוחר יותר.
 <strong>תנן</strong> <small>[שנינו</small> במשנה<small>]:</small> <strong>מבלאי מכנסי</strong> ה<strong>כהנים ומהמיניהם</strong> (חגורותיהם) <strong>היו מפקיעין</strong> (מתירים חוטים) לעשות מהם פתילות, <strong>ומהן,</strong> מאותן פתילות, היו <strong>מדליקין</strong> ב<strong>שמחת בית השואבה.</strong> ומאחר שבאבנטים היה גם צמר, שהרי נאמר שהיו עשויים בין השאר מתכלת, ותכלת האמור במקרא הוא צמר צבוע, והרי שמדליקים בדבר שיש בו תערובת פתיל שאינו ראוי לדלוק! ומשיבים: <strong>שמחת בית השואבה שאני</strong> <small>[שונה],</small> שבשמחה זו לא הדליקו את מנורת המקדש, אלא פנסים מיוחדים שנעשו לצורך זה, ובהם לא הקפידו על סוג הפתילות.
 <strong>תא שמע</strong> <small>[בוא</small> ו<small>שמע]</small> שאלה על כך ממה <strong>דתני</strong> <small>[ששנה]</small> <strong>רבה בר מתנה: בגדי כהונה שבלו מפקיעין אותם</strong> לחוטים, <strong>ומהן היו עושין פתילות למקדש. מאי לאו</strong> <small>[האם לא]</small> שהשתמשו גם בבגדים שהם <strong>כלאים,</strong> וכגון אבנטי הכהנים העשויים צמר ופשתים (כלאיים) יחד! ומשיבים: <strong>לא,</strong> את הפתילות הללו היו עושים רק מבגדי <strong>בוץ</strong> (פשתן).
 <big>ד</big> <strong>אמר רב הונא:</strong> אותן <strong>פתילות ושמנים שאמרו חכמים</strong> ש<strong>אין מדליקין בהן בשבת, אין מדליקין בהן</strong> אף לצורך נר <strong>בחנוכה, בין בשבת בין בחול. אמר רבא: מאי טעמא</strong> <small>[מה הטעם]</small> של <strong>רב הונא?</strong> — <strong>קסבר</strong> <small>[הוא סבור]</small> שאם <strong>כבתה</strong> נר חנוכה לאחר שהדליק אותו כראוי, <strong>זקוק לה</strong> לתקן ולהדליקה מחדש באופן שתבער היטב, ולכן יש לדאוג מראש שתהיה הפתילה בוערת כראוי. <strong>ו</strong>מכיוון שאמר ש<strong>מותר להשתמש לאורה</strong> של מנורת החנוכה הרי אינו פורש מלהשתמש בה בימות החול, ואם כן כדי שלא יבוא לידי תקלה אף בשבת יש להקפיד מלכתחילה שתבער הפתילה היטב, שמא יבוא לתקן את הנר בשבת. <strong>ורב חסדא אמר:</strong> אותם שמנים ופתילות שאסרו חכמים להדליקם בשבת <strong>מדליקין בהן</strong> בחנוכה <strong>ב</strong>ימי ה<strong>חול, אבל לא בשבת. קסבר</strong> <small>[סבור הוא]</small> שאם <strong>כבתה</strong> נר החנוכה
## דף כא:
 <strong>אין זקוק לה</strong> להדליקה, ולכן אין סיבה לדאוג מראש להדלקה בדבר שבוער היטב, שהרי אף אם תכבה אינו צריך לתקן את הדבר. <strong>ו</strong>אולם אף לדעתו <strong>מותר להשתמש לאורה,</strong> ומכיון שכן בשבת צריך לדאוג שתהא הפתילה בוערת כראוי, שאם לא כן עלול לבוא לידי תקלה ולבוא להטות ולתקן את הנר כדי שיוכל להשתמש בו. דעה שלישית <strong>אמר ר' זירא אמר רב מתנה, ואמרי לה</strong> <small>[ויש</small> אומרים] ש<strong>אמר</strong> זאת <strong>ר' זירא אמר רב: פתילות ושמנים שאמרו חכמים</strong> ש<strong>אין מדליקין בהן בשבת,</strong> מכל מקום <strong>מדליקין בהן בחנוכה, בין בחול בין בשבת. אמר ר' ירמיה: מאי טעמא</strong> <small>[מה הטעם]</small> של <strong>רב?</strong> — <strong>קסבר</strong> <small>[הוא</small> סבור] שאם <strong>כבתה אין זקוק לה</strong> להדליקה שנית, <strong>ואסור להשתמש לאורה,</strong> ולכן גם ביום השבת אין לחשוש שמא יבוא לתקן את הפתילה, שהרי ממילא אסור לו להשתמש לאורה.
 מסופר כי <strong>אמרוה רבנן קמיה</strong> <small>[חכמים</small> להלכה זו <small>לפני]</small> <strong>אביי משמיה</strong> <small>[משמו]</small> של <strong>ר' ירמיה ולא קיבלה,</strong> שלא החשיב למדי את ר' ירמיה. ואולם <strong>כי אתא</strong> <small>כאשר</small> <strong>בא] רבין</strong> מארץ ישראל לבבל <strong>אמרוה רבנן קמיה</strong> <small>[חכמים</small> להלכה זו <small>לפני]</small> <strong>אביי משמיה</strong> <small>[משמו]</small> של <strong>ר' יוחנן וקיבלה.</strong> ואז <strong>אמר</strong> אביי בצער: <strong>אי זכאי, גמירתיה לשמעתיה מעיקרא</strong> <small>[לו הייתי זוכה, הייתי לומד ההלכה הזאת מתחילה].</small> ותוהים: <strong>והא גמרא</strong> <small>[והרי למדה]</small> וקבלה לבסוף! ומשיבים: <strong>נפקא מינה לגירסא דינקותא</strong> <small>[יוצא מכאן,</small> הבדל, <small>לגבי גרסת הילדות],</small> שדברים שאדם לומד בצעירותו זוכר הוא יפה יותר.
 על שיטה זו ששנינו שאם כבה נר חנוכה אין נזקקים לו להדליקו בשנית, שואלים: <strong>ו</strong>האם אכן כאשר <strong>כבתה</strong> נר חנוכה <strong>אין זקוק לה? ורמינהו</strong> <small>[ומשליכים,</small> מקשים<small>]</small> על כך ממה ששנינו בברייתא: <strong>מצותה</strong> של הדלקת הנר בחנוכה <strong>משתשקע החמה עד שתכלה רגל</strong> העוברים <strong>מן השוק. מאי לאו דאי</strong> <small>[האם לא</small> הכוונה היא <small>שאם]</small> <strong>כבתה</strong> הנר <strong>הדר</strong> <small>[חוזר]</small> ו<strong>מדליק לה</strong> <small>[אותה]</small> כדי שתהא בוערת במשך כל הזמן הזה! ומשיבים: <strong>לא,</strong> את הברייתא אפשר להבין באופנים אחרים; <strong>דאי</strong> <small>[שאם]</small> עדיין <strong>לא אדליק</strong> <small>[הדליק]</small> כלל עם שקיעת החמה — <strong>מדליק</strong> עוד במשך הזמן הזה את נרות החנוכה. <strong>אי נמי</strong> <small>[או</small> <strong>גם כן]</strong> יכול אתה לומר כי אמרו זאת לענין <strong>שיעורה</strong> של ההדלקה, שיש להכין פתילה ושמן המספיקים לבעור במשך זמן זה, אך אם כבה הנר — אין להקפיד על כך.
 הוזכר כאן הביטוי <strong>"עד שתכלה רגל מן השוק".</strong> ועל כך שואלים: <strong>ועד כמה</strong> בדיוק הוא זמן זה? <strong>אמר רבה בר בר חנה אמר ר' יוחנן: עד דכליא ריגלא דתרמודאי</strong> <small>[שתכלה הרגל</small> של <small>אנשי תדמור]</small> שהיו מוכרים עצים להדלקה, והם היו נשארים בשוק אחרונים כדי שיוכלו הכל לקנות עצים מהם.
 <big>א</big> <strong>תנו רבנן</strong> <small>[שנו חכמים]</small> בברייתא: <strong>מצות חנוכה</strong> הריהי מעיקרה הדלקה בכל יום של <strong>נר</strong> אחד שידליק <strong>איש,</strong> כלומר, בעל הבית, הוא <strong>וביתו. והמהדרין</strong> (מקפידים במצוות) מדליקים <strong>נר לכל אחד ואחד</strong> מבני הבית. <strong>והמהדרין מן המהדרין</strong> משנים בסדר הנרות מיום ליום. ונחלקו במהות סדר זה בית שמאי ובית הלל. ש<strong>בית שמאי אומרים:</strong> ב<strong>יום הראשון מדליק שמנה</strong> נרות, ו<strong>מכאן ואילך פוחת והולך</strong> במנין הנרות, עד שביום האחרון של חנוכה מדליק רק נר אחד. <strong>ובית הלל אומרים:</strong> ב<strong>יום</strong> ה<strong>ראשון מדליק</strong> נר <strong>אחת,</strong> ו<strong>מכאן ואילך מוסיף והולך</strong> עד שביום האחרון מדליק שמונה נרות.
 <strong>אמר עולא: פליגי</strong> <small>[נחלקו]</small> <strong>בה</strong> בהלכה זו <strong>תרי אמוראי במערבא</strong> <small>[שני אמוראים בארץ ישראל],</small> והם <strong>ר' יוסי בר אבין ור' יוסי בר זבידא. חד</strong> <small>[אחד</small> מהם<small>]</small> <strong>אמר</strong> כי <strong>טעמא</strong> <small>[הטעם]</small> של <strong>בית שמאי</strong> הוא <strong>כנגד ימים הנכנסין,</strong> כלומר, העתידים לבוא. שביום הראשון, מאחר שיש עוד שמונה ימי חג — מדליקים שמונה נרות, וביום השני שנשארו עוד שבעה ימים — מדליקים שבעה וכן הלאה. <strong>וטעמא</strong> <small>[ו</small>אילו <small>הטעם]</small> של <strong>בית הלל</strong> הוא <strong>כנגד ימים היוצאין,</strong> שמדליקים בכל יום כמנין ימי החג שיצאו ועברו כבר. <strong>וחד</strong> <small>[ואחד</small> מהם<small>]</small> <strong>אמר</strong> כי <strong>טעמא</strong> <small>[הטעם]</small> של <strong>בית שמאי</strong> הוא <strong>כנגד פרי החג,</strong> הפרים שהקריבו בחג הסוכות, שביום הראשון היו מקריבים שלושה עשר פרים, ובכל יום הפחיתו פר אחד (במדבר כט, יב–לא). <strong>וטעמא</strong> <small>[ו</small>אילו <small>הטעם]</small> של <strong>בית הלל</strong> הוא ש<strong>מעלין בקדש ואין מורידין,</strong> ולפיכך אם רוצים לשנות מנין הנרות לפי הימים, ראוי שיוסיפו וילכו במניינם עם עבור הימים.
 <strong>אמר רבה בר בר חנה</strong> ש<strong>אמר ר' יוחנן: שני זקנים היו בצידן,</strong> ש<strong>אחד</strong> מהם <strong>עשה כ</strong>שיטת <strong>בית שמאי ואחד</strong> מהם <strong>עשה כדברי בית הלל</strong> ונתנו טעם לדבריהם; <strong>זה נותן טעם לדבריו כנגד פרי החג, וזה נותן טעם</strong> לדבריו משום ש<strong>מעלין בקדש ואין מורידין.</strong>
 <big>ב</big> <strong>תנו רבנן</strong> <small>[שנו חכמים]</small> בברייתא: <strong>נר חנוכה מצוה להניחה על פתח ביתו מבחוץ</strong> כדי שיראו הכל את הנרות. ו<strong>אם היה דר בעלייה</strong> (קומה גבוהה יותר) — <strong>מניחה בחלון הסמוכה לרשות הרבים. ובשעת הסכנה</strong> כאשר גזרו איסור על הדלקת נרות — <strong>מניחה על שלחנו ודיו</strong> בכך.
 <strong>אמר רבא: צריך,</strong> נוסף לנרות החנוכה, עוד <strong>נר אחרת</strong> כדי <strong>להשתמש לאורה,</strong> שהרי אסור להשתמש בנרות חנוכה. <strong>ואי איכא</strong> <small>[ו</small>אולם <small>אם יש]</small> <strong>מדורה</strong> — <strong>לא צריך</strong> להדליק נר נוסף, שמשתמש הוא באור המדורה. <strong>ו</strong>אולם <strong>אי</strong> <small>[אם]</small> <strong>אדם חשוב</strong> הוא, שאינו רגיל להשתמש לאורה של המדורה — <strong>אף על גב דאיכא</strong> <small>[אף על פי שיש]</small> <strong>מדורה צריך נר אחרת.</strong>
 <big>ג</big> ושואלים: <strong>מאי</strong> <small>[מה היא]</small> <strong>חנוכה?</strong> ומה טעם מדליקים בחנוכה נרות דווקא? ומשיבים, <strong>דתנו רבנן</strong> <small>[ששנו חכמים]</small> במגילת תענית: <strong>בכ"ה בכסליו יומי</strong> <small>[ימי]</small> ה<strong>חנוכה תמניא אינון</strong> <small>[שמונה הם]</small> ש<strong>לא למספד בהון</strong> <small>[לספוד בהם]</small> <strong>ו</strong>ש<strong>לא להתענות בהון</strong> <small>[בהם].</small> ומה טעם הדבר? <small>—</small> <strong>שכשנכנסו יוונים להיכל טמאו</strong> במגעם את <strong>כל השמנים שבהיכל, וכשגברה מלכות בית חשמונאי ונצחום בדקו ולא מצאו אלא פך אחד של שמן שהיה מונח</strong> סגור <strong>בחותמו של כהן גדול</strong> ולא פתחוהו היוונים. <strong>ולא היה בו</strong> שיעור <strong>אלא להדליק יום אחד. נעשה בו נס והדליקו ממנו שמונה ימים. לשנה אחרת קבעום ועשאום ימים טובים ב</strong>אמירת <strong>הלל והודאה</strong> מיוחדת, בתפילה ובברכות.
 <big>ד</big> <strong>תנן התם</strong> <small>[שנינו</small> במשנה <small>שם]</small> בענין נזיקין: <strong>גץ</strong> (ניצוץ) <strong>היוצא מתחת הפטיש</strong> ש<strong>יצא</strong> מחוץ למקום מלאכת האומן, <strong>והזיק</strong> — <strong>חייב</strong> המכה בפטיש באחריות. וכן <strong>גמל</strong> שהיה <strong>טעון פשתן והוא עובר ברשות הרבים ונכנסה פשתנו לתוך החנות ודלקה</strong> (נדלקה) <strong>בנרו של</strong> ה<strong>חנוני ו</strong>אחר כך <strong>הדליק את הבירה</strong> (הבנין) — <strong>בעל הגמל חייב,</strong> שפשתנו נכנס לרשות אחרת שלא היה רשאי להכנס לתוכה, וכל הנזקים שנגרמו מחמת רשלנותו נגרמו. ואולם אם <strong>הניח</strong> ה<strong>חנוני נרו מבחוץ</strong> לחנות והדליק את הפשתן — במקרה זה <strong>החנוני חייב,</strong> שהוא יצא מתחומו.
 <strong>ר' יהודה אומר:</strong> אם נדלק הפשתן <strong>בנר חנוכה</strong> של החנווני שהניחו על פתח חנותו מבחוץ — <strong>פטור</strong> החנווני, שאז מותר לחנווני להניח את נרו בחוץ. ומכאן <strong>אמר רבינא משום</strong> (בשם) <strong>רבה: זאת אומרת</strong> שנר חנוכה <strong>מצוה להניחה בתוך עשרה</strong> טפחים מהקרקע. <strong>דאי סלקא דעתך</strong> <small>[שאם יעלה על דעתך]</small> לומר כי מותר להניחה <strong>למעלה מעשרה טפחים,</strong> מדוע ייפטר החנווני? <strong>לימא ליה</strong> <small>[יאמר לו],</small> בעל הגמל לחנווני: <strong>היה לך להניח</strong> את הנר <strong>למעלה מ</strong>גובה <strong>גמל ורוכבו,</strong> ואז לא היה נגרם נזק, ולכן אין בעל הגמל אחראי. ודוחים: <strong>ודילמא</strong> <small>[ושמא]</small> יתכן שמותר להניח את נר החנוכה גם למעלה מעשרה טפחים, וטעמו של ר' יהודה שפטר — משום שחשש למצות חנוכה וסבר, <strong>אי מיטרחא ליה טובא אתי לאימנועי</strong> <small>[אם יטריחו</small> אותו <small>הרבה יבוא להמנע]</small> <strong>ממצוה</strong> זו של הדלקת נר חנוכה. וכיון שהוצאת נר החנוכה החוצה היא במצות חכמים — אין לחייב את החנווני לנקוט אמצעי זהירות יתרים אלה.
 ולעיקר הענין <strong>אמר רב כהנא: דרש רב נתן בר מניומי משמיה</strong> <small>[משמו]</small> של <strong>ר' תנחום:</strong>
## דף כב.
 <strong>נר של חנוכה שהניחה</strong> בגובה <strong>למעלה מעשרים אמה</strong> — <strong>פסולה, כ</strong>דרך שאנו פוסלים <strong>סוכה</strong> שסככה למעלה מעשרים אמה, <strong>וכמבוי</strong> שקורתו למעלה מעשרים אמה לענין עירוב. וטעם הדברים אחד הוא — שלגובה שלמעלה מעשרים אמה אין אנשים רגילים לשאת את ראשיהם, ודבר שצריך לראותו — פסול אם היה למעלה מגובה זה. <strong>ו</strong>אגב כך הביאו עוד דבר ש<strong>אמר רב כהנא,</strong> ש<strong>דרש רב נתן בר מניומי משמיה</strong> <small>[משמו]</small> של <strong>רב תנחום: מאי דכתיב</strong> <small>[מה</small> משמעות כתוב זה <small>שנאמר]</small> ביוסף <strong>"</strong>ויקחוהו וישליכו אותו הבורה <strong>והבור רק אין בו מים"</strong> (בראשית לז, כד)? האם <strong>ממשמע שנאמר "והבור רק " איני יודע שאין בו מים? אלא מה תלמוד לומר "אין בו מים"</strong> — שבא הכתוב להדגיש וללמד כי <strong>מים אין בו אבל נחשים ועקרבים יש בו.</strong>
 <big>א</big> <strong>אמר רבה: נר חנוכה מצוה להניחה ב</strong>מרחק של <strong>טפח הסמוכה לפתח.</strong> ושואלים: <strong>והיכא מנח ליה</strong> <small>[והיכן,</small> באיזה צד, <small>מניח אותו]?</small> ובכך נחלקו הדעות: <strong>רב אחא בריה</strong> <small>[בנו]</small> של <strong>רבא אמר: מ</strong>צד <strong>ימין</strong> של הפתח. <strong>רב שמואל מדפתי אמר: מ</strong>צד <strong>שמאל. והילכתא</strong> <small>[והלכה</small> היא<small>]</small> שיש להניחה <strong>משמאל.</strong> וטעמו של דבר: <strong>כדי שתהא נר חנוכה משמאל ומזוזה מימין.</strong> ונמצא הנכנס לבית מסובב במצוות (גאונים).
 <big>ב</big> <strong>אמר רב יהודה</strong> שכך <strong>אמר רב אסי</strong> שכך <strong>אמר רב: אסור להרצות</strong> (למנות) <strong>מעות כנגד נר חנוכה.</strong> וסיפר רב יהודה: <strong>כי אמריתה קמיה</strong> <small>[כאשר אמרתי אותה,</small> את הלכה זו <small>לפני]</small> <strong>שמואל, אמר לי: וכי נר</strong> חנוכה <strong>קדושה יש בה</strong> שאסור להשתמש לאורה? <strong>מתקיף לה</strong> <small>[מקשה עליה]</small> על שאלה זו <strong>רב יוסף:</strong> וכי מה שאלה היא זו, <strong>וכי דם</strong> שחיטה <strong>קדושה יש בו? דתניא</strong> <small>[ש</small>כן <small>שנינו</small> בברייתא<small>]</small> שאת הפסוק <strong>"ושפך...</strong> את דמו <strong>וכסה</strong> בעפר<strong>"</strong> (ראה ויקרא יז, יג) דרשו: <strong>במה ששפך יכסה.</strong> שכשם ששפך את דם השחיטה בידו, כך חייב לכסות את הדם בידו, <strong>שלא יכסנו ברגל,</strong> וטעמו של דבר: <strong>שלא יהו מצות בזויות עליו. הכא נמי</strong> <small>[כאן גם כן]</small> יש לנהוג קדושה בנר חנוכה, כדי <strong>שלא יהו מצות בזויות עליו</strong> וישתמש בהן לצרכים אחרים.
 מסופר כי <strong>בעו מיניה</strong> <small>[שאלו ממנו]</small> <strong>מר' יהושע בן לוי: מהו</strong> הדין שיוכל אדם <strong>להסתפק</strong> (להשתמש, להנות) <strong>מנויי סוכה</strong> (אותם הדברים שתולים בסוכה כדי ליפותה) <strong>כל שבעה</strong> ימי חג הסוכות? <strong>אמר להו</strong> <small>[להם]:</small> <strong>הרי</strong> כבר <strong>אמרו</strong> בדומה לכך ש<strong>אסור להרצות מעות כנגד נר חנוכה,</strong> ומכאן שאין להשתמש בחפץ של מצוה לתכלית אחרת. אמר על כך <strong>רב יוסף</strong> בתמיהה: <strong>מריה</strong> <small>[ריבונו]</small> של <strong>אברהם! תלי תניא בדלא תניא</strong> <small>[תלה את</small> הדבר <small>השנוי</small> בדבר <small>שאיננו שנוי],</small> שהרי לגבי <strong>סוכה תניא</strong> <small>[שנינו</small> בברייתא<small>]</small> שיש איסור ליהנות מנויה, והאיסור בנר <strong>חנוכה לא תניא</strong> <small>[נשנה]</small> בברייתא כלל. <strong>דתניא</strong> <small>[ש</small>כן <small>שנינו</small> בתוספתא<small>]</small> למסכת סוכה: סוכה אשר <strong>סככה כהלכתה ועיטרה בקרמים</strong> (יריעות צבועות) <strong>ובסדינין המצויירין, ותלה בה</strong> לקישוט <strong>אגוזים, אפרסקין, שקדים ורמונים, ופרכילי</strong> (ענפי) <strong>ענבים ועטרות</strong> (זרים) <strong>של שבלים, יינות, של שמנים וסלתות</strong> (כלים מלאים סולת) — <strong>אסור להסתפק מהן עד מוצאי יום טוב האחרון של חג. ו</strong>אולם <strong>אם התנה עליהן</strong> לפני שתלה אותם שתהא בידו רשות להשתמש בהם אף בימי החג — <strong>הכל לפי תנאו,</strong> ומותר. ובכל אופן מאחר והאיסור להנות מנר חנוכה לא נשנה במפורש אין להביא ראיה <strong>ממנו לענין נוי סוכה! אלא אמר רב יוסף:</strong> אין צורך להביא ראיה לדין הסוכה מנר חנוכה, כי אם <strong>אבוהון דכולהו</strong> <small>[אביהם של כולהו]</small> <strong>דם,</strong> שהמקור הראשון שממנו למדים אנו שאין לנהוג בזיון במצוות הוא הכתוב בדבר כיסוי דם שחיטה.
 <big>ג</big> <strong>איתמר</strong> <small>[נאמר]</small> במחלוקת האמוראים: <strong>רב אמר, אין מדליקין</strong> בנרות חנוכה <strong>מנר</strong> אחד <strong>לנר</strong> אחר. <strong>ושמואל אמר מדליקין.</strong> ואגב כך הביאו גם כן ש<strong>רב אמר: אין מתירין ציצית מבגד</strong> אחד כדי להטילה ב<strong>בגד</strong> אחר. <strong>ושמואל אמר: מתירין מבגד לבגד.</strong> ועוד, <strong>רב אמר: אין הלכה כ</strong>שיטת <strong>ר' שמעון בגרירה,</strong> כלומר, כר' שמעון שהתיר לגרור חפצים בשבת, אף שבגרירתם הם עושים חריץ באדמה, מאחר שאין הוא מתכוון בגרירה לחפור באדמה. ואילו <strong>שמואל אמר</strong> שיש לפסוק <strong>הלכה כ</strong>שיטת <strong>ר' שמעון בגרירה.</strong>
 <strong>אמר אביי: כל מילי דמר עביד</strong> <small>[הדברים עשה החכם]</small> רבה <strong>כרב לבר מהני תלת דעביד</strong> <small>[חוץ משלשה אלה שעשה]</small> <strong>כשמואל</strong> שפסק: <strong>מדליקין</strong> בנר חנוכה <strong>מנר לנר, ומתירין</strong> ציצית <strong>מבגד לבגד, והלכה כר' שמעון ב</strong>דין <strong>גרירה.</strong> וענין הגרירה הוא כפי <strong>דתניא</strong> <small>[ששנינו</small> בברייתא<small>],</small> <strong>ר' שמעון אומר: גורר אדם מטה, כסא</strong> או <strong>ספסל</strong> על האדמה, <strong>ובלבד שלא יתכוין</strong> בכך <strong>לעשות חריץ</strong> באדמה. אך אם נעשה חריץ ממילא — אין להקפיד.
 <big>ד</big> <strong>יתיב ההוא מרבנן קמיה</strong> <small>[ישב אחד החכמים לפני]</small> <strong>רב אדא בר אהבה ויתיב וקאמר</strong> <small>[וישב ואמר]:</small> <strong>טעמא</strong> <small>[הטעם]</small> של <strong>רב</strong> שאסר להדליק בנרות חנוכה מנר לנר הרי הוא <strong>משום ביזוי מצוה,</strong> שעל ידי השימוש בנר הוא מבזה את מצות החנוכה, שבכך הוא משתמש בנר החנוכה לא להארה אלא לצורך אחר. <strong>אמר להו</strong> <small>[להם]</small> רב אדא בר אהבה לתלמידיו: <strong>לא תציתו ליה</strong> <small>[אל תשמעו לו],</small> כי <strong>טעמא</strong> <small>[הטעם]</small> של <strong>רב</strong> הוא: <strong>משום דקא</strong> <small>[שהוא]</small> <strong>מכחיש מצוה,</strong> שעל ידי ההדלקה מנר לנר הוא ממעט קצת מן השמן והפתילה שהוקדשו לצורך המצוה. ושואלים: <strong>מאי בינייהו</strong> <small>[מה הבדל</small> המעשי <small>ביניהם]?</small> ומשיבים: <strong>איכא בינייהו</strong> <small>[יש ביניהם]</small> הבדל למעשה באופן <strong>דקא</strong> <small>[שהוא]</small> <strong>מדליק משרגא לשרגא</strong> <small>[מנר לנר]</small> במישרין, ואיננו מדליק קיסם או נר אחר כדי להדליק בו אחר כך את השני שלדעת <strong>מאן דאמר</strong> <small>[מי שאומר]</small> שטעמו של רב <strong>משום ביזוי מצוה,</strong> הרי <strong>משרגא לשרגא</strong> <small>[מנר לנר]</small> <strong>מדליק</strong> אף מלכתחילה, שאינו מפחית מקדושת המצוה בהדלקת נר אחר שאף הוא לצורך מצוה, ואילו לדעת <strong>מאן דאמר</strong> <small>[מי שאומר]</small> שטעמו של רב <strong>משום אכחושי</strong> <small>[הכחשה]</small> של <strong>המצוה,</strong> אם כן <strong>משרגא לשרגא נמי</strong> <small>[מנר לנר גם כן]</small> <strong>אסור,</strong> שהרי סוף סוף מנצל הוא נר של מצוה לדבר שהיה יכול לעשותו בנר של חולין.
 <strong>מתיב</strong> <small>[מקשה]</small> על כך <strong>רב אויא</strong> ממה ששנינו בתוספתא: <strong>סלע</strong> (מטבע) <strong>של</strong>
## דף כב:
 <strong>מעשר שני אין שוקלין כנגדו דנרי זהב</strong> כדי לקבוע את משקלם המדוייק, <strong>ואפילו</strong> אם נעשית שקילה זו על מנת <strong>לחלל עליו מעשר שני אחר,</strong> כדי לא ליהנות מכסף המעשר. <strong>אי אמרת בשלמא כי פליגי</strong> <small>[נניח אם אתה אומר</small> כי <small>כאשר חלוקים]</small> <strong>רב ושמואל</strong> הרי זה במדליק <strong>מנר לנר</strong> ממש, <strong>אבל בקינסא</strong> <small>[בקיסם]</small> <strong>אסר שמואל, הא לא תהוי תיובתא</strong> <small>[זו לא תהיה קושיה חמורה עליו].</small> <strong>אלא אי אמרת</strong> <small>[אם אומר אתה]</small> כי <strong>בקינסא נמי שרי</strong> <small>[בקיסם גם כן מותר]</small> להדליק מנר של מצוה, <strong>הא תהוי תיובתא</strong> <small>[זו תהיה קושיה חמורה],</small> שהרי לא הותרו שימוש והנאה מדבר שבקדושה אפילו לצורך קדושה דומה! <strong>אמר רבה:</strong> אין זו קושיה, כי במעשר אסרו <strong>גזירה שמא לא יכוין משקלותיו</strong> בדיוק, ויתברר שדינרי זהב ששקל כנגד הסלע לא היו שווים לו במשקלם, וימלך בדעתו <strong>וקא מפיק להו</strong> <small>[ויוציאם]</small> <strong>לחולין,</strong> כלומר, ישאירם חולין כמו שהיו, ונמצא שהשתמש בכסף מעשר לצורך חולין. אך כשמדליק אפילו קיסם לצורך נר חנוכה ודאי שהמטרה היא לצורך מצוה, ואין כאן איסור.
 <big>א</big> <strong>מתיב</strong> <small>[מקשה]</small> <strong>רב ששת</strong> ממה ששנינו בברייתא: נאמר על המנורה <strong>"מחוץ לפרוכת העדת</strong> באהל מועד <strong>יערך</strong> אותו אהרן מערב עד בוקר לפני ה' תמיד חוקת עולם לדורותיכם<strong>"</strong> (ויקרא כד, ג). ויש להבין: <strong>וכי</strong> ה' <strong>לאורה הוא צריך,</strong> שיאירו לפניו בלילה? <strong>והלא כל ארבעים שנה שהלכו בני ישראל במדבר לא הלכו אלא לאורו</strong> של ה' בעמוד האש! <strong>אלא</strong> הדלקת המנורה <strong>עדות היא לבאי עולם שהשכינה שורה בישראל.</strong> ושואלים: <strong>מאי</strong> <small>[מה]</small> <strong>עדות זו? אמר רב: זו נר מערבי</strong> שבמנורה <strong>שנותן בה שמן כמדת</strong> השמן שהיה נותן ב<strong>חברותיה,</strong> שאר הנרות, <strong>ו</strong>בכל זאת <strong>ממנה היה מדליק ובה היה מסיים,</strong> שהנר המערבי היה ממשיך לבעור במשך כל היממה, בעוד ששאר הנרות דלקו רק בלילה, ובכל ערב היו שבים ומדליקים את שאר הנרות מהנר המערבי. <strong>והא הכא</strong> <small>[והרי כאן],</small> במקדש, הלא <strong>כיון דקביעי</strong> <small>[שקבועים]</small> ה<strong>נרות</strong> במנורה ואין אפשרות להדליק מנר לנר ממש, <strong>לא סגיא דלא משקיל ואדלוקי</strong> <small>[אי אפשר בלא לקחת ולהדליק]</small> קיסם, ועל ידו להדליק מן הנר המערבי את שאר הנרות, ואם כן, <strong>קשיא</strong> <small>[קשה]</small> <strong>בין למאן דאמר</strong> <small>[ל</small>דעת <small>מי שאומר]</small> כי אין מדליקים מנר לנר <strong>משום בזוי מצוה, ובין למאן דאמר</strong> <small>[ל</small>דעת <small>מי שאומר]</small> כי אין מדליקים <strong>משום אכחושי</strong> <small>[הכחשת]</small> ה<strong>מצוה!</strong>
 <strong>תרגמה</strong> <small>[הסביר אותה]</small> <strong>רב פפא</strong> שאין הכרח לפרש כך, אלא המדובר <strong>בפתילות ארוכות</strong> שאפשר היה למשוך אותן מנר אחד לחבירו ולהדליקם בדרך זו. ואולם <strong>סוף סוף, למאן דאמר</strong> <small>[ל</small>דעת <small>מי שאומר]</small> כי אין מדליקים מנר לנר <strong>משום אכחושי</strong> <small>[הכחשת]</small> ה<strong>מצוה קשיא</strong> <small>[קשה]</small> מכאן. ומשיבים: אכן, אין תשובה בדבר והשאלה נשארת <strong>קשיא</strong> <small>[קשה].</small>
 ולסיכום שואלים: <strong>מאי הוי עלה</strong> <small>[מה היה עליה,</small> על הלכה זו<small>],</small> כיצד נוהגים בענין הדלקה מנר לנר? <strong>אמר רב הונא בריה</strong> <small>[בנו]</small> של <strong>ר' יהושע: חזינא</strong> <small>[רואים אנו],</small> <strong>אי</strong> <small>[אם]</small> אם ההלכה כדעת האומר שה<strong>הדלקה</strong> של נר החנוכה היא ה<strong>עושה</strong> את <strong>המצוה</strong> והשאר איננו אלא טפל — הרי <strong>מדליקין מנר לנר,</strong> שכן עצם ההדלקה היא עיקרה של מצות נר חנוכה. <strong>ואי</strong> <small>[ואם]</small> ההלכה כדעת האומר שה<strong>הנחה</strong> של הנר הדלוק במקום ראוי היא ה<strong>עושה</strong> את ה<strong>מצוה</strong> — הרי <strong>אין מדליקין מנר לנר,</strong> שלפי שיטה זו ההדלקה היא רק פעולת עזר לעצם המצוה, שהיא הנחת הנרות במקום שייראו לרבים, ומאחר והיא לשם הכנה בלבד אין לזלזל בכבוד המצוה.
 <big>ב</big> אגב שהוזכר הדיון אם הדלקה עושה מצוה או הנחה עושה מצוה, מביאים אותו במלואו. <strong>דאיבעיא להו</strong> <small>[שנשאלה להם]</small> לבני הישיבה שאלה זו: האם בנר חנוכה ה<strong>הדלקה</strong> היא ה<strong>עושה</strong> את ה<strong>מצוה,</strong> והנחת הנרות הבוערים היא המשך בלבד, <strong>או</strong> שמא <strong>ההנחה</strong> של הנרות הבוערים היא ה<strong>עושה</strong> את ה<strong>מצוה,</strong> וההדלקה היא רק הכרח מעשי לצורך ההנחה?
 ומציעים: <strong>תא שמע</strong> <small>[בוא</small> ו<small>שמע]</small> פתרון לשאלה זו ממה ש<strong>אמר רבא:</strong> מי ש<strong>היה תפוש נר חנוכה</strong> דולק בידו <strong>ועומד</strong> — <strong>לא עשה ולא כלום. שמע מינה</strong> <small>[למד ממנה]</small> כי ה<strong>הנחה</strong> היא ה<strong>עושה</strong> את ה<strong>מצוה,</strong> וכל עוד לא הניח את הנר במקומו הראוי לא קיים את המצוה! ודוחים: <strong>התם</strong> <small>[שם]</small> אמרו שאינו יוצא ידי חובה מטעם אחר, משום ש<strong>הרואה</strong> אותו <strong>אומר</strong> לעצמו כי המחזיק את הנר לא לצורך מצוה אוחזו אלא <strong>לצורכו הוא דנקיט לה</strong> <small>[שמחזיק אותה],</small> וכיון שיכול המחזיק להטעות את הרואים בדבר, ודאי אין בכך משום מצוה.
 <strong>תא שמע</strong> <small>[בוא</small> ו<small>שמע]</small> פתרון אחר לדבר ממה ש<strong>אמר רבא:</strong> מי ש<strong>הדליקה</strong> לאותו נר חנוכה <strong>בפנים והוציאה</strong> אחר כך החוצה והניחה בפתח ביתו — <strong>לא עשה כלום</strong> בקיום המצוה. <strong>אי אמרת בשלמא</strong> <small>[נניח אם אומר אתה]</small> ש<strong>הדלקה עושה מצוה</strong> — מובן הדבר, כי <strong>הדלקה במקומו</strong> (כלומר, במקום שחלה המצוה) <strong>בעינן</strong> <small>[אנו צריכים],</small> ו<strong>משום הכי</strong> <small>[כך]</small> <strong>לא עשה ולא כלום. אלא אי אמרת</strong> <small>[אם אומר אתה]</small> כי <strong>הנחה עושה מצוה, אמאי</strong> <small>[מדוע]</small> אם כן <strong>לא עשה ולא כלום?</strong> והלא הניחה במקום הראוי לה! <strong>ומשיבים: התם נמי</strong> <small>[שם גם כן]</small> <strong>הרואה</strong> אותו שהדליקה בפנים אף שהוציאה לאחר מכן החוצה, <strong>הוא אומר</strong> לעצמו כי <strong>לצורכו הוא דאדלקה</strong> <small>[שהדליקה]</small> אותו אדם, וסבור שלא הדליק נר חנוכה כמצוותו.
 אלא <strong>תא שמע</strong> <small>[בוא</small> ו<small>שמע]</small> פתרון אחר לדבר ממה ששנינו ש<strong>אמר ר' יהושע בן לוי:</strong>
## דף כג.
 <strong>עששית</strong> (פנס) <strong>שהיתה דולקת והולכת כל היום כולו</strong> בשבת, <strong>למוצאי שבת מכבה ומדליקה</strong> מחדש, ויכול להשתמש בה כנר חנוכה. ומעתה <strong>אי אמרת בשלמא</strong> <small>[נניח אם אומר אתה]</small> כי ה<strong>הדלקה</strong> היא ה<strong>עושה</strong> את ה<strong>מצוה</strong> — <strong>שפיר</strong> <small>[יפה]</small> ומובן הדבר, שלכן יש לכבות את העששית ולחזור להדליקה כדי לקיים בפועל מצות הדלקת נר חנוכה. <strong>אלא אי אמרת</strong> <small>[אם אומר אתה]</small> כי ה<strong>הנחה</strong> היא ה<strong>עושה</strong> את ה<strong>מצוה,</strong> אם כן <strong>האי</strong> <small>[</small>לשון <small>זה]</small> ששנינו ש<strong>מכבה ומדליקה</strong> אינו מדוייק, שכן לפי זה הרי <strong>מכבה ומגביהה</strong> ממקומה <strong>ומניחה ומדליקה מיבעי ליה</strong> <small>[צריך</small> היה <small>לו]</small> לומר, שהלא רק על ידי הנחה במקום הראוי בכך יוכל לקיים את מצות הנחת נר החנוכה במקומה. <strong>ועוד</strong> ראיה: <strong>מדקא מברכינן</strong> <small>[מ</small>מה <small>שאנו מברכים]</small> על הנרות בלשון <strong>"אשר קדשנו במצותיו וצונו להדליק נר של חנוכה" שמע מינה</strong> <small>[למד ממנה]</small> כי ה<strong>הדלקה</strong> היא ה<strong>עושה</strong> את ה<strong>מצוה</strong> ועליה מברכים. <strong>שמע מינה</strong> <small>[למד ממנה].</small>
 ומעירים: <strong>השתא דאמרינן</strong> <small>[עכשיו שאמרנו]</small> כי ה<strong>הדלקה עושה מצוה</strong> הרי יש לכך אף משמעות מעשית, שאם <strong>הדליקה</strong> את נר החנוכה <strong>חרש, שוטה</strong> או <strong>קטן,</strong> שאינם חייבים במצוות — <strong>לא עשה ולא כלום,</strong> ואף אם הניחה אחר כך גדול בר דעת במקום ראוי. וזאת משום שהנחת הנרות המודלקים אין בה מן המצוה, וההדלקה היא צריכה להיעשות כראוי בידי בר דעת החייב במצוה. ואולם <strong>אשה ודאי מדליקה,</strong> ש<strong>אמר ר' יהושע בן לוי: נשים חייבות ב</strong>הדלקת <strong>נר חנוכה,</strong> לפי <strong>שאף הן היו באותו הנס</strong> של הצלה מגזירות השמד.
 <big>א</big> <strong>אמר רב ששת: אכסנאי</strong> <small>[דייר הגר במלון]</small> <strong>חייב ב</strong>הדלקת <strong>נר חנוכה</strong> במקום שבו הוא נמצא. מסופר ש<strong>אמר ר' זירא: מריש כי הוינא בי</strong> <small>[מתחילה כאשר הייתי</small> לומד <small>בבית]</small> ה<strong>רב משתתפנא בפריטי בהדי אושפיזא</strong> <small>[הייתי משתתף בפרוטות עם בעל המלון],</small> שיהיה לי חלק בהדלקת נר החנוכה שהדליקו שם. <strong>בתר דנסיבי איתתא, אמינא</strong> <small>[אחרי שנשאתי אשה, אמרתי]:</small> <strong>השתא ודאי לא צריכנא, דקא מדליקי עלי בגו ביתאי</strong> <small>[עכשיו ודאי אינני צריך,</small> מאחר <small>שמדליקים עלי בתוך ביתי].</small>
 <big>ב</big> <strong>אמר ר' יהושע בן לוי: כל השמנים כולן יפין לנר, ושמן זית מן המובחר.</strong> ו<strong>אמר אביי: מריש הוה</strong> <small>[בראשונה היה]</small> <strong>מהדר מר</strong> <small>[אדוני],</small> רבה, <strong>אמשחא דשומשמי</strong> <small>[אחר שמן שומשומין],</small> כי <strong>אמר</strong> <small>[היה אומר]:</small> <strong>האי משך נהוריה טפי</strong> <small>[זה,</small> שמן השומשומין <small>נמשך אורו יותר]</small> זמן, שאינו כלה מהר כשמן הזית. <strong>כיון</strong> ש<strong>שמע לה להא</strong> <small>[לאותה]</small> אימרה של <strong>ר' יהושע בן לוי,</strong> היה <strong>מהדר אמשחא דזיתא</strong> <small>[אחר שמן</small> <strong>זית],</strong> כי <strong>אמר</strong> <small>[היה אומר]:</small> <strong>האי צליל נהוריה טפי</strong> <small>[זה צלול אורו יותר].</small>
 <strong>ו</strong>בדומה לכך <strong>אמר ר' יהושע בן לוי: כל השמנים יפין ל</strong>עשיית ה<strong>דיו, ושמן זית מן המובחר. איבעיא להו</strong> <small>[נשאלה להם]</small> לבני הישיבה שאלה זו: מה היתה כוונתו של ר' יהושע בן לוי, האם כוונתו שהעשן היוצא מהדלקת שמן הזית מובחר יותר בכך שניתן <strong>לגבל</strong> אותו באופן הטוב ביותר לדיו, <strong>או</strong> בכלל לענין <strong>לעשן,</strong> כלומר, שהעשן היוצא מנר של שמן זית הוא המובחר ביותר לצורך עשיית דיו? <strong>תא שמע</strong> <small>[בוא</small> ו<small>שמע]</small> תשובה לדבר ממה <strong>דתני</strong> <small>[ששנה]</small> <strong>רב שמואל בר זוטרא: כל השמנים יפין לדיו, ושמן זית מן המובחר, בין לגבל בין לעשן. רב שמואל בר זוטרא מתני הכי</strong> <small>[היה שונה כך]:</small> <strong>כל העשנים יפין לדיו, ושמן זית מן המובחר.</strong> מעין זה <strong>אמר רב הונא: כל השרפין יפין ל</strong>חזק את תרכובת ה<strong>דיו, ושרף קטף יפה מכולם.</strong>
 <big>ג</big> <strong>אמר רב חייא בר אשי אמר רב: המדליק נר של חנוכה צריך לברך. ור' ירמיה אמר: הרואה נר של חנוכה</strong> כשהוא דלוק <strong>צריך לברך,</strong> שאין המצוה בהדלקה בלבד, אלא אף בראיית הנרות, ולכך אף בראייה בלבד יש מקום לברכה. <strong>אמר רב יהודה:</strong> ב<strong>יום ראשון</strong> של חנוכה, <strong>הרואה</strong> את הנרות כשהם דלוקים <strong>מברך שתים,</strong> שתי ברכות, <strong>ו</strong>ה<strong>מדליק מברך שלש</strong> ברכות. <strong>מכאן ואילך,</strong> מהיום השני של חנוכה והלאה, ה<strong>מדליק מברך שתים, ו</strong>ה<strong>רואה מברך</strong> ברכה <strong>אחת.</strong> ושואלים: <strong>מאי</strong> <small>[מה]</small> איזו ברכה הוא <strong>ממעט</strong> בשאר הימים? ומשיבים: הריהו <strong>ממעט</strong> את ברכת ה<strong>זמן,</strong> "שהחיינו וקיימנו והגיענו לזמן הזה". ושואלים: <strong>ונימעוט</strong> <small>[ושימעט]</small> את ברכת ה<strong>נס,</strong> "שעשה נסים"! ומשיבים: ה<strong>נס</strong> ב<strong>כל יומי איתיה</strong> <small>[הימים ישנו],</small> ואולם ברכת "שהחיינו" שייכת רק להתחלת המצוה בכל שנה.
 ו<strong>מאי</strong> <small>[מה]</small> הוא <strong>מברך?</strong> — <strong>מברך "אשר קדשנו במצותיו וצונו להדליק נר של חנוכה".</strong> ושואלים: <strong>והיכן צונו?</strong> שהרי אין מצות החנוכה נזכרת בתורה, וכיצד אפשר לומר עליה שהיא דבר שציוונו ה'? ומשיבים: <strong>רב אויא אמר:</strong> חובת ברכה זו נלמדת <strong>מ</strong>הכתוב <strong>"לא תסור</strong> מן הדבר אשר יגידו לך ימין ושמאל<strong>"</strong> (דברים יז, יא), שמכתוב זה נלמד הציווי לכל ישראל לשמוע לגזירות החכמים, ומכאן שהמקיים דבריהם — מקיים מצות ה'. <strong>רב נחמיה אמר:</strong> למדים זאת מן הפסוק <strong>"שאל אביך ויגדך זקניך ויאמרו לך"</strong> (דברים לב, ז), ומכאן שיש מצוה לשמוע בקול זקני ישראל.
 על עיקרה של תשובה זו <strong>מתיב</strong> <small>[מקשה]</small> <strong>רב עמרם</strong> ממה ששנינו במשנה: נאמר כי <strong>הדמאי</strong> שהוא תבואה שנרכשה מעם הארץ, וספק בידינו אם הופרש ממנה מעשר, <strong>מערבין בו</strong> עירוב תחומים וחצרות, <strong>ומשתתפין בו</strong> שיתוף מבואות, <strong>ומברכין עליו</strong> לפניו ואחריו, <strong>ומזמנין עליו.</strong> שאף שאמרו חכמים שיש לחזור ולהפריש מעשר מן הדמאי, בכל זאת בדיעבד התירו שימושו לצרכים מסויימים ובשעת הדחק. <strong>ו</strong>כן אמרו ש<strong>מפרישין אותו,</strong> את המעשר מהדמאי כשהמפריש <strong>ערום,</strong> וגם <strong>בין השמשות</strong> בערב שבת, בעוד שהפרשת מעשר מטבל ממש אסורה. <strong>ואי אמרת</strong> <small>[ואם אומר אתה]</small> כי <strong>כל</strong> דבר <strong>שהוא מדרבנן בעי</strong> <small>[מדברי סופרים צריך,</small> טעון<small>]</small> <strong>ברכה,</strong> כיון שקיומם מדברי חכמים מבוסס על מצות "לא תסור", אם כן <strong>הכא כי קאי</strong> <small>[כאן כאשר</small> הוא <small>עומד]</small> <strong>ערום היכי</strong> <small>[איך]</small> הוא <strong>מברך? והא בעינן</strong> <small>[והרי צריכים אנו]</small> שיקויים "<strong>והיה מחניך קדוש</strong> ולא יראה בך ערות דבר ושב מאחריך<strong>"</strong> (דברים כג, טו), <strong>וליכא</strong> <small>[ואין]</small> אפשרות שתהא אותה הקדושה האמורה כאשר הוא מברך בגילוי ערוה! <strong>אמר אביי:</strong> יש לחלק בדברים: <strong>ודאי דדבריהם,</strong> כלומר מצוה ודאית שהיא מדברי סופרים, <strong>בעי</strong> <small>[צריכה,</small> טעונה<small>]</small> <strong>ברכה,</strong> ואילו <strong>ספק דדבריהם,</strong> שגזרו עליו חכמים רק מחמת הספק, כהפרשת דמאי <strong>לא בעי</strong> <small>[אינו צריך]</small> <strong>ברכה</strong> ושואלים:
 <strong>והא</strong> <small>[והרי]</small> <strong>יום טוב שני</strong> של גלויות ש<strong>ספק</strong> שמ <strong>דבריהם הוא</strong> אם היום הראשון הוא יום החג האמיתי או השני, <strong>ו</strong>בכל זאת <strong>בעי</strong> <small>[</small>הוא <small>טעון]</small> ברכה, שמברכים בשני את כל ברכות החג? ומשיבים: <strong>התם כי היכי דלא לזילזולי בה</strong> <small>[שם,</small> ביום טוב שני, חובת הברכה היא <small>כדי שלא יזלזלו בו],</small> שאם לא היו מצריכים לברך את ברכות החג, היו באים לזלזל בקדושת יום טוב שני. <strong>רבא אמר</strong> טעם אחר: לדעתו הדמאי איננו אפילו בגדר ספק מדברי חכמים, כי <strong>רוב עמי הארץ מעשרין הן,</strong> והחשש שמא לא הופרש מעשר מן התבואה אינו בגדר ספק רגיל והריהו חשש בלבד, ועל כעין זה לא תקנו חכמים ברכה. מה שאין כן לגבי יום טוב שני שאף שהוא גזירה מחמת הספק, מכל מקום מברך בו על ברכות יום טוב. שמאחר ותקנת חכמים היא, חייב לברך כמו שתקנו ברכה לכל תקנות חכמים.
 <big>ד</big> <strong>אמר רב הונא: חצר שיש לה שני פתחים צריכה שתי נרות,</strong> נר בכל פתח, שייראה שמדליקים בחצר זו כראוי. <strong>אמר רבא: לא אמרן</strong> <small>[אמרנו]</small> דבר זה <strong>אלא</strong> כששני הפתחים הם <strong>משתי רוחות</strong> (צדדים), <strong>אבל</strong> כאשר שניהם <strong>מרוח אחת</strong> — <strong>לא צריך</strong> להדליק יותר מבפתח אחד<strong>.</strong> את דברי רבא מבררים: <strong>מאי טעמא</strong> <small>[מה טעם]</small> הדבר? <strong>אילימא</strong> <small>[אם נאמר]</small> שהוא <strong>משום חשדא</strong> <small>[חשד]</small> של הרואים את הפתח ואין נר דלוק בו שמא אינו מדליק נרות חנוכה, <strong>חשדא דמאן</strong> <small>[חשד של מי]?</small> <strong>אילימא חשדא דעלמא</strong> <small>[אם תאמר</small> שהוא <small>חשד</small> של אנשים <small>סתם],</small> שאינם בני העיר ואינם מכירים אותו, אם כן <strong>אפילו</strong> כאשר שני הפתחים <strong>ברוח אחת נמי ליבעי</strong> <small>[גם כן יצטרכו]</small> להדליק בשניהם, שהרי אין אלה יודעים ששני הפתחים שייכים לחצר אחת. <strong>ואי חשדא דבני מתא</strong> <small>[ואם חשד של בני העיר]</small> — <strong>אפילו</strong> כאשר שני הפתחים <strong>משני רוחות נמי</strong> <small>[גם כן]</small> <strong>לא ליבעי</strong> <small>[יצטרכו],</small> שהרי הם מכירים ויודעים שרק אדם אחד גר בחצר זו וחושבים שאם לא מונח נר בפתח זה ודאי הדליק בפתח השני. ומשיבים: <strong>לעולם</strong> תאמר שהדבר הוא <strong>משום חשדא דבני מתא</strong> <small>[חשד בני העיר],</small> <strong>וזימנין דמחלפי בהאי ולא חלפי בהאי</strong> <small>[ולפעמים</small> קורה <small>ש</small>הם <small>עוברים ליד</small> פתח <small>זה,</small> אחד, <small>ואינם חולפים ליד זה,</small> השני<small>],</small> <strong>ואמרי</strong> <small>[ואומרים]:</small> <strong>כי היכי דבהאי פיתחא</strong> <small>[כמו שבפתח זה]</small> <strong>לא אדליק</strong> <small>[הדליק]</small> — <strong>בהך פיתחא נמי</strong> <small>[בפתח זה,</small> השני, <small>גם כן]</small> <strong>לא אדליק</strong> <small>[הדליק] ,</small> וכדי לצאת מחשד הבריות מוטב שידליק בשני פתחיו.
 <strong>ומנא תימרא דחיישינן</strong> <small>[ומנין תאמר,</small> ראייה לכך, <small>שאנו חוששים]</small> <strong>לחשד?</strong> — <strong>דתניא</strong> <small>[ש</small>כן <small>שנינו</small> בתוספתא<small>]</small> ש<strong>אמר ר' שמעון: בשביל ארבעה דברים אמרה תורה</strong> שיש <strong>להניח פיאה</strong> ולהשאיר את התבואה לעניים דווקא <strong>בסוף שדהו,</strong> שרק אחר שקצר כמעט את כל שדהו יותיר בסוף פאה שאינה קצורה לעניים. ולא ישאיר את החלק המיועד לפאה באמצע השדה בתוך מהלך הקצירה. והטעמים הם: <strong>מפני גזל עניים, ומפני ביטול עניים, ומפני החשד, ומשום "בל תכלה</strong> פאת שדך בקצרך<strong>"</strong> (ראה ויקרא כג, כב). ומפרשים: <strong>מפני גזל עניים</strong> — <strong>שלא יראה בעל הבית שעה פנוייה</strong> שאין העניים נמצאים ליד השדה <strong>ו</strong>מאחר שיכול הוא להגדיר את הפאה כרצונו יש לחשוש שמא <strong>יאמר לקרובו</strong> ה<strong>עני: "הרי זו פאה"</strong> במקום ובזמן שהוא רוצה, ובכך להעלים משאר העניים את העובדה שיש פאה בשדהו, ונמצא שנגזל חלקם של שאר עניים.
## דף כג:
 <strong>ומפני ביטול עניים</strong> — כדי <strong>שלא יהו</strong> ה<strong>עניים</strong> שאינם יודעים מתי הוא עשוי לקצור את השדה, והיכן הוא עתיד להשאיר להם את הפאה, <strong>יושבין ומשמרין</strong> (מצפים) עד שיגדיר את הפאה, ואומרים כל הזמן לעצמם: <strong>"עכשיו מניח בעל הבית פאה"</strong> ועתה שמניח בקצה שדהו במקום מוגדר, ויודעים העניים בדיוק היכן עתיד להיות חלקם, ולא יבטלו העניים זמנם בצפיה. <strong>ומפני החשד</strong> — שאם הניח פאה באמצע שדהו, הרי משהגדיר את מקום הפאה מיד יבואו העניים ויטלו חלקם, ולאחר מכן יבוא הוא ויקצור ויאסוף את כל שאר התבואה שבשדה ובשל כך לא תיראה הפאה. וכדי <strong>שלא יהיו עוברין ושבין אומרים: תבא מארה לאדם שלא הניח פאה בשדהו,</strong> לכך אמרו שיגדיר את מקום הפאה רק בסוף הקצירה. שנינו כי הטעם הרביעי הוא <strong>משום "בל תכלה".</strong> ותוהים: <strong>אטו כולהו לאו</strong> <small>[האם כולם לא]</small> <strong>משום "בל תכלה" נינהו</strong> <small>[הם]?</small> והרי כל שאר הטעמים באו להסביר מדוע מניחים את הפאה בסוף השדה! <strong>אמר רבא:</strong> הטעם האחרון משמעו שעשו זאת <strong>מפני הרמאין,</strong> שמא לא יפריש אדם פאה כלל ויוכל לטעון שהפרישה כבר בתוך שדהו וכבר נטלוה העניים, וכדי לחזק את קיום מצות הפאה תיקנו שיפרישו דווקא בסוף השדה. ולענייננו למדים אנו כי הרצון שלא להביא את הבריות לידי חשד הוא נימוק שמתחשבים בו בהלכה.
 <big>א</big> <strong>אמר רב יצחק בר רדיפה</strong> שכך <strong>אמר רב הונא: נר</strong> (כלי קיבול לשמן) <strong>שיש לה שני פיות</strong> המיועדות לפתילות, ופתילה בכל אחד מהן — <strong>עולה</strong> (נחשבת) היא לצאת ידי חובת נר חנוכה <strong>לשני בני אדם.</strong> ומעין זה <strong>אמר רבא: מילא קערה</strong> ב<strong>שמן והקיפה</strong> ב<strong>פתילות,</strong> אם <strong>כפה</strong> (הפך) <strong>עליה כלי</strong> — <strong>עולה</strong> היא לצאת ידי חובת נר חנוכה <strong>לכמה בני אדם</strong> כמנין הפתילות, שעל ידי כפיית הכלי על הקערה נראית כל פתילה בוערת לעצמה. ואם <strong>לא כפה עליה כלי</strong> — <strong>עשאה</strong> שתיראה <strong>כמין מדורה</strong> שאור כל הנרות נראה מרחוק כאחד, <strong>ואפילו לאחד נמי</strong> <small>[גם כן]</small> <strong>אינה עולה,</strong> שהרי המצוה בנר דווקא.
 <big>ב</big> <strong>אמר רבא: פשיטא</strong> <small>[פשוט,</small> מובן<small>]</small> <strong>לי</strong> כי קיים סדר עדיפויות מסויים, וכי כאשר יש לאדם אפשרות להדליק או את <strong>נר ביתו</strong> (נר שבת) או <strong>נר חנוכה,</strong> שהוא עני ואין לו כדי לקנות שמן לשני נרות — הרי <strong>נר ביתו עדיף,</strong> וטעם הדבר, <strong>משום שלום ביתו,</strong> שאילולא הנר הדולק ישבו בני ביתו ויאכלו סעודתם בחושך. וכן אם בעיה היא גם בהכרעה בין <strong>נר ביתו</strong> או <strong>קידוש היום</strong> (היין לצורך הקידוש) — גם אז <strong>נר ביתו עדיף, משום שלום ביתו.</strong> ואולם <strong>בעי</strong> <small>[שאל,</small> נסתפק<small>]</small> <strong>רבא:</strong> כאשר ההכרעה אמורה להיות בין <strong>נר חנוכה</strong> או היין ל<strong>קידוש היום מהו</strong> הדין בכגון זה? האם נאמר כי <strong>קידוש היום עדיף,</strong> שכן הוא <strong>תדיר</strong> ונעשה בכל שבוע, וכלל הוא שמצוה תדירה ושאינה תדירה — תדירה קודמת, <strong>או דילמא</strong> <small>[שמא]</small> <strong>נר חנוכה עדיף משום פרסומי ניסא</strong> <small>[פרסום הנס]?</small> <strong>בתר דאבעיא, הדר פשטה</strong> <small>[אחר ששאלה, חזר ופתרה]</small> בעצמו, ופסק כי בכגון זה <strong>נר חנוכה עדיף, משום פרסומי ניסא</strong> <small>[פרסום הנס].</small>
 <big>ג</big> <strong>אמר רב הונא: הרגיל ב</strong>הדלקת ה<strong>נר</strong> בשבת ובחנוכה — זוכה ו<strong>הויין ליה</strong> <small>[יהיו לו]</small> <strong>בנים תלמידי חכמים</strong> שיאירו באורה של התורה. <strong>הזהיר במזוזה</strong> — <strong>זוכה לדירה נאה</strong> לקבוע בה את מזוזתו. <strong>הזהיר בציצית</strong> — <strong>זוכה לטלית נאה. הזהיר בקידוש היום</strong> — <strong>זוכה וממלא גרבי</strong> <small>[כדי]</small> <strong>יין.</strong> ומסופר כי <strong>רב הונא הוה</strong> <small>[היה]</small> <strong>רגיל דהוה חליף ותני אפתחא</strong> <small>[שהיה עובר ושונה על פתח]</small> בית <strong>ר' אבין נגרא</strong> <small>[הנגר].</small> <strong>חזא דהוה</strong> <small>[ראה</small> את ר' אבין <small>שהיה]</small> <strong>רגיל בשרגי טובא</strong> <small>[ב</small>הדלקת <small>נרות הרבה]</small> לכבוד השבת, <strong>אמר: תרי גברי רברבי נפקי מהכא</strong> <small>[שני אנשים גדולים ייצאו מכאן].</small> ואכן <strong>נפקי מינייהו</strong> <small>[יצאו מהם,</small> משם<small>]</small> שני בניו הגדולים, <strong>רב אידי בר אבין ורב חייא בר אבין.</strong> ומעין זה מסופר: <strong>רב חסדא הוה</strong> <small>[היה]</small> <strong>רגיל דהוה חליף ותני אפיתחא דבי נשא</strong> <small>[שהיה עובר ושונה על פתח בית משפחת]</small> אבי <strong>רב שיזבי. חזא דהוה</strong> <small>[ראה</small> את אבי רב שיזבי <small>שהיה]</small> <strong>רגיל בשרגי טובא</strong> <small>[ב</small>הדלקת <small>נרות הרבה]</small> לכבוד השבת, <strong>אמר: גברא רבה נפק מהכא</strong> <small>[אדם גדול ייצא מכאן].</small> ואכן <strong>נפק מינייהו</strong> <small>[יצא מהם]</small> <strong>רב שיזבי.</strong>
 מסופר כי <strong>דביתהו</strong> <small>[אשתו]</small> של <strong>רב יוסף הות מאחרא ומדלקת לה</strong> <small>[היתה מאחרת בהדלקת]</small> נרות שבת. <strong>אמר לה רב יוסף:</strong> והלא <strong>תניא</strong> <small>[שנויה</small> ברייתא<small>],</small> מה שנאמר <strong>"לא ימיש עמוד הענן יומם ועמוד האש לילה</strong> לפני העם<strong>"</strong> (שמות יג, כב), <strong>מלמד ש</strong>היה <strong>עמוד הענן משלים לעמוד האש</strong> ולא היה מסתלק מיד עם בואו של עמוד האש, אלא נשאר גם זמן קצר בלילה, <strong>ו</strong>כן היה <strong>עמוד האש משלים לעמוד הענן.</strong> ולפיכך אף בהדלקת נר השבת ראוי להקדים בהדלקה, ולהוסיף מערב שבת לשבת. <strong>סברה לאקדומה</strong> <small>[להקדים אותה],</small> את הדלקת הנרות, זמן רב לפני שבת. <strong>אמר לה ההוא סבא</strong> <small>[זקן אחד],</small> <strong>תנינא</strong> <small>[שנינו]:</small> <strong>ובלבד שלא יקדים ולא יאחר</strong> יותר מדי.
 מעין הדברים על שכר המדליק נרות <strong>אמר רבא: דרחים רבנן, הוו ליה בנין רבנן</strong> <small>[האוהב חכמים, יהיו לו בנים תלמידי חכמים].</small> <strong>דמוקיר רבנן, הוו ליה חתנוותא רבנן</strong> <small>[המכבד חכמים, יהיו לו חתנים תלמידי חכמים].</small> <strong>דדחיל מרבנן</strong> <small>[המתיירא מן החכמים],</small> <strong>הוא גופיה הוי צורבא מרבנן</strong> <small>[עצמו יהיה תלמיד חכם].</small> <strong>ואי לאו בר הכי</strong> <small>[ואם לא בר כך]</small> <strong>הוא,</strong> שאינו מוכשר לכך, <strong>משתמען מיליה כצורבא מרבנן</strong> <small>[יישמעו דבריו כ</small>דברי <small>תלמיד חכם].</small>
 <big>ד</big> <strong>ו</strong>עוד שנינו במשנה ש<strong>לא</strong> מדליקים <strong>בשמן שריפה</strong> בשבת. ושואלים: <strong>מאי</strong> <small>[מהו]</small> <strong>שמן שריפה? אמר רבה:</strong> הוא <strong>שמן של תרומה שנטמאה. ואמאי קרו</strong> <small>[מדוע קוראים]</small> <strong>לה "שמן שריפה"?</strong> — <strong>הואיל ולשריפה</strong> הוא <strong>עומד,</strong> שבשמן זה אסור להשתמש לאכילה, וחייבים לשורפו. ושואלים: <strong>ובשבת מאי טעמא</strong> <small>[מה טעם]</small> <strong>לא</strong> מדליקים בשמן שריפה? ומסבירים: ש<strong>מתוך שמצוה עליו לבערו</strong> ודאי אם כן שיעשה כך, ולכן גזרו <strong>גזרה שמא</strong> בתוך כך <strong>יטה</strong> את הנר להחיש את בערתו. <strong>אמר ליה</strong> <small>[לו]</small> <strong>אביי: אלא מעתה</strong> שטעם האיסור בחשש שמא יטה, אם כן <strong>ביום טוב</strong> שהטיית הנר מותרת בו <strong>לישתרי</strong> <small>[יהא מותר]!</small> ו<strong>אלמה</strong> <small>[מדוע]</small> <strong>תנן</strong> <small>[שנינו</small> במשנה<small>]</small> ש<strong>אין מדליקין בשמן שריפה ביום טוב?</strong> ומשיבים: <strong>גזרה</strong> היא שגזרו חכמים לאסור זאת אף ב<strong>יום טוב,</strong> אף שלכאורה אין סיבה <strong>לאסור זאת, אטו</strong> <small>[משום]</small> האיסור שבדבר ב<strong>שבת</strong>.
 <strong>רב חסדא אמר:</strong> טעם האיסור בהדלקת נר שבת בשמן שריפה הוא אחר, שכן <strong>לשמא יטה לא חיישינן</strong> <small>[אין אנו חוששים],</small> <strong>אלא הכא</strong> <small>[כאן]</small> <strong>ביום טוב שחל להיות</strong> ב<strong>ערב שבת עסקינן</strong> <small>[אנו עוסקים]</small> במשנתנו ואין להדליק את נרות השבת בשמן שריפה ביום טוב, <strong>לפי שאין שורפין קדשים ביום טוב,</strong> ובכלל זה אף תרומה. ושואלים: <strong>והא מדקתני סיפא</strong> <small>[והרי ממה ששנינו בסוף</small> המשנה<small>],</small> כלומר, במשנה הבאה, ש<strong>אין מדליקין בשמן שריפה ביום טוב, מכלל</strong> הדברים אתה למד <strong>דרישא לאו</strong> <small>[הרי שבתחילה,</small> במשנה הראשונה, <small>לא]</small> <strong>ביום טוב עסקינן</strong> <small>[אנו עוסקים]</small> אלא בשבת רגילה! <strong>אמר ר' חנינא מסורא:</strong> יש להבין את סגנון המשנה בדרך זו, שלא שתי הלכות נבדלות לפנינו כי אם בדרך פירוש <strong>"מה טעם" קאמר</strong> <small>[אמר]:</small> וכך יש להבין: <strong>מה טעם אין מדליקין בשמן שריפה ביום טוב</strong> ובערב שבת שביום טוב — <strong>לפי שאין שורפין קדשים ביום טוב</strong> כלל.
## דף כד.
 ואכן, <strong>תניא כוותיה</strong> <small>[שנויה כשיטתו]</small> של <strong>רב חסדא. כל אלו</strong> השמנים <strong>שאמרו</strong> ש<strong>אין מדליקין בהן בשבת</strong> מכל מקום <strong>מדליקין בהן ביום טוב, חוץ משמן שריפה, לפי שאין שורפין קדשים ביום טוב.</strong>
 <big>א</big> <strong>איבעיא להו</strong> <small>[נשאלה להם</small> לבני הישיבה<small>]</small> שאלה זו: <strong>מהו</strong> הדין לענין הצורך <strong>להזכיר</strong> עניינה <strong>של חנוכה בברכת המזון?</strong> וצדדי השאלה: <strong>כיון דמדרבנן</strong> <small>[שמדברי סופרים]</small> <strong>הוא,</strong> לכן <strong>לא מדכרינן</strong> <small>[אין אנו מזכירים],</small> <strong>או דילמא</strong> <small>[שמא]</small> <strong>משום פרסומי ניסא מדכרינן</strong> <small>[פרסום הנס אנו מזכירים]?!</small> <strong>אמר רבא</strong> שכך <strong>אמר רב סחורה אמר רב הונא: אינו מזכיר. ו</strong>אולם <strong>אם בא להזכיר</strong> — <strong>מזכיר בהודאה,</strong> בברכה המתחילה "נודה לך". מסופר כי <strong>רב הונא בר יהודה איקלע לבי</strong> <small>[הזדמן לבית]</small> <strong>רבא</strong> בחנוכה. ולאחר שסעד שם עמד לברך ברכת המזון, ובתוך כך <strong>סבר לאדכורי</strong> <small>[להזכיר]</small> את חנוכה <strong>ב</strong>ברכת <strong>"בונה ירושלים". אמר להו</strong> <small>[להם]</small> לבני הישיבה<small>]</small> <strong>רב ששת:</strong> מזכירים את חנוכה בברכת המזון <strong>כתפלה. מה</strong> ב<strong>תפלה</strong> מזכירים חנוכה <strong>ב</strong>ברכת ה<strong>הודאה</strong> ("מודים") — <strong>אף ברכת המזון</strong> מזכירים בה ענין חנוכה <strong>ב</strong>ברכת ה<strong>הודאה.</strong>
 <big>ב</big> מתוך הסתמכות על השאלה הקודמת <strong>איבעיא להו</strong> <small>[נשאלה להם</small> לבני הישיבה<small>]</small> עוד שאלה זו: <strong>מהו</strong> הדין לענין הצורך <strong>להזכיר</strong> את <strong>ראש חודש בברכת המזון?</strong> וצדדי השאלה: <strong>אם תימצי</strong> <small>[אם תרצה]</small> <strong>לומר</strong> כי <strong>בחנוכה</strong> מכיון שהוא רק <strong>דרבנן</strong> <small>[מדברי סופרים]</small> <strong>לא צריך</strong> להזכיר אותו בברכת המזון, ואולם <strong>ראש חודש</strong> שהוא <strong>דאורייתא</strong> <small>[מן התורה]</small> — <strong>צריך</strong> להזכיר. <strong>או דילמא</strong> <small>[שמא]</small> <strong>כיון דלא</strong> <small>[שאינו]</small> <strong>אסור בעשיית מלאכה</strong> — <strong>לא מזכרינן</strong> <small>[אין אנו מזכירים].</small> ונחלקו חכמים בדבר, <strong>רב אמר: מזכיר</strong> את ראש חדש בברכת המזון, ו<strong>ר' חנינא אמר: אינו מזכיר. אמר רב זריקא: נקוט</strong> <small>[החזק]</small> בהלכה של <strong>רב בידך,</strong> כיון <strong>דקאי</strong> <small>[שעומד]</small> <strong>ר' אושעיא כוותיה</strong> <small>[כמותו,</small> בשיטתו<small>].</small> <strong>דתני</strong> <small>[ששנה]</small> <strong>ר' אושעיא</strong> בתוספתא: אותם <strong>ימים שיש בהן קרבן מוסף</strong> בבית המקדש, <strong>כגון ראש חודש וחולו של מועד,</strong> ב<strong>ערבית, ושחרית ומנחה מתפלל</strong> אדם <strong>שמונה עשרה</strong> ברכות שלמות <strong>ואומר מעין המאורע</strong> של יום <strong>ב</strong>ברכת ה<strong>עבודה</strong> ("רצה"). <strong>ואם לא אמר</strong> — <strong>מחזירין אותו.</strong> ואומרה בפעם השניה. <strong>ו</strong>בימים אלה <strong>אין בהן קדושה על הכוס,</strong> שאין עושים קידוש בכניסת היום, <strong>ו</strong>אולם <strong>יש בהן הזכרה</strong> של היום <strong>בברכת המזון</strong> (וכשיטת רב). ואילו <strong>ימים שאין בהן קרבן מוסף, כגון שני וחמישי ושני</strong> או <strong>תעניות</strong> או <strong>מעמדות</strong> דינם שונה וכפי שיפורט.
 עוד לפני סיכום הדברים מבררים: <strong>שני וחמישי מאי עבידתייהו</strong> <small>[מה מעשיהם]?</small> כלומר, מדוע הוזכרו בכלל יום שני וחמישי שאין בהם תפילות מיוחדות? ומסבירים: <strong>אלא</strong> ודאי מדובר ב<strong>שני וחמישי ושני של</strong> ימי ה<strong>תעניות</strong> על הגשמים <strong>ו</strong>של <strong>מעמדות.</strong> ובימים אלה בתפילות <strong>ערבית, ושחרית ומנחה מתפלל שמונה עשרה</strong> ברכות, <strong>ואומר מעין המאורע</strong> (את ענין התענית) <strong>ב</strong>ברכת <strong>"שומע תפלה", ו</strong>אולם <strong>אם לא אמר</strong> — <strong>אין מחזירין אותו. ואין בהן קדושה על הכוס, ואין בהן הזכרה בברכת המזון.</strong>
 <big>ג</big> <strong>איבעיא להו</strong> <small>[נשאלה להם</small> לבני הישיבה<small>]</small> עוד שאלה זו: <strong>מהו</strong> הדין לענין הצורך <strong>להזכיר</strong> עניינה <strong>של חנוכה</strong> בתפילת ה<strong>מוספין</strong> בשבת חנוכה, או בראש חודש טבת החל בחנוכה, שיש בהם מוסף? וצדדי השאלה: האם נאמר <strong>כי כיון דלית ביה</strong> <small>[שאין בה]</small> בחנוכה <strong>מוסף בדידיה</strong> <small>[בה עצמה,</small> שלה<small>]</small> לכך <strong>לא מדכרינן</strong> <small>[אין אנו מזכירים],</small> שהרי בימי החנוכה עצמם אין מוסיפים תפילת מוספים, ואם כן, המוסף אינו שייך כלל מבחינת מהותו לחג החנוכה, ולכן אין צורך להזכיר בו את החנוכה. <strong>או דילמא</strong> <small>[שמא]</small> עצם ה<strong>יום הוא שחייב</strong> להזכיר בו את של חנוכה, ולכך אין סיבה לחלק בין התפילות ו<strong>בארבע תפלות</strong> יש להזכיר, וביניהם גם מוסף של שבת או של ראש חודש, שאף היא נכללת בתפילות היום, ומכיון שכן חייבת היא בהזכרת החנוכה. ובכך נחלקו הדעות, <strong>רב הונא ורב יהודה דאמרי תרוייהו</strong> <small>[שאמרו שניהם]:</small> <strong>אינו מזכיר.</strong> ו<strong>רב נחמן ור' יוחנן דאמרי תרוייהו</strong> <small>[שאמרו שניהם]:</small> <strong>מזכיר.</strong>
 <strong>אמר אביי לרב יוסף: הא</strong> <small>[</small>דבר <small>זה]</small> של <strong>רב הונא ורב יהודה</strong> משל <strong>רב הוא,</strong> שמוצאים אנו כשיטה זו גם בדברי רב, רבם. ש<strong>אמר רב גידל אמר רב: ראש חדש שחל להיות בשבת</strong> — <strong>המפטיר בנביא בשבת אינו צריך להזכיר</strong> בברכת ההפטרה את <strong>של ראש חדש, שאילמלא</strong> היה זה יום <strong>שבת אין</strong> קריאה ב<strong>נביא בראש חדש,</strong> וההפטרה בנביא נחשבת שאינה נוגעת ליום ראש החודש, ועל כן אין מזכירים בה את ראש חודש. ואם כן הוא הדין לענין הזכרת חנוכה במוסף ראש חודש, כיון שאילמלא היה זה ראש חודש לא היה מתפלל מוסף בחנוכה, על כן אף שמתפלל מוסף — לא יצטרך להזכיר בו את של חנוכה.
 אף את ההשוואה הזו דוחים: <strong>מי דמי</strong> <small>[האם</small> זה <small>דומה]?!</small> <strong>התם</strong> <small>[שם]</small> הלא קריאה ב<strong>נביא ב</strong>סדר התפילה ב<strong>ראש חדש ליכא</strong> <small>[אינה]</small> <strong>כלל,</strong> ואילו <strong>הכא איתיה</strong> <small>[כאן ישנה]</small> הזכרת חנוכה <strong>ב</strong>תפילות <strong>ערבית ושחרית ומנחה. אלא להא דמיא</strong> <small>[לזו</small> היא <small>דומה]:</small> ש<strong>אמר רב אחדבוי</strong> שכך <strong>אמר רב מתנה</strong> שכך <strong>אמר רב: יום טוב שחל להיות בשבת, המפטיר בנביא במנחה בשבת אינו צריך להזכיר של יום טוב, שאילמלא</strong> היה זה <strong>שבת אין</strong> קריאה ב<strong>נביא במנחה ביום טוב.</strong> ואם כן, אף שיש הפטרה בנביא ביום טוב בשחרית, כיון שבמנחה אין קוראים בנביא, נחשבת הקריאה הזאת כבלתי שייכת לגופו של יום טוב, ואין מזכירים בה ענין יום טוב. וכן גם בחנוכה — אינו מזכיר של חנוכה במוסף.
## דף כד:
 <strong>ולית הילכתא ככל הני שמעתתא</strong> <small>[ואין הלכה ככל השמועות,</small> ההלכות <small>הללו],</small> <strong>אלא כי הא</strong> <small>[כמו</small> הלכה <small>זו]</small> ש<strong>אמר ר' יהושע בן לוי,</strong> שאמר: <strong>יום הכפורים שחל להיות בשבת, המתפלל</strong> את התפילה הנוספת של היום, <strong>נעילה, צריך להזכיר של שבת</strong> אף בתפילה זו, ואף שאין מתפללים נעילה בכל שבת. וטעמו של דבר: שיום הכפורים ה<strong>יום</strong> עצמו <strong>הוא שנתחייב בארבע תפלות</strong> (שחרית, מוסף, מנחה, נעילה), וכיון שחל בשבת — יש להזכיר את השבת בכל אחת מן התפילות. ואם כן, רואים אנו שביום שבו יחוד, קשור הדבר לכל ענין שבקדושה המתארע בו, בין שהוא בא בשל היום ובין שהוא בא מטעם אחר.
 ומקשים: <strong>קשיא הילכתא אהילכתא</strong> <small>[קשה הלכה</small> אחת <small>על הלכה</small> אחרת<small>].</small> שכן מצד אחד <strong>אמרת</strong> כי <strong>הילכתא</strong> <small>[הלכה]</small> היא <strong>כר' יהושע בן לוי, וקיימא לן הילכתא</strong> <small>[ו</small>מצד אחר <small>מוחזק לנו,</small> בידינו כי <small>הלכה]</small> <strong>כרבא,</strong> והיא סתירה להלכה הראשונה, שכן <strong>אמר רבא:</strong> ב<strong>יום טוב שחל להיות בשבת, שליח</strong> ה<strong>ציבור היורד לפני התיבה</strong> להתפלל תפילת <strong>ערבית</strong> מקוצרת בקול רם (ברכה מעין שבע — "קונה שמים וארץ") <strong>אינו צריך להזכיר</strong> בה את של <strong>יום טוב, שאילמלא</strong> היתה זו גם <strong>שבת אין שליח צבור יורד</strong> להתפלל תפילה זו ב<strong>ערבית ביום טוב.</strong> ואם כן, חוזרים אנו להנחה שדבר שאינו נובע מעצם דיניו של אותו יום נחשב כזר לו, ואינו נזכר בו.
 את הקושיה הזו דוחים: <strong>הכי השתא</strong> <small>[כיצד אתה משווה]?!</small> <strong>התם</strong> <small>[שם,</small> בשבת<small>]</small> <strong>בדין הוא</strong> ש<strong>אפילו בשבת נמי</strong> <small>[גם כן]</small> <strong>לא צריך</strong> שיחזור שליח הציבור כדרך שאין חוזרים על תפילת ערבית אחרת, <strong>ורבנן</strong> <small>[ו</small>אולם <small>חכמים]</small> <strong>הוא דתקוני</strong> <small>[שתיקנו]</small> לעשות זאת <strong>משום</strong> חשש <strong>סכנה,</strong> כדי לעכב קצת את היוצאים מבית הכנסת, שהמאחרים לבוא ייצאו יחד עם כולם. כי בתי הכנסת מצויים היו מחוץ לעיר, והיתה סכנה ללכת יחידי בלילה. וחזרה זו על התפילה אינה מחיובו של היום, אלא תקנה לתועלת אחרת. <strong>אבל הכא</strong> <small>[כאן]</small> ביום הכיפורים — <strong>יום הוא שנתחייב בארבע תפלות,</strong> ולכן בכל יום שיש בו תפילה נוספת יש להזכיר בה את כל המאורעות החלים בו כמו בשאר התפילות.
 <big>א</big> <strong>ו</strong>עוד שנינו במשנה ש<strong>לא</strong> מדליקים <strong>באליה</strong> ולא בחלב. ונחום המדי אומר שמדליקים בחלב מבושל. וחכמים אומרים שבין שהוא מבושל ובין שאינו מבושל אין מדליקים בו. ושואלים: והלא שיטת ה<strong>חכמים היינו</strong> <small>[זוהי]</small> בדיוק שיטת ה<strong>תנא קמא</strong> <small>[הראשון],</small> כלומר, סתם משנה, שהרי הם חוזרים על אותו רעיון! ומשיבים: <strong>איכא בינייהו</strong> <small>[יש ביניהם]</small> הבדל למעשה ביחס למה ש<strong>רב ברונא אמר</strong> בשם <strong>רב,</strong> שחלב מבושל שהוסיפו בו שמן מותר להדליק בו, ואחד מקבל דעה זו להלכה ומתיר והשני אוסר. <strong>ו</strong>אולם <strong>לא מסיימי</strong> <small>[אין</small> הם <small>מוגדרים],</small> שאף שמתוך סגנון הדברים במשנה נראה שיש הבדל ביניהם בנקודה זו, ואולם לא נשנתה במפורש שיטת כל אחד מהם.
 <big>ב משנה</big> כהמשך לדברי המשנה הקודמת מוסיפה משנה זו כי <strong>אין מדליקין בשמן שריפה ביום טוב,</strong> וכאשר יבואר טעם הדבר בגמרא. בהדלקת נרות השבת היו חכמים שאסרו שמנים ידועים. <strong>ר' ישמעאל אומר</strong> ש<strong>אין מדליקין בעטרן מפני כבוד השבת,</strong> שריחו של העטרן רע, והוא מפריע ליושבים בבית. <strong>ו</strong>אילו <strong>חכמים מתירין</strong> להשתמש להדלקת הנר <strong>בכל השמנים,</strong> אם רק בוערים הם כיאות, <strong>בשמן שומשמין, בשמן אגוזים, בשמן צנונות, בשמן דגים, בשמן פקועות, בעטרן ו</strong>אף <strong>בנפט. ר' טרפון אומר: אין מדליקין אלא בשמן זית בלבד,</strong> שהוא המובחר בשמנים ונאה לכבוד השבת.
 <big>ג גמרא</big> על דברי המשנה, שאין מדליקים בשמן שריפה ביום טוב, שואלים בגמרא: <strong>מאי טעמא</strong> <small>[מה טעם]</small> הדבר? ומשיבים: <strong>לפי</strong> שבכלל <strong>אין שורפין קדשים ביום טוב.</strong> ועל עצם העקרון שאין שורפים קדשים ביום טוב שואלים: <strong>מנהני מילי</strong> <small>[מניין הדברים הללו]?</small> <strong>אמר חזקיה, וכן תנא דבי</strong> <small>[שנה</small> החכם <small>בבית</small> מדרשו<small>]</small> של <strong>חזקיה,</strong> מה ש<strong>אמר קרא</strong> <small>[הכתוב]:</small> <strong>"ולא תותירו ממנו עד בקר והנתר ממנו עד בקר</strong> באש תשרופו<strong>"</strong> (שמות יב, י) דרוש הסבר, <strong>ש</strong>כן <strong>אין תלמוד לומר,</strong> כלומר, אין אנו למדים דבר מהמילים <strong>"עד בקר"</strong> בפעם השניה, ודי היה לומר "והנותר ממנו באש תשרופו"! אלא <strong>מה תלמוד לומר "עד בקר"</strong> — <strong>בא הכתוב ליתן לו בקר שני לשריפתו,</strong> שאת הנותר מקרבן הפסח אין שורפים מיד בבוקר הבא, ביום טוב, אלא למחרת, ביום הראשון של חול המועד. ומכאן שאסור לשרוף קדשים ביום טוב.
 <strong>אביי אמר:</strong> דבר זה נלמד ממקרא אחר, ש<strong>אמר קרא</strong> <small>[הכתוב]:</small> <strong>"עלת שבת בשבתו"</strong> (במדבר כח, י), ומכאן נלמד שרק עולת השבת מותר להקריב ביום השבת, <strong>ו</strong>אולם <strong>לא עולת חול בשבת, ולא עולת חול ביום טוב.</strong> הרי שאף דבר מצוה אסור לעשותו ביום טוב, אם לא נכלל במפורש בין הדברים שהותרו במלאכה ביום טוב.
 <strong>רבא אמר:</strong> דבר זה נלמד מכתוב אחר, ש<strong>אמר קרא</strong> <small>[הכתוב]</small> בדיני יום טוב: <strong>"</strong>כל מלאכה לא יעשה בהם אך אשר יאכל לכל נפש <strong>הוא לבדו יעשה לכם"</strong> (שמות יב, טז), ומן ההדגשה "הוא לבדו" למדים אנו: <strong>"הוא"</strong> — אוכל נפש לבדו הוא המותר בעשייה ביום טוב, <strong>ו</strong>אולם <strong>לא</strong> הדברים ה<strong>מכשירין</strong> הדרושים לצורך האכילה. שאף שמלאכת בישול מותרת, מכל מקום אסורה הכנת דברים המכשירים לבישול. וכן ממה שנאמר <strong>"לבדו"</strong> נלמד: <strong>ולא מילה שלא בזמנה.</strong> שאם לא נימול הילד בזמנו ביום השמיני ללידתו מסיבה כל שהיא ורוצים למולו ביום אחר, אין למולו ביום טוב. <strong>דאתיא</strong> <small>[ש</small>אף ש<small>באה]</small> אפשרות להתירה <strong>ב</strong>דרך לימוד מ<strong>קל וחומר,</strong> הרי בא הכתוב ואוסר במפורש מלאכה זו ביום טוב. וכן שריפת קדשים, אם כי יש ציווי בכתוב לעשותה, כיון שאין חובה לעשותה ביום זה דווקא, לא הותר לעשותה ביום טוב.
 <strong>רב אשי אמר</strong> נימוק אחר: נאמר בכתוב לגבי הימים הטובים לשון <strong>"שבת"</strong> ולשון <strong>"שבתון"</strong> (ויקרא כ״ג:ג׳), והרי
## דף כה.
 <strong>עשה</strong> של שביתה. <strong>ו</strong>אם כן, <strong>הוה ליה</strong> <small>[נעשה]</small> <strong>יום טוב</strong> מצוה שיש בה גם צד של מצות <strong>עשה</strong> (מצות שבתת) וגם מצות <strong>לא תעשה</strong> ("לא תעשה כל מלאכה"). <strong>ואין עשה</strong> של שריפת הקדשים <strong>דוחה את לא תעשה ועשה</strong> של יום טוב.
 <big>א</big> מן הדברים האמורים ניתן להסיק ש<strong>ביום טוב הוא דאסיר</strong> <small>[שאסור]</small> להדליק נרותיו בשמן שריפה, <strong>הא</strong> <small>[הרי]</small> <strong>בחול</strong> — <strong>שפיר דמי</strong> <small>[יפה הדבר,</small> מותר<small>].</small> ושואלים: <strong>מאי טעמא</strong> <small>[מה טעם]</small> הדבר? שהרי מסתבר לומר שיהא איסור בהנאה כלשהי מן התרומה הטמאה! <strong>אמר רב: כשם שמצוה לשרוף</strong> את <strong>הקדשים שנטמאו, כך מצוה לשרוף את התרומה שנטמאת, ואמרה</strong> ה<strong>תורה: בשעת ביעורה תיהני ממנה.</strong> ושואלים: <strong>היכן אמרה תורה</strong> דבר זה, והיכן נרמז בכתוב? ומשיבים: אפשר ללמוד זאת מדברי <strong>רב נחמן,</strong> ש<strong>אמר רב נחמן אמר רבה בר אבוה: אמר קרא</strong> <small>[הכתוב]</small> <strong>"ואני הנה נתתי לך את משמרת תרומתי"</strong> (במדבר יח, ח), ומלשון הריבוי "תרומותי" למדים אנו ש<strong>בשתי תרומות הכתוב מדבר, אחת תרומה טהורה ואחת תרומה טמאה. ואמר רחמנא</strong> <small>[הקדוש ברוך הוא]:</small> <strong>"</strong>נתתי <strong>לך",</strong> והכוונה: <strong>שלך תהא</strong> ומותר לך להנות ממנה, וכיון שיש איסור חמור באכילתה, הרי שההנאה היא <strong>להסיקה תחת תבשילך</strong> והנאות דומות הבאות בשעת ביעורה של התרומה.
 <big>ב</big> <strong>ואיבעית אימא</strong> <small>[ואם תרצה אמור]</small> דרך אחרת ללמוד הלכה זו <strong>מ</strong>דברי <strong>ר' אבהו</strong> ש<strong>אמר ר' אבהו אמר ר' יוחנן:</strong> נאמר בוידוי על הפרשת המעשר <strong>"</strong>לא אכלתי באוני ממנו <strong>ולא בערתי ממנו בטמא"</strong> (דברים כו, יד). וההדגשה — <strong>"ממנו" אי</strong> (אין) <strong>אתה מבעיר, אבל אתה מבעיר שמן של תרומה שנטמאת.</strong> ושואלים: <strong>ואימא</strong> <small>[ואמור]</small> אחרת: <strong>ממנו אי אתה מבעיר, אבל אתה מבעיר</strong> ונהנה משריפת <strong>שמן קדש שנטמא!</strong>
 ומשיבים: אי אפשר לקבל הנחה כזו, שכן <strong>ולאו</strong> <small>[ו</small>האם <small>לא]</small> <strong>קל וחומר הוא?</strong> שכן יש לומר <strong>: מה מעשר הקל</strong> בדיניו <strong>אמרה</strong> בו ה<strong>תורה "</strong>לא <strong>בערתי ממנו בטמא", קדש</strong> שהוא <strong>חמור</strong> — <strong>לא כל שכן</strong> שאסור לשורפו ולבערו בטומאתו?
 ודוחים: <strong>אי הכי</strong> <small>[אם כך]</small> שאנו דנים בדבר בדרך קל וחומר, אם כן ב<strong>תרומה נמי לימא</strong> <small>[גם כן נאמר]</small> כי <strong>קל וחומר הוא,</strong> שהרי חמורה התרומה מן המעשר, ואם המעשר אסור בהנאה בשעת שריפתו — כל שכן התרומה, ויאסר אם כן ליהנות משריפתה! ומשיבים: <strong>הא כתיב</strong> <small>[הרי נאמר]</small> <strong>"ממנו",</strong> ומלשון זו אנו למדים שיש דבר שאיסור שריפה בטומאה אינו חל עליו.
 ושואלים: <strong>ומה ראית</strong> לומר ש"ממנו" בא להדגיש "ממנו" ולא מתרומה, ושמא הכוונה היא "ממנו" — ולא מן הקודש! ומשיבים: <strong>מסתברא</strong> <small>[מסתבר]</small> כי את ה<strong>קדש לא ממעיטנא</strong> <small>[אין אני ממעט]</small> מן האיסור ליהנות משריפתו, שכן בקודש מצויות חומרות רבות ו<strong>סימן</strong> להן <strong>פנ"ק עכ"ס,</strong> שהן: דין ה<strong>פיגול</strong> (שהחושב בשעת אחת מעבודות הקרבן, שחיטה, קבלה, הולכה זריקה, לאוכלו שלא בזמנו — פוסלו במחשבה בלבד), דין ה<strong>נותר</strong> (שקודש הנשאר יותר מזמנו הקבוע נפסל על ידי השהיה), ועוד שהמועל והנהנה מן הקודש בשגגה מביא <strong>קרבן מעילה, ו</strong>האוכל ממנו בטומאה חייב <strong>כרת,</strong> והוא <strong>אסור</strong> באכילה <strong>לאונן</strong> (מי שמת לו מת בו ביום ועדיין לא הובא לקבורה). וכל אלה אינם מצויים בתרומה. ולכן חמור הקודש ואין נהנים ממנו אפילו בשעת ביעורו בטומאה.
 ודוחים: <strong>אדרבה, תרומה לא ממעיטנא</strong> <small>[נמעט],</small> מן האיסור, שהרי יש בתרומה חומרות שסימנן <strong>מחפ"ז,</strong> והם איסור <strong>מיתה</strong> למי שלא הותר לו לאכול תרומה ואכלה בזדון, והחובה של זר, שאכל תרומה בשגגה, לשלם את מחירה לכהן בתוספת <strong>חומש,</strong>
## דף כה:
 <strong>ו</strong>עוד ש<strong>אין לה,</strong> לתרומה, <strong>פדיון,</strong> שלאחר שהוקדשה אינה יכולה להיפדות ולהיעשות חולין, <strong>ו</strong>עוד שהיא <strong>אסורה לזרים,</strong> שאין היתר למי שאינו כהן לאוכלה, וחומרות אלה אינן כן בקדשים. ומשיבים: אף על פי כן <strong>הנך נפישן</strong> <small>[אלו מרובים],</small> כלומר, החומרות המצויות בקודש מרובות יותר מאלה המצויות בתרומה, ולפיכך ראוי להחמיר בקודש מבתרומה.
 <strong>ואיבעית אימא</strong> <small>[ואם תרצה אמור]</small> טעם אחר בלא למנות את ריבוי החומרות: <strong>קדש חמור שכן</strong> האוכלו בטומאה <strong>ענוש כרת,</strong> ובתרומה העונש קל יותר והוא אך מיתה בידי שמים, והרי שבאותו ענין עצמו מחמיר הכתוב בקודש. <strong>רב נחמן בר יצחק אמר:</strong> הוכחה אחרת היא שמותר ליהנות מן התרומה הנשרפת, שכן <strong>אמר קרא</strong> <small>[הכתוב]:</small> <strong>"</strong>ראשית דגנך תירושך ויצהרך וראשית גז צאנך <strong>תתן לו"</strong> (דברים יח, ד), ודרשו מכאן שצריך לתת לכהן תרומה טהורה, שיהיה בה כדי נתינה. שכן אמר הכתוב <strong>"לו "</strong>להדגיש: <strong>ולא</strong> שיתן לכהן תרומה הראויה רק <strong>לאורו,</strong> כלומר, לשרוף אותה במדורתו. <strong>מכלל</strong> <small>[ואגב הדברים]</small> הרי למדים אנו <strong>דבת אורו הוא</strong> שתרומה טמאה מותר לכהן ליהנות ממנה בשעת שריפתה.
 <big>א</big> שנינו במשנה ש<strong>ר' ישמעאל אומר</strong> שאסור להדליק נר שבת בעטרן. ושואלים: <strong>מאי טעמא</strong> <small>[מה טעם]</small> הדבר? <strong>אמר רבא: מתוך שריחו</strong> של העטרן <strong>רע, גזרו חכמים גזרה</strong> מתוך החשש <strong>שמא יניחנה</strong> לאותו נר <strong>ויצא. אמר ליה</strong> <small>[לו]</small> <strong>אביי: ויצא!</strong> וכי מה חובה לו לשבת ליד הנר? <strong>אמר ליה</strong> <small>[לו]</small> רבא: <strong>שאני אומר הדלקת נר בשבת חובה</strong> היא, וצריך לאכול לאור הנר דווקא, משום כבוד השבת. ש<strong>אמר רב נחמן בר רב זבדא, ואמרי לה</strong> <small>[ויש אומרים]</small> ש<strong>אמר</strong> זאת <strong>רב נחמן בר רבא אמר רב: הדלקת נר בשבת</strong> היא <strong>חובה,</strong> ואילו <strong>רחיצת ידים ורגלים בחמין ערבית,</strong> לפני כניסת השבת אינה אלא <strong>רשות. ואני אומר:</strong> לא רשות בלבד, כי אם <strong>מצוה,</strong> אף שאינה חובה.
 ושואלים: <strong>מאי</strong> <small>[מה,</small> איזו<small>]</small> <strong>מצוה</strong> יש בדבר? ומסבירים ש<strong>אמר רב יהודה אמר רב: כך היה מנהגו של ר' יהודה בר אלעאי, בערב שבת</strong> היו <strong>מביאים לו עריבה</strong> (קערה) <strong>מלאה חמין ו</strong>היה <strong>רוחץ</strong> בה <strong>פניו ידיו ורגליו, ומתעטף ויושב בסדינין</strong> של פשתן <strong>המצוייצין</strong> (שיש בהם ציציות), <strong>ו</strong>היה <strong>דומה למלאך ה' צבאות,</strong> וכל זה משום כבוד השבת. <strong>ו</strong>מסופר ש<strong>היו תלמידיו,</strong> שישבו אף הם בסדינים, <strong>מחבין</strong> (מסתירים) <strong>ממנו כנפי כסותן,</strong> שלא יראה שאין ציציות בסדיניהם. <strong>אמר להן: בני,</strong> וכי <strong>לא כך שניתי לכם: סדין</strong> של פשתן <strong>ב</strong>ענין דיני <strong>ציצית, בית שמאי פוטרין</strong> משום שחלק מן הציצית עשוי תמיד צמר, וצמר ופשתן יחד הוא שעטנז, ולא הותר שעטנז אפילו לצורך ציצית. <strong>ו</strong>אילו <strong>בית הלל מחייבין,</strong> שסברו שכאן דוחה מצות עשה שבציצית את איסור השעטנז. <strong>ו</strong>הרי <strong>הלכה כ</strong>שיטת <strong>בית הלל</strong> היא, ולכן גם סדינים ראוי לשים בהם ציציות. <strong>ואינהו סברי</strong> <small>[והם,</small> התלמידים, <small>סברו]</small> שאף שמן התורה מותר לשים ציציות בבגד פשתן, מכל מקום גזרו חכמים שלא יעשה כן <strong>משום כסות לילה,</strong> שמא ילבש אדם את הסדין הזה בלילה, ומאחר שבלילה אינו מחוייב במצות ציצית נמצא שהוא לבוש שעטנז בלא שתהיה בכך מצות עשה של ציצית. ולכן אסרו להטיל ציציות צמר בבגד פשתן אפילו בכסות יום.
 <big>ב</big> ומתוך שהוזכרה הרחיצה כהכנה לעונג שבת, מביאים את מה שנדרש על הפסוק העוסק מענין ההולכים לגלות. נאמר: <strong>"ותזנח משלום נפשי נשיתי טובה"</strong> (איכה ג, יז). <strong>מאי</strong> <small>[מה</small> פירוש<small>]</small> הכתוב <strong>"ותזנח משלום נפשי"</strong> — <strong>אמר ר' אבהו: זו הדלקת הנר בשבת,</strong> שהגולה אינו יכול לקיימה. <strong>"נשיתי טובה"</strong> — <strong>אמר ר' ירמיה: זו</strong> חוסר אפשרות להשתמש ב<strong>בית המרחץ. ר' יוחנן אמר: זו</strong> חוסר אפשרות ל<strong>רחיצת ידים ורגלים בחמין. ר' יצחק נפחא אמר:</strong> "טובה" <strong>זו</strong> היא <strong>מטה נאה וכלים נאים שעליה</strong> שאין לגולה אותם. <strong>ר' אבא אמר : זו מטה מוצעת ואשה מקושטת,</strong> כלומר, ראויה והגונה (רשב"א) <strong>לתלמידי חכמים.</strong>
 וכיון שדברו במה שנקרא "טובה", מזכירים את מה ש<strong>תנו רבנן</strong> <small>[שנו חכמים]</small> בנושא דומה: <strong>איזהו עשיר?</strong> — <strong>כל שיש לו נחת רוח בעשרו.</strong> אלו <strong>דברי ר' מאיר. סימן מ"ט ע"ס. ר' טרפון אומר:</strong> עשיר הוא <strong>כל שיש לו מאה כרמים ומאה שדות ומאה עבדים שעובדין בהן. ר' עקיבא אומר: כל שיש לו אשה נאה במעשים. ר' יוסי אומר: כל שיש לו בית הכסא סמוך לשולחנו.</strong>
 <big>ג</big> <strong>תניא</strong> <small>[שנינו</small> בברייתא<small>]</small> ש<strong>ר' שמעון בן אלעזר אומר: אין מדליקין</strong> בשבת <strong>בצרי</strong> (שרף ריחני מעצי בושם). ושואלים: <strong>מאי טעמא</strong> <small>[מה טעם]</small> הדבר? — <strong>אמר רבה: מתוך שריחו נודף</strong> חששו <strong>שמא</strong> ישכח ו<strong>יסתפק</strong> (ישתמש) <strong>ממנו</strong> בשבת ונמצא כמכבה את הנר, שהלוקח שמן מן הנר בשעת בעירתו הרי זה כמכבהו, שהרי זמן בעירתו פוחת. <strong>אמר ליה</strong> <small>[לו]</small> <strong>אביי:</strong>
## דף כו.
 <strong>לימא מר</strong> <small>[יאמר אדוני]</small> נימוק אחר: <strong>מפני שהוא,</strong> הצרי <strong>עף,</strong> כלומר, שהוא עשוי להתאדות במהירות רבה ולגרום לדליקה. ומשיבים: <strong>חדא</strong> <small>[</small>סיבה <small>אחת]</small> <strong>ועוד</strong> אחת <strong>קאמר</strong> <small>[אמר]:</small> <strong>חדא</strong> <small>[אחת]</small> — <strong>מפני שהוא עף,</strong> ויש בכך סכנה. <strong>ועוד</strong> — <strong>גזירה שמא יסתפק ממנו.</strong>
 ומסופר: <strong>ההיא חמתא דהות סניאה לה</strong> <small>[חמות אחת שהיתה שונאת אותה</small><strong>]</strong> את <strong>כלתה, אמרה לה: זיל איקשיט במשחא דאפרסמא</strong> <small>[לכי התקשטי בשמן אפרסמון].</small> <strong>אזלא איקשיט</strong> <small>[הלכה</small> ו<small>התקשטה].</small> <strong>כי אתת</strong> <small>[כאשר באה]</small> <strong>אמרה לה</strong> חמותה: <strong>זיל איתלי שרגא</strong> <small>[לכי הדליקי נר].</small> <strong>אזלא אתלא שרגא</strong> <small>[הלכה</small> ו<small>הדליקה נר].</small> <strong>אינפח</strong> <small>[אחזה]</small> <strong>בה נורא ואכלתה</strong> <small>[האש ושרפתה].</small>
 וכיון שהוזכר אפרסמון, מביאים את הנאמר בכתוב: <strong>"ומדלת הארץ השאיר נבוזראדן רב טבחים לכרמים וליגבים"</strong> (ירמיה נב, טז). ומבארים את דברי הכתוב: על מה שנאמר <strong>"כורמים" תני</strong> <small>[שנה]</small> <strong>רב יוסף</strong> שבני דלת הארץ <strong>אלו</strong> היו <strong>מלקטי</strong> ה<strong>אפרסמון</strong> בשטח <strong>מעין גדי ועד רמתא.</strong> וה<strong>"יוגבים"</strong> — <strong>אלו ציידי חלזון מסולמות של צור ועד חיפה.</strong> שמלאכות אלה של ליקוט בלבד, מלאכות עניות הן, שרק מעטים יכלו להתפרנס מהן ובדוחק.
 <big>א</big> <strong>תנו רבנן</strong> <small>[שנו חכמים]:</small> <strong>אין מדליקין בטבל</strong> (תבואה שלא הופרשה ממנה תרומה כלל) <strong>טמא בחול,</strong> לפי שהוא אסור בהנאה. <strong>ואין צריך לומר</strong> שאין מדליקים בו <strong>בשבת. כיוצא בו, אין מדליקין בנפט לבן בחול, ואין צריך לומר</strong> שאין מדליקים בו <strong>בשבת. בשלמא</strong> <small>[נניח]</small> לגבי <strong>נפט לבן</strong> מובן הדבר שהוא אסור — <strong>מפני שהוא עף</strong> ויש בכך חשש סכנה, <strong>אבל טבל טמא מאי טעמא</strong> <small>[מה טעם]</small> אסרו חכמים להשתמש בו?
 ומשיבים: מקור הדבר הוא במה ש<strong>אמר קרא</strong> <small>[הכתוב]:</small> <strong>"ואני הנה נתתי לך את משמרת תרומתי"</strong> (במדבר יח, ח), ולמדו מכאן ש<strong>בשתי תרומות הכתוב מדבר: אחת תרומה טהורה ואחת תרומה טמאה.</strong> ולומדים מכאן: <strong>מה תרומה טהורה אין לך</strong> (לכהן) <strong>בה</strong> היתר ליהנות ממנה <strong>אלא משעת הרמה ואילך, אף תרומה טמאה אין לך</strong> היתר להשתמש <strong>בה אלא משעת הרמה ואילך.</strong> והטבל, מאחר שיש בתוכו חלק של תרומה (שעדיין לא הופרש) אסור אף הכהן להשתמש בו.
 <big>ב</big> עתה באים לדון <strong>גופא</strong> <small>[לגופה]</small> של אותה תוספתא שהובאה מקודם בענין הדלקת נר שבת בצרי במלואה. <strong>ר' שמעון בן אלעזר אומר: אין מדליקין בצרי בשבת. וכן היה ר' שמעון בן אלעזר אומר:</strong> ה<strong>צרי,</strong> אשר שימש אחד מן הסממנים שהיו מרכיבים את הקטורת, <strong>אינו אלא שרף</strong> היוצא <strong>מעצי הקטף</strong> ולא עץ הקטף עצמו. <strong>ר' ישמעאל אומר: כל היוצא מן העץ אין מדליקין בו,</strong> אלא בשאר דברים שאינם עץ. ואילו <strong>ר' ישמעאל בן ברוקא אומר: אין מדליקין אלא ביוצא מן הפרי. ר' טרפון אומר: אין מדליקין אלא בשמן זית בלבד.</strong>
 ומסופר ש<strong>עמד ר' יוחנן בן נורי על רגליו ואמר</strong> כנגד דברים אלה: <strong>ומה יעשו אנשי בבל שאין להם אלא שמן שומשמין, ומה יעשו אנשי מדי שאין להם אלא שמן אגוזים, ומה יעשו אנשי אלכסנדריא שאין להם אלא שמן צנונות, ומה יעשו אנשי קפוטקיא שאין להם לא כך ולא כך אלא נפט? אלא אין לך אלא מה שאמרו חכמים</strong> ש<strong>אין מדליקין</strong> בו ואין להוסיף חומרות יתירות.
 <strong>ומדליקין בשמן דגים ובעטרן. ר' שמעון שזורי אומר: מדליקין בשמן פקועות ובנפט. סומכוס אומר: כל היוצא מן הבשר</strong> (מבעל חיים) <strong>אין מדליקין בו, אלא בשמן דגים</strong> בלבד. ושואלים: והלא שיטת <strong>סומכוס היינו</strong> <small>[זוהי]</small> בדיוק שיטת ה<strong>תנא קמא</strong> <small>[הראשון],</small> שגם הוא מתיר להדליק בשמן דגים? ומשיבים: <strong>איכא בינייהו</strong> <small>[יש ביניהם,</small> הבדל למעשה<small>]</small> ביחס למה ש<strong>רב ברונא אמר</strong> בשם <strong>רב</strong> שחלב מותך שהוסיפו לו שמן, מותר להדליק בו, שבכך דעותיהם חלוקות, <strong>ו</strong>אולם <strong>לא מסיימי</strong> <small>[אין</small> הם <small>מוגדרים]</small> שאיננו יודעים מי מהם האוסר ומי מהם המתיר בנושא זה.
 <big>ג</big> <strong>תניא</strong> <small>[שנויה</small> ברייתא<small>],</small> <strong>ר' שמעון בן אלעזר אומר: כל היוצא מן העץ אין בו משום שלש על שלש,</strong> שאף אם יש בשטחו שלוש על שלוש אצבעות אינו נחשב גדול למדי כדי לקבל טומאה. <strong>ו</strong>משום כך <strong>מסככין בו</strong> את הסוכה, שיש להקפיד שלא יהא הסכך מדבר המקבל טומאה. כל זה <strong>חוץ מפשתן,</strong> שיש בו דינים מיוחדים. <strong>אמר אביי:</strong>
## דף כו:
 <strong>ר' שמעון בן אלעזר ו</strong>כן ה<strong>תנא דבי</strong> <small>[מבית</small> מדרשו<small>]</small> של <strong>ר' ישמעאל אמרו דבר אחד</strong> ביסודו אף כי לא באותה צורה. ומפרטים: שיטת <strong>ר' שמעון בן אלעזר</strong> היא <strong>הא דאמרן</strong> <small>[זה שאמרנו]</small> עתה שבאריגים מן הצומח נחשב לאריג ממש רק העשוי מפשתן בלבד. ושיטת ה<strong>תנא דבי</strong> <small>[מבית</small> מדרשו<small>]</small> של <strong>ר' ישמעאל מאי</strong> <small>[מה]</small> <strong>היא?</strong> — <strong>דתני דבי</strong> <small>[ששנה</small> התנא <small>מבית</small> מדרשו<small>]</small> של <strong>ר' ישמעאל: הואיל ונאמרו "בגדים " בתורה סתם</strong> ולא פורש מאלו חמרים עשויים בגדים אלה, <strong>ופרט לך הכתוב באחד מהן,</strong> בדיני טומאת נגעים, <strong>צמר ופשתים</strong> ("והבגד כי יהיה בו נגע צרעת בבגד צמר או בבגד פשתים". ויקרא יג, מז), יש לומר כי <strong>מה להלן</strong> בנושא זה "בגד" משמעו העשוי מ<strong>צמר</strong> או מ<strong>פשתים, אף כל</strong> בגדים האמורים בתורה אינם אלא <strong>צמר ופשתים,</strong> ואריגים אחרים אינם נכללים במובן "בגד".
 בניגוד לאביי שראה בשיטות ר' שמעון בן אלעזר ותנא כהן רעיון אחד, <strong>רבא אמר</strong> כי שתי השיטות אינן זהות וביחס לפיסת אריג גדולה בהרבה שיש בה <strong>שלשה על שלשה</strong> טפחים <strong>בשאר בגדים</strong> שאינם צמר ופשתים <strong>איכא בינייהו</strong> <small>[יש ביניהם</small> הבדל<small>].</small> ש<strong>ר' שמעון בן אלעזר</strong> האומר במפורש "אין בו שלוש על שלש (אצבעות)", משמע כי במטלית בת שלושה טפחים על שלושה הראויה אף לעשירים <strong>אית ליה</strong> <small>[יש לו,</small> סבור<small>]</small> שהיא מקבלת טומאה, כי בגד הפשתים אינו מיוחד בעצם העובדה שהוא מקבל טומאה אלא בכך שאף מטלית קטנה ממנו מקבלת טומאה. ואילו <strong>ל</strong>דעת ה<strong>תנא דבי</strong> <small>[מבית</small> מדרשו<small>]</small> של <strong>ר' ישמעאל לית ליה</strong> <small>[אין לו,</small> אינו סבור<small>]</small> שבגדים אחרים מקבלים בכלל טומאה.
 <big>א</big> ממה ששנינו מקודם משמע <strong>דכולי עלמא מיהת</strong> <small>[לדעת הכל בכל אופן]</small> ברור כי <strong>שלש על שלש</strong> אצבעות <strong>ב</strong>בגד <strong>צמר ופשתים מיטמא ב</strong>טומאת <strong>נגעים</strong> ושואלים: <strong>מנא לן</strong> <small>[מנין לנו]</small> שכך הוא? ומשיבים: <strong>דתניא</strong> <small>ש</small>כן <small>שנינו</small> בברייתא<small>]</small> העוסקת בענין זה: מן האמור בתורה <strong>"בגד"</strong> סתם <strong>אין לי אלא</strong> לחשוב ביחס ל<strong>בגד</strong> שלם ממש שהוא מיטמא, ואולם מטלית בת <strong>שלש על שלש</strong> אצבעות <strong>מנין</strong> שאף היא בכלל זה? — <strong>תלמוד לומר: "והבגד</strong> כי יהיה בו נגע צרעת<strong>"</strong> (ויקרא יג, יז), שמתוספת הלשון "והבגד" למדים אנו שכל דבר ארוג נכנס, לענין זה, בכלל בגד. ושואלים: <strong>ואימא</strong> <small>[ו</small>שמא <small>אמור]</small> כי הכוונה היא <strong>לרבות</strong> אריג של <strong>שלשה על שלשה</strong> טפחים? ומשיבים: דבר זה לא יתכן, שכן <strong>לאו</strong> <small>[האם לא]</small> <strong>קל וחומר הוא?</strong> שכן <strong>השתא</strong> <small>[עכשיו],</small> הרי יודעים אנו שאפילו חוטי <strong>שתי</strong> או חוטי <strong>ערב מיטמא,</strong> ואם כן מטלית בת <strong>שלשה על שלשה</strong> טפחים <strong>מיבעיא</strong> <small>[צריך לומר]?!</small> והרי בבגד שיש בו שלושה על שלושה טפחים כבר יש כמות מספיקה של חוטי ערב ושתי הנטמאים מכוח עצמם!
 ודוחים: <strong>אי הכי, שלש על שלש</strong> אצבעות <strong>נמי ליתי</strong> <small>[גם כן נביא,</small> נלמד<small>]</small> <strong>בקל וחומר</strong> משתי וערב! <strong>אלא</strong> צריך לומר כי קל וחומר זה אינו מושלם, שכיון שנעשו החוטים אריג, שוב אינם נמצאים בדרגה שהיו בה קודם, ואינם ראויים עוד לשימוש בשתי ובערב. ולכך יש לומר כי אריג של <strong>שלשה על שלשה</strong> טפחים <strong>דחזו</strong> <small>[שראויים]</small> לשימוש <strong>בין לעשירים בין לעניים,</strong> שכן זו פיסת אריג שמשתמשים בה לצרכים שונים, אכן <strong>אתי</strong> <small>[באה</small> נלמדת<small>]</small> <strong>בקל וחומר,</strong> שודאי רבה חשיבותה משתי וערב, ומקבלת טומאה. ואולם אריג של <strong>שלש על שלש</strong> אצבעות ש<strong>לעניים הוא דחזיין</strong> <small>[שראויים]</small> ואילו <strong>לעשירים לא חזיין</strong> <small>[אינם ראויים]</small> — <strong>לא אתי</strong> <small>[אינו בא,</small> נלמד<small>]</small> <strong>בקל וחומר.</strong> ועל כן <strong>טעמא</strong> <small>[הטעם]</small> דווקא משום <strong>דכתביה קרא</strong> <small>[שכתבו המקרא],</small> <strong>הא</strong> <small>[הרי]</small> אם <strong>לא כתביה קרא</strong> <small>[כתבו המקרא]</small> — <strong>לא גמרינן</strong> <small>[אין אנו לומדים]</small> <strong>בקל וחומר.</strong> אלא כיון שיש לשון ריבוי בכתוב, וגם קל וחומר, למדים כך. ועוד שואלים: אכן יש בתורה לשון ריבוי, "והבגד", שהוא כלל המרחיב את הפרטים הבאים לאחר מכן.
 <strong>ו</strong>אולם שמא <strong>אימא</strong> <small>[אמור]</small> כי בא דבר זה <strong>לרבות</strong> מטלית בת <strong>שלשה על שלשה</strong> טפחים <strong>בשאר בגדים</strong> שאינם צמר ופשתים שהיא מיטמאה? ומשיבים: דבר זה לא יתכן, שהרי <strong>אמר קרא</strong> <small>[הכתוב]:</small> <strong>"בגד צמר ופשתים",</strong> ומזה משמע כי <strong>בגד צמר ופשתים</strong> — <strong>אין</strong> <small>[כן],</small> ואולם <strong>מידי אחריני</strong> — <strong>לא.</strong> ושואלים: <strong>ואימא כי אימעוט</strong> <small>[ו</small>שמא <small>תאמר,</small> כי <small>כאשר מיעט</small> הכתוב<small>]</small> הרי זה דווקא בבגד של <strong>שלש על שלש</strong> אצבעות, <strong>אבל</strong> בגד של <strong>שלשה על שלשה</strong> טפחים — <strong>מיטמא!</strong> ומשיבים: <strong>תרי מיעוטי כתיבי</strong> <small>[שני מיעוטים כתובים],</small> שנאמר פעם אחת "בגד צמר או הפשתים" (ויקרא יג, נט), ונאמר <strong>"</strong>ב<strong>בגד צמר או בבגד פשתים"</strong> (ויקרא יג, מז), ובא <strong>חד למעוטי</strong> <small>[</small>כתוב <small>אחד למעט]</small> <strong>משלש על שלש</strong> אצבעות, <strong>וחד למעוטי</strong> <small>[ו</small>כתוב <small>אחד למעט]</small> <strong>משלשה על שלשה</strong> טפחים, ולהדגיש שבגד שאינו של צמר ופשתים אינו מקבל טומאה כלל. וכל זה נאמר לפי שיטת אביי שבגדים שאינם צמר או פשתן אינם מקבלים טומאה.
 ושואלים: <strong>ו</strong>אולם <strong>ל</strong>שיטת <strong>רבא</strong> ש<strong>אמר</strong> כי נחלקו הדעות, ו<strong>שלשה על שלשה</strong> טפחים <strong>בשאר בגדים ל</strong>דעת <strong>ר' שמעון בן אלעזר אית ליה</strong> <small>[יש לו,</small> סבור<small>]</small> כי הם מקבלים טומאה, ואילו <strong>לתנא דבי</strong> <small>[מבית</small> מדרשו<small>]</small> של <strong>ר' ישמעאל לית ליה</strong> <small>[אין לו,</small> אינו סבור<small>]</small> שהם מקבלים טומאה, אם כן מטלית בת <strong>שלשה על שלשה</strong> טפחים <strong>בשאר בגדים</strong>
## דף כז.
 <strong>מנא ליה</strong> <small>[מנין לו]</small> שהיא מקבלת טומאה? ומשיבים: לדעתו <strong>נפקא</strong> <small>[יוצא,</small> נלמד<small>]</small> דבר זה <strong>מ</strong>הכתוב בטומאת שרצים <strong>"או בגד</strong> או עור או שק<strong>"</strong> (ויקרא יא, לב), שהתוספת "או" באה לכלול בתוכה גם פריטים שאינם מוגדרים בעצם המלה "בגד". <strong>דתניא</strong> <small>[ש</small>כן <small>שנינו</small> בברייתא<small>]:</small> ממה שנאמר <strong>"בגד" אין לי</strong> להבין <strong>אלא</strong> כפשטו <strong>בגד</strong> שלם ממש, ואולם אריג של <strong>שלשה על שלשה</strong> טפחים <strong>בשאר בגדים מניין</strong> שהוא מקבל טומאה? <strong>תלמוד לומר: "או בגד".</strong>
 ושואלים: <strong>ואביי</strong> האומר שלדעת הכל שאר בגדים אינם מקבלים טומאה כלל, אם כן המילים <strong>"או בגד " מאי עביד ליה</strong> <small>[מה הוא עושה בו],</small> ומה בא ביטוי זה להוסיף? ומשיבים: <strong>מיבעי ליה</strong> <small>[צריך הוא לו]</small> <strong>לרבות</strong> פיסת אריג קטנה בת <strong>שלש על שלש</strong> אצבעות <strong>בצמר ופשתים</strong> שלמרות היותה קטנה כל כך הריהי <strong>מטמא ב</strong>טומאת <strong>שרצים.</strong>
 <strong>ורבא</strong> סבור שאין צורך שידון המקרא במפורש בנושא זה, שכן <strong>גלי רחמנא גבי</strong> <small>[גילה הכתוב אצל]</small> <strong>נגעים</strong> שדבר זה נחשב לבגד, <strong>והוא הדין ל</strong>טומאת <strong>שרצים.</strong>
 <strong>ואביי</strong> סבור שאין ללמוד מדיני נגעים על דיני שרצים, שכן <strong>איכא למיפרך</strong> <small>[אפשר לפרוך,</small> לשבור<small>]</small> את ההשוואה בדרך זו: שכן <strong>מה ל</strong>השוואה עם ה<strong>נגעים</strong> שחמורים דיני טומאת נגעים, <strong>שכן</strong> אפילו <strong>שתי וערב</strong> בלבד <strong>מטמא בהם,</strong> מה שאין כן בטומאת שרצים, ולכן אף פיסות קטנות מיטמאות בנגעים.
 <strong>ואידך</strong> <small>[האחר,</small> רבא<small>]</small> אומר: <strong>אי סלקא דעתך</strong> <small>[אם יעלה על דעתך]</small> לומר כי ה<strong>נגעים חמירי</strong> <small>[חמורים],</small> אם כן <strong>לכתוב רחמנא גבי</strong> <small>[תכתוב התורה אצל]</small> <strong>שרצים וליתו</strong> <small>[ויבואו,</small> יילמדו<small>]</small> ה<strong>נגעים מינייהו</strong> <small>[מהם],</small> שהרי סוף סוף מושווים שני הדינים בתורה ופשוט היה יותר לכתוב במפורש בדיני שרצים וללמוד מהם. ומאחר שאין הדבר כך הרי זו הוכחה שאפשר ללמוד דיני שרצים מנגעים.
 <strong>ואידך</strong> <small>[והאחר,</small> אביי<small>]</small> אומר כי טענה זו אינה מבוססת מעיקרה כי <strong>נגעים משרצים לא אתו</strong> <small>[אינם באים,</small> נלמדים<small>]</small> <strong>דאיכא למיפרך</strong> <small>[ש</small>כן <small>יש</small> אפשרות <small>לפרוך,</small> לשבור<small>]</small> לימוד ולהקשות: <strong>מה ל</strong>טומאת <strong>שרצים</strong> שחמורה היא מטומאת נגעים, <strong>שכן</strong> השרץ <strong>מטמא</strong> אפילו בגודל <strong>עדשה,</strong> מה שאין כן בשאר טומאות. ולכן הוצרכו הכתובים גם בשרצים וגם בנגעים.
 <big>א</big> <strong>אמר אביי: האי</strong> <small>[זה]</small> ה<strong>תנא דבי</strong> <small>[מבית</small> מדרשו<small>]</small> של <strong>ר' ישמעאל מפיק מאידך תנא דבי</strong> <small>[מוציא,</small> חולק, <small>על תנא אחר מבית</small> מדרשו<small>]</small> של <strong>ר' ישמעאל. דתני</strong> <small>[ש</small>כן <small>שנה]</small> ה<strong>תנא דבי</strong> <small>[מבית</small> מדרשו<small>]</small> של <strong>ר' ישמעאל:</strong> ממה שנאמר <strong>"בגד" אין לי</strong> להבין <strong>אלא</strong> כפשטו <strong>בגד צמר ופשתים</strong> שהוא המקבל טומאה, ואולם <strong>מניין לרבות</strong> בגד <strong>העשוי מצמר גמלים</strong> או מ<strong>צמר ארנבים,</strong> או <strong>נוצה</strong> (שיער) <strong>של עזים ו</strong>כן <strong>השירין והכלך והסריקין</strong> (מיני משי) שכולם מקבלים טומאה? — <strong>תלמוד לומר: "או בגד"</strong> שבאה המלה "או" לרבות ולכלול את כל מיני האריגים.
 ואילו <strong>רבא אמר:</strong> אין צורך לומר שיש פה מחלוקת בין תנאים מבית מדרש אחד, אלא: <strong>כי לית ליה להך</strong> <small>[כאשר אין לו</small> <strong>לזה]</strong> ה<strong>תנא דבי</strong> <small>[מבית</small> מדרשו<small>]</small> של <strong>ר' ישמעאל</strong> שהוזכרה דעתו קודם, טומאה <strong>בשאר בגדים,</strong> הרי זה רק כאשר מדובר בפיסת אריג של <strong>שלש על שלש</strong> אצבעות, אבל אריג של <strong>שלשה על שלשה</strong> טפחים <strong>אית ליה</strong> <small>[יש לו]</small> אף הוא סבור כי הוא מקבל טומאה. והדברים הקודמים היו למעט בגד קטן מקבלת טומאה, וכאן המדובר בבגד גדול יותר של שלושה על שלושה טפחים.
 ושואלים: <strong>והא</strong> <small>[והרי]</small> <strong>רבא הוא</strong> ש<strong>אמר</strong> מקודם ב<strong>שלשה על שלשה</strong> טפחים <strong>בשאר בגדים לר' שמעון בן אלעזר אית ליה</strong> <small>[יש לו,</small> הוא סבור<small>]</small> שהוא מקבל טומאה, ואילו <strong>לתנא דבי</strong> <small>[מבית</small> מדרשו<small>]</small> של <strong>ר' ישמעאל לית ליה</strong> <small>[אין לו,</small> אינו סבור<small>]</small> שהם מקבלים טומאה! ומשיבים: <strong>הדר ביה</strong> <small>[חזר בו]</small> <strong>רבא מ</strong>הדעה <strong>ההיא</strong> כדי להשוות שיטות תנא דבי ר' ישמעאל. <strong>ואיבעית אימא</strong> <small>[ואם תרצה אמור]</small> תירוץ אחר, כי <strong>הא</strong> <small>[</small>אימרה <small>זו]</small> <strong>רב פפא אמרה,</strong> ולא רבא, אלא כיון שהיה רב פפא תלמיד מובהק של רבא, ייחסו את דבריו אלה לרבו.
 <strong>רב פפא</strong> עצמו הבין את דברי תנא דבי ר' ישמעאל הראשונים ו<strong>אמר</strong> באופן שונה לגמרי, שלדעתו אותו לימוד מדיני נגעים שאמר ש<strong>אף כל</strong> הבגדים האמורים בתורה סתם הם צמר ופשתים, הוא לענין דיני <strong>כלאים</strong> (שעטנז), שאסרה התורה ללבוש בגדים שיש בהם שני סוגי חוטים. ורצה להוכיח שאין דין שעטנז אלא בצמר ופשתים בלבד. ושואלים: לשם מה צריך הוא ללימוד זה על איסור <strong>כלאים</strong> והלא זה שהאיסור הוא בצמר ופשתים <strong>בהדיא כתיבי ביה</strong> <small>[במפורש כתובים בו],</small> כאמור: <strong>"לא תלבש שעטנז צמר ופשתים יחדו"</strong> (דברים כב, יא). ומשיבים: בכל זאת דרוש היה לימוד נוסף כי <strong>סלקא דעתך אמינא</strong> <small>[היה עולה על דעתך לומר]</small> כי <strong>הני מילי</strong> <small>[דברים אלה]</small> שאיסור שעטנז הוא רק בצמר ופשתים, הרי זה דווקא כאשר משתמש הוא בהם יחד ב<strong>דרך לבישה, אבל בהעלאה</strong> (כשמניח עליו בגדים כאלה, ואינו לובשם) <strong>כל תרי מיני</strong> <small>[שני מינים]</small> <strong>אסור,</strong> והיה צורך להוכיח ש"בגד" האמור כאן הוא רק מצמר ופשתים.
 טענה זו נדחית: <strong>ולאו</strong> <small>[והאם לא]</small> <strong>קל וחומר הוא?</strong> שכן יכול אתה לומר: <strong>מה לבישה דקא מיתהני כולי גופיה</strong> <small>[שנהנה כל גופו]</small> <strong>מ</strong>ה<strong>כלאים, אמרת</strong> ש<strong>צמר ופשתים</strong> — <strong>אין</strong> <small>[כן]</small> נכלל באיסור, אבל <strong>מידי אחרינא</strong> <small>[דבר אחר]</small> <strong>לא</strong> נכלל באיסור. <strong>העלאה</strong> של הבגד בלבד <strong>לא כל שכן</strong> שלא נחמיר בה יותר? <strong>אלא</strong> ודאי שההלכה שיוחסה ל<strong>רב פפא בדותא היא,</strong> והוא לא אמרה.
 <big>ג</big> <strong>רב נחמן בר יצחק אמר</strong> אף הוא כי אותם דברי תנא דבי ר' ישמעאל לא נאמרו לענין דיני טומאה אלא בנושא אחר! שלדעתו בא התנא דבי ר' ישמעאל לומר כי כשם שבדיני נגעים בגדים הם צמר ופשתים בלבד <strong>אף כל</strong>
## דף כז:
 <strong>לאתויי</strong> <small>[להביא]</small> דין <strong>ציצית,</strong> שאין חובת ציצית אלא בחומרים אלה. ושואלים: לשם מה יש צורך בלימוד זה, והרי <strong>ציצית בהדיא</strong> <small>[במפורש]</small> כך <strong>כתיב</strong> <small>[נאמר]</small> בה <strong>"לא תלבש שעטנז צמר ופשתים יחדו"</strong> (דברים כב, יא), <strong>וכתיב</strong> <small>[ונאמר]</small> בפסוק הסמוך <strong>"גדילים תעשה לך</strong> על ארבע כנפות כסותך אשר תכסה בה <strong>"</strong>ומסמיכות זו למדנו שמצות גדילי הציצית היא רק בדברים שיש בהם דין שעטנז. על כך משיב רב נחמן בר יצחק שאין הדבר ברור כל כך, כי <strong>סלקא דעתך אמינא</strong> <small>[היה עולה על דעתך לומר]</small> <strong>כ</strong>דברי <strong>רבא,</strong> ש<strong>רבא רמי</strong> <small>[השליך</small> הראה סתירה בין דברים<small>]:</small> שכן מצד אחד <strong>כתיב</strong> <small>[נאמר]</small> "ונתנו על ציצית <strong>הכנף</strong> פתיל תכלת" (במדבר טו, לט), ונראה מכאן שהציצית צריכה להיות מ<strong>מין</strong> ה<strong>כנף,</strong> שמאותו אריג שממנו נעשה הבגד יש לעשות את חוטי הציצית. <strong>ו</strong>אילו בספר דברים <strong>כתיב</strong> <small>[נאמר]</small> בהיקש לדיני שעטנז <strong>"צמר ופשתים יחדו",</strong> הרי שהציצית נעשית רק מחמרים אלה, ואם כן <strong>הא</strong> <small>[הרי]</small> <strong>כיצד</strong> אתה מיישב בין הכתובים? אלא אומר רבא: פתילים העשויים מ<strong>צמר ופשתים פוטרין</strong> את הבגד ומקיימים בו חובת ציצית <strong>בין במינן</strong> (בבגד העשוי מצמר או פשתים), <strong>בין שלא במינן.</strong> ואילו <strong>שאר מינין במינן פוטרין</strong> הם ואילו <strong>שלא במינן</strong> אין הם <strong>פוטרין.</strong> ואם כן, <strong>סלקא דעתך</strong> <small>[היה עולה על</small> <strong>דעתך]</strong> לפרש <strong>כ</strong>שיטת <strong>רבא,</strong> על כן <strong>קא משמע לן</strong> <small>[השמיע לנו]</small> תנא זה שרק בצמר ופשתים יש חיוב ציצית ולא בחמרים אחרים.
 <big>א</big> <strong>אמר רב אחא בריה</strong> <small>[בנו]</small> של <strong>רבא</strong> את <strong>רב אשי: ל</strong>דעת ה<strong>תנא דבי</strong> <small>[מבית</small> מדרשו<small>]</small> של <strong>ר' ישמעאל, מאי שנא</strong> <small>[מה שונה],</small> משום מה <strong>לענין טומאה דמרבי</strong> <small>[שהוא מרבה]</small> גם <strong>שאר בגדים</strong> מחוץ לצמר ופשתים — <strong>דכתיב</strong> <small>[ש</small>כן <small>נאמר]</small> <strong>"או בגד"</strong> שהוא לשון ריבוי ותוספת, <strong>הכא נמי לימא</strong> <small>[כאן,</small> בענין ציצית, <small>גם כן יאמר]</small> <strong>לרבות שאר בגדים מ</strong>הכתוב <strong>"</strong>כסותך <strong>אשר תכסה בה "</strong>הכולל כל מיני בגדים. ענה לו רב אשי: הריבוי <strong>ההוא</strong> נצרך למטרה אחרת — <strong>לאתויי</strong> <small>[להביא,</small> לרבות<small>]</small> <strong>כסות סומא</strong> (עיוור) <strong>הוא דאתא</strong> <small>[שבא]</small> מקרא זה שאף היא חייבת בציצית. <strong>דתניא</strong> <small>[ש</small>כן <small>שנינו</small> בברייתא<small>],</small> נאמר בציצית: "והיה לכם לציצית <strong>וראיתם אתו</strong> וזכרתם את כל מצוות ה'" (במדבר טו, לט), ומן האמור "וראיתם" למדנו שבא הכתוב למעט ולומר: <strong>פרט לכסות לילה</strong> שאינה נראית, ולכך אינה חייבת בציצית. וממשיך התנא: <strong>אתה אומר</strong> שבא הכתוב ללמד <strong>פרט לכסות לילה, או אינו אלא פרט לכסות סומא</strong> שאף הוא אינו יכול לקיים "וראיתם אותו"? על כן בא הנימוק: <strong>כשהוא אומר</strong> בספר דברים <strong>"</strong>כסותך <strong>אשר תכסה בה " הרי</strong> אף <strong>כסות סומא אמור,</strong> שהרי אף הוא מתכסה בכסות, <strong>הא</strong> <small>[הרי]</small> אם כן <strong>מה אני מקיים</strong> את המיעוט <strong>"וראיתם אתו"</strong> — הרי זה בא למעט ולומר <strong>פרט לכסות לילה.</strong>
 ושואלים: מאחר שיש פסוק אחד הבא לרבות, ופסוק אחר הבא למעט, אם כן <strong>מה ראית לרבות סומא</strong> בחיוב ציצית <strong>ולהוציא כסות לילה?</strong> ומשיבים: <strong>מרבה אני</strong> את <strong>כסות</strong> ה<strong>סומא שישנה בראייה</strong> לפחות <strong>אצל אחרים, ומוציא אני כסות לילה שאינה בראייה</strong> אף <strong>אצל אחרים.</strong>
 ושואלים: <strong>ואימא</strong> <small>[ואמור]</small> שריבוי זה לא לענין סומא אלא <strong>לרבות שאר בגדים</strong> שאינם צמר ופשתים, ולחייבם בציצית הוא בא, כדברי רבא? ומשיבים: <strong>מסתברא</strong> <small>[מסתבר]</small> לומר כי כאשר הוא <strong>קאי</strong> <small>[עומד]</small> ודן <strong>ב</strong>בגד <strong>צמר ופשתים</strong> הרי הוא ודאי <strong>מרבה</strong> בגד אחר שאף הוא <strong>צמר ופשתים,</strong> ולכן יש ללמוד מכאן ריבוי לענין כסות סומא, העשויה מצמר ופשתים. ואולם <strong>כאשר הוא קאי</strong> <small>[עומד]</small> ודן <strong>ב</strong>ענין <strong>צמר ופשתים</strong> שיהיה <strong>מרבה שאר בגדים</strong> בו?! אלא ודאי אין הלימוד לענין זה.
 <big>ב</big> וחוזרים שוב לשיטת ר' שמעון בן אלעזר שפסל אפילו מטליות קטנות מלשמש כסכך מטעם שהן מקבלות טומאה. <strong>אמר אביי: ר' שמעון בן אלעזר וסומכוס אמרו דבר אחד.</strong> ומפרטים: <strong>ר' שמעון בן אלעזר הא דאמרן</strong> <small>[זה שאמרנו].</small> ו<strong>סומכוס</strong> — <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>סומכוס אומר</strong> הסוכה ש<strong>סיככה ב</strong>סכך העשוי מחוט <strong>טווי — פסולה מפני ש</strong>החוט הטווי <strong>מטמאה בנגעים.</strong>
 <strong>כמאן</strong> <small>[כ</small>שיטת <small>מי]</small> היא דעת סומכוס זו — <strong>כי האי</strong> <small>[כמו</small> שיטת <small>זה]</small> ה<strong>תנא, דתנן</strong> <small>[ששנוייה</small> משנה<small>]:</small> <strong>שתי וערב מטמא בנגעים מיד</strong> לאחר טוייתם, אלו <strong>דברי ר' מאיר. ר' יהודה אומר: השתי</strong> מיטמא רק <strong>משישלה</strong> מן היורה שבה מבשלים אותו, <strong>ו</strong>רק <strong>הערב</strong> מיטמא <strong>מיד. ו</strong>אילו <strong>האונין של פשתן</strong> (פשתן בלתי מעובד) מקבלים טומאה <strong>משיתלבנו</strong> בתנור, ויהיו לפחות מוגמרים למחצה. וסומכוס תלמידו של ר' מאיר מחזיק בשיטתו.
 <big>ג משנה</big> <strong>כל</strong> דבר <strong>היוצא מן</strong> גוף <strong>העץ</strong> עצמו <strong>אין מדליקין בו</strong> בשבת (תוספות), לפי שאין בעירתו יפה, <strong>אלא פשתן.</strong> והוסיפו אגב כך: <strong>וכל היוצא מן העץ אינו מטמא טומאת אהלים,</strong> שאם היה מת מצוי בתוך בית או אהל העשויים מכל דבר הבא מן העץ, אף על פי שכל אשר בבית נטמא, האהל עצמו לא נטמא, <strong>אלא</strong> רק אם היה עשוי מ<strong>פשתן,</strong> שרק הוא מקבל בעצמו טומאה עם היותו אהל המת.
 <big>ד גמרא</big> במשנה הוזכר הפשתן כאחד החומרים היוצאים מן העץ. ושואלים: <strong>מנלן</strong> <small>מנין לנו</small> ש<strong>פשתן איקרי</strong> <small>[נקרא]</small> <strong>"עץ"?</strong> שהרי לפי צורתו החיצונית אינו דומה כלל לעץ! <strong>אמר מר זוטרא:</strong> דבר זה ממה ש<strong>אמר קרא</strong> <small>[הכתוב]:</small> <strong>"והיא העלתם הגגה ותטמנם בפשתי העץ"</strong> (יהושע ב, ו).
 <big>ד</big> שנינו במשנה כי כל <strong>היוצא מן העץ אינו מטמא</strong> ב<strong>טומאת אהלים, אלא</strong> ה<strong>פשתן</strong> לבדו. ושואלים: <strong>מנלן</strong> <small>[מנין לנו]</small> דבר זה? <strong>אמר ר' אלעזר: גמר</strong> <small>[למד]</small> גזירה שווה מזהות המילים <strong>"אהל" "אהל"</strong> שבענין טומאה
## דף כח.
 <strong>משכן.</strong> שכן <strong>כתיב הכא</strong> <small>[נאמר כאן],</small> בדיני טומאה <strong>"זאת התורה אדם כי ימות באהל</strong> כל הבא אל האהל וכל אשר באהל יטמא שבעת ימים<strong>"</strong> (במדבר יט, יד), <strong>וכתיב התם</strong> <small>[ונאמר שם]</small> <strong>"ויפרוש את האהל על המשכן</strong> וישם את מכסה האהל עליו מלמעלה<strong>"</strong> (שמות מ, יט), <strong>מה להלן</strong> במשכן היה האהל <strong>של פשתן,</strong> והוא ה<strong>קרוי "אהל"</strong> — <strong>אף כאן</strong> בדיני טומאת מת רק אהל <strong>של פשתן קרוי "אהל".</strong> ושואלים: <strong>אי</strong> <small>[אם</small> כן<small>]</small> אמור גם כי <strong>מה להלן</strong> חוטי הפשתן שבמשכן היו דווקא חוטים <strong>שזורין וחוטן</strong> היה <strong>כפול ששה, אף כאן</strong> בכל דין אהל המת יהיה צורך שיהיו <strong>שזורין, וחוטן</strong> צריך להיות <strong>כפול ששה?</strong> — <strong>תלמוד לומר:</strong> במלה <strong>"אהל" "אהל"</strong> החוזרת פעמים אחדות <strong>ריבה</strong> הכתוב שאף אהל פשתן שאינו דומה בכל למשכן — אף הוא נקרא אהל. ושואלים: <strong>אי</strong> <small>[אם]</small> בחזרה של המלה <strong>"אהל" "אהל"</strong> כמה פעמים <strong>ריבה</strong> הכתוב, אם <strong>כן אפילו כל מילי נמי</strong> <small>[דבר גם כן]</small> ייחשב בין הדברים המקבלים טומאת אוהל! ומשיבים: אין להרחיב עד כדי כך את הריבוי, ש<strong>אם כן</strong> ה<strong>גזירה</strong> ה<strong>שוה</strong> "אהל" "אהל" ללמד <strong>מהמשכן לאהל המת מאי אהני ליה</strong> <small>[מה הועילה לו]</small> אם הכל בכלל?! אלא ודאי שאין להרחיב, ועל ידי הגזירה השווה והריבוי נלמד שדין זה דווקא בפשתן.
 ועוד שואלים: <strong>ואימא</strong> <small>[ו</small>שמא <small>אמור]:</small> <strong>מה להלן</strong> במשכן בבסיס האהל היו <strong>קרשים, אף כאן</strong> בדיני טומאה ייחשבו אף <strong>קרשים</strong> כאהל! ומשיבים: <strong>אמר קרא</strong> <small>[הכתוב]</small> <strong>"ועשית</strong> את ה<strong>קרשים למשכן</strong> עצי שטים עומדים<strong>"</strong> (שמות כו, טו), ומלשון הכתוב למדנו שה<strong>משכן</strong> (היריעות בלבד) הוא ה<strong>קרוי משכן, ואין</strong> ה<strong>קרשים</strong> עצמם <strong>קרויין משכן,</strong> אלא אך מכשירים למשכן. ודוחים: <strong>אלא מעתה</strong> אם נדקדק בלשון הכתוב, הרי נאמר שם <strong>"ועשית מכסה לאהל</strong> עורות אילים מאדמים ומכסה עורות תחשים מלמעלה<strong>"</strong> (במדבר כו, יד), <strong>והאם הכי נמי</strong> <small>[כך גם כן]</small> תאמר ש<strong>מכסה לא איקרי</strong> <small>[אינו נקרא]</small> <strong>"אהל"?</strong> ואם אתה אומר כן, <strong>אלא הא דבעי</strong> <small>[</small>שאלה <small>זו ששאל]</small> <strong>ר' אלעזר: עור בהמה טמאה</strong> ששימש ככיסוי על המת <strong>מהו שיטמא</strong> הוא עצמו <strong>באהל המת?</strong> ואם תאמר שמכסה האהל אינו נחשב אהל, <strong>השתא</strong> <small>[עכשיו]</small> לפי זה <strong>עור בהמה טהורה</strong> אשר כיסה את המשכן <strong>לא</strong> <small>[אינו]</small> <strong>מטמא,</strong> אם כן <strong>עור בהמה טמאה</strong> המשמש ככיסוי <strong>מיבעיא</strong> <small>[צריך לומר]</small> שאינו מטמא? ומשיבים: אין להשוות את הדברים כי <strong>שאני התם דהדר אהדריה קרא</strong> <small>[שונה שם שחזר והחזירו הכתוב]</small> לצרף את האהל והמכסה יחד, <strong>דכתיב</strong> <small>[שנאמר]:</small> <strong>"ונשאו את יריעת המשכן ואת אהל מועד מכסהו ומכסה התחש אשר עליו</strong> מלמעלה<strong>"</strong> (במדבר ד, כה), ופסוק זה <strong>מקיש</strong> (משווה) כיסוי <strong>עליון לתחתון</strong> — <strong>מה</strong> הכיסוי ה<strong>תחתון קרוי "אהל", אף</strong> הכיסוי <strong>העליון קרוי "אהל".</strong>
 <big>א</big> קודם הוזכרה שאלת ר' אלעזר, ועתה דנים בנושא זה <strong>גופא</strong> <small>[לגופו].</small> ש<strong>ר' אלעזר</strong> שאל: <strong>עור בהמה טמאה מהו שיטמא</strong> הוא עצמו ב<strong>טומאת אהלין?</strong> ומבררים: <strong>מאי קמיבעיא ליה</strong> <small>[מה,</small> בעצם, <small>נשאל לו]?</small> מה היא הבעיה היסודית שעליה מתבססת שאלה זו? <strong>אמר רב אדא בר אהבה: תחש שהיה בימי משה קמיבעיא ליה</strong> <small>[נשאל לו,</small> הסתפק בו<small>]</small> ר' אלעזר האם <strong>טמא היה או טהור היה? אמר רב יוסף: מאי תיבעי ליה</strong> <small>[מה נשאל לו]</small> והלא בפירוש <strong>תנינא</strong> <small>[שנינו]:</small> <strong>לא הוכשרו למלאכת שמים אלא עור בהמה טהורה בלבד,</strong> וודאי אם כן שתחש היה מין טהור!
 על כך <strong>מתיב</strong> <small>[מקשה]</small> <strong>ר' אבא,</strong> והרי שנינו ש<strong>ר' יהודה אומר: שני מכסאות היו</strong> למשכן, <strong>אחד של עורות אילים מאדמים ואחד של עורות תחשים.</strong> ואילו <strong>ר' נחמיה אומר: מכסה אחד</strong> בלבד <strong>היה</strong> למשכן, וחציו עורות אילים, וחציו עורות תחשים. והיה <strong>דומה כמין</strong> החיה הנקראת <strong>תלא אילן.</strong> ושואלים: <strong>והא</strong> <small>[והרי]</small> <strong>תלא אילן</strong> יצור <strong>טמא הוא!</strong> ומתקנים: <strong>הכי קאמר</strong> <small>[כך אמר,</small> כך היתה כוונתו<small>]:</small> <strong>כמין תלא אילן הוא שיש בו גוונין הרבה, ו</strong>אולם <strong>לא תלא אילן</strong> ממש, ש<strong>אילו התם</strong> <small>[שם]</small> תלא אילן <strong>הוא טמא, והכא</strong> <small>[וכאן]</small> כיסוי האהל היה <strong>טהור,</strong> מחיות טהורות. <strong>אמר רב יוסף: אי הכי היינו דמתרגמינן</strong> <small>[אם</small> כך, <small>זהו</small> הטעם <small>שאנו מתרגמים]</small> "תחש" <strong>"ססגונא",</strong> שהכוונה היא <strong>ששש</strong> (שמח) <strong>בגוונין הרבה.</strong>
 <big>ב</big> <strong>רבא אמר</strong> כי ההוכחה ש<strong>עור בהמה טמאה</strong> שהוא <strong>מטמא באהל המת</strong> באה <strong>מהכא</strong> <small>[מכאן],</small> <strong>דתניא</strong> <small>[ש</small>כן <small>שנינו</small> בברייתא<small>],</small> בדיני טומאת הנגעים נאמר כי הנגע יכול להיות "או בשתי או בערב לפשתים ולצמר או בעור או בכל מלאכת עור" (ויקרא יג, מח). ולמעשה היה יכול להיות כתוב לשון <strong>"</strong>או <strong>עור",</strong> ונאמר "או בעור", ואמרו חכמים: במילים <strong>"או בעור" ריבה</strong> הכתוב <strong>עור בהמה טמאה</strong> שאף הוא מיטמא. <strong>ו</strong>אילו עור <strong>שלקה ביד כהן,</strong> שלפני שהראהו בעליו לכהן לא היה בו נגע, אבל נעשה בו נגע בידיו של הכהן, <strong>או</strong> ש<strong>קצץ</strong> מכל אחד מן המינים הללו <strong>ועשה</strong> מטלית <strong>אחת מהן, מנין</strong> שהוא מקבל טומאה? — <strong>תלמוד לומר</strong> מן הריבוי הרחב יותר: <strong>"או בכל מלאכת עור ".</strong> ומעירים: <strong>ואיכא למיפרך</strong> <small>[ויש</small> מקום <small>לפרוך,</small> לשבור<small>]</small> את ההשוואה, ומתוך כך גם לא נוכל ללמוד טומאת מת מדיני נגעים, כי <strong>מה ל</strong>השוואה מ<strong>נגעים</strong> שהחמיר בהם הכתוב <strong>שכן</strong> גם <strong>שתי וערב</strong> שלא נארגו <strong>טמא בהן</strong> הנגע.
 <strong>אלא</strong> יש לומר כי <strong>גמר</strong> <small>[למד]</small> <strong>מ</strong>דיני טומאת <strong>שרצים,</strong> שנאמר בהם: "וכל אשר יפול עליו מהם במותם יטמא מכל כלי עץ או בגד או עור או שק כל כלי אשר יעשה מלאכה בהם" (ויקרא יא, לב). <strong>דתניא</strong> <small>[ש</small>כן <small>שנינו</small> בברייתא<small>]:</small> מן האמור סתם <strong>"עור "אין לי</strong> ללמוד שיהיה מיטמא במגע שרץ <strong>אלא עור בהמה טהורה,</strong> ואולם <strong>עור בהמה טמאה מנין</strong> שאף הוא מיטמא? <strong>תלמוד לומר</strong> מן הריבוי <strong>"או עור ".</strong> ומתוך שבטומאת שרצים דין עור הטהור והטמא זהה נלמד מזה אף לדיני אהל המת. ושוב אומרים: <strong>ואיכא למיפרך</strong> <small>[ויש</small> מקום <small>לפרוך,</small> לשבור<small>]</small> את ההשוואה ולומר כי <strong>מה לשרצים</strong> דינם כן, <strong>שכן</strong> הם <strong>מטמאין</strong> אפילו <strong>ב</strong>שיעור קטן <strong>כעדשה,</strong> מה שאין כן המת ששיעור טומאתו גדול יותר בכזית. על כן אומרים: אם כן, <strong>נגעים יוכיחו</strong> שטומאתם ביותר מכעדשה ואף על פי כן עור בהמה טמאה טמא בהם. <strong>וחזר הדין,</strong> כלומר, הדין (ההוכחה) פונה, סובב, ממוכיח אחד אל השני, והסיכום — שאמנם <strong>לא ראי זה כראי זה ולא ראי זה כראי זה,</strong> שאין דבר אחד נראה ונידון כדבר אחר לפי שיש בכל אחד מהם חומרות מיוחדות, ואולם <strong>הצד השוה שבהן</strong> — <strong>שעור</strong> בכלל <strong>טמא בהן, ועשה</strong> הכתוב דין <strong>עור בהמה טמאה כעור בהמה טהורה</strong> להיטמא. <strong>אף אני אביא</strong> את ההלכה הנוספת של <strong>אהל המת שעור טמא בו, ונעשה</strong> אף <strong>בו עור בהמה טמאה כעור בהמה טהורה.</strong>
 <strong>אמר ליה</strong> <small>[לו]</small> <strong>רבא מברניש לרב אשי:</strong> עדיין <strong>איכא למיפרך</strong> <small>[יש לפרוך,</small> לשבור<small>]</small> דברים אלו ולומר: <strong>מה להצד השוה שבהן</strong> (בנגעים ובשרצים) <strong>שכן טמאין</strong> הם שניהם <strong>בפחות מכזית, תאמר במת שאינו מטמא אלא בכזית</strong> לפחות.
 על כן נמצא שלמרות ההבדלים חמורות שתי הלכות אלה מדיני טומאת המת ואין ללמוד מהן. <strong>אלא אמר רבא מברניש,</strong> יש ללמוד זאת כך:
## דף כח:
 <strong>אתיא</strong> <small>[בא,</small> נלמד<small>]</small> הדבר <strong>בקל וחומר מנוצה</strong> (שיער) <strong>של עזים,</strong> שאף <strong>שאין</strong> הוא <strong>מטמא בנגעים,</strong> מכל מקום הוא <strong>מטמא באהל המת,</strong> הרי <strong>עור בהמה טמאה שמטמאה בנגעים אינו דין</strong> (קל וחומר) <strong>שמטמאה באהל המת.</strong>
 <big>א</big> מאחר שהיתה המסקנה כי אף עור בעל חי טמא מיטמא באהל המת, הרי אין חובה להניח כי מכסה המשכן היה מעור בהמה טהורה דווקא. ואם כן, <strong>הא דתני</strong> <small>[זה ששנה]</small> <strong>רב יוסף</strong> ש<strong>לא הוכשרו במלאכת שמים אלא עור בהמה טהורה בלבד</strong> — <strong>למאי הלכתא</strong> <small>[למה,</small> לאיזו <small>הלכה]</small> הוא מוסב? שהרי כאמור אינו שייך לדיני המשכן. ומשיבים: הלכה זו <strong>ל</strong>ענין <strong>תפילין</strong> נאמרה שאין לעשותם אלא מעור בהמה טהורה. ושואלים: לשם מה דברי רב יוסף, והלא <strong>תפילין בהדיא כתיב בהו</strong> <small>[במפורש נאמר בהם]</small> <strong>"</strong>והיה לך לאות על ידך ולזכרון בין עיניך למען <strong>תהיה תורת ה' בפיך"</strong> (שמות יג, ט), ומכאן למדו חכמים כי התפילין צריכות להיות עשויות <strong>מן המותר בפיך</strong> גם באכילה!
 <strong>אלא</strong> אומרים כי הלכה זו של רב יוסף <strong>ל</strong>ענין <strong>עורן</strong> של בתי התפילין בלבד נאמרה, שהוא הצריך לדעתו להיות של בהמה טהורה, ואולם לא לענין הקלף עליו כתובות פרשיות התפילין. ושואלים: <strong>והאמר</strong> <small>[והרי אמר]</small> <strong>אביי:</strong> חובת עשיית ה<strong>שי"ן של תפילין</strong> המצויה ובולטת בתפילין של ראש הריהי <strong>הלכה למשה מסיני,</strong> ומאחר שכתוב דבר גם על בית התפילין הרי דינו לכאורה כדין הקלף ואיסור עשייתו מעור בהמה טמאה הוא מהתורה!
 <strong> אלא </strong>מסבירים כי הלכה זו של רב יוסף מלמדת שיש <strong>לכורכן</strong> את פרשיות התפילין <strong>בשערן</strong> (בשיער של בהמה טהורה), <strong>ו</strong>כן <strong>לתופרן</strong> את התפילין <strong>בגידן</strong> (בחוטים העשויים מגידי בהמה טהורה). ושואלים: <strong>הא נמי</strong> <small>[</small>הלכות <small>אלו גם כן]</small> מקורן ב<strong>הלכה למשה מסיני הוא, דתניא</strong> <small>[ש</small>כן <small>שנינו</small> בברייתא<small>]:</small> <strong>תפילין</strong> שיהיו <strong>מרובעות</strong> — <strong>הלכה</strong> היא <strong>למשה מסיני,</strong> וכן שהן <strong>נכרכות בשערן ונתפרות בגידן!</strong>
 <strong>אלא</strong> אומרים שדברי רב יוסף באו ללמד <strong>ל</strong>דין <strong>רצועות</strong> התפילין. ושואלים: <strong>והאמר</strong> <small>[והרי אמר]</small> <strong>ר' יצחק:</strong> ש<strong>רצועות</strong> התפילין חייבות שתהיינה <strong>שחורות</strong> הרי זו <strong>הלכה למשה מסיני?</strong> ומשיבים: <strong>נהי דגמירי</strong> <small>[אם אמנם שלמדנו]</small> בהלכה מקובלת זו שהרצועות צריכות להיות <strong>שחורות,</strong> ואולם <strong>שתהיינה מבהמות טהורות מי גמירי</strong> <small>[האם למדנו]?</small> אלא ודאי לכך נתכווין רב יוסף במה שאמר שכל מלאכת שמים דינה שתהא מעור בהמה טהורה.
 <big>ב</big> ושואלים: <strong>מאי הוי עלה</strong> <small>[מה היה עליה],</small> על השאלה בדבר ה<strong>תחש שהיה בימי משה? אמר ר' אלעא אמר ר' שמעון בן לקיש, אומר היה ר' מאיר: תחש שהיה בימי משה בריה בפני עצמה היה, ולא הכריעו</strong> (החליטו) <strong>בה חכמים אם מין חיה הוא אם מין בהמה הוא, וקרן אחת היתה לו במצחו, ו</strong>תחש זה <strong>לפי שעה</strong> (רק אז) נזדמן לו למשה בשעת עשיית המשכן, <strong>ועשה ממנו</strong> כיסוי ל<strong>משכן ו</strong>מאז <strong>נגנז</strong> התחש, ואין מוצאים עוד מין חיה זה.
 ומעירים: <strong>מדקאמר</strong> <small>[ממה שנאמר]</small> ש<strong>קרן אחת היתה לו במצחו שמע מינה</strong> <small>[למד ממנה]</small> שהתחש <strong>טהור היה,</strong> שבדומה לזה <strong>אמר רב יהודה:</strong> ה<strong>שור שהקריב אדם הראשון</strong> כקרבן תודה על חייו <strong>קרן אחת היתה לו במצחו, שנאמר: "ותיטב לה' משור פר מקרן מפריס"</strong> (תהלים סט, לב). ו"מקרין" פירושו — בעל קרן. ושואלים: והלא <strong>"מקרין" תרתי</strong> <small>[שתים]</small> <strong>משמע,</strong> שהוא בעל קרניים, והרי שתים! ומשיבים: <strong>אמר רב נחמן בר יצחק "מקרן"</strong> חסר י' <strong>כתיב</strong> <small>[נאמר],</small> להדגיש שהיתה לו רק קרן אחת. ושואלים: אם כן <strong>וליפשוט מיניה</strong> <small>[ושיפתור ממנה]</small> מאותה ברייתא שכשם שלמדנו משור של אדם הראשון שבעל חיים שיש לו קרן אחת במצחו טהור הוא, מדוע לא נלמד שגם <strong>מין בהמה הוא?</strong> ומשיבים: <strong>כיון דאיכא</strong> <small>[שיש]</small> <strong>"קרש "</strong>ש<strong>מין חיה הוא ולית ליה</strong> <small>[ואין לו]</small> <strong>אלא חדא קרן</strong> <small>[קרן אחת]</small> <strong>איכא למימר</strong> <small>[יש</small> אפשרות <small>לומר]</small> ש<strong>מין חיה הוא</strong> גם התחש. ושאלה זו לא נפתרה איפוא.
 <big>ג משנה</big> <strong>פתילת הבגד, ש</strong>היא מטלית בד שעשה ממנה פתילה לנר, ו<strong>קיפלה</strong> בגודל ובצורה המתאימים לפתילה, <strong>ו</strong>אולם עדיין <strong>לא הבהבה</strong> (חרך אותה קצת באש, כדי לסייע בהדלקתה), <strong>ר' אליעזר אומר:</strong> פתילה זו <strong>טמאה היא,</strong> שלענין דיני טומאה עדיין מקבלת היא טומאה כשאר בגדים, <strong>ואין מדליקין בה</strong> בשבת. <strong>ר' עקיבא אומר: טהורה היא ו</strong>אף <strong>מדליקין בה</strong> בשבת.
 <big>ד גמרא</big> שואלים: <strong>בשלמא</strong> <small>[נניח]</small> <strong>לענין טומאה בהא פליגי</strong> <small>[בזה</small> הם <small>חלוקים],</small> וברורים טעמי המחלוקת, ש<strong>ר' אליעזר סבר</strong> <small>[סבור]</small> ש<strong>קיפול</strong> בלבד <strong>אינו מועיל</strong> להוציא את הבגד ממהותו הקודמת, <strong>ובמילתיה קמייתא קיימא</strong> <small>[ובדברו,</small> בתכונתו <small>הראשונה נשאר],</small> ולכך הוא עדיין מקבל טומאה כבגד. <strong>ו</strong>אילו <strong>ר' עקיבא סבר</strong> <small>[סבור]</small> ש<strong>קיפול מועיל, ובטולי בטיל</strong> <small>[ובטל]</small> מכדי להיות בגד ולכן אינו מקבל עוד טומאה כבגד.
 <strong>אלא לענין הדלקה בשבת במאי פליגי</strong> <small>[במה</small> הם <small>חלוקים]?</small> <strong>אמר ר' אלעזר אמר ר' אושעיא, וכן אמר רב אדא בר אהבה: הכא</strong> <small>[כאן]</small> <strong>ב</strong>מטלית שיש בה <strong>שלש על שלש</strong> אצבעות <strong>מצומצמות</strong> (בדיוק) <strong>עסקינן</strong> <small>[עוסקים אנו],</small> <strong>וביום טוב שחל להיות</strong> ב<strong>ערב שבת עסקינן</strong> <small>[עוסקים אנו].</small> ועלינו עוד להניח כי <strong>דכולי עלמא אית להו</strong> <small>[לדעת הכל יש להם,</small> מקבלים<small>]</small> את שיטת <strong>ר' יהודה</strong> ש<strong>אמר</strong> כי ביום טוב <strong>מסיקין בכלים</strong> שלמים שהם מותרים לטלטול ואין בהם דין מוקצה, <strong>ו</strong>אולם <strong>אין מסיקין בשברי כלים,</strong> כלומר, בכלים שנשברו ביום טוב, שמאחר והיו קודם שלמים ונשברו ביום טוב עצמו, הרי הם אסורים באיסור "נולד", ואסורים בטלטול. וכן יש לומר <strong>דכולי עלמא אית להו</strong> <small>[לדעת הכל יש להם,</small> מקבלים<small>]</small> את שיטת <strong>עולא,</strong> ש<strong>אמר עולא: המדליק</strong> את הנר <strong>צריך שידליק ברוב</strong> חלק הפתילה <strong>היוצא</strong> מן הנר. ועל סמך הנחות אלה נבין את המחלוקת במשנה כך: <strong>ר' אליעזר סבר</strong> <small>[סבור]</small> כי <strong>קיפול</strong> בלבד <strong>אינו מועיל</strong> לבטל את הפתילה מלהיות כלי, <strong>וכיון דאדליק ביה פורתא</strong> <small>[כשהוא מדליק בה מעט]</small> <strong>הויא ליה </strong><small>[הרי היא]</small> נעשית בכך <strong>שבר כלי,</strong> כי משנדלקה הפתילה חלקה נשרף ונעשית פחות משלוש על שלוש אצבעות, ובפחות משלוש על שלוש אין הבגד חשוב עוד למאומה, <strong>וכי קא מדליק בשבר כלי קמדליק</strong>, <small>[ונמצא שהוא מדליק בשבר כלי]</small> וכאמור אסור להדליק בשברי כלים. <strong>ו</strong>אילו <strong>ר' עקיבא סבר</strong> <small>[סבור]</small> כי <strong>קיפול מועיל, ו</strong>מיד עם קיפול הבגד שוב <strong>אין תורת כלי עליו,</strong> אינו נחשב ככלי, <strong>וכי קמדליק</strong> <small>[וכאשר הוא מדליק]</small> — <strong>בעץ בעלמא קמדליק</strong> <small>[בלבד הוא מדליק].</small>
 <strong>אמר רב יוסף, היינו דתנינא</strong> <small>[זהו ששניתי]:</small> <strong>"שלש על שלש מצומצמות" ולא ידענא למאי הלכתא</strong> <small>[ידעתי לאיזו הלכה].</small> שקיבל רב יוסף מרבותיו שמדובר בשלוש על שלוש בדיוק, ולא ידע לאיזה ענין חשוב שיהיה שלוש על שלוש מצומצמות, ולא יותר.
 ובדרך אגב אומרים: <strong>ומדקא</strong> <small>[וממה]</small> ש<strong>מתרץ רב אדא בר אהבה</strong> משנה זו <strong>אליבא</strong> <small>[לשיטת],</small> <strong>ר' יהודה, שמע מינה</strong> <small>[למד ממנה]</small> כי <strong>כר' יהודה סבירא ליה</strong> <small>[סבור הוא],</small> ואולם, <strong>ומי</strong> <small>[והאם]</small> <strong>אמר רב אדא בר אהבה הכי</strong> <small>[כך]?</small> <strong>והאמר רב אדא בר אהבה</strong> עצמו:
## דף כט.
 <strong>גוי שחקק</strong> ביום טוב חלל בנפח של <strong>קב</strong> בתוך <strong>בקעת</strong> (חתיכת) עץ ועשה אותה על ידי כך כלי חדש — <strong>ישראל מסיקה</strong> מלכתחילה <strong>ביום טוב. ואמאי</strong> <small>[ומדוע]?</small> והרי כלי חדש זה שנעשה בעץ <strong>נולד הוא,</strong> ונולד ביום טוב הריהו מוקצה. ומאחר שהתירו רב אדא בר אהבה, מכאן שהוא סבור שאין דין מוקצה ביום טוב, ושלא כר' יהודה! ומשיבים: <strong>לדבריהם</strong> של <strong>ר' אליעזר ור' עקיבא קאמר ליה</strong> <small>[אמר לו]</small> דברים אלה, <strong>וליה לא סבירא ליה</strong> <small>[</small><small>והוא</small> עצמו <small>אינו סבור כן],</small> שאף שהסביר את המשנה לשיטת ר' יהודה, הוא עצמו סבור כי אין הלכה כדבריו.
 <big>א</big> <strong>רבא אמר, היינו טעמא</strong> <small>[זהו הטעם]</small> של <strong>ר' אליעזר</strong> בענין הדלקת הפתילה: <strong>לפי</strong> שהוא סבור <strong>שאין מדליקין</strong> בשבת <strong>בפתילה שאינה מחורכת</strong> (חרוכה קצת ומוכנה לבעירה) <strong>ולא בסמרטוטין שאינן מחורכין</strong> מבעוד יום. שאם מהבהב את הפתילה לפני הדלקתה, תבער יפה, ופתילה שאינה מחורכת אינה בוערת יפה ואינה לכבוד השבת. ושואלים: אם כן, <strong>הא דתני</strong> <small>[זה ששנה]</small> <strong>רב יוסף "שלש על שלש מצומצמות" למאי הלכתא?</strong> <small>[למה,</small> לאיזו <small>הלכה]</small> נאמר הדבר? שהרי לענייננו אין הבדל מה מידתה המדוייקת של פתילת הבגד! ומשיבים: דבר זה נאמר <strong>לענין</strong> אחר, בדיני <strong>טומאה. דתנן</strong> <small>[ש</small>כן <small>שנינו</small> במשנה<small>]</small> במסכת כלים: <strong>שלש על שלש</strong> אצבעות <strong>שאמרו</strong> כשיעור מינימלי לטומאת הבגד — הכוונה היא <strong>חוץ מן המלל</strong> (החוטים היוצאים בשולי הבגד, שחוזרים ותופרים אותם כאימרה), אלו <strong>דברי ר' שמעון. ו</strong>אילו <strong>חכמים אומרים: שלש על שלש מכוונות</strong> אפילו עם המלל. והן שלוש על שלוש מצומצמות שזכר רב יוסף.
 <big>ב</big> ולענין שהוזכר, <strong>אמר רב יהודה אמר רב,</strong> מחלוקת תנאים היא בענין זה: <strong>מסיקין</strong> ביום טוב <strong>בכלים ואין מסיקין בשברי כלים,</strong> אלו <strong>דברי ר' יהודה. ו</strong>אילו <strong>ר' שמעון מתיר</strong> להסיק אף בשברי כלים. והלכה נוספת: <strong>מסיקין</strong> ביום טוב <strong>בתמרין</strong> שלמים, ואם <strong>אכלן אין מסיקין בגרעיניהן,</strong> שהם מוקצה, אלו <strong>דברי ר' יהודה. ור' שמעון מתיר.</strong> ועוד: <strong>מסיקין</strong> ביום טוב <strong>באגוזים</strong> שלמים. ואם <strong>אכלן אין מסיקין בקליפותיהן,</strong> אלו <strong>דברי ר' יהודה. ור' שמעון מתיר.</strong>
 ומעירים: <strong>וצריכא</strong> <small>[וצריך]</small> להזכיר שלוש דוגמאות אלה, שכן בכל אחת מהן יש חידוש. <strong>דאי אשמעינן קמייתא</strong> <small>[שאילו היה משמיע לנו</small> את <small>הראשונה]</small> בלבד, היינו אומרים כי דווקא <strong>ב</strong>הלכה <strong>ההיא</strong> בענין הסקה בשברי כלים <strong>קאמר</strong> <small>[אומר]</small> כך <strong>ר' יהודה, משום דמעיקרא</strong> <small>[שמתחילה]</small> היה זה <strong>כלי והשתא</strong> <small>[ועכשיו]</small> הוא <strong>שבר כלי, והוה ליה</strong> <small>[והריהו]</small> כ<strong>נולד, ואסור, אבל תמרים דמעיקרא</strong> <small>[שמתחילה]</small> היו בהם <strong>גרעינין והשתא</strong> <small>[ו</small>גם <small>עכשיו]</small> יש בהם <strong>גרעינין,</strong> ואם כן <strong>אימא שפיר דמי</strong> <small>[הייתי אומר</small> כי <small>יפה</small> הדבר, <small>מותר</small><small>].</small> <strong>ו</strong>כן <strong>אי אשמעינן</strong> <small>[אם היה משמיע לנו]</small> ב<strong>גרעינין</strong> של תמרים <strong>הוה אמינא</strong> <small>[הייתי אומר]</small> שאסורים הם משום <strong>דמעיקרא מכסיין</strong> <small>[שמתחילה היו מכוסים]</small> בפרי <strong>והשתא מיגליין</strong> <small>[ועכשיו</small> הם <small>מגולים],</small> והרי זה כנולד ויש מקום לאסור. <strong>אבל קליפי אגוזין, דמעיקרא מיגלו והשתא מיגלו</strong> <small>[שמתחילה הן מגולות ו</small>אף <small>עכשיו מגולות הן],</small> שהם כמו שהיו, ואם כן <strong>אימא שפיר דמי</strong> <small>[הייתי אומר</small> כי <small>יפה</small> הדבר, <small>מותר</small><small>].</small> על כן <strong>צריכא</strong> <small>[צריך]</small> היה להשמיענו כל אלה.
 ומוסיפים: <strong>והא</strong> <small>[ו</small>הלכה <small>זו]</small> של <strong>רב לאו</strong> <small>[לא]</small> <strong>בפירוש איתמר</strong> <small>[נאמרה],</small> <strong>אלא מכללא איתמר</strong> <small>[מכלל</small> הדברים <small>נאמרה],</small> שדברים אלה הסיקו ממה שנהג רב, ולא מדבריו המפורשים. שמעשה היה ש<strong>רב אכל תמרי</strong> <small>[תמרים]</small> ביום <strong>חול ושדא קשייתא לבוכיא</strong> <small>[וזרק</small> את <small>הגרעינים לתנור].</small> <strong>אמר ליה</strong> <small>[לו]</small> <strong>ר' חייא: בר פחתי</strong> <small>[בן אצילים],</small> <strong>כנגדו ביום טוב אסור.</strong> כלומר, דבר דומה לזה, לזרוק גרעיני תמרים ולהסיק בהם תנור — אסור ביום טוב. ושואלים: <strong>קיבלה</strong> רב להלכה זו <strong>מיניה</strong> <small>[ממנו],</small> <strong>או לא קיבלה מיניה</strong> <small>[ממנו]?</small>
 <strong>תא שמע: דכי אתא</strong> <small>[שכאשר בא]</small> <strong>רב</strong> מארץ ישראל <strong>לבבל אכל תמרי</strong> <small>[תמרים]</small> ביום טוב <strong>ושדא קשייתא לחיותא</strong> <small>[וזרק את הגרעינים לבהמות]</small> לאכילה. <strong>מאי לאו בפרסייאתא</strong> <small>[האם לא</small> היה זה <small>ב</small>תמרים <small>פרסיים]</small> שהם תמרים מעולים, והבשר, גוף הפרי, יורד כולו מן הגרעינים והגרעין נשאר חשוף לגמרי, והריהו לכאורה מוקצה גמור, שהרי אין בו שימוש לאדם כלל. ומאחר שזרקו רב לבהמות הרי זה סימן כי <strong>לא קיבלה</strong> להלכה זו ממנו, ואינו סבור שיש בכך איסור. ומשיבים: <strong>לא,</strong> מדובר כאן <strong>בארמיאתא</strong> <small>[ב</small>תמרים <small>ארמיים]</small> שאינם נקלפים יפה, ומשהו מבשר התמר נשאר על הגרעין. וגרעינים אלה <strong>הואיל וחזי</strong> <small>[וראויים]</small> הם <strong>אגב אימייהו</strong> <small>[אמם,</small> הפרי עצמו<small>],</small> מותר לטלטל אף אותם.
 <strong>אמר ליה רב שמואל בר בר חנה לרב יוסף: ל</strong>דעת <strong>ר' יהודה</strong> ש<strong>אמר</strong> ש<strong>מסיקין בכלים</strong> שלמים <strong>ואין מסיקין בשברי כלים,</strong> כיצד אפשר להדליק אף בכלים שלמים? והלא <strong>כיון דאדליק בהו פורתא הוה ליה</strong> <small>[שהדליק בהם משהו, הרי הם נעשים]</small> <strong>שברי כלים, וכי קא</strong> <small>[וכאשר הוא]</small> <strong>מהפך</strong> בעצים, להחיש את בעירתם — <strong>באיסורא קא</strong> <small>[באיסור הוא]</small> <strong>מהפך,</strong> שהרי אסור להדליק בשברי כלים. ומשיבים: <strong>דעבד</strong> <small>[שעשה]</small> <strong>כ</strong>דברי <strong>רב מתנה.</strong> ש<strong>אמר רב מתנה אמר רב: עצים שנשרו מן הדקל לתנור ביום טוב,</strong> וענפים אלה כיון שבכניסת החג היו מחוברים לעץ הריהם מוקצים ואסור לו להפך בהם, מכל מקום יש לו תקנה בכך שיהא <strong>מרבה</strong> (מוסיף) עליהם <strong>עצים</strong> שהיו <strong>מוכנין</strong> להסקה מערב יום טוב, עד שיהיו רוב העצים בתנור שאינם מוקצה, <strong>ומסיקן,</strong> שמאחר והרוב היתר אינו חושש למיעוט. וכן עושה בכלים, שמרבה עליהם עצים שאין בהם דין מוקצה.
 <big>ג</big> <strong>רב המנונא אמר</strong> הסבר אחר למחלוקת במשנה. ולדעתו <strong>הכא</strong> <small>[כאן]</small> <strong>ב</strong>בגד ה<strong>פחות משלשה על שלשה</strong> טפחים <strong>עסקינן</strong> <small>[עוסקים אנו],</small> <strong>ומקולי מטלניות שנו כאן,</strong> שעיקרן של הדברים קשור בבעיית הדינים שקבעו חכמים במטליות קטנות, שאינן חשובות ("קלות") בעיני אדם.
 <strong>ואזדא</strong> <small>[והלך]</small> <strong>ר' אליעזר לטעמיה</strong> <small>[לטעמו,</small> לשיטתו<small>],</small> <strong>ור' עקיבא לטעמיה</strong> <small>[לטעמו,</small> לשיטתו<small>].</small> <strong>דתנן</strong> <small>[ש</small>כן <small>שנינו</small> במשנה<small>]</small> במסכת כלים: אריג <strong>פחות משלשה על שלשה</strong> טפחים <strong>שהתקינו לפקק בו את המרחץ</strong> או כדי להחזיק ו<strong>לנער בו את הקדירה</strong> החמה, או <strong>לקנח בו את הרחיים, בין</strong> שהיה בד זה <strong>מן המוכן</strong> לצורך זה, <strong>ובין שאין</strong> הוא <strong>מן המוכן</strong> — הריהו <strong>טמא,</strong> כלומר, ראוי לקבל טומאה, אלו <strong>דברי ר' אליעזר. ור' יהושע אומר: בין</strong> שהיה <strong>מן המוכן ובין</strong> שהיה <strong>שלא מן המוכן</strong> — הריהו <strong>טהור</strong> כלומר, אינו ראוי לקבל טומאה. ו<strong>ר' עקיבא</strong> מחלק בדברים ו<strong>אומר:</strong> לדעתו <strong>מן המוכן</strong> — <strong>טמא, ושלא מן המוכן</strong> — <strong>טהור.</strong> ועתה השאלה למעשה הריהי מה משמעות "מוכן" בהקשר זה. <strong>ואמר עולא, ואיתימא</strong> <small>[ויש אומרים]</small> שאמר זאת <strong>רבה בר בר חנה אמר ר' יוחנן: הכל מודים</strong> שמטלית בגודל זה, אם <strong>זרקו באשפה</strong> — ל<strong>דברי הכל טהור,</strong> שבכך הראה שהוא מבטל מטלית זו מתורת בגד, ואינו מחשיבה עוד.
## דף כט:
 ואם <strong>הניחו בקופסא</strong> — ל<strong>דברי הכל טמא,</strong> לפי שבכך הוא מראה שהוא מחשיב את המטלית ושומרה לשימוש. <strong>ולא נחלקו אלא</strong> באופן <strong>שתלאו</strong> לבגד זה <strong>במגוד</strong> (יתד שבקיר), <strong>או שהניחו לאחורי הדלת.</strong> ש<strong>ר' אליעזר סבר</strong> <small>[סבור]</small> ש<strong>מ</strong>תוך זה ש<strong>לא זרקו באשפה</strong> ודאי <strong>דעתיה עילויה</strong> <small>[דעתו עליו]</small> ומתכוון להשתמש בו. <strong>ומאי קרי ליה</strong> <small>[ומה,</small> מדוע, <small>קרא לו]</small> <strong>"שלא מן המוכן"</strong> — מאחר ש<strong>לגבי</strong> זה המונח <strong>בקופסא</strong> אין הוא נחשב כמוכן לשימוש. <strong>ו</strong>אילו <strong>ר' יהושע סבר</strong> <small>[סבור]</small> ש<strong>מ</strong>תוך ש<strong>לא הניחו בקופסא</strong> ודאי <strong>בטולי בטליה</strong> <small>[בטלו],</small> <strong>ומאי קרי ליה</strong> <small>[ומה,</small> מדוע, <small>קרא לו],</small> <strong>"מוכן"?</strong> — משום ש<strong>לגבי</strong> זה המונח ב<strong>אשפה</strong> בגד כזה ל<strong>מוכן</strong> לשימוש <strong>הוא,</strong> אבל לאמיתו של דבר כבר בטל מחשיבותו. <strong>ו</strong>אילו <strong>ר' עקיבא בתלאו במגוד סבר כר' אליעזר,</strong> שעדיין לא ביטלוהו משימוש, ועל כן היא מיטמא. ו<strong>בהניחו מאחורי הדלת סבר לה</strong> <small>[סבור הוא]</small> <strong>כר' יהושע</strong> שביטלהו מחשיבותו כבגד ושוב אינו מיטמא.
 ומעירים: <strong>והדר ביה</strong> <small>[וחזר בו]</small> <strong>ר' עקיבא לגביה</strong> <small>[אצל]</small> דעת <strong>ר' יהושע</strong> וסבר כמותו. ו<strong>ממאי</strong> <small>[ממה]</small> יודעים אנו זאת? <strong>אמר רבא: מדקתני</strong> <small>[ממה ששנינו]</small> במשנתנו בלשון <strong>"פתילת הבגד". מאי איריא</strong> <small>[מה שייך,</small> מדוע דווקא<small>]</small> שנה <strong>"פתילת הבגד"? ליתני</strong> <small>[שישנה]</small> בלשון <strong>"פתילה של בגד",</strong> או פתילה העשויה מבגד, ומשום מה אמר "פתילת הבגד" — משום <strong>שעדיין בגד הוא.</strong> ובכל זאת, סבור ר' עקיבא שטהורה היא, כדעת ר' יהושע.
 <big>א משנה</big> יסוד המחלוקת במשנה זו הוא בהגדרת הבערה וכיבוי בשבת, ואם יש לאסור גם כאשר נגרמת פעולת ההבערה או הכיבוי שלא במישרין. שאמרו חכמים: <strong>לא יקוב אדם</strong> חור ב<strong>שפופרת של ביצה וימלאנה שמן ויתננה על פי הנר בשביל שתהא</strong> הביצה <strong>מנטפת</strong> שמן נוסף אל תוך הנר ומאריכה על ידי כך את זמן בעירתו. <strong>ואפילו</strong> לא היתה זו ביצה ממש אלא <strong>היא</strong> כלי <strong>של חרס. ור' יהודה מתיר. אבל אם חברה היוצר</strong> (עושה כלי החרס) לביצה זו <strong>מתחילה</strong> לנר — <strong>מותר</strong> למלאותה שמן <strong>מפני שהוא</strong> נחשב כ<strong>כלי אחד,</strong> גדול יותר. וגזרו ש<strong>לא ימלא אדם קערה של שמן ויתננה בצד הנר ויתן</strong> את <strong>ראש הפתילה</strong> שאיננו בוער <strong>בתוכה,</strong> בתוך הקערה <strong>בשביל שתהא שואבת</strong> שמן נוסף מן הקערה ובכך יתארך זמן הבעירה. <strong>ור' יהודה מתיר.</strong>
 <big>ב גמרא</big> על מה שהביאה המשנה שלושה מקרים אף שלכולם טעם זהה מעירים: <strong>וצריכא</strong> <small>[וצריך]</small> היה להביא את כל המקרים הנזכרים, שכן אי אפשר ללמוד דבר אחד מחבירו. <strong>דאי אשמעינן</strong> <small>[שאילו היה משמיע לנו]</small> רק את האיסור ב<strong>שפופרת של ביצה</strong> — הייתי יכול לומר כי דווקא <strong>בהא קאמרי רבנן</strong> <small>[בזה אמרו חכמים]</small> שאסור לעשות כך, שמ <strong>כיון דלא מאיסא</strong> <small>[ש</small>הביצה <small>אינה מאוסה]</small> מלכלוך יש לחשוש שמא <strong>אתי לאסתפוקי מינה</strong> <small>[יבוא להסתפק,</small> לאכול, <small>ממנה],</small> והריהו כנוטל שמן מנר בוער בשבת, ובכך גורם לכיבוי מוקדם. <strong>אבל</strong> שפופרת <strong>של חרס דמאיסא</strong> <small>[שהיא מאוסה]</small> — שמא <strong>אימא מודו ליה</strong> <small>[אמור</small> כי <small>מודים</small> הם <small>לו]</small> <strong>לר' יהודה</strong> שאין לחשוש, ואף לדברי חכמים הדבר מותר. ולהיפך, <strong>אי אשמעינן</strong> <small>[אילו היה משמיע לנו]</small> איסור רק בשפופרת <strong>של חרס</strong> — הייתי אומר כי דווקא <strong>בהא קאמר</strong> <small>[ב</small>מקרה <small>זה אומר]</small> <strong>ר' יהודה</strong> שהיא מותרת, משום שהיא מאוסה, כאמור, <strong>אבל בההיא,</strong> בשפופרת ביצה שאינה מאוסה — <strong>אימא מודי להו לרבנן</strong> <small>[הייתי אומר</small> כי <small>מודה הוא לחכמים]</small> ואף לדבריו אסור. <strong>ואי אשמעינן הנך תרתי</strong> <small>[ואילו השמיענו</small> רק <small>שתי אלה],</small> שפופרת של ביצה, ושל חרס הייתי אומר כי דווקא <strong>בהני קאמר</strong> <small>[באלה אמר]</small> <strong>ר' יהודה</strong> שמותר <strong>משום דלא מיפסק</strong> <small>[שאין מובדל]</small> הנר מכלי הקיבול הנוסף, <strong>אבל קערה דמיפסקא</strong> <small>[ש</small>היא <small>מופסקת]</small> <strong>אימא מודי להו לרבנן</strong> <small>[הייתי אומר</small> כי <small>מודה להם לחכמים]</small> ואף לדבריו אסור. ולהיפך, <strong>ואי אשמעינן בההיא</strong> <small>[ואילו היה משמיע לנו</small> רק <small>בההיא],</small> בקערה הנוספת — הייתי אומר כי רק <strong>בההיא קאמרי רבנן</strong> <small>[אמרו חכמים]</small> שהדבר אסור, משום שהיא מופסקת, <strong>אבל בהני תרתי</strong> <small>[בשני אלו]</small> שפופרת של ביצה ושל חרס, <strong>אימא מודו</strong> <small>[הייתי אומר</small> כי <small>מודים]</small> חכמים בכך <strong>לר' יהודה</strong> ואף הם מתירים. על כן <strong>צריכא</strong> <small>[צריך]</small> לפרט ולומר הלכה זו בכל המקרים הנזכרים.
 שנינו במשנה ש<strong>אם חברה היוצר</strong> לאותה שפופרת אל הנר <strong>מתחלה מותר</strong> למלאותה שמן ולהשתמש בה. ובברייתא <strong>תנא</strong> <small>[שנינו]</small> שאף <strong>אם חברה</strong> בעל הבית בערב שבת מבעוד יום <strong>ב</strong>אמצעות <strong>סיד</strong> או <strong>בחרסית</strong> (טיט יבש) <strong>מותר.</strong> ושואלים: <strong>והא אנן</strong> <small>[והרי אנחנו]</small> <strong>"</strong>אם חיברה ה<strong>יוצר" תנן</strong> <small>[שנינו]</small> ולא אחר כך! ומשיבים: <strong>מאי</strong> <small>[מה</small> משמעות<small>]</small> <strong>"יוצר "</strong>ששנינו — כל חיבור שהוא <strong>כעין</strong> החיבור של ה<strong>יוצר.</strong>
 <big>ג</big> על מחלוקת ר' יהודה וחכמים <strong>תניא</strong> <small>[שנויה]</small> ברייתא ש<strong>אמר ר' יהודה</strong> לחכמים: <strong>פעם אחת שבתינו</strong> היתה <strong>אמורה להיות בעליית בית נתזה בלוד. והביאו לנו שפופרת ביצה ומלאנוה שמן ונקבנוה והנחנוה על פי הנר</strong> כדי להאריך את זמן בעירתו, <strong>והיה שם ר' טרפון וזקנים</strong> אחרים, <strong>ולא אמרו לנו דבר.</strong> הרי שאין בכך משום איסור! <strong>אמרו לו</strong> חכמים: <strong>משם ראיה?! שאני</strong> <small>[שונים]</small> החכמים שהיו יושבים ב<strong>בית נתזה</strong> ש<strong>זריזין הן</strong> ואין לחשוש להם שמא ישתמשו בשמן שבשפופרת הביצה ויקדימו בכך את כיבויו, אבל במקום אחר אסור.
 ומסופר: <strong>אבין ציפוראה</strong> <small>[מ</small>העיר <small>ציפורי]</small> <strong>גרר ספסלא בעיליתא דשישא לעילא</strong> <small>[ספסל בעליה</small> שרצפתה <small>שיש לפני]</small> <strong>ר' יצחק בן אלעזר. אמר ליה</strong> <small>[לו]</small> ר' יצחק בן אלעזר: <strong>אי שתוקי</strong> <small>[אם אשתוק]</small> <strong>לך כדשתיקו ליה חבריא</strong> <small>[כמו ששתקו לו בני החבורה],</small> ר' טרפון והחכמים <strong>לר' יהודה, נפיק מיניה חורבא</strong> <small>[יצא מזה נזק]</small> שינהגו בכך היתר לעתיד. שאילו היו מעירים בשעתו לר' יהודה שאסור לנקוב את שפופרת הביצה לא היה חולק על חכמים, ולומד משם היתר כללי לכל מלאכת שבת שאינו מתכוין בעשייתה לתוצאות העלולות לצאת ממלאכה זו. וכן כאן, <strong>גזירה</strong> גזרו חכמים <strong>עליתא דשישא</strong> <small>[</small>ב<small>עליה</small> <strong>של שיש] אטו עליתא דעלמא</strong> <small>[משום עליה סתם]</small> שרצפתה אדמה, והגורר בה ספסל עושה בה חריץ.
 ובענין גרירה, מסופר כי <strong>ריש כנישתא</strong> <small>[ראש הכנסת]</small> של <strong>בצרה גרר ספסלא לעילא</strong> <small>[ספסל לפני]</small> <strong>ר' ירמיה רבה</strong> <small>[הגדול]</small> בשבת. <strong>אמר ליה</strong> <small>[לו]</small> ר' ירמיה: <strong>כמאן</strong> <small>[כ</small>דעת <small>מי]</small> אתה מתיר לעצמך לגרור ספסל בשבת? — <strong>כ</strong>דעת <strong>ר' שמעון,</strong> אך, <strong>אימר</strong> <small>[אמור]</small> ש<strong>אמר ר' שמעון</strong> דבריו דווקא <strong>ב</strong>ספסלים <strong>גדולים דלא</strong> <small>[שאי]</small> <strong>אפשר</strong> להעבירם ממקום למקום בדרך אחרת, <strong>אבל ב</strong>ספסלים <strong>קטנים מי</strong> <small>[האם]</small> <strong>אמר</strong> שמותר לגוררם?! <strong>ופליגא</strong> <small>[וחלוקה]</small> אימרה זו על שיטת <strong>עולא.</strong> ש<strong>אמר עולא</strong> שה<strong>מחלוקת</strong> בענין גרירה היא <strong>ב</strong>ספסלים <strong>קטנים, אבל ב</strong>ספסלים <strong>גדולים</strong> ל<strong>דברי הכל מותר</strong> לגוררם, שכן אין אפשרות להעבירם בדרך אחרת.
 <strong>מתיב</strong> <small>[מקשה]</small> על כך <strong>רב יוסף</strong> ממה ששנינו בברייתא, ש<strong>ר' שמעון אומר: גורר אדם מטה, כסא וספסל</strong> על גבי הרצפה בשבת אף שנעשה בכך חריץ, <strong>ובלבד שלא יתכוין</strong> מלכתחילה <strong>לעשות חריץ.</strong> ובברייתא זו <strong>קתני</strong> <small>[שנה]</small> חפצים <strong>גדולים</strong> כמטה, <strong>וקתני</strong> <small>[ושנה]</small> <strong>קטנים</strong> ככסא, ואם כן <strong>קשיא לתרוייהו</strong> <small>[קשה לשניהם]</small> לר' ירמיה הגדול שלדעתו אף ר' שמעון אוסר בקטנים, וכן לעולא שלדעתו אפילו חכמים מתירים בגדולים, שאם כדבריו לא הוצרך ר' שמעון להתיר!
 ומשיבים כי <strong>עולא מתרץ לטעמיה</strong> <small>[מיישב</small> את הדברים <small>לטעמו,</small> לשיטתו<small>]</small> <strong>ור' ירמיה רבה מתרץ לטעמיה</strong> <small>[מיישב</small> את הדברים <small>לטעמו,</small> לשיטתו<small>].</small> ומפרטים: <strong>עולא מתרץ לטעמיה</strong> <small>[מיישב</small> את הדברים <small>לטעמו,</small> לשיטתו<small>]</small> — <strong>מטה דומיא</strong> <small>[בדומה]</small> ל<strong>כסא,</strong> שלר' שמעון מדובר כאן במטה קטנה שאפשר לשאת אותה כשם שנושאים כסא. <strong>ור' ירמיה רבה מתרץ לטעמיה</strong> <small>[הגדול מיישב</small> את הדברים <small>לטעמו,</small> לשיטתו<small>]</small> — <strong>כסא דומיא</strong> <small>[בדומה]</small> ל<strong>מטה.</strong> שהמדובר בכסא כבד שמוכרחים לגרור אותו.
 על דברי ר' ירמיה <strong>מתיב</strong> <small>[מקשה]</small> <strong>רבה</strong> על כך ממה ששנינו במשנה: <strong>מוכרי כסות</strong> המוכרים בגדי שעטנז <strong>מוכרין כדרכן</strong> לגויים, ומותר להם לשים את הבגדים שהם מוכרים על כתפיהם, ואינם צריכים לחשוש ללבישת שעטנז, <strong>ובלבד שלא יתכוין</strong> הלובש להנות מבגדים אלה <strong>בחמה</strong> כהגנה <strong>מפני החמה,</strong> או <strong>ב</strong>עונת ה<strong>גשמים</strong> כהגנה <strong>מפני הגשמים.</strong> ואילו <strong>הצנועין,</strong> כלומר, אנשים הנזהרים והמדקדקים, היו נוהגים ש<strong>מפשילין במקל לאחוריהן</strong> ותולין את בגדי השעטנז על המקל. <strong>והא הכא</strong> <small>[והרי כאן]</small> הרי <strong>אפשר למיעבד</strong> <small>[לעשות]</small> <strong>כ</strong>מו ה<strong>צנועין, דכי</strong> <small>[שכמו]</small> הספסלים <strong>הקטנים דמו</strong> <small>[</small>הם <small>נחשבים]</small> ובכל זאת <strong>כי</strong> <small>[כאשר]</small> הוא <strong>לא</strong> מתכוין לכך — <strong>שרי</strong> <small>[התיר]</small> <strong>ר' שמעון</strong> אפילו <strong>לכתחלה.</strong> הרי שר' שמעון סבור כי איסור שאינו מתכוון לעשותו, ואף שבידו להמנע ממנו — אין צריך לחשוש ולא לעשותו, ועל פי אותו עקרון ברור כי ר' שמעון יתיר אף בספסלים קטנים, שכיוון שאינו מתכוון לעשות בגרירתם חריץ, מותר. והרי זו <strong>תיובתא</strong> <small>[קושיה חמורה]</small> על <strong>ר' ירמיה רבה</strong> <small>[הגדול]</small> שאסר לגרור ספסלים קטנים. ומסכמים: אכן, <strong>תיובתא</strong> <small>[קושיה חמורה]</small> היא.
 <big>ד משנה</big> <strong>המכבה את הנר</strong> בשבת <strong>מפני שהוא מתירא מפני</strong> ה<strong>גוים</strong> שהוא מתחבא מהם בביתו או <strong>מפני</strong> ה<strong>ליסטים,</strong> או שהיה מתיירא <strong>מפני רוח רעה,</strong> שהוא בדיכאון ונוח לו לשבת בחושך, או שכיבה את הנר <strong>מפני החולה</strong> כדי <strong>שיישן</strong> — הרי זה <strong>פטור.</strong> ואולם <strong>כ</strong>ש<strong>חס על הנר</strong> או <strong>כחס על השמן,</strong> או <strong>כחס על הפתילה</strong> וכיבה את הנר מפני אחד מאלו — <strong>חייב. ר' יוסי פוטר בכולן,</strong> בכל המקרים הללו, שלדעתו אין בכיבוי זה משום מלאכה, <strong>חוץ מן</strong> המקרה שהוא חס על <strong>הפתילה,</strong> שרק אז יש בכיבוי מלאכת יצירה, <strong>מפני שהוא עושה פחם</strong> בפתילה בשעת כיבויו.
## דף ל.
 <big>א גמרא</big> <strong>מדקתני סיפא</strong> <small>[ממה ששנה בסוף</small> המשנה<small>]</small> שהמכבה את הנר בשבת <strong>חייב,</strong> הרי <strong>שמע מינה</strong> <small>[למד ממנה]</small> שמשנה זו לשיטת <strong>ר' יהודה היא,</strong> שלדעתו מי שעשה מלאכה בשבת, אף אם אינו צריך לגופה חייב עליה חטאת. שהרי בכיבוי הנר אינו צריך לדבר הנוצר מן הכיבוי כי אם למניעת האור. ואם כן, <strong>רישא במאי עסיקנא</strong> <small>[בראש,</small> המשנה, <small>במה אנו עוסקים]?</small> <strong>אי</strong> <small>[אם]</small> מדובר <strong>ב</strong>מכבה את הנר בגלל <strong>חולה שיש בו סכנה</strong> — הרי הלשון "פטור" אינה מדוייקת, אלא לשון <strong>"מותר" מיבעי ליה</strong> <small>[צריך היה לו]</small> לומר, שמפני הסכנה מותר חילול שבת אף לכתחילה. <strong>ואי</strong> <small>[ואם]</small> מדובר <strong>בחולה שאין בו סכנה</strong> מדוע פטור המכבה? <strong>"חייב חטאת " מיבעי ליה</strong> <small>[צריך היה לו]</small> לומר!
 ומשיבים: <strong>לעולם</strong> המדובר <strong>בחולה שיש בו סכנה, ובדין הוא דליתני</strong> <small>[שישנה]</small> לשון <strong>"מותר", ואיידי דבעי למתני סיפא</strong> <small>[ו</small>אולם <small>מתוך שהיה צריך לשנות בסוף]</small> <strong>"חייב", תנא נמי רישא</strong> <small>[שנה גם כן בראש]</small> <strong>"פטור"</strong> כדי להעמיד את המשנה בסגנון אחד, ואולם להלכה לא רק פטור אם עשה כן, אלא גם מותר לכתחילה. ושואלים: <strong>והתני</strong> <small>[והרי שנה]</small> <strong>ר' אושעיא</strong>: אם רוצה לכבות את הנר בשבת <strong>בשביל החולה שיישן — לא יכבה, ו</strong>אולם <strong>אם כבה</strong> — בדיעבד <strong>פטור, אבל</strong> מלכתחילה <strong>אסור</strong> לעשות כן! ומשיבים: אין הדבר דומה, שברייתא <strong>ההיא</strong> מדברת <strong>בחולה שאין בו סכנה ו</strong>לשיטת <strong>ר' שמעון היא,</strong> שאמר שמלאכה שאינו צריך לגופה פטור עליה, ומשנתנו מדברת בחולה שיש בו סכנה.
 <big>ב</big> מסופר: <strong>שאול שאילה</strong> <small>[שאלו שאלה]</small> <strong>זו לעילא</strong> <small>[לפני]</small> <strong>ר' תנחום</strong> ש<strong>מן</strong> העיירה <strong>נוי: מהו</strong> הדין לענין <strong>לכבות בוצינא דנורא מקמי באישא בשבתא</strong> <small>[נר בוער מלפני החולה בשבת]?</small> ומסופר כי מסביב לשאלה זו דרש ר' תנחום דרשה שלמה באגדה ובהלכה. ו<strong>פתח ואמר: אנת</strong> <small>[אתה]</small> <strong>שלמה</strong> המלך <strong>אן</strong> <small>[היכן]</small> <strong>חכמתך, אן סוכלנותך</strong> <small>[היכן</small> <strong>תבונתך]? לא דייך שדבריך סותרין</strong> את <strong>דברי דוד אביך, אלא שדבריך סותרין</strong> אף <strong>זה את זה.</strong> כי <strong>דוד אביך אמר: "לא המתים יהללו יה</strong> ולא כל יורדי דומה<strong>"</strong> (תהלים קטו, יז), <strong>ואת</strong> <small>[ואתה]</small> <strong>אמרת "ושבח אני את המתים</strong> שכבר מתו מן החיים אשר המה חיים עדנה<strong>"</strong> (קהלת ד, ב). <strong>וחזרת ואמרת "כי לכלב חי הוא טוב מן האריה המת"</strong> (קהלת ט, ד), הרי שיש כאן דעות שונות בהערכת החיים והמוות! ותירץ את הסתירות הללו כך: <strong>לא קשיא</strong> <small>[אין</small> הדבר <small>קשה],</small>
 כי <strong>הא דקאמר</strong> <small>[זה שאמר]</small> <strong>דוד "לא המתים יהללו יה" הכי קאמר</strong> <small>[כך אמר,</small> כך היתה כוונתו<small>]:</small> <strong>לעולם יעסוק אדם בתורה ובמצות קודם שימות, שכיון ש</strong>כבר <strong>מת,</strong> כלומר, אחר מותו הריהו <strong>בטל מן התורה ומן המצות ואין להקדוש ברוך הוא שבח</strong> (הנאה) <strong>בו</strong> עוד. <strong>והיינו</strong> <small>[וזהו]</small> ש<strong>אמר ר' יוחנן, מאי דכתיב</strong> <small>[מה</small> משמעות <small>זה שנאמר]</small> <strong>"במתים חפשי</strong> כמו חללים שוכבי קבר אשר לא זכרתם עוד<strong>"</strong> (תהלים פח, ו) — <strong>כיון שמת אדם</strong> הריהו <strong>נעשה חפשי מן התורה ומן המצות.</strong>
 <strong>ו</strong>מה ש<strong>אמר שלמה "ושבח אני את המתים שכבר מתו"</strong> — לא בכל המתים אמר כך, אלא בשבח מתים מסויימים. <strong>שכשחטאו ישראל במדבר עמד משה לפני הקדוש ברוך הוא ואמר כמה תפלות ותחנונים לפניו ולא נענה, וכשאמר "זכור לאברהם ליצחק ולישראל עבדיך"</strong> (שמות לב, יג) — <strong>מיד נענה. ו</strong>אם כן <strong>לא יפה אמר שלמה "ושבח אני את המתים שכבר מתו "?</strong> ובודאי יפה זכות האבות המתים מן הצדיקים החיים. או <strong>דבר אחר: מנהגו של עולם</strong> שכאשר <strong>שר</strong> (מלך) <strong>בשר ודם גוזר גזרה</strong> על הציבור — <strong>ספק</strong> הם <strong>מקיימין אותה ספק אין מקיימין אותה</strong>. <strong>ואם תמצי לומר</strong> <small>[ו</small>אף <small>אם תרצה לומר]</small> ש<strong>מקיימין אותה</strong> — הרי רק <strong>בחייו מקיימין אותה</strong> ואילו <strong>במותו אין מקיימין אותה. ואילו משה רבינו גזר כמה גזירות ותיקן כמה תקנות וקיימות הן לעולם ולעולמי עולמים. ו</strong>כי <strong>לא יפה</strong> אם כן מה ש<strong>אמר שלמה "ושבח אני את המתים</strong> שכבר מתו <strong>"?!</strong>
 <big>ג</big> <strong>דבר אחר</strong> ניתן לפרש את דברי הכתוב <strong>"ושבח אני</strong> את המתים שכבר מתו <strong>"כ</strong>מו ש<strong>אמר רב יהודה</strong> ש<strong>אמר</strong> בשם רב. ש<strong>אמר רב יהודה אמר רב: מאי דכתיב</strong> <small>[מה</small> משמעות כתוב זה <small>שנאמר]</small> בהסברת הכתוב <strong>"עשה עמי אות לטובה ויראו שנאי ויבשו"</strong> (תהלים פו, יז) — <strong>אמר דוד לפני הקדוש ברוך הוא: רבונו של עולם, מחול לי על אותו עון</strong> בענין בת שבע. <strong>אמר לו: מחול לך. אמר לו</strong> דוד: <strong>עשה עמי אות בחיי</strong> שידעו הכל שמחלת לי. <strong>אמר לו</strong> הקדוש ברוך הוא: <strong>בחייך איני מודיע</strong> שנמחל לך, ואולם <strong>בחיי שלמה בנך אני מודיע.</strong>
 ו<strong>כשבנה שלמה את בית המקדש</strong> ו<strong>ביקש להכניס</strong> את ה<strong>ארון לבית קדשי הקדשים דבקו</strong> ה<strong>שערים זה בזה</strong> ולא ניתן היה לפתחם. <strong>אמר שלמה עשרים וארבעה רננות,</strong> שאמר בתפילתו עשרים וארבע לשונות של תפילה, רינה וכו' (מלכים א, ח), <strong>ולא נענה. פתח ואמר: "שאו שערים ראשיכם והנשאו פתחי עולם ויבא מלך הכבוד"</strong> (תהלים כד, ז). מיד <strong>רהטו בתריה למיבלעיה</strong> <small>[רצו אחריו לבולעו]</small> שחשבו שבמלים "מלך הכבוד" הוא מתכוון לעצמו, ו<strong>אמרו</strong> לו: <strong>מי הוא זה מלך הכבוד"</strong> (תהלים כד , ח). <strong>אמר להו</strong> <small>[להם]:</small> <strong>"ה' עזוז וגבור</strong> ה' גבור מלחמה" (תהלים כד, ח). ו<strong>חזר ואמר: "שאו שערים ראשיכם ושאו פתחי עולם ויבא מלך הכבוד מי הוא זה מלך הכבוד ה' צבאות הוא מלך הכבוד סלה"</strong> (תהלים ט, י), <strong>ולא נענה. כיון שאמר "ה' אלהים אל תשב פני משיחך זכרה לחסדי דוד עבדך"</strong> (דברי הימים ב' ו, מב), <strong>מיד נענה</strong> וירדה האש מן השמים. (דברי הימים ב' ז, א). <strong>באותה שעה נהפכו פני כל שונאי דוד כשולי קדירה</strong> (תחתיתה המפוחמת של קדירה). <strong>וידעו ישראל שמחל לו הקדוש ברוך הוא על אותו עון. ו</strong>אם כן וכי <strong>לא יפה אמר שלמה "ושבח אני את המתים שכבר מתו",</strong> כלומר, את דוד, יותר "מן החיים" שלא נענה להם הקדוש ברוך הוא. 
 <strong>והיינו דכתיב</strong> <small>[וזהו שנאמר]:</small> <strong>ביום השמיני שלח את העם ויברכו את המלך וילכו לאהליהם שמחים וטובי לב על כל הטובה אשר עשה ה' לדוד עבדו ולישראל עמו"</strong> (מלכים א' ח, סו). ומפרש: <strong>"וילכו לאהליהם"</strong> — לפי הביטוי הרגיל של "ביתו זו אשתו" מפורש <strong>שמצאו נשותיהן</strong> כשהן <strong>בטהרה</strong> מטומאת נדה בבואם. <strong>"שמחים"</strong> — <strong>שנהנו מזיו השכינה</strong> בחנוכת המקדש. <strong>"וטובי לב"</strong> — <strong>שנתעברו נשותיהן של כל אחד ואחד וילדה זכר. "על כל הטובה אשר עשה ה' לדוד עבדו ולישראל עמו", "לדוד עבדו"</strong> — שראו הכל באותה הזדמנות <strong>שמחל לו</strong> הקדוש ברוך הוא <strong>על אותו עון. "ולישראל עמו"</strong> — <strong>דאחיל להו</strong> <small>[שמחל להם]</small> על ה<strong>עון</strong> של <strong>יום הכפורים</strong> שבאותה שנה לא צמו (עיין מלכים א' ח, סה).
 <big>ד</big> וממשיכים: <strong>ודקאמר</strong> <small>[ו</small>מה <small>שאמר]</small> <strong>שלמה כי "לכלב חי הוא טוב מן האריה המת"</strong> (קהלת ט, ד) — יש להבינו על פי מה שסיפר <strong>רב יהודה</strong> ש<strong>אמר רב.</strong> ש<strong>אמר רב יהודה אמר רב: מאי דכתיב</strong> <small>[מה</small> משמעות כתוב זה <small>שנאמר]</small> שאמר דוד <strong>"הודיעני ה' קצי ומדת ימי מה היא, אדעה מה חדל אני"</strong> (תהלים לט, ה) — כך פירושו: <strong>אמר דוד לפני הקדוש ברוך הוא: רבונו של עולם, הודיעני ה' קצי,</strong> מתי, בעוד כמה זמן, אמות? <strong>אמר לו</strong> הקדוש ברוך הוא: <strong>גזרה היא מלפני שאין מודיעין קצו של בשר ודם.</strong> וביקש עוד: <strong>"ומדת ימי מה היא",</strong> כלומר, באיזה יום בשנה ימות. אמר לו: <strong>גזרה היא מלפני שאין מודיעין</strong> לבשר ודם <strong>מדת ימיו של אדם.</strong> ושוב ביקש: <strong>"ואדעה מה חדל אני",</strong> באיזה יום בשבוע אמות? <strong>אמר לו: בשבת תמות.</strong> בקש דוד מה': <strong>אמות באחד בשבת</strong> שלא יגע כבוד השבת בצער המוות. <strong>אמר לו:</strong> ביום זה <strong>כבר הגיע</strong> זמן <strong>מלכות שלמה בנך, ואין מלכות נוגעת בחברתה</strong> ונוטלת מן הקצוב לה <strong>אפילו כמלא נימא</strong> (שערה). אמר לו: אוותר על יום אחד מחיי ו<strong>אמות בערב שבת. אמר לו</strong> הקדוש ברוך הוא: <strong>"כי טוב יום בחצריך מאלף"</strong> (תהלים פד, יא) — <strong>טוב לי יום אחד שאתה יושב ועוסק בתורה</strong> יותר <strong>מאלף עולות שעתיד שלמה בנך להקריב לפני על גבי המזבח</strong> (עיין מלכים א' ג, ד).
## דף ל:
 <strong>כל יומא דשבתא הוה יתיב וגריס כולי יומא</strong> <small>[יום השבת היה יושב ולומד כל היום]</small> להגן ממלאך המוות. <strong>ההוא יומא דבעי למינח נפשיה, קם</strong> <small>[אותו יום שהיתה צריכה לנוח נפשו,</small> היה צריך להיפטר מן העולם, <small>עמד]</small> <strong>מלאך המות קמיה</strong> <small>[לפניו]</small> <strong>ולא יכיל ליה</strong> <small>[יכול</small> היה <small>לו],</small> משום ש<strong>לא הוה פסק פומיה מגירסא</strong> <small>[היה פוסק פיו מלימוד].</small> <strong>אמר</strong> מלאך המות: <strong>מאי אעביד ליה</strong> <small>[מה אעשה לו]?</small> <strong>הוה ליה בוסתנא</strong> <small>[היה לו בוסתן,</small> גן<small>]</small> <strong>אחורי ביתיה</strong> <small>[ביתו],</small> <strong>אתא</strong> <small>[בא]</small> <strong>מלאך המות סליק ובחיש באילני</strong> <small>[עלה</small> <strong>ונענע באילנות]. נפק למיחזי</strong> <small>[יצא</small> דוד <small>לראות].</small> <strong>הוה סליק בדרגא איפחית דרגא מתותיה, אישתיק ונח נפשיה</strong> <small>[</small>כש<small>היה עולה במדרגות נפחתה המדרגה מתחתיו,</small> נבהל <small>ו</small><small>שתק</small> לרגע, <small>ונחה נפשו,</small> נפטר<small>].</small>
 וכיון שמת בגן <strong>שלח שלמה לבי מדרשא</strong> <small>[לבית המדרש]</small> שאלות אלה: <strong>אבא מת ומוטל בחמה, וכלבים של בית אבא רעבים</strong> (ויש לחשוש שמא יבואו להזיק לגופו) <strong>מה אעשה? שלחו ליה</strong> <small>[לו]</small> בתשובה: <strong>חתוך נבלה והנח לפני הכלבים,</strong> שבשביל שהכלבים הרעבים מותר לטלטל את הנבילה ולהאכיל אותם בה. <strong>ו</strong>ביחס ל<strong>אביך,</strong> אין היתר לטלטלו במישרין, אלא <strong>הנח עליו ככר</strong> לחם <strong>או תינוק וטלטלו</strong> למקום הצל אגב התינוק או הכיכר. <strong>ו</strong>כי <strong>לא יפה אמר שלמה: "כי לכלב חי הוא טוב מן האריה המת",</strong> ואם כן מסקנת כל הדברים היא שעדיפים החיים. <strong>ו</strong>מכאן <strong>לענין שאילה דשאילנא קדמיכון</strong> <small>[השאלה ששאלתי לפניכם],</small> שאמר בלשון ענוה, כלומר, השאלה ששאלתם אותי, הרי <strong>הנר קרויה "נר" ו</strong>גם <strong>נשמתו של אדם קרויה "נר"</strong> ("נר ה' נשמת אדם". משלי כ, כז), <strong>מוטב</strong> ש<strong>תכבה נר של בשר ודם</strong> כדי שלא יכבה <strong>נרו של הקדוש ברוך הוא.</strong> ומותר איפוא לכבות את הנר לצורך החולה.
 <big>א</big> ומאחר שהוזכרו הסתירות בספר קהלת, מביאים דברים נוספים בענין זה. <strong>אמר רב יהודה בריה</strong> <small>[בנו]</small> של <strong>רב שמואל בר שילת משמיה</strong> <small>[משמו]</small> של <strong>רב: בקשו חכמים לגנוז</strong> את <strong>ספר קהלת מפני שדבריו סותרין זה את זה</strong> ועשוי הוא לבלבל את קוראיו. <strong>ומפני מה לא גנזוהו?</strong> — <strong>מפני שתחילתו דברי תורה וסופו דברי תורה.</strong> והפרטים הנראים כסותרים טפלים הם לעיקר הספר המכוון לתורה. ומפרטים: <strong>תחילתו דברי תורה</strong> — <strong>דכתיב</strong> <small>[ש</small>כן <small>נאמר]</small> בו: <strong>"מה יתרון לאדם בכל עמלו שיעמול תחת השמש"</strong> (קהלת א, ג), <strong>ואמרי דבי</strong> <small>[ואמרו</small> חכמי <small>בית</small> מדרשו<small>]</small> של <strong>ר' ינאי:</strong> יש להבין זאת ש<strong>"תחת השמש " הוא</strong> ש<strong>אין לו</strong> לאדם יתרון בעמלו, אבל <strong>קודם</strong> ה<strong>שמש,</strong> כלומר, בעיסוק בתורה שהיא קדמה לשמש — <strong>יש לו</strong> יתרון. וכן <strong>סופו דברי תורה, דכתיב</strong> <small>[ש</small>כן <small>נאמר]:</small> <strong>"סוף דבר הכל נשמע את האלהים ירא ואת מצותיו שמור כי זה כל האדם"</strong> (קהלת יב, יג): ואגב הזכרת הפסוק שואלים: <strong>מאי</strong> <small>[מה]</small> פירוש הכתוב <strong>"כי <big>זה</big> כל האדם"? אמר ר' אליעזר: כל העולם כולו לא נברא אלא בשביל</strong> אדם <strong>זה. ר' אבא בר כהנא אמר: שקול</strong> אדם <strong>זה כנגד כל העולם כולו.</strong> ו<strong>שמעון בן עזאי אומר, ואמרי לה</strong> <small>[ויש אומרים]</small> ש<strong>שמעון בן זומא אומר</strong> זאת: יתר על כן, <strong>לא נברא כל העולם כולו אלא לצוות</strong> (להתחבר) <strong>לזה,</strong> שלא יהיה בודד.
 ולגופו של ענין שואלים: <strong>מאי</strong> <small>[מה]</small> התכוין בדבריו <strong>"דבריו סותרין זה את זה"?</strong> שבפסוק אחד <strong>כתיב</strong> <small>[נאמר]:</small> <strong>"טוב כעס משחוק"</strong> (קהלת ז, ג), <strong>ו</strong>מצד שני <strong>כתיב</strong> <small>[נאמר]</small> שם <strong>"לשחוק אמרתי מהולל"</strong> (קהלת ב, ב). והבינוהו שהכוונה "משובח"?! וכן בפסוק אחד <strong>כתיב</strong> <small>[נאמר]</small> <strong>"ושבחתי אני את השמחה"</strong> (קהלת ח, טו) <strong>ו</strong>במקום אחר <strong>כתיב</strong> <small>[נאמר]</small> <strong>"ולשמחה מה זה עשה</strong> (קהלת ב, ב)?! ומתרצים: <strong>לא קשיא</strong> <small>[אין</small> הדבר <small>קשה]</small> שכן יש להסביר <strong>כי "טוב כעס משחוק"</strong> משמעו: <strong>טוב</strong> ה<strong>כעס שכועס הקדוש ברוך הוא על הצדיקים בעולם הזה, משחוק שמשחק הקדוש ברוך הוא על</strong> (עם) <strong>הרשעים</strong> ונותן להם כל טוב <strong>בעולם הזה. ו</strong>אילו <strong>"לשחוק אמרתי מהולל"</strong> — <strong>זה</strong> ה<strong>שחוק שמשחק הקדוש ברוך הוא עם הצדיקים בעולם הבא.</strong>
 ובדומה לכך, <strong>"ושבחתי אני את השמחה"</strong> — זו <strong>שמחה של מצוה, "ולשמחה מה זה עושה"</strong> — <strong>זו שמחה שאינה של מצוה.</strong> ומשבחה של השמחה למדנו <strong>שאין השכינה שורה לא מתוך עצבות, ולא מתוך עצלות, ולא מתוך שחוק, ולא מתוך קלות ראש, ולא מתוך שיחה</strong> סתם, <strong>ולא מתוך דברים בטלים, אלא מתוך דבר שמחה של מצוה.</strong> וכפי <strong>שנאמר</strong> באלישע, שלאחר שכעס על מלך ישראל לא שרתה עליו הנבואה, אלא לאחר שביקש <strong>"ועתה קחו לי מנגן והיה כנגן המנגן ותהי עליו יד ה'"</strong> (מלכים ב' ג, טו). <strong>אמר רב יהודה: וכן</strong> הוא, שיש להקדים דברי בדיחות ושמחה לפני אמירת <strong>דבר הלכה. אמר רבא: וכן</strong> יש לאדם להיות בשמחה לפני השינה אם רוצה שיחלום בשנתו <strong>חלום טוב.</strong>
 ושואלים: <strong>איני</strong> <small>[ו</small>כי <small>כן היא]</small> שיש לפתוח לפני אמירת הלכה בדבר שמחה, <strong>והאמר</strong> <small>[והרי אמר]</small> <strong>רב גידל אמר רב: כל תלמיד חכם שיושב לפני רבו ואין שפתותיו נוטפות</strong> (מלאות) <strong>מר</strong> (מרירות) מחמת אימת רבו, <strong>תכוינה</strong> שפתיים אלה, וכפי <strong>שנאמר: "שפתותיו שושנים נטפות מור עבר"</strong> (שיר השירים ה, יג). ודרש: <strong>אל תקרי</strong> <small>[תקרא]</small> <strong>"מור עבר", אלא "מר עבר ".</strong> וכן <strong>אל תקרי</strong> <small>[תקרא]</small> <strong>"שושנים " אלא "ששונים",</strong> כלומר, השפתיים השונות בתורה צריכות להיות מלאות מרירות. ומסבירים: אין כאן סתירה, שכן <strong>הא</strong> <small>[זה]</small> ששנינו שצריך להיות בשמחה לפני אמירת דבר הלכה הרי זה מדובר <strong>ברבה</strong> <small>[ברב],</small> <strong>והא</strong> <small>[וזה]</small> ששנינו שצריך להיות מלא מרירות הרי זה <strong>בתלמיד</strong> שצריך להקשיב לרבו באימה. <strong>ואיבעית אימא</strong> <small>[ואם תרצה אמור]</small> כי <strong>הא והא</strong> <small>[זה וזה]</small> מדובר <strong>ברבה</strong> <small>[ברב],</small> <strong>ולא קשיא</strong> <small>[ואין</small> הדבר <small>קשה],</small> <strong>הא</strong> <small>[זה]</small> ששנינו שצריך להיות בשמחה, הרי זה <strong>מקמי דלפתח</strong> <small>[לפני שיפתח]</small> הרב בשיעורו, ואילו <strong>הא</strong> <small>[זה]</small> ששנינו שצריך להיות מלא מרירות מאימת רבו, הרי זה <strong>לבתר</strong> <small>[לאחר]</small> שכבר <strong>פתח</strong> הרב בדברי הלכה. <strong>כי הא</strong> <small>[כמו</small> מנהג <small>זה]</small> שנהג <strong>רבה, מקמי</strong> <small>[לפני]</small> ש<strong>פתח להו לרבנן</strong> <small>[להם לחכמים]</small> בדבר <strong>הלכה אמר מילתא דבדיחותא ובדחי רבנן</strong> <small>[היה אומר דברי בדיחה והיו מתבדחים החכמים],</small> ו<strong>לסוף יתיב באימתא ופתח בשמעתא</strong> <small>[לבסוף היה</small> יושב <small>באימה והיה פותח בהלכה]</small>.
 אומרים עוד כי <strong>אף</strong> את <strong>ספר משלי בקשו</strong> החכמים <strong>לגנוז</strong> משום <strong>שהיו דבריו סותרין זה את זה. ומפני מה לא גנזוהו? אמרי</strong> <small>]אמרו[</small>: <strong>ספר קהלת לאו עיינינן ואשכחינן טעמא</strong> <small>[האם לא עיינו ומצאנו טעם]?</small> <strong>הכי נמי ליעיינן</strong> <small>[אף כאן נעיין].</small> <strong>ומאי</strong> <small>[ומה]</small> הם אותם דברים שאמרנו ש<strong>דבריו סותרים זה את זה?</strong> — שמצד אחד <strong>כתיב</strong> <small>[נאמר]</small> <strong>"אל תען כסיל כאולתו</strong> פן תשוה לו גם אתה<strong>"</strong> (משלי כו, ד), <strong>ו</strong>מצד אחר <strong>כתיב</strong> <small>[נאמר]:</small> <strong>"ענה כסיל כאולתו</strong> פן יהיה חכם בעיניו<strong>"</strong> (משלי כו, ה)?! ומתרצים: <strong>לא קשיא, הא</strong> <small>[זה]</small> שנאמר שיש לענות לכסיל זהו כשהוא טוען <strong>בדברי תורה,</strong> ואילו <strong>הא</strong> <small>[זה]</small> שנאמר שאין לענות לו הרי זה <strong>במילי דעלמא</strong> <small>[בענייני העולם].</small> וסיפרו כיצד נהגו חכמים בשני הדברים.
 <strong>כי הא דההוא דאתא לקמיה</strong> <small>[כמו</small> מעשה <small>זה, שאותו אדם בא לפני רבי]</small> <strong>רבי</strong> ו<strong>אמר ליה</strong> <small>[לו]:</small> <strong>אשתך</strong> — <strong>אשתי ובניך</strong> — <strong>בני. אמר ליה</strong> <small>[לו]</small> רבי: האם <strong>רצונך שתשתה כוס של יין? שתה ופקע</strong> (מת). וכעין זה מסופר: <strong>ההוא דאתא לקמיה</strong> <small>[אותו אדם שבא לפני]</small> <strong>ר' חייא, אמר ליה</strong> <small>[לו]</small> ר' חייא: <strong>אמך אשתי ואתה בני. אמר ליה</strong> <small>[לו]:</small> <strong>רצונך שתשתה כוס של יין? שתה ופקע. אמר ר' חייא</strong> על מה שקרה לרבי: <strong>אהניא ליה צלותיה</strong> <small>[הואילה לו תפילתו]</small> <strong>לרבי</strong> ש<strong>לא לשווייה בני ממזירי</strong> <small>[יעשה</small> את <small>בניו ממזרים].</small> ש<strong>רבי כי הוה מצלי אמר</strong> <small>[כאשר היה מתפלל היה אומר]</small> אחר תפילתו: <strong>"יהי רצון מלפניך ה' אלהינו, שתצילני היום מעזי פנים ומעזות פנים"</strong> ועזות פנים היא הממזרות. ומתוך תפילתו פקע אותו אדם, ולא הספיק להוציא לעז על בניו של רבי.
 ואילו, <strong>בדברי תורה מאי</strong> <small>[מה]</small> <strong>היא</strong> שאמרו שמותר לענות כסיל כאיולתו? — <strong>כי הא דיתיב</strong> <small>[כמו</small> מעשה <small>זה שהיה יושב]</small> <strong>רבן גמליאל וקא דריש</strong> <small>[והיה דורש]:</small> <strong>עתידה אשה</strong> לעולם הבא <strong>שתלד בכל יום, שנאמר "הרה ויולדת יחדיו"</strong> (ירמיהו לא, ז), ופירש שביום ההריון תהיה הלידה. <strong>ליגלג עליו אותו תלמיד</strong> ו<strong>אמר:</strong> אין הדבר יכול להיות, שכן כבר נאמר <strong>"אין כל חדש תחת השמש "! אמר לו</strong> רבן גמליאל: <strong>בא ואראך דוגמתן</strong> של דברים אלה <strong>בעולם הזה. נפק אחוי ליה</strong> <small>[יצא והראה לו]</small> <strong>תרנגולת</strong> שזה דרכה שהיא מטילה בכל יום.
 <strong>ותו</strong> <small>[ועוד]:</small> <strong>יתיב</strong> <small>[ישב]</small> <strong>רבן גמליאל וקא דריש</strong> <small>[והיה דורש]:</small> <strong>עתידים אילנות</strong> לעולם הבא <strong>ש</strong>יהיו <strong>מוציאין פירות בכל יום,</strong> וכפי <strong>שנאמר: "ונשא ענף ועשה פרי"</strong> (יחזקאל יז, כג) — <strong>מה ענף גדל בכל יום אף</strong> ה<strong>פרי</strong> יהיה <strong>בכל יום. ליגלג עליו אותו תלמיד</strong> ו<strong>אמר: והכתיב</strong> <small>[והרי נאמר]</small> <strong>"אין כל חדש תחת השמש". אמר לו: בא ואראך דוגמתם בעולם הזה. נפק אחוי ליה</strong> <small>[יצא והראה לו]</small> <strong>צלף,</strong> שבכל עונה בשנה יש בו חלק מסויים הראוי לאכילה.
 <strong>ותו</strong> <small>[ועוד]:</small> <strong>יתיב</strong> <small>[היה יושב]</small> <strong>רבן גמליאל וקא דריש</strong> <small>[והיה דורש]:</small> <strong>עתידה ארץ ישראל</strong> לעתיד לבוא <strong>שתוציא גלוסקאות</strong> (עוגות) <strong>וכלי מילת</strong> (צמר מובחר) מוכנים <strong>שנאמר יהי פסת בר בארץ</strong> <small>(תהלים עב, טז)</small>. <strong>ליגלג עליו אותו תלמיד ואמר:</strong> והלא כבר נאמר <strong>"אין כל חדש תחת השמש". אמר ליה</strong> <small>[לו]</small> רבן גמליאל: <strong>בא ואראך דוגמתן בעולם הזה. נפק אחוי ליה</strong> <small>[יצא</small> ו<small>הראה לו]</small> <strong>כמיהין ופטריות</strong> היוצאים גמורים מהאדמה במשך לילה אחד, ויש להם תבנית של ככרות לחם. <strong>ו</strong>לגבי <strong>כלי מילת</strong> — הראה לו <strong>נברא בר קורא</strong> <small>[לבוש ענף הדקל],</small> שכשהוא צעיר יוצא הוא עטוף בכעין רשת דקה.
 <big>ג</big> וכיון שדובר בסבלנותם של תלמידי חכמים לשמוע הערות הבל ולשתוק, הביאו מעשים נוספים מעין זה. <strong>תנו רבנן</strong> <small>[שנו חכמים]</small> בברייתא: <strong>לעולם יהיה אדם ענוותן כהלל ואל יהא קפדן כשמאי.</strong> שסיפרו: <strong>מעשה בשני בני אדם</strong>
## דף לא.
 <strong>שהמרו זה את זה</strong> (התערבו) ו<strong>אמרו: כל מי שילך ויקניט</strong> (ירגיז) <strong>את הלל</strong> עד שיגער בו <strong>יטול ארבע מאות זוז.</strong> ו<strong>אמר אחד מהם: אני אקניטנו.</strong> ו<strong>אותו היום</strong> שבחר לשם כך <strong>ערב שבת היה, והלל חפף את ראשו. הלך ועבר</strong> אז <strong>על פתח ביתו</strong> של הלל ובלשון זלזול <strong>אמר: מי כאן הלל, מי כאן הלל? נתעטף</strong> הלל בלבוש מכובד <strong>ויצא לקראתו. אמר לו: בני, מה אתה מבקש? אמר לו: שאלה יש לי לשאול. אמר לו</strong> הלל: <strong>שאל בני. שאל: מפני מה ראשיהן של</strong> ה<strong>בבליים סגלגלות</strong> (עגולים מדי)? ועל ידי כך רצה ברמז להעליב את הלל שהיה מבבל. <strong>אמר לו</strong>: <strong>בני, שאלה גדולה שאלת.</strong> וטעמו של דבר: <strong>מפני שאין להם חיות</strong> (מילדות) <strong>פקחות</strong> ואינן יודעות לעצב את צורת קדקדו של הילד.
 <strong>הלך</strong> אותו אדם <strong>והמתין שעה אחת</strong> (זמן מסויים), ושוב <strong>חזר</strong> וחיפש את הלל ו<strong>אמר : מי כאן הלל, מי כאן הלל?</strong> ושוב <strong>נתעטף</strong> הלל <strong>ויצא לקראתו. אמר לו</strong> הלל: <strong>בני, מה אתה מבקש? אמר לו</strong> אותו אדם: <strong>שאלה יש לי לשאול. אמר לו: שאל.</strong> ו<strong>שאל: מפני מה עיניהן של תרמודיין</strong> (בני תדמור) <strong>תרוטות</strong> (ממצמצות ורכות)? <strong>אמר לו</strong> הלל: <strong>בני, שאלה גדולה שאלת,</strong> וטעמו של דבר — <strong>מפני ש</strong>הם <strong>דרין בין החולות,</strong> והחול נכנס לתוך עיניהם.
 ושוב <strong>הלך</strong> אותו האיש <strong>והמתין שעה אחת</strong> ו<strong>חזר ואמר: מי כאן הלל, מי כאן הלל?</strong> ושוב <strong>נתעטף</strong> הלל <strong>ויצא לקראתו,</strong> ו<strong>אמר לו: בני, מה אתה מבקש? אמר לו: שאלה יש לי לשאול. אמר לו: שאל בני. שאל</strong> אותו האיש: <strong>מפני מה רגליהם של אפרקיים רחבות? אמר לו</strong> הלל: <strong>שאלה גדולה שאלת,</strong> וטעמו של דבר — <strong>מפני ש</strong>הם <strong>דרין בין בצעי המים</strong> (ביצות) ורגליהם מתרחבות, שיוכלו להלך במקום טובעני כזה.
 הוסיף ו<strong>אמר לו</strong> אותו אדם: <strong>שאלות הרבה יש לי לשאול</strong> עוד, <strong>ו</strong>אולם <strong>מתירא אני שמא תכעוס. נתעטף</strong> הלל <strong>וישב לפניו</strong> ו<strong>אמר לו: כל</strong> ה<strong>שאלות שיש לך לשאול שאל.</strong> כעס אותו אדם ואמר: <strong>וכי אתה הוא הלל שקורין</strong> (קוראים) <strong>אותך "נשיא ישראל"? אמר לו: הן</strong> <small>[כן].</small> <strong>אמר לו: אם אתה הוא</strong> זה, אם כן ש<strong>לא ירבו כמותך בישראל. אמר לו</strong> הלל: <strong>בני, מפני מה</strong> אתה אומר כך? <strong>אמר לו</strong> אותו אדם: <strong>מפני שאבדתי על ידך</strong> (בגללך) <strong>ארבע מאות זוז. אמר לו</strong> הלל: <strong>הוי זהיר ברוחך</strong> שלא להתערב בכעין זה, ו<strong>כדי</strong> (כדאי) <strong>הוא הלל,</strong> כלומר, מסוגל הוא, <strong>שתאבד על ידו</strong> בדרך זו <strong>ארבע מאות זוז ו</strong>עוד <strong>ארבע מאות זוז והלל לא יקפיד.</strong>
 <big>א</big> <strong>תנו רבנן</strong> <small>[שנו חכמים]:</small> <strong>מעשה בגוי אחד שבא לפני שמאי. אמר לו</strong> אותו גוי לשמאי: <strong>כמה תורות יש לכם? אמר לו: שתים, תורה שבכתב ותורה שבעל פה. אמר לו</strong> הגוי: על התורה <strong>שבכתב אני מאמינך, ו</strong>תורה <strong>שבעל פה</strong> — <strong>איני מאמינך. גיירני על מנת שתלמדני</strong> את ה<strong>תורה שבכתב</strong> בלבד. <strong>גער בו</strong> שמאי <strong>והוציאו בנזיפה. בא</strong> אותו גוי <strong>לפני הלל</strong> ו<strong>גייריה</strong> <small>[גיירו],</small> והתחיל ללמדו תורה. <strong>יומא קמא אמר ליה</strong> <small>[ביום הראשון אמר</small> והראה <small>לו]</small> את אותיות האל"ף בי"ת: <strong>אלף, בית, גימל, דלת. למחר אפיך ליה</strong> <small>[הפך לו]</small> את סדר האותיות ואמר לו על אל"ף שהוא ת"ו וכיוצא, <strong>אמר ליה</strong> <small>[לו]</small> הגר: <strong>והא</strong> <small>[והרי]</small> <strong>אתמול לא אמרת לי הכי</strong> <small>[כך]!</small> <strong>אמר ליה</strong> <small>[לו]</small> הלל: אם כן רואה אתה שאי אפשר לדעת אף דברים הכתובים במפורש מבלי להסתמך על מסורת שבעל פה, ו<strong>לאו עלי דידי סמכת</strong> <small>[ולא עלי אתה סומך]?</small> ואם כן בענין שב<strong>על פה נמי</strong> <small>[גם כן]</small> <strong>סמוך עלי,</strong> וקבל את הפרשנות שיש בה.
 <big>ב</big> ו<strong>שוב מעשה בגוי אחד שבא לפני שמאי, אמר לו</strong> אותו גוי לשמאי: <strong>גיירני על מנת שתלמדני</strong> את <strong>כל התורה כולה כשאני עומד על רגל אחת! דחפו</strong> שמאי <strong>באמת הבנין שבידו,</strong> שהיה שמאי בנאי במקצועו. <strong>בא</strong> אותו גוי <strong>לפני הלל, גייריה</strong> <small>[גיירו]</small> ו<strong>אמר ליה</strong> <small>[לו]:</small> <strong>דעלך סני לחברך לא תעביד</strong> <small>[</small>מה <small>שעליך שנוא אל תעשה לחברך],</small> <strong>זו היא כל התורה כולה, ואידך</strong> <small>[והשאר]</small> <strong>פירושה הוא זיל גמור</strong> <small>[לך</small> ו<small>למד].</small>
 <big>ג</big> ו<strong>שוב מעשה בגוי אחד שהיה עובר אחורי בית המדרש ושמע קול סופר</strong> (מלמד תינוקות) <strong>שהיה</strong> מלמד תורה לתלמידיו ואומר את מאמר הכתוב <strong>"ואלה הבגדים אשר יעשו חשן ואפוד</strong> ומעיל וכתנת תשבץ מצנפת ואבנט<strong>"</strong> (שמות כח, ד), ו<strong>אמר:</strong> בגדים <strong>הללו למי</strong> הם מיועדים? <strong>אמרו לו</strong> התלמידים: <strong>לכהן גדול. אמר אותו גוי בעצמו: אלך ואתגייר בשביל שישימוני כהן גדול. בא לפני שמאי</strong> ו<strong>אמר ליה</strong> <small>[לו]:</small> <strong>גיירני על מנת שתשימני כהן גדול. דחפו</strong> שמאי <strong>באמת הבנין שבידו. בא לפני הלל</strong> ו<strong>גייריה</strong> <small>[גיירו].</small>
 <strong>אמר לו</strong> הלל לגר: <strong>כלום</strong> דרך העולם ש<strong>מעמידין מלך אלא מי שיודע טכסיסי מלכות,</strong> מנהגי המלכות ודרכיה, <strong>לך למוד טכסיסי מלכות,</strong> ולשם כך עליך לעסוק בתורה תחילה. <strong>הלך וקרא,</strong> במקרא. <strong>כיון שהגיע</strong> לפסוק האומר <strong>"והזר הקרב יומת"</strong> (במדבר א, נא) <strong>אמר ליה</strong> <small>[לו]</small> אותו גר להלל: <strong>מקרא זה על מי נאמר? אמר לו</strong> הלל: <strong>אפילו על דוד מלך ישראל. נשא אותו גר קל וחומר בעצמו: ומה ישראל שנקראו בנים למקום</strong> (לה') <strong>ומתוך אהבה שאהבם</strong> ה' <strong>קרא להם,</strong> כלומר, אמר אליהם: <strong>"בני בכרי ישראל"</strong> (שמות ד, כב), ובכל זאת <strong>כתיב</strong> <small>[נאמר]</small> עליהם <strong>"והזר הקרב יומת"</strong> — ה<strong>גר הקל שבא</strong> בלי זכויות אלא <strong>במקלו ובתרמילו</strong> בלבד, <strong>על אחת כמה וכמה</strong> שדינו כן.
 <strong>בא</strong> הגר <strong>לפני שמאי</strong> ו<strong>אמר לו</strong> שחוזר הוא בו מדרישתו לעשות אותו כהן גדול, שכן <strong>כלום ראוי אני להיות כהן גדול? והלא כתיב</strong> <small>[נאמר]:</small> <strong>בתורה "והזר הקרב יומת". בא לפני הלל</strong> ו<strong>אמר לו: ענוותן הלל, ינוחו לך ברכות על ראשך שהקרבתני תחת כנפי השכינה.</strong> ומסופר: <strong>לימים נזדווגו</strong> (נזדמנו) <strong>שלשתן,</strong> אותם שלושה גרים, <strong>במקום אחד,</strong> ו<strong>אמרו: קפדנותו של שמאי בקשה לטורדנו מן העולם, ענוותנותו של הלל קרבנו תחת כנפי השכינה.</strong>
 <big>ד</big> ומאחר שדובר על נוהג תלמידי החכמים מביאים את מה ש<strong>אמר ריש לקיש: מאי דכתיב</strong> <small>[מהי</small> משמעות זה <small>שנאמר]</small> <strong>"והיה אמונת עתיך חסן ישועות חכמת ודעת</strong> יראת ה' היא אוצרו<strong>"</strong> (ישעיהו לג, ו)? <strong>"אמונת"</strong> — <strong>זה סדר זרעים</strong> במשנה, שמאמין אדם בה' וזורע (ירושלמי). <strong>"עתיך"</strong> — <strong>זה סדר מועד,</strong> העוסק בעתים ובמועדים השונים בשנה. <strong>"חסן"</strong> — <strong>זה סדר נשים. " ישועות"</strong> — <strong>זה סדר נזיקין,</strong> שמושיעים את הנרדף מיד רודפו. <strong>"חכמת"</strong> — <strong>זה סדר קדשים. "ודעת"</strong> — <strong>זה סדר טהרות</strong> שהם קשים ביותר ללמוד. <strong>ואפילו הכי</strong> <small>[כך]</small> אף אם למד וידע כל אלו, <strong>"יראת ה' היא אוצרו",</strong> שהיא העיקר.
 וכעין זה <strong>אמר רבא:</strong> לאחר שנפטר האדם מהעולם הזה, <strong>בשעה שמכניסין אדם לדין</strong> על חייו שחי בעולם הזה <strong>אומרים לו</strong> לפי הסדר שבאותו כתוב: האם <strong>נשאת ונתת באמונה,</strong> האם <strong>קבעת עתים לתורה,</strong> האם <strong>עסקת בפריה ורביה,</strong> האם <strong>צפית לישועה,</strong> האם <strong>פלפלת בחכמה</strong> או הבנת <strong>דבר מתוך דבר? ואפילו הכי</strong> <small>[כך],</small> על כל אלה <strong>אי</strong> <small>[אם]</small> <strong>יראת ה' היא אוצרו</strong> — <strong>אין</strong> <small>[כן],</small> ראוי הדבר, <strong>אי</strong> <small>[אם]</small> <strong>לא</strong> — <strong>לא,</strong> אין כל ההישגים הללו בעלי ערך. <strong>ומשל לאדם שאמר לשלוחו: העלה לי כור חיטין לעלייה,</strong> לשומרם שם. <strong>הלך</strong> השליח <strong>והעלה לו. אמר לו</strong> המשלח: האם <strong>עירבת לי בהן קב חומטון</strong> (מלח להרחיק את התולעים)? <strong>אמר לו? לאו</strong> <small>[לא].</small> <strong>אמר לו</strong> המשלח: אם כן, <strong>מוטב</strong> היה <strong>אם לא העליתה,</strong> כי מה תועלת בחטים מתולעות? וכן תורה ומצוות בלא יראת שמים אין להן ערך.
 בדרך אגב מזכירים כאן את ההלכה ש<strong>תנא דבי</strong> <small>[שנה</small> התנא <small>מבית</small> מדרשו<small>]</small> של <strong>ר' ישמעאל: מערב אדם</strong> המוכר חיטים לכתחילה <strong>קב חומטון ב</strong>תוך <strong>כור של תבואה, ואינו חושש</strong> לגזל כשמוכר את הכל בדמי חיטה, מפני שקב החומטין חשוב לשימורה של החיטה.
 ועוד בענין זה, אמר <strong>רבה בר רב הונא: כל אדם שיש בו תורה ו</strong>אולם <strong>אין בו</strong>
## דף לא:
 <strong>יראת שמים,</strong> הריהו <strong>דומה לגזבר שמסרו לו מפתחות הפנימיות</strong> של אוצר <strong>ו</strong>את ה<strong>מפתחות החיצונות לא מסרו לו, בהי עייל</strong> <small>[באיזה יכנס]?</small> שאמנם התורה היא מפתח פנימי, אך בלא יראת שמים אין להגיע לתורה אמיתית. בדומה לכך, היה <strong>מכריז ר' ינאי: חבל על</strong> מי <strong>דלית ליה דרתא ותרעא לדרתא עביד</strong> <small>[שאין לו חצר ועושה שער לחצר],</small> שאין בו יראת שמים ובכל זאת הוא עוסק בתורה. וכן <strong>אמר רב יהודה: לא ברא הקדוש ברוך הוא את עולמו אלא כדי שייראו מלפניו,</strong> וכפי <strong>שנאמר: "והאלהים עשה שיראו מלפניו"</strong> (קהלת ג, יד).
 ומסופר עוד כי <strong>ר' סימון ור' אלעזר הוו יתבי</strong> <small>[היו יושבים].</small> <strong>חליף ואזיל</strong> <small>[חלף ועבר]</small> <strong>ר' יעקב בר אחא</strong> סמוך להם. <strong>אמר ליה חד לחבריה</strong> <small>[אחד לחבירו]:</small> <strong>ניקו מקמיה דגבר דחיל חטאין</strong> <small>[נעמוד מלפניו שאדם ירא חטא]</small> <strong>הוא. אמר ליה אידך</strong> <small>[לו השני]</small> לחבירו: <strong>ניקו מקמיה דגבר בר אוריין</strong> <small>[נעמוד מלפניו שאדם בן תורה]</small> <strong>הוא. אמר ליה: אמינא</strong> <small>[אומר]</small> <strong>לך אנא</strong> <small>[אני]</small> <strong>דגבר דחיל חטאין</strong> <small>[שאדם ירא חטא]</small> <strong>הוא, ואמרת</strong> <small>[ואומר]</small> <strong>לי את</strong> <small>[אתה]</small> כי <strong>בר אוריין</strong> <small>[בן תורה]</small> <strong>הוא?!</strong> והרי השבח הראשון גדול בהרבה מן האחרון.
 ומעירים: <strong>תסתיים</strong> <small>[תוגדר,</small> יוחלט<small>]</small> כי <strong>ר' אלעזר הוא</strong> ש<strong>אמר</strong> את השבח <strong>דגבר דחיל חטאין</strong> <small>[שאדם ירא חטא]</small> <strong>הוא,</strong> שמוצאים אנו במקום אחר את דבריו בשבח היראה. ש<strong>אמר ר' יוחנן משום</strong> (בשם) <strong>ר' אלעזר: אין לו להקדוש ברוך הוא בעולמו אלא יראת שמים בלבד,</strong> וכפי <strong>שנאמר: "ועתה ישראל מה ה' אלהיך שואל מעמך כי אם ליראה</strong> את ה' אלהיך<strong>"</strong> (דברים י, יב). <strong>וכתיב</strong> <small>[ו</small>כן <small>נאמר]:</small> <strong>"ויאמר לאדם הן יראת ה' היא חכמה</strong> וסור מרע בינה<strong>"</strong> (איוב כח, כח), <strong>שכן בלשון יוני קורין</strong> (קוראים) <strong>לאחת "הן".</strong> ומכאן שהדבר היחידי שנחשב הוא יראת ה'. ומסכמים: אכן <strong>תסתיים</strong> <small>[תוגדר]</small> שר' אלעזר הוא שאמר כן.
 <big>א</big> <strong>דרש רב עולא: מאי דכתיב</strong> <small>[מה</small> משמעות כתוב זה <small>שנאמר]</small> <strong>"אל תרשע הרבה"</strong> (קהלת ז, יז). ולכאורה הדבר תמוה, שכן מדברי הכתוב משמע כי רק <strong>הרבה הוא</strong> ש<strong>לא לירשע</strong> <small>[ירשע],</small> <strong>הא</strong> <small>[הרי]</small> <strong>מעט לירשע</strong> <small>[ירשע]?!</small> <strong>אלא</strong> כך יש להבין את הדבר כעין הפתגם: <strong>מי שאכל שום וריחו נודף</strong> וכי <strong>יחזור ויאכל</strong> עוד <strong>שום אחר ויהא</strong> הלאה <strong>ריחו נודף?!</strong> לאמור, אם רשעת מעט אל תחשוב שראוי לך להמשיך ולהיות רשע הרבה.
 <strong>דרש רבא בר רב עולא: מאי דכתיב</strong> <small>[מה</small> משמעות כתוב זה <small>שנאמר]</small> <strong>"כי אין חרצבות למותם ובריא אולם"</strong> (תהלים עג, ד) — <strong>אמר הקדוש ברוך הוא:</strong> וכי <strong>לא דיין לרשעים שאינם חרדין ועצבין</strong> (על משקל המלה "חרצובות") <strong>מיום המיתה, אלא</strong> עוד זה <strong>שלבם בריא להן כאולם</strong> ואף אינם חושבים בענין זה. <strong>והיינו</strong> <small>[וזהו]</small> ש<strong>אמר רבה</strong> על הכתוב <strong>"זה דרכם כסל למו</strong> ואחריהם בפיהם ירצו סלה<strong>"</strong> (תהלים מט, יד) — ש<strong>יודעין</strong> הם ה<strong>רשעים שדרכם</strong> מוליכה <strong>למיתה,</strong> מיתת עולם, אלא <strong>שיש להם חלב על כסלם</strong> (קרבם) ואין הדבר נכנס ללבם. ו<strong>שמא תאמר שכחה היא מהן?</strong> על כן <strong>תלמוד לומר: "ואחריהם בפיהם ירצו סלה"</strong> (תהלים מט, יד), כלומר, את אחריתם מזכירים הם בפיהם, ואין הדבר נוגע להם.
 <big>ב</big> שנינו במשנה שאם כיבה את הנר בשבת מפני שהיה <strong>חס על הנר</strong> או על הפתילה — חייב, ור' יוסי פוטר בכל, מלבד המקרה שבו כיבה את הנר כשחס על הפתילה. ושואלים: <strong>ר' יוסי כמאן סבירא ליה</strong> <small>[כ</small>דעת <small>מי סבור הוא]?</small> בהלכות מלאכות הנעשות בשבת מבלי שיהא לעושה צורך בגוף המלאכה עצמה. <strong>אי</strong> <small>[אם]</small> <strong>כ</strong>שיטת <strong>ר' יהודה סבירא ליה</strong> <small>[סבור הוא],</small> שלדעתו מלאכה שאינה צריכה לגופה חייב עליה, אם כן <strong>אפילו בהנך נמי ליחייב</strong> <small>[באלה גם כן יחייב]!</small> <strong>ואי</strong> <small>[ואם]</small> <strong>כ</strong>שיטת <strong>ר' שמעון סבירא ליה</strong> <small>[סבור הוא],</small> שלדעתו העושה בשבת מלאכה שאינה צריכה לגופה פטור, אם כן ב<strong>פתילה נמי ליפטר</strong> <small>[גם כן</small> לדעתו <small>ייפטר].</small> <strong>אמר עולא: לעולם</strong> יכול אתה לומר כי ר' יוסי <strong>כ</strong>דעת <strong>ר' יהודה סבירא ליה</strong> <small>[סבור הוא],</small> <strong>ו</strong>אולם <strong>קסבר</strong> <small>[סבור הוא]</small> <strong>ר' יוסי</strong> שכל מלאכה של סתירה הרי כש<strong>סותר על מנת לבנות במקומו הוי</strong> <small>[</small>הריהו <small>נחשב]</small> כ<strong>סותר,</strong> וחייב משום עושה מלאכה בשבת. ואולם הסותר <strong>על מנת לבנות שלא במקומו</strong> — <strong>לא הוי</strong> <small>[אינו נחשב]</small> כעושה מלאכת <strong>סותר,</strong> אלא מקלקל בלבד — ופטור. ובכל המקרים הללו, כשהוא מכבה את הנר אינו מעונין להשתמש בנר ובשמן הללו על מנת להדליק בהם מחדש, חוץ מן המקרה של כיבוי הפתילה שאז מראה הוא שרצונו להשתמש בפתילה זו.
 <strong>אמר ליה</strong> <small>[לו]</small> <strong>רבה:</strong> סברה זו לא תתכן, שכן <strong>מכדי</strong> <small>[הרי]</small> את <strong>כל</strong> ה<strong>מלאכות</strong> האסורות בשבת <strong>ילפינן להו</strong> <small>[לומדים אנו אותן]</small> <strong>מ</strong>מלאכת ה<strong>משכן, והתם</strong> <small>[שם]</small> <strong>סותר על מנת לבנות שלא במקומו הוא,</strong> שהרי היו מפרקים את המשכן ומעמידים אותו אחר כך במקום אחר! <strong>אמר ליה</strong> <small>[לו]</small> עולא לרבה: אין זו ראייה, שכן <strong>שאני התם</strong> <small>[שונה שם]</small> <strong>כיון דכתיב</strong> <small>[שנאמר]</small> <strong>"על פי ה' יחנו"</strong> (במדבר ט, כג), ומכיון שזמן ומקום נסיעתם וחנייתם לא נקבעו על פי רצונם אלא על פי ה' הרי זה <strong>כסותר על מנת לבנות במקומו.</strong> שגם הסתירה וגם הבניה נעשו על פי ציוויו של הקדוש ברוך הוא, ואין בהם קלקול שלא לצורך.
 ואילו <strong>ר' יוחנן אמר: לעולם</strong> יש לפרש שדעת ר' יוסי <strong>כ</strong>דעת <strong>ר' שמעון ו</strong>על השאלה <strong>מאי שנא</strong> <small>[במה שונה]</small> ה<strong>פתילה?</strong> יש לענות כמו ש<strong>אמר רב המנונא, ואיתימא</strong> <small>[ויש אומרים]</small> שאמר זאת <strong>רב אדא בר אהבה: הכא</strong> <small>[כאן]</small> <strong>בפתילה שצריך להבהבה</strong> (לחרוך אותה מעט לפני הדלקתה כדי שתבער יפה) <strong>עסקינן</strong> <small>[עוסקים אנו]</small> <strong>דבההיא</strong> <small>[שב</small>מקרה ההוא] <strong>אפילו ר' שמעון מודי</strong> <small>[מודה]</small> שכיבוי זה נחשב למלאכה, <strong>דקא מתקן מנא</strong> <small>[ש</small>בכך <small>הוא מתקן כלי].</small> <strong>אמר רבא: דיקא נמי</strong> <small>[מדויק גם כן]</small> על פי סגנון המשנה, שזהו הפירוש הנכון, <strong>דקתני</strong> <small>[ששנינו</small> בה<small>]</small> בלשון מסויים, שהמכבה את הפתילה חייב משום <strong>שהוא עושה פחם,</strong> מרצון, <strong>ולא קתני</strong> <small>[ולא נאמר]</small> <strong>מפני שנעשית פחם</strong> מעצמה. ומסכמים: אכן <strong>שמע מינה</strong> <small>[למד ממנה],</small> מהמשנה, שכך יש להבין את הדבר.
 <big>ג משנה</big> משנה זו מסיימת את ענין הדלקת הנר בדבר אגדה. <strong>על שלש עבירות נשים</strong> נענשות ו<strong>מתות בשעת לידתן: על שאינן זהירות ב</strong>שמירת דיני ה<strong>נדה,</strong> ו<strong>ב</strong>הפרשת <strong>חלה</strong> מהעיסה, <strong>ובהדלקת הנר</strong> בשבת.
 <big>ד גמרא</big> שואלים: זו שלא היתה זהירה בשמירת דיני <strong>נדה מאי טעמא</strong> <small>[מה טעם]</small> נענשת היא בשעת לידתה? <strong>אמר ר' יצחק:</strong> מאחר ש<strong>היא קלקלה</strong> (חטאה) <strong>בחדרי בטנה, לפיכך תלקה בחדרי בטנה.</strong> ושואלים: דבר זה <strong>תינח</strong> <small>[נוח]</small> ומובן בענין <strong>נדה,</strong> ואולם זו שלא היתה <strong>זהירה בחלה והדלקת הנר מאי איכא למימר</strong> <small>[מה יש לומר]?</small> אלא יש להסביר <strong>כדדרש ההוא גלילאה עליה</strong> <small>[כפי שדרש גלילי אחד לפני]</small> <strong>רב חסדא,</strong> ש<strong>אמר הקדוש ברוך הוא: רביעית דם נתתי בכם</strong> בשעת יצירה ו<strong>על עסקי דם</strong> נידה <strong>הזהרתי אתכם.</strong>
## דף לב.
 <strong>"ראשית" קראתי אתכם</strong> (כנאמר: "קודש ישראל לה' ראשית תבואתה". ירמיהו ב, ג), <strong>ועל עסקי ראשית</strong> ("ראשית עריסותכם חלה תרימו תרומה". במדבר טו, כ) <strong>הזהרתי אתכם. נשמה שנתתי בכם קרויה "נר"</strong> ("נר ה' נשמת אדם". משלי כ, כז), ו<strong>על עסקי נר</strong> שבת <strong>הזהרתי אתכם; אם אתם מקיימים אותם</strong> דברים — <strong>מוטב, ואם לאו</strong> <small>[לא]</small> — <strong>הריני נוטל</strong> את <strong>נשמתכם.</strong>
 ואולם אם כן <strong>מאי שנא</strong> <small>[במה שונה,</small> מדוע דווקא<small>]</small> <strong>בשעת לידתן</strong> פוגעת בהן מידת הדין על חוסר זהירות במצוות אלה? כתשובה הביאו חכמים פתגמים עממיים שונים המביעים את הרעיון שבשעת הסכנה נפרעים מאדם על כל חטאיו. <strong>אמר רבא: נפל תורא</strong> <small>[השור]</small> — <strong>חדד לסכינא</strong> <small>[את הסכין]</small> לשחוט אותו. <strong>אביי אמר</strong>: <strong>תפיש תירוס אמתא, בחד מחטרא ליהוי</strong> <small>[תרבה חוצפת השפחה, במלקות אחת תלקה].</small> וכמו כן האשה, כאשר היא כורעת לילד ורבים יסוריה מחמת חטא חוה בעץ הדעת, אז מצרפים להם עוד מה שהיתה צריכה ללקות בשל חטאיה היא. <strong>רב חסדא אמר: שבקיה לרויא, דמנפשיה נפיל</strong> <small>[עזוב את השיכור, שמעצמו הוא נופל].</small> וכמו כן שעת הלידה שעת סכנה היא, ודיה שאין הקדוש ברוך הוא עוזרה בשעה זו, כדי שתמות. <strong>מר עוקבא אמר: רעיא חגרא ועיזי ריהטן</strong> <small>[הרועה חיגר והעיזים רצות],</small> ואינו יכול להשיגן, אבל <strong>אבב חוטרא מילי, ואבי דרי חושבנא</strong> <small>[ליד הגדר</small> הוא אומר <small>מילים</small> קשות, <small>ובתוך הדיר</small> הוא גומר את <small>החשבון].</small> וכמו כן האשה כל הזמן שהיא בבריאות שלמה תולים לה חטאיה ואין עורכים עימה חשבון עליהם, ואולם בהגיע עת לידתה שהיא עת סכנה, אז מזכירים לה חטאיה ובאים עימה חשבון אם ראויה היא לנס. <strong>רב פפא אמר: אבב חנואתא נפישי אחי ומרחמי</strong> <small>[על פתח החנויות,</small> בזמן עשירות, אז <small>רבים</small> הם <small>האחים והאוהבים],</small> שכולם נעשים אז לאדם המצליח בנכסיו כאחים ואוהבים, ואולם <strong>אבב בזיוני</strong> <small>[על פתח הבזיון]</small> כאשר מגיע זמן של הפסד ועוני, אז אין <strong>לא אחי</strong> <small>[אחים]</small> <strong>ולא מרחמי</strong> <small>[אוהבים],</small> שכולם מתנכרים לו.
 <big>א</big> ושואלים: <strong>וגברי היכא מיבדקי</strong> <small>[והגברים</small> היכן הם <small>נבדקים]?</small> כלומר, היכן עומדים הם לדין וחשבון על מעשיהם? <strong>אמר ריש לקיש: בשעה שעוברים על הגשר.</strong> ותוהים: רק כאשר הם עוברים על ה<strong>גשר ותו לא</strong> <small>[ולא עוד]?</small> אלא <strong>אימא</strong> <small>[אמור]:</small> <strong>כעין גשר,</strong> כל מקום שסכנתו מצויה. מעין זה מספרים: <strong>רב לא עבר במברא דיתיב ביה</strong> <small>[היה עובר</small> נהר <small>במעבורת שישב בה]</small> <strong>גוי.</strong> ש<strong>אמר</strong> לעצמו: <strong>דילמא מיפקיד ליה דינא עליה ומתפיסנא בהדיה</strong> <small>[שמא מופקד דין עליו ואתפס איתו]</small> בשעת עונשו. ואילו <strong>שמואל לא עבר</strong> <small>[היה עובר]</small> <strong>אלא במברא דאית</strong> <small>[במעבורת שיש]</small> <strong>בה גוי,</strong> ש<strong>אמר: שטנא בתרי אומי לא שליט</strong> <small>[השטן בשתי אומות אינו שולט],</small> ואת חשבונותיו הוא עושה עם כל עם לחוד.
 ואילו <strong>ר' ינאי בדיק ועבר</strong> <small>[היה בודק,</small> את המעבורת, <small>ועובר].</small> ומעירים כי <strong>ר' ינאי לטעמיה</strong> <small>[לטעמו,</small> לשיטתו<small>],</small> ש<strong>אמר : לעולם אל יעמוד אדם במקום סכנה לומר שעושין לו נס, שמא</strong> לבסוף <strong>אין עושין לו נס.</strong> ולא עוד אלא שאף <strong>אם עושין לו נס</strong> — <strong>מנכין לו</strong> על ידי כך <strong>מזכיותיו.</strong> ו<strong>אמר ר' חנין: מאי קראה</strong> <small>[מהו הכתוב]</small> המרמז על כך? — שאמר יעקב: <strong>"קטנתי מכל החסדים ומכל האמת</strong> אשר עשית את עבדך<strong>"</strong> (בראשית לב, יא), ומפרש: כיון שהרבית חסדים ואמת עלי, קטנו זכויותי. ומעין זה מסופר ש<strong>ר' זירא ביומא דשותא</strong> <small>[ביום של רוח דרומית]</small> <strong>לא נפיק לביני דיקלא</strong> <small>[היה יוצא</small> והולך <small>בין הדקלים],</small> מחשש שמא יפלו עליו.
 <big>ב</big> בדומה לזה <strong>אמר רב יצחק בריה</strong> <small>[בנו]</small> של <strong>רב יהודה: לעולם יבקש אדם רחמים שלא יחלה, ש</strong>כן <strong>אם יחלה</strong> כבר — <strong>אומרים לו: הבא זכות והפטר,</strong> ונוח לו לאדם שלא יצטרך להוכיח שזכאי הוא לחיות שמא לא יעלה בידו להוכיח. <strong>אמר מר עוקבא: מאי קראה</strong> <small>[מהו הכתוב]</small> המרמז על כך? — שנאמר: <strong>"</strong>כי תבנה בית חדש ועשית מעקה לגגך ולא תשים דמים בביתך <strong>כי יפל הנפל ממנו"</strong> (דברים כב, ח), ומפרשו: <strong>ממנו להביא ראיה,</strong> כלומר, כאשר נופל מישהו ממצבו הקודם, עליו מוטלת חובת הראיה לזכותו לצאת בשלום. <strong>תנא דבי</strong> <small>[שנה</small> החכם <small>מבית</small> מדרשו<small>]</small> של <strong>ר' ישמעאל:</strong> פירוש הכתוב <strong>"כי יפל הנפל ממנו"</strong> הוא — אמנם <strong>ממנו ראוי</strong> היה אדם <strong>זה ליפול</strong> מאותו גג עוד <strong>מששת ימי בראשית,</strong> כלומר, מעצם סדר הדברים בעולם, <strong>שהרי</strong> עדיין <strong>לא נפל, ו</strong>בכל זאת <strong>הכתוב קראו "נופל". אלא ש</strong>בכל זאת מאשימים בכך את בעל הבית, כי <strong>מגלגלין זכות על ידי זכאי וחובה על ידי חייב.</strong>
 <strong>תנו רבנן</strong> <small>[שנו חכמים]:</small> <strong>מי שחלה ונטה למות, אומרים לו: התודה, שכן כל המומתין</strong> בידי בית דן <strong>מתודין,</strong> ואפילו מת בידי שמים טוב שיראה את מיתתו ככפרה על עוונותיו. ואמרו: <strong>אדם יוצא לשוק,</strong> שיש שם קטטות ומריבות, <strong>יהי דומה בעיניו כמי שנמסר לסרדיוט</strong> <small>[לחייל].</small> ואם היה <strong>חש בראשו</strong> — <strong>יהי דומה בעיניו כמי שנתנוהו בקולר</strong> (חבל שבו קושרים את האסירים). אם <strong>עלה למטה ונפל</strong> למשכב — <strong>יהי דומה בעיניו כמי שהעלוהו לגרדום</strong> (למקום המשפט) <strong>לידון, שכל העולה לגרדום לידון אם יש לו פרקליטין גדולים</strong> — <strong>ניצול, ואם לאו</strong> <small>[לאו]</small> — <strong>אינו ניצול.</strong>
 ולגבי דיני שמים, <strong>אלו הן פרקליטין של אדם: תשובה ומעשים טובים.</strong> ומעירים: <strong>ואפילו תשע מאות ותשעים ותשעה מלמדים עליו חובה ואחד</strong> בלבד <strong>מלמד עליו זכות</strong> — <strong>ניצול,</strong> וכפי <strong>שנאמר: "אם יש עליו מלאך מליץ אחד מני אלף להגיד לאדם ישרו. ויחננו ויאמר פדעהו מרדת שחת</strong> מצאתי כופר<strong>"</strong> (איוב לג, כג–כד). <strong>ר' אליעזר בנו של ר' יוסי הגלילי אומר: אפילו</strong> היו <strong>תשע מאות ותשעים ותשעה</strong> חלקים <strong>באותו מלאך לחובה ו</strong>חלק <strong>אחד לזכות</strong> — <strong>ניצול, שנאמר: "מליץ אחד מני אלף",</strong> שאף כאשר במליץ היושר יש רק אחד מני אלף של זכות, גם אז "ויחוננו ויאמר פדעהו מרדת שחת מצאתי כופר".
 <big>ג</big> <strong>תנו רבנן</strong> <small>[שנו חכמים]</small> בברייתא: <strong>על שלש עבירות נשים מתות</strong> בשעה שהן <strong>יולדות.</strong> ו<strong>ר' אלעזר</strong> גורס ו<strong>אומר</strong> שה<strong>נשים מתות</strong> כשהן <strong>ילדות</strong> (צעירות), והן שנימנו במשנה, נדה, חלה והדלקת הנר. <strong>ר' אחא אומר</strong> שהוא <strong>בעון</strong> שהן <strong>מכבסות צואת בניהם בשבת. ויש אומרים: על שקורין</strong> (קוראים) <strong>לארון הקודש "ארנא"</strong> <small>["ארון"]</small> סתם.
 ובדומה לכך <strong>תניא</strong> <small>[שנינו</small> בברייתא<small>]</small> ש<strong>ר' ישמעאל בן אלעזר אומר: בעון שני דברים עמי הארצות מתים</strong> כשהם צעירים (יעב"ץ): <strong>על שקורין לארון הקודש "ארנא"</strong> <small>["ארון"]</small> סתם, <strong>ועל שקורין לבית הכנסת "בית עם". תניא</strong> <small>[שנינו</small> בברייתא<small>]</small> ש<strong>ר' יוסי אומר: שלשה בדקי מיתה</strong> (סדקי, מקומות רופפים) <strong>נבראו באשה, ואמרי לה</strong> <small>[ויש אומרים]:</small> <strong>שלשה דבקי מיתה</strong> (דברים המדביקים, המקרבים את המיתה), והם: <strong>נדה וחלה והדלקת הנר.</strong> ומסבירים כי גירסה <strong>חדא</strong> <small>[אחת]</small> היא <strong>כר' אלעזר</strong> שאמר שנשים מתות ילדות והוא "דבקי מיתה". <strong>וחדא</strong> <small>[ואחת,</small> האחרת<small>]</small> <strong>כרבנן</strong> <small>[כ</small>דברי <small>חכמים],</small> שאמרו שנשים מתות כשהן יולדות, והוא "בדקי מיתה".
 ובדומה לכך <strong>תניא</strong> <small>[שנינו</small> בברייתא<small>]</small> ש<strong>ר' שמעון בן גמליאל אומר: הלכות הקדש, תרומות ומעשרות הן הן גופי תורה,</strong> וחמורים הם ביותר
## דף לב:
 <strong>ונמסרו</strong> בין השאר גם <strong>לעמי הארץ.</strong> ולעתים כשמתרשלים הם בכך — נענשים הם בשל כך.
 <big>א</big> <strong>תניא</strong> <small>[שנינו</small> בברייתא] ש<strong>ר' נתן אומר: בעון נדרים</strong> שנודר אדם ואינו משלם <strong>מתה אשה של אדם.</strong> ורמז לדבר ממה <strong>שנאמר: "אם אין לך לשלם למה יקח משכבך מתחתיך"</strong> (משלי כב, כז). <strong>רבי אומר: בעון נדרים</strong> של שוא <strong>בנים מתים כשהן קטנים, שנאמר: "</strong>טוב אשר לא תדור משתדור ולא תשלם. <strong>אל תתן את פיך לחטיא את בשרך ואל תאמר לפני המלאך כי שגגה היא למה יקצף האלהים על קולך וחבל את מעשה ידיך"</strong> (קהלת ה, ד–ה). ו<strong>איזה הן מעשה ידיו של אדם? הוי אומר בניו ובנותיו של אדם.</strong>
 לשם ברור השאלה בעוון מה מתים ילדים קטנים מביאים את מה ש<strong>תנו רבנן</strong> <small>[שנו חכמים]</small> בברייתא בענין זה: <strong>בעון נדרים בנים מתים,</strong> אלו <strong>דברי ר' אלעזר בר' שמעון. ר' יהודה הנשיא אומר: בעון ביטול תורה.</strong> ושואלים: <strong>בשלמא למאן דאמר</strong> <small>[נניח ל</small>דעת <small>מי שאומר]</small> שהבנים מתים <strong>בעון נדרים</strong> — הרי זה <strong>כדאמרן</strong> <small>[כפי שאמרנו]</small> קודם, <strong>אלא למאן דאמר</strong> <small>[ל</small>דעת <small>מי שאומר]</small> כי הבנים מתים <strong>בעון ביטול תורה מאי קראה</strong> <small>[מהו הכתוב]</small> המסייע לכך? ומשיבים: <strong>דכתיב</strong> <small>[ש</small>כן <small>נאמר]:</small> <strong>"לשוא הכיתי את בניכם מוסר לא לקחו"</strong> (ירמיה ב, ל), שיש לפרשו שהבנים מתים משום שהאבות אינם לוקחים (לומדים) את המוסר, התורה. <strong>רב נחמן בר יצחק אמר: למאן דאמר</strong> <small>[ל</small>דעת <small>מי שאומר]</small> כי הבנים מתים <strong>בעון נדרים נמי מהכא</strong> <small>[גם כן מכאן]</small> מקור לדבריו, ומפרש: <strong>"לשוא הכיתי את בניכם"</strong> — <strong>על עסקי שוא,</strong> שנודרים נדר ואין משלמים אותו. ושואלים: <strong>מכדי</strong> <small>[הרי]</small> <strong>ר' יהודה הנשיא היינו</strong> <small>[הוא הוא]</small> <strong>רבי, ו</strong>הרי שנינו בתוספתא ש<strong>רבי בעון נדרים קאמר</strong> <small>[אמר]</small> שהבנים מתים, ואיך אתה אומר בשם ר' יהודה הנשיא שהוא משום עוון ביטול תורה?! ומשיבים: <strong>בתר</strong> <small>[אחר]</small> ש<strong>שמעה</strong> לסברה זו <strong>מר' אלעזר בר' שמעון</strong> חזר לשנות כדבריו.
 בנושא זה עצמו <strong>פליגי</strong> <small>[חלוקים]</small> <strong>בה ר' חייא בר אבא ור' יוסי, חד</strong> <small>[אחד</small> מהם<small>]</small> <strong>אמר</strong> שהבנים מתים <strong>בעון מזוזה. וחד</strong> <small>[ואחד</small> מהם<small>]</small> <strong>אמר</strong> ש<strong>בעון ביטול תורה</strong> הבנים מתים. <strong>למאן דאמר</strong> <small>[ל</small>דעת <small>מי שאומר]</small> שהבנים מתים <strong>בעון מזוזה,</strong> הרי זה משום שלדעתו עיקרון פרשני הוא ש<strong>מקרא נדרש לפניו ולא לפני פניו.</strong> שפסוק זה יש ליחסו רק לפסוק הקודם לו (לפניו), ולא לפסוקים הקודמים אף לזה (לפני פניו). ולעניננו, נאמר "למען ירבו ימיכם וימי בניכם" (דברים יא, כא), וקודם לכן נאמר "וכתבתם על מזוזות ביתך ובשעריך" (דברים יא, כ). <strong>ולמאן דאמר</strong> <small>[ול</small>דעת <small>מי שאומר]</small> כי הבנים מתים <strong>בעון ביטול תורה</strong> הרי זה משום שלדעתו עיקרון פרשני הוא ש<strong>מקרא נדרש לפניו ולפני פניו,</strong> שלדעתו ברכת אריכות הימים קשורה גם לפסוק הקודם לקודם "ולמדתם אותם את בניכם לדבר בם" (דברים יא, יט).
 ובאותו ענין, <strong>פליגי</strong> <small>[חלוקים]</small> <strong>בה</strong> בענין זה גם התנאים <strong>ר' מאיר ור' יהודה. חד</strong> <small>[אחד</small> מהם<small>]</small> <strong>אמר</strong> שהבנים מתים <strong>בעון מזוזה, וחד</strong> <small>[ואחד</small> מהם<small>]</small> <strong>אמר</strong> שהבנים מתים <strong>בעון ציצית.</strong> ושואלים: <strong>בשלמא למאן דאמר</strong> <small>[נניח ל</small>שיטת <small>מי שאומר]</small> שהבנים מתים <strong>בעון מזוזה</strong> הרי זה מתוך הסתמכות על קשר הכתובים, <strong>דכתיב</strong> <small>[ש</small>כן <small>נאמר]:</small> <strong>"וכתבתם על מזוזות ביתך</strong> ובשעריך <strong>", וכתיב בתריה</strong> <small>[ונאמר אחריו]:</small> <strong>"למען ירבו ימיכם וימי בניכם". אלא למאן דאמר</strong> <small>[ל</small>דעת <small>מי שאומר]</small> שהבנים מתים <strong>בעון ציצית מאי טעמא</strong> <small>[מה טעם]</small> הדבר? מה הקשר בין הדברים? <strong>אמר רב כהנא, ואיתימא</strong> <small>[ויש אומרים]</small> שאמר זאת <strong>שילא מרי:</strong> הדבר נדרש ממה <strong>דכתיב</strong> <small>[שנאמר]:</small> <strong>"גם בכנפיך נמצאו דם נפשות אביונים נקיים"</strong> (ירמיה ב, לד), משום שאינם שמים ציצית על כנפות הבגד מתים "אביונים נקיים" — הילדים הקטנים שאין בהם חטא. <strong>רב נחמן בר יצחק אמר: למאן דאמר</strong> <small>[ל</small>דעת <small>מי שאומר]</small> כי הבנים מתים <strong>בעון מזוזה נמי מהכא</strong> <small>[גם כאן מכאן]</small> הוא מביא ראיה, <strong>דכתיב</strong> <small>[ש</small>כן <small>נאמר]:</small> <strong>"לא במחתרת מצאתים</strong> כי על כל אלה <strong>",</strong> הרי שעונש זה בא על <strong>שעשו פתחים כמחתרת</strong> של גנבים ולא שמו בפתחיהם מזוזות.
 ומאחר שדובר בחשיבות מצוות ציצית מביאים את מה ש<strong>אמר ריש לקיש: כל הזהיר בציצית זוכה</strong> לעתיד לבוא <strong>ומשמשין לו שני אלפים ושמונה מאות עבדים.</strong> ורמז לדבר ממה <strong>שנאמר: "כה אמר ה' צבאות בימים ההמה אשר יחזיקו עשרה אנשים מכל לשנות הגוים והחזיקו בכנף איש יהודי לאמר נלכה עמכם</strong> כי שמענו אלהים עמכם<strong>"</strong> (זכריה ח, כג), ומפרשו: שבכל כנף של אדם מישראל שציצית מצויה בה יחזיקו עשרה אנשים מכל שבעים האומות, הרי שבע מאות איש לכל כנף, ובסך הכל אלפים ושמונה מאות איש.
 <big>ב</big> עם הדברים הללו מוסיפים להביא מדברי חכמים על עונשים הבאים על עבירות שונות. ו<strong>סימן</strong> יש לכל המימרות, והוא: <strong>שנא חלה תרומה נגזלת דינא שבועה שיפוכתא גילויא ונבלותא. תניא</strong> <small>[שנינו</small> בברייתא<small>],</small> <strong>ר' נחמיה אומר: בעון שנאת חנם</strong> ששונא אדם את חבירו נענש הוא ש<strong>מריבה רבה בתוך ביתו של אדם, ואשתו מפלת נפלים, ובניו ובנותיו של אדם מתים כשהן קטנים. ר' אלעזר בר' יהודה אומר: בעון</strong> שאין מפרישים <strong>חלה</strong> מן העיסה <strong>אין ברכה במכונס</strong> (במחסני התבואה), <strong>ומארה</strong> (קללה) <strong>משתלחת בשערים,</strong> שעולים מחירי היבולים, <strong>וזורעין זרעים ואחרים אוכלין</strong> מן התבואה, <strong>שנאמר: "אף אני אעשה זאת לכם והפקדתי עליכם בהלה את השחפת ואת הקדחת מכלות עינים ומדיבת נפש וזרעתם לריק זרעכם ואכלהו אויביכם"</strong> (ויקרא כו, טז). ו<strong>אל תקרי</strong> <small>[תקרא]</small> <strong>"בהלה" אלא "בחלה",</strong> שבשל אי הפרשת חלה באים כל העונשים הללו. <strong>ואם נותנין</strong> חלה — <strong>מתברכין, שנאמר: "וראשית עריסותיכם תתנו לכהן להניח ברכה אל ביתך"</strong> (יחזקאל מד, ל).
 ועוד אמרו: <strong>בעון ביטול תרומות ומעשרות שמים נעצרין מלהוריד טל ומטר, והיוקר הוה</strong> (נעשה), <strong>והשכר אבד, ובני אדם רצין אחר פרנסתן ואין מגיעין</strong> (משיגים) אותה, <strong>שנאמר: "ציה גם חום יגזלו מימי שלג שאול חטאו"</strong> (איוב כד, יט). ושואלים: <strong>מאי משמע</strong> <small>[מה המשמעות],</small> כלומר, כיצד נלמד רעיון זה מדברי הכתוב? <strong>תנא דבי</strong> <small>[שנה</small> החכם <small>מבית</small> מדרשו<small>]</small> של <strong>ר' ישמעאל,</strong> יש לפרש כך: <strong>בשביל דברים שצויתי אתכם בימות החמה</strong> (להפריש תרומות ומעשרות מתבואות הקיץ) <strong>ולא עשיתם, יגזלו מכם מימי שלג בימות הגשמים. ואם נותנין</strong> תרומות ומעשרות — <strong>מתברכין, שנאמר: "הביאו את כל המעשר אל בית האוצר ויהי טרף בביתי ובחנוני נא בזאת אמר ה' צבאות אם לא אפתח לכם את ארובות השמים והריקתי לכם ברכה עד בלי די"</strong> (מלאכי ג, י). ואגב שואלים <strong>מאי</strong> <small>[מה]</small> משמעות המילים <strong>"עד בלי די "? אמר רמי בר רב אמר רב:</strong> הכוונה היא שירבה כל כך השפע <strong>עד שיבלו</strong> ("בלי") <strong>שפתותיכם מלומר "די".</strong>
 ועוד אמרו: <strong>בעון גזל הגובאי</strong> (הארבה) <strong>עולה, והרעב הווה, ובני אדם אוכלים בשר בניהן ובנותיהן,</strong> וכפי <strong>שנאמר: "שמעו הדבר הזה פרות הבשן אשר בהר שמרון העשקות דלים הרצצות אביונים</strong> האומרות לאדוניהן הביאה ונשתה<strong>"</strong> (עמוס ד, א), ואחרי כן נאמר: "וגם אני נתתי לכם נקיון שיניים בכל עריכם וחוסר לחם בכל מקומותיכם" (עמוס ד, ו) — הרי רעב. <strong>אמר רבא:</strong> פרות הבשן אלו הרי הן <strong>כגון הני</strong> <small>[אותן]</small> <strong>נשי</strong> העיר <strong>מחוזא</strong>
## דף לג.
 <strong>דאכלן ולא עבדן</strong> <small>[האוכלות ואינן עושות]</small> דבר לפרנסתן, וגורמות בכך לבעליהן לחטוא בגזל. <strong>וכתיב</strong> <small>[ונאמר]:</small> <strong>"הכיתי אתכם בשדפון ובירקון הרבות גנותיכם וכרמיכם ותאניכם וזיתיכם יאכל הגזם"</strong> (עמוס ד, ט), <strong>וכתיב</strong> <small>[ונאמר]:</small> <strong>"יתר הגזם אכל הארבה ויתר הארבה אכל הילק ויתר הילק אכל החסיל"</strong> (יואל א, ד). <strong>וכתיב</strong> <small>[ונאמר]:</small> <strong>"ויגזר על ימין ורעב ויאכל על שמאל ולא שבעו איש בשר זרעו יאכלו"</strong> (ישעיהו ט, יט), <strong>אל תקרי</strong> <small>[תקרא]</small> <strong>"בשר זרועו" אלא "בשר זרעו ".</strong> הרי שנתפרשו במקרא אותם דברים שאמרו כעונש על הגזל.
 <big>א</big> ועוד אמרו כי <strong>בעון עינוי הדין</strong> שמשהים הדיינים את פסק הדין בשל חישובים משלהם, <strong>ו</strong>בשל <strong>עיוות הדין</strong> שמעוותים בזדון, <strong>ו</strong>בשל <strong>קלקול הדין</strong> שנעשה מתוך רשלנות <strong>ו</strong>בשל <strong>ביטול תורה</strong> — <strong>חרב וביזה רבה</strong> בעולם, <strong>ודבר ובצורת בא, ובני אדם אוכלין ואינן שבעין ואוכלין לחמם במשקל. דכתיב</strong> <small>[שנאמר]:</small> <strong>"והבאתי עליכם חרב נקמת נקם ברית</strong> ונאספתם אל עריכם ושילחתי דבר בתוככם וניתתם ביד אויב<strong>"</strong> (ויקרא כו, כה), <strong>ואין</strong> משמעות <strong>לשון "ברית" אלא תורה, שנאמר: "אם לא בריתי יומם ולילה</strong> חוקות שמים וארץ לא שמתי<strong>"</strong> (ירמיהו לג, כה), והתורה היא המצווה הנוהגת גם ביום וגם בלילה. <strong>וכתיב</strong> <small>[ונאמר]</small> עוד בעונש זה: <strong>"בשברי לכם מטה לחם ואפו עשר נשים</strong> לחמכם בתנור אחד והשיבו לחמכם במשקל ואכלתם ולא תשבעו<strong>"</strong> (ויקרא כו, כו). ונאמר: <strong>"יען וביען במשפטי מאסו</strong> ואת חקותי געלה נפשם<strong>"</strong> (ויקרא כו, מג), הרי שכל העונשים הללו באים בשל פגם בברית התורה, ובשל קלקול במשפט.
 <big>ב</big> ועוד אמרו: <strong>בעון שבועת שוא</strong> (שנשבע שלא לצורך) <strong>ושבועת שקר וחילול שבת וחילול השם</strong> — <strong>חיה רעה רבה</strong> בעולם, <strong>ובהמה כלה, ובני אדם מתמעטין, והדרכים משתוממין</strong> (נעשים שממה). <strong>שנאמר: "ואם באלה לא תוסרו לי</strong> והלכתם עמי קרי<strong>"</strong> (ויקרא כו, כג), <strong>אל תקרי</strong> <small>[תקרא]</small> <strong>"באלה" אלא "באלה"</strong> (בשל שבועת שקר). <strong>וכתיב</strong> <small>[ונאמר]</small> כי העונש על כך הוא <strong>"והשלחתי בכם את חית השדה</strong> ושיכלה אתכם והכריתה את בהמתכם והמעיטה אתכם ונשמו דרכיכם<strong>"</strong> (ויקרא כו, כב) <strong>וכתיב</strong> <small>[ונאמר]</small> <strong>בשבועת שקר: "ולא תשבעו בשמי לשקר וחללת את שם אלהיך</strong> אני ה'<strong>"</strong> (ויקרא יט, יב). <strong>ובחלול השם כתיב</strong> <small>[נאמר]:</small> <strong>"ולא תחללו את שם קדשי"</strong> (ויקרא כב, לב). <strong>ובחלול שבת כתיב</strong> <small>[נאמר]:</small> <strong>"מחלליה מות יומת"</strong> (שמות לא, יד), <strong>ויליף</strong> <small>[ולומד]</small> בגזירה שווה <strong>"חילול" "חילול" משבועת שקר,</strong> שכשם שהעונש על שבועת שקר הוא שממה והתרבות החיות הרעות, כן גם עונש חילול השבת וחילול השם.
 <big>ג</big> ועוד אמרו: <strong>בעון שפיכות דמים בית המקדש חרב, ושכינה מסתלקת מישראל, שנאמר: "ולא תחניפו</strong> את הארץ אשר אתם בה כי הדם הוא יחניף את הארץ ולארץ לא יכופר לדם אשר שפך בה כי אם בדם שופכו. <strong>ולא תטמא את הארץ אשר אתם ישבים בה אשר אני שכן בתוכה</strong> כי אני ה' שוכן בתוך בני ישראל<strong>"</strong> (במדבר לה, לג–לד). ואולם <strong>הא</strong> <small>[הרי]</small> כש<strong>אתם מטמאים אותה,</strong> את הארץ — <strong>אינכם יושבים בה ואיני שוכן בתוכה.</strong>
 <strong>בעון גלוי עריות ועבודה זרה ו</strong>אי <strong>השמטת</strong> הארץ ב<strong>שמיטין ויובלות</strong> — <strong>גלות בא לעולם, ומגלין אותן,</strong> את ישראל מארצם, <strong>ובאין אחרים ויושבין במקומן. שנאמר</strong> לגבי עבודה זרה וגילוי עריות: <strong>"כי את כל התועבות האל עשו אנשי הארץ</strong> אשר לפניכם ותטמא הארץ. ולא תקיא הארץ אתכם בטמאכם אותה כאשר קאה את הגוי אשר לפניכם<strong>"</strong> (ויקרא יח, כז–כח). <strong>וכתיב</strong> <small>[ונאמר]</small> עוד <strong>"ותטמא הארץ ואפקד עונה עליה</strong> ותקיא הארץ את יושביה<strong>"</strong> (ויקרא יח, כה). <strong>וכתיב</strong> <small>[ונאמר]</small> עוד: <strong>"ולא תקיא הארץ אתכם בטמאכם אותה</strong> כאשר קאה את הגוי אשר לפניכם".
 <strong>ובעבודה זרה כתיב</strong> <small>[נאמר]:</small> <strong>"ונתתי את פגריכם</strong> על פגרי גלוליכם" (ויקרא, כו, ל). <strong>וכתיב</strong> <small>[ונאמר]:</small> <strong>"והשמותי את מקדשיכם</strong> ולא אריח בריח ניחוחכם<strong>"</strong> (ויקרא כו, לא). ונאמר עוד: <strong>"ואתכם אזרה בגוים</strong> והריקותי אחריכם חרב והיתה ארצכם שממה ועריכם יהיו חרבה" (ויקרא כו, לג).
 ובעוון זלזול <strong>בשמיטין וביובלות כתיב</strong> <small>[נאמר]:</small> <strong>"אז תרצה הארץ את שבתתיה כל ימי השמה ואתם בארץ אויביכם</strong> אז תשבת הארץ והרצת את שבתותיה. <strong>כל ימי השמה</strong> תשבות את אשר לא שבתה בשבתותיכם בשבתכם עליה<strong>"</strong> (ויקרא לד, לה).
 <big>ד</big> <strong>בעון נבלות</strong> (ניבול) <strong>פה צרות רבות, וגזירות קשות מתחדשות, ובחורי שונאי ישראל</strong> (לשון נקייה על ישראל) <strong>מתים, יתומים ואלמנות צועקין ואינן נענין, שנאמר: "על כן על בחוריו לא ישמח ה' ואת יתמיו ואת אלמנתיו לא ירחם כי כלו חנף ומרע וכל פה דבר נבלה בכל זאת לא שב אפו ועוד ידו נטויה"</strong> (ישעיה ט, טז).
 ומסבירים <strong>מאי</strong> <small>[מה]</small> משמעות הלשון <strong>"ועוד ידו נטויה"</strong> — <strong>אמר רב חנן בר רבא: הכל יודעין כלה למה נכנסה לחופה</strong> ואין בדבר משום גילוי דברים שאינם ידועים. <strong>אלא</strong> אף על פי כן <strong>כל המנבל פיו</strong> בכך <strong>אפילו חותמין עליו גזר דין של שבעים שנה לטובה</strong> — <strong>הופכין עליו</strong> אותו <strong>לרעה</strong> בגלל עוון זה. ו<strong>אמר רבא בר שילא אמר רב חסדא: כל המנבל את פיו</strong> — <strong>מעמיקין לו גיהנם, שנאמר: "שוחה עמקה פי זרות</strong> זעום ה' יפל שם<strong>"</strong> (משלי כב, יד), שהמנבל פיו ("פי זרות") מעמיקים לו את השוחה בגיהנום. <strong>רב נחמן בר יצחק אמר: אף</strong> ה<strong>שומע</strong> ניבול פה <strong>ושותק</strong> נענש בכך. <strong>שנאמר: "זעום ה' יפל שם",</strong> אפילו אם הוא עצמו אינו מדבר כלל.
 <big>ה</big> ומעין זה <strong>אמר רב אושעיא: כל הממרק</strong> (מכין) <strong>עצמו לעבירה</strong> — <strong>חבורות ופצעין יוצאים בו. שנאמר: "חברות פצע תמרוק ברע</strong> ומכות חדרי בטן<strong>"</strong> (משלי כ, ל). <strong>ולא עוד אלא ש</strong>הוא <strong>נדון ב</strong>מחלת <strong>הדרוקן</strong> (מחלת מעיים), שנאמר: <strong>"ומכות חדרי בטן".</strong> וכן <strong>אמר רב נחמן בר יצחק: סימן</strong> למי שעבר <strong>עבירה</strong> — מחלת <strong>הדרוקן.</strong>
 <strong>תנו רבנן</strong> <small>[שנו חכמים]</small> בברייתא: <strong>שלשה מיני הדרוקן הן:</strong> זה שבא כעונש על <strong>עבירה</strong> הוא <strong>עבה, ו</strong>הידרוקן <strong>של</strong> (הבא מתוך) <strong>רעב</strong> הוא <strong>תפוח</strong> (נפוח), אבל אינו עבה ממש. <strong>ו</strong>הידרוקן <strong>של כשפים</strong> הוא <strong>דק,</strong> שבשרו של החולה נעשה רזה בשאר המקומות.
 מסופר: <strong>שמואל הקטן חש ביה</strong> <small>[חלה בו],</small> בהידרוקן. <strong>אמר: רבונו של עולם, מי מפיס?</strong> כלומר, מי יוכל להבחין שהידרוקן זה לא בא מחמת עבירה? ואכן, <strong>איתסי</strong> <small>[התרפא].</small> אף <strong>אביי חש ביה</strong> <small>[חלה בו],</small> בהידרוקן. העיד ו<strong>אמר</strong> עליו <strong>רבא: ידענא ביה</strong> <small>[יודע אני בו]</small> <strong>בנחמני</strong> (אביי) <strong>דמכפין נפשיה</strong> <small>[ש</small>הוא <small>מרעיב את עצמו],</small> והידרוקן שלו מחמת רעב היה. ומסופר עוד: ש<strong>רבא חש ביה</strong> <small>[חלה בו],</small> ושאלו: <strong>והא</strong> <small>[והרי]</small> <strong>רבא</strong> לא היה מרעיב עצמו, ואף בעבירה אין לחשוד בו, ואם לומר שמחמת שלא עשה צרכיו בזמן חש בהידרוקן, והלא רבא ידע על כך, ו<strong>הוא</strong> ש<strong>אמר : נפישי קטילי קדר מנפיחי כפן</strong> <small>[מרובים הרוגי</small> קדירה, שאינם נזהרים בעשיית צרכיהם, <small>מנפוחי רעב].</small> ומשיבים: <strong>שאני</strong> <small>[שונה]</small> <strong>רבא דאנסי ליה רבנן בעידניה בעל כורחיה</strong> <small>[שאונסין אותו החכמים</small> להשאר במקומו <small>בשעת דרשתו בעל כורחו],</small> ומאחר שאינו יכול להיפנות — חלה בהידרוקן.
 אגב כך מביאים מה ש<strong>תנו רבנן</strong> <small>[שנו חכמים]</small> בברייתא: <strong>ארבעה סימנין הן: סימן לעבירה</strong> — <strong>הדרוקן, סימן לשנאת חנם</strong> — <strong>ירקון, סימן לגסות הרוח</strong> — <strong>עניות,</strong> ו<strong>סימן ללשון הרע</strong> — <strong>אסכרה.</strong>
 <big>ו</big> בענין זה <strong>תנו רבנן</strong> <small>[שנו חכמים]:</small> <strong>אסכרה באה לעולם</strong> כעונש
## דף לג:
 <strong>על</strong> ביטול <strong>המעשר. ר' אלעזר בר' יוסי אומר:</strong> אסכרה באה כעונש <strong>על לשון הרע. אמר רבא ואיתימא</strong> <small>[ויש אומרים]</small> שאמר זאת <strong>ר' יהושע בן לוי: מאי קראה</strong> <small>[מהו הכתוב]</small> המרמז על כך — <strong>"והמלך ישמח באלהים יתהלל כל הנשבע בו כי יסכר פי דוברי שקר"</strong> (תהלים סג, יב), הרי שעונש דיבור השקר הוא סכירת הפה — אסכרה הפוגעת בין השאר גם בפה.
 <strong>איבעיא להו</strong> <small>[נשאלה להם],</small> לבני בית המדרש שאלה זו: האם <strong>ר' אלעזר בר' יוסי</strong> שאסכרה היא עונש <strong>על לשון הרע</strong> בלבד <strong>קאמר</strong> <small>[אמר],</small> <strong>או דילמא</strong> <small>[שמא]</small> <strong>אף על לשון הרע נמי קאמר</strong> <small>[גם כן אמר]?</small> <strong>תא שמע</strong> <small>[בוא</small> ו<small>שמע]</small> פתרון לשאלה זו ממה ששנינו בברייתא: <strong>כשנכנסו רבותינו לכרם ביבנה היו שם ר' יהודה ור' אלעזר בר' יוסי ור' שמעון</strong> ו<strong>נשאלה שאלה זו בפניהם: מכה זו</strong> של אסכרה, <strong>מפני מה מתחלת בבני מעיים וגומרת בפה? נענה ר' יהודה בר' אלעאי "ראש המדברים בכל מקום " ואמר: אף על פי שכליות יועצות, ולב מבין, ולשון מחתך</strong> את המילים, בכל זאת ה<strong>פה</strong> הוא <strong>גומר</strong> ומוציאן, ולכן מתחילה המחלה במקום שהתחילה לשון הרע, ומסיימת בפה. <strong>נענה ר' אלעזר בר' יוסי ואמר:</strong> מחלה זו גומרת בפה <strong>מפני שאוכלין בה דברים טמאים.</strong> ומיד תוהים על כך: <strong>דברים טמאים סלקא דעתך</strong> <small>[עולה על דעתך]</small> לומר? וכי מרובים כל כך האוכלים דברים טמאים? <strong>אלא</strong> שהיא עונש על <strong>שאוכלין בה דברים שאינן מתוקנים</strong> שלא הופרשו המעשרות מהם. <strong>נענה ר' שמעון ואמר:</strong> מחלה זו באה כעונש על <strong>עון ביטול תורה.</strong>
 <strong>אמרו לו: נשים יוכיחו</strong> שאינן חייבות בתלמוד תורה ובכל זאת חולות הן באסכרה! ענה להם: הן נענשות על <strong>שמבטלות את בעליהן</strong> מתלמוד תורה. אמרו לו: <strong>גוים יוכיחו</strong> שאף הם חולים באסכרה אף שאינם חייבים בלימוד התורה! ענה להם: אף הם נענשים מפני <strong>שמבטלין את ישראל</strong> מלימוד התורה. אמרו לו: <strong>תינוקות</strong> קטנים <strong>יוכיחו</strong> שאינם חייבים כלל בתלמוד תורה, וחולים באסכרה! ענה להם: אף הם נענשים מפני <strong>שמבטלין את אביהן</strong> מתלמוד תורה. אמרו לו: <strong>תינוקות של בית רבן יוכיחו</strong> שהם עוסקים בתורה ואף על פי כן חולים באסכרה.
 ומשיבים: <strong>התם</strong> <small>[שם]</small> יש להבין את הדבר <strong>כ</strong>דברי <strong>ר' גוריון,</strong> ש<strong>אמר ר' גוריון, ואיתימא</strong> <small>[ויש אומרים]</small> שאמר זאת <strong>רב יוסף בר' שמעיה: בזמן שהצדיקים</strong> מצויים <strong>בדור,</strong> ה<strong>צדיקים נתפסים</strong> ומתים או מתייסרים על, כלומר, בעוון <strong>הדור,</strong> ואם <strong>אין צדיקים בדור</strong> — <strong>תינוקות של בית רבן</strong> שאף הם נקיים מחטא <strong>נתפסים על הדור. אמר ר' יצחק בר זעירי, ואמרי לה</strong> <small>[ויש אומרים]</small> ש<strong>אמר</strong> זאת <strong>ר' שמעון בן נזירא: מאי קראה</strong> <small>[מהו הכתוב]</small> המרמז על כך — <strong>"אם לא תדעי לך היפה בנשים צאי לך בעקבי הצאן</strong> ורעי את גדיותיך על משכנות הרועים<strong>"</strong> (שיר השירים א, ח), <strong>ואמרינן</strong> <small>[ואומרים אנו]</small> בפירושו: שהם ה<strong>גדיים הממושכנין</strong> ("משכנות") <strong>על הרועים.</strong> שאם רועי הדור ומנהיגיו מחטיאים את הרבים, מתים הילדים הקטנים בעוונם. ולענין השאלה <strong>שמע מינה</strong> <small>[למד ממנה]</small> שכוונת ר' אלעזר בר' יוסי היא שמכת האסכרה היא <strong>אף על לשון הרע נמי קאמר</strong> <small>[גם כן אמר],</small> שהרי בברייתא זו נותן הוא גם טעם אחר. ומעירים: אכן <strong>שמע מינה</strong> <small>[למד ממנה].</small>
 <big>א</big> בתוך הברייתא הוזכר כעין תואר לר' יהודה "ראש המדברים בכל מקום" ושואלים: <strong>ואמאי קרו ליה</strong> <small>[ומדוע קראו לו]</small> <strong>"ראש המדברים בכל מקום "?</strong> ומספרים כי הדבר אירע בשל מעשה שהיה. <strong>דיתבי</strong> <small>[שישבו]</small> <strong>ר' יהודה ור' יוסי ור' שמעון, ויתיב</strong> <small>[וישב]</small> <strong>יהודה בן גרים גבייהו</strong> <small>[לידם].</small> <strong>פתח ר' יהודה ואמר: כמה נאים מעשיהן של אומה זו</strong> הרומאים, שהרי רואים שהם <strong>תקנו שווקים, תקנו גשרים, תקנו מרחצאות. ר' יוסי שתק. נענה ר' שמעון בן יוחאי ואמר: כל מה שתקנו לא תקנו אלא לצורך עצמן. תקנו שווקין</strong> כדי <strong>להושיב בהן זונות, מרחצאות</strong> — <strong>לעדן בהן</strong> את <strong>עצמן,</strong> ו<strong>גשרים</strong> — <strong>ליטול מהן מכס</strong> מכל עובר גשר. <strong>הלך יהודה בן גרים וסיפר דבריהם</strong> בביתו, <strong>ו</strong>כך התגלגלו הדברים עד ש<strong>נשמעו למלכות.</strong> ופסקו: <strong>יהודה שעילה</strong> את השלטון הרומאי <strong>יתעלה</strong> ויתמנה מנהיג החכמים ("ראש המדברים"). <strong>יוסי ששתק</strong> — <strong>יגלה</strong> כעונש ממקומו ביהודה <strong>לציפורי</strong> בגליל. <strong>ושמעון שגינה</strong> את המלכות — <strong>יהרג.</strong>
 <big>ב</big> <strong>אזל</strong> <small>[הלך]</small> <strong>הוא,</strong> ר' שמעון בר יוחאי <strong>ובריה</strong> <small>[ובנו]</small> ר' אלעזר, <strong>טשו בי מדרשא</strong> <small>[</small>ו<small>התחבאו בבית המדרש].</small> <strong>כל יומא הוה מייתי להו דביתהו ריפתא וכוזא דמיא וכרכי</strong> <small>[כל יום היתה מביאה להם אשתו</small> של ר' שמעון <small>לחם וקנקן מים ואכלו].</small> <strong>כי תקיף גזירתא</strong> <small>[כאשר התחזקה הגזירה]</small> <strong>אמר ליה לבריה</strong> <small>[לו</small> ר' שמעון <small>לבנו]:</small> <strong>נשים דעתן קלה עליהן,</strong> ויש אם כן לחשוש <strong>דילמא מצערי לה ומגליא לן</strong> <small>[שמא יצערו אותה השלטונות ותגלה אותנו].</small> <strong>אזלו טשו במערתא</strong> <small>[הלכו והתחבאו במערה].</small> <strong>איתרחיש ניסא איברי להו חרובא ועינא דמיא</strong> <small>[התרחש נס ונברא להם</small> עץ <small>חרוב ומעין מים],</small> <strong>והוו משלחי מנייהו והוו יתבי</strong> <small>[והיו פושטים בגדיהם והיו יושבים]</small> <strong>עד צוארייהו בחלא</strong> <small>[צווארם בחול],</small> שלא להשאר ערומים, וכך <strong>כולי יומא גרסי</strong> <small>[כל היום</small> היו <small>לומדים].</small> <strong>בעידן צלויי לבשו מיכסו ומצלו, והדר משלחי מנייהו, כי היכי דלא ליבלו</strong> <small>[</small>ו<small>בזמן התפילה היו מתלבשים מתכסים ומתפללים, וחוזרים ופושטים</small> את <small>בגדיהם, כדי שלא יבלו].</small> <strong>איתבו תריסר שני במערתא</strong> <small>[ישבו שתים עשרה שנה במערה].</small> <strong>אתא</strong> <small>[בא]</small> <strong>אליהו</strong> הנביא <strong>וקם אפיתחא דמערתא</strong> <small>[ועמד על פתח המערה]</small> ו<strong>אמר: מאן לודעיה</strong> <small>[מי יודיעו]</small> <strong>לבר יוחאי דמית</strong> <small>[שמת]</small> ה<strong>קיסר ובטיל גזרתיה</strong> <small>[ובטלה גזירתו].</small>
 <strong>נפקו</strong> <small>[יצאו]</small> מהמערה, ובתוך כך <strong>חזו אינשי דקא כרבי וזרעי</strong> <small>[יצאו, ראו אנשים שהם חורשים וזורעים]</small> ו<strong>אמר:</strong> הרי אנשים אלה <strong>מניחין חיי עולם</strong> של לימוד תורה <strong>ועוסקין בחיי שעה</strong> לצורך פרנסתם. ומסופר כי ב<strong>כל מקום ש</strong>הם <strong>נותנין</strong> בו את <strong>עיניהן מיד</strong> היה <strong>נשרף. יצתה בת קול ואמרה להם:</strong> וכי <strong>להחריב</strong> את <strong>עולמי יצאתם</strong> מהמערה?! <strong>חיזרו למערתכם! הדור אזול איתיבו תריסר ירחי שתא</strong> <small>[חזרו</small> ו<small>הלכו</small> ו<small>ישבו שנים עשר חודש].</small> <strong>אמרי</strong> <small>[אמרו]:</small> <strong>משפט רשעים בגיהנם שנים עשר חדש</strong> ובודאי כבר נתכפר להם חטאם בישיבה נוספת זו. <strong>יצתה בת קול ואמרה</strong> להם: <strong>צאו ממערתכם! נפקו</strong> <small>[יצאו].</small> <strong>כל היכא דהוה מחי</strong> <small>[מקום שהיה מכה]</small> <strong>ר' אלעזר, הוה מסי</strong> <small>[היה מרפא]</small> <strong>ר' שמעון. אמר לו</strong> ר' שמעון לר' אלעזר בנו: <strong>בני, די לעולם אני ואתה</strong> שאנו שנינו עוסקים בתורה כראוי.
 <strong>בהדי פניא דמעלי שבתא חזו ההוא סבא דהוה נקיט תרי מדאני אסא ורהיט</strong> <small>[בערוב יום ערב שבת ראו זקן אחד שהיה מחזיק שני צרורות הדסים ורץ]</small> <strong>בין השמשות. אמרו ליה</strong> <small>[לו]:</small> <strong>הני</strong> <small>[אלה]</small> <strong>למה לך? אמר להו</strong> <small>[להם]:</small> <strong>לכבוד שבת.</strong> אמרו לו: <strong>ותיסגי</strong> <small>[ויספיק]</small> <strong>לך בחד</strong> <small>[ב</small>צרור <small>אחד]!</small> ענה להם: <strong>חד</strong> <small>[אחד</small> מהם<small>]</small> <strong>כנגד "זכור</strong> את יום השבת לקדשו<strong>"</strong> (שמות <strong>כ, ח), וחד</strong> <small>[ואחד</small> מהם<small>]</small> <strong>כנגד "שמור</strong> את יום השבת לקדשו<strong>"</strong> (דברים ה, יב). <strong>אמר ליה לבריה</strong> <small>[לו</small> ר' שמעון <small>לבנו]:</small> <strong>חזי</strong> <small>[ראה]</small> <strong>כמה חביבין מצות על ישראל. יתיב דעתייהו</strong> <small>[נתיישבה דעתם]</small> ולא כעסו עוד על שאין הכל עוסקין בתורה.
 <strong>שמע ר' פנחס בן יאיר חתניה</strong> <small>[חתנו]</small> של ר' שמעון <strong>ונפק לאפיה</strong> <small>[ויצא לפניו,</small> לקראתו<small>].</small> <strong>עייליה לבי בניה, הוה קא אריך ליה לבישריה</strong> <small>[הכניסו לבית המרחץ, והיה מטפל בבשרו].</small> <strong>חזי דהוה ביה פילי בגופיה</strong> <small>[ראה שהיו בו</small> בר' שמעון <small>סדקים בגופו,</small> בעורו<small>].</small> <strong>הוה קא בכי וקא נתרו דמעת עיניה וקמצוחא ליה</strong> <small>[היה בוכה ונשרו דמעות עיניו וציערו אותו],</small> את ר' שמעון. <strong>אמר לו</strong> ר' פנחס לר' שמעון חמיו: <strong>אוי לי שראיתיך בכך. אמר לו</strong> ר' שמעון: <strong>אשריך שראיתני בכך, שאילמלא לא ראיתני בכך</strong> — <strong>לא מצאת בי כך</strong> גדלות בתורה. שמסופר: <strong>דמעיקרא כי הוה מקשי</strong> <small>[בתחילה כאשר היה מקשה]</small> <strong>ר' שמעון בן יוחי קושיא, הוה מפרק ליה</strong> <small>[היה מתרץ לו]</small> <strong>ר' פנחס בן יאיר</strong> עליה <strong>תריסר פירוקי</strong> <small>[שנים עשר תירוצים].</small> <strong>לסוף</strong> (לבסוף), <strong>כי הוה מקשי</strong> <small>[כאשר היה מקשה]</small> <strong>ר' פנחס בן יאיר</strong> תלמידו <strong>קושיא</strong> — <strong>הוה מפרק ליה</strong> <small>[היה מתרץ לו]</small> <strong>ר' שמעון בן יוחאי עשרין וארבעה פירוקי</strong> <small>[תירוצים].</small>
 <big>ג</big> <strong>אמר</strong> ר' שמעון: <strong>הואיל ואיתרחיש ניסא</strong> <small>[והתרחש</small> לי <small>נס]</small> <strong>איזיל אתקין מילתא</strong> <small>[אלך</small> ו<small>אתקן דבר]</small> עבור אחרים, כהכרת תודה על שגמל ה' לי חסד. <strong>דכתיב</strong> <small>[ש</small>כן <small>נאמר]:</small> <strong>"ויבא יעקב שלם</strong> עיר שכם אשר בארץ כנען בבואו מפדן ארם ויחן את פני העיר<strong>"</strong> (בראשית לג, יח). <strong>ואמר רב,</strong> כוונת לשון הכתוב "ויבוא יעקב שלם" היא: <strong>שלם בגופו, שלם בממונו, שלם בתורתו.</strong> ומה עשה? <strong>"ויחן את פני העיר",</strong> שעשה דברים של חנינה וטובה עבור העיר. <strong>אמר רב: מטבע תיקן להם</strong> יעקב. <strong>ושמואל אמר: שווקים תיקן להם. ור' יוחנן אמר: מרחצאות תיקן להם.</strong> מכל מקום למדנו שמי שאירע לו נס — ראוי לו שיעשה כאות תודה טובה לאנשי מקומו. <strong>אמר:</strong> האם <strong>איכא מילתא דבעי לתקוני</strong> <small>[יש דבר שצריך תיקון]?</small> <strong>אמרו ליה</strong> <small>[לו]:</small> <strong>איכא דוכתא דאית ביה</strong> <small>[יש מקום שיש</small> <strong>בו] ספק טומאה</strong>
## דף לד.
 <strong>ואית להו צערא</strong> <small>[ויש להם צער]</small> <strong>לכהנים לאקופי</strong> <small>[להקיפו],</small> שהרי כהנים אסור להם להטמא למת, ומקום זה, אף שלא היה ברור שנקבר בו מת, חששו לדבר ולא יכלו לבררו על בוריו. <strong>אמר</strong> ר' שמעון: האם <strong>איכא איניש דידע דאיתחזק הכא</strong> <small>[היש אדם היודע שהיתה מוחזקת כאן]</small> <strong>טהרה?</strong> כלומר, היש מישהו שזוכר מקום זה אי פעם שלא נחשב למקום טמא, אלא שהיה בו חלק לפחות שנחשב כטהור, <strong>אמר ליה ההוא סבא</strong> <small>[לו זקן אחד]:</small> <strong>כאן קיצץ בן זכאי תורמסי תרומה.</strong> כלומר, בשוק זה זרע פעם ר' יוחנן בן זכאי, שהוא עצמו היה כהן, תורמוסים של תרומה, ובוודאי היה כאן מקום טהור. <strong>עבד איהו נמי הכי</strong> <small>[עשה גם הוא כן]</small> כיעקב טובה לעיר, ובדק את הקרקע (תוס'), <strong>כל היכא דהוה קשי</strong> <small>[מקום שהיה קשה]</small> — <strong>טהריה</strong> <small>[טיהרו],</small> שוודאי אין מת מתחתיו, <strong>וכל היכא דהוה רפי</strong> <small>[מקום שהיה רפה]</small> — <strong>צייניה</strong> <small>[ציינו,</small> סימנו<small>],</small> מחשש קבורת מת. על ידי כך נעשה השוק טהור ויכלו אף הכהנים ללכת בו.
 <strong>אמר ההוא סבא</strong> <small>[אותו זקן]</small> בלעג ובתמיהה: <strong>טיהר בן יוחי בית הקברות!</strong> כעס ר' שמעון ו<strong>אמר ליה</strong> <small>[לו]:</small> <strong>אילמלי לא היית עמנו, ואפילו היית עמנו, ולא נמנית עמנו</strong> — <strong>יפה אתה אומר.</strong> שיכולת לומר שלא ידעת על כוונתי, או שלא הסכמת ולא הצטרפת לדבר. <strong>עכשיו שהיית עמנו, ונמנית עמנו,</strong> אתה גורם שיאמרו שתלמידי חכמים אינם מוכנים לשתף פעולה זה עם זה, ו<strong>יאמרו: זונות מפרכסות זו את זו,</strong> שאף שהן מתחרות זו בזו, בכל זאת כל אחת מייפה את חברתה ועוזרת לה, <strong>תלמידי חכמים לא כל שכן?! יהב ביה עיניה ונח נפשיה</strong> <small>[נתן בו עיניו ונחה נפשו,</small> מת<small>]</small> אותו זקן. <strong>נפק לשוקא חזייה</strong> <small>[יצא לשוק, ראהו]</small> את <strong>יהודה בן גרים,</strong> שהוא היה הגורם לכל אותו מעשה. <strong>אמר</strong> ר' שמעון: <strong>עדיין יש לזה בעולם? נתן בו עיניו ועשהו גל של עצמות.</strong>
 <big>א משנה</big> <strong>שלשה דברים צריך אדם לומר בתוך ביתו ערב שבת עם חשכה,</strong> ולא קודם לכן. ומפרטים: לשאול את בני ביתו, האם <strong>עשרתם</strong> את הטבל הצריך עישור? האם <strong>ערבתם</strong> עירובי תחומין וחצרות? ואם כן עשיתם — <strong>הדליקו את הנר</strong> לכבוד שבת. כלל אמרו: אם הגיע הזמן בערב שבת שהוא <strong>ספק חשכה ספק אינו חשכה</strong> — <strong>אין מעשרין את הודאי</strong> (תבואה שוודאי לא עושרה מקודם), <strong>ואין מטבילין את הכלים</strong> הטמאים לטהרם, <strong>ואין מדליקין את הנרות. אבל מעשרין את הדמאי</strong> שרק ספק הוא אם לא עושר, ועישורו בפעם שניה אינו אלא מתוך חשש בלבד. <strong>ומערבין, וטומנין את החמין</strong> לצורך שבת.
 <big>ב גמרא</big> ומבררים: <strong>מנא הני מילי</strong> <small>[מנין הדברים האלה]</small> שצריך לשאול אדם בביתו ערב שבת עם חשיכה? <strong>אמר ר' יהושע בן לוי:</strong> ש<strong>אמר קרא</strong> <small>[הכתוב]:</small> <strong>"וידעת כי שלום אהלך ופקדת נוך ולא תחטא"</strong> (איוב, ה, כד), ומכאן שיפה לאדם שישאל בביתו ("ופקדת נוך") שלא יגיע אחר כך לידי חטא. <strong>אמר רבה בר רב הונא: אף על גב דאמור רבנן</strong> <small>[אף על פי שאמרו חכמים]</small> <strong>שלשה דברים צריך אדם לומר</strong> בתוך ביתו ערב שבת עם חשיכה, וחובה היא לאומרם, מכל מקום <strong>צריך למימרינהו</strong> <small>[לאומרם]</small> <strong>בניחותא, כי היכי דליקבלינהו מיניה</strong> <small>[כדי שיקבלו אותם</small> בני ביתו <small>ממנו],</small> שאם יאמר בלשון קשה שמא ישיבו לו דברים שאינם נכונים ויכשל בעבירה. <strong>אמר רב אשי : אנא</strong> <small>[אני]</small> <strong>לא שמיע לי הא</strong> <small>[שמעתי</small> הלכה <small>זו]</small> של <strong>רבה בר רב הונא, ו</strong>אולם <strong>קיימתי</strong> אותה <strong>בעצמי מ</strong>תוך <strong>סברא,</strong> שכך ראה לעשות.
 <big>ג</big> ושואלים: <strong>הא גופא קשיא</strong> <small>[זו,</small> המשנה, <small>עצמה קשה],</small> לפי שיש בה סתירה פנימית. שכן מצד אחד <strong>אמרת</strong> קודם ש<strong>שלשה דברים צריך אדם לומר בתוך ביתו ערב שבת עם חשכה,</strong> ומשמע: <strong>עם חשכה,</strong> כלומר, קודם חשיכה — <strong>אין</strong> <small>[כן],</small> אבל אם כבר <strong>ספק חשכה ספק אינו חשכה</strong> — <strong>לא</strong> ישאל, שאף אם ישאל — אין עוד רשות בידו לתקן את הדברים. <strong>והדר תני</strong> <small>[וחזר ושנה]:</small> <strong>ספק חשכה ספק אינו חשכה</strong> — <strong>מערב.</strong> הרי שיש תקנה אפילו בשעה מאוחרת יותר! ומדוע הגבילו זמן השאלה רק לשעה זו?
 ובדרך אגב לפני שמביאים תירוץ לדבר מזכירים את כל שאר ההלכות שאמר בעל התירוץ במסכת שבת ו<strong>סימן</strong> להם: <strong>בגופיא זימרא ציפרא בחבלא דמילתא.</strong>
 <strong>אמר ר' אבא אמר ר' חייא בר אשי אמר רב : לא קשיא</strong> <small>[אין זה קשה],</small> ואין בכך סתירה. <strong>כאן</strong> בתחילת המשנה שמשמע שהעירוב יכול להיעשות רק מבעוד יום — הרי זה <strong>בעירובי תחומין</strong> שיש להם סמך בתורה ולפיכך צריך לעשותם כשוודאי יום. ו<strong>כאן</strong> שאמרו שמותר לערב אפילו כאשר כבר ספק חשיכה — המדובר הוא <strong>בעירובי חצרות,</strong> הקלים ביותר ואינם אלא החמרה.
 אגב דברים אלה, מביאים את ההלכה ש<strong>אמר רבא</strong> להדגיש את צד תקנת חכמים בדיני עירוב: מי ש<strong>אמרו לו שנים: צא וערב עלינו</strong> (בשבילנו) עירוב חצרות (ר"ח), <strong>לאחד עירב עליו מבעוד יום, ולאחד עירב עליו בין השמשות</strong> שהוא ספק יום ספק לילה, ואירע ש<strong>זה שעירב עליו מבעוד יום נאכל עירובו בין השמשות, וזה שעירב עליו בין השמשות נאכל עירובו משחשכה,</strong> וכלל בידינו שרגע כניסת השבת הוא הזמן הקובע לגבי תחולת העירוב, שאם הניחו את העירוב קודם, והעירוב עודנו קיים ברגע זה — קנה העירוב וכוחו יפה. ובבעיה שלפנינו באופן שהניח את העירוב בזמן הראוי — נאכל עירובו בין השמשות, וספק אם היה העירוב קיים ברגע כניסת השבת. ואלו במקרה השני — הספק הוא אם העירוב היה מונח עוד לפני כניסת השבת, כדי שבכלל יחול. ועל כך קבע רבא להלכה כי <strong>שניהם קנו</strong> את ה<strong>עירוב.</strong>
 ותמהים: <strong>מה נפשך</strong> <small>[מה רצונך],</small> שכן בכל אופן שאתה רוצה אין אתה יכול להסביר. שהרי <strong>אי</strong> <small>[אם]</small> זמן <strong>בין השמשות יממא</strong> <small>[יום]</small> <strong>הוא</strong> — אם כן <strong>בתרא ליקני</strong> <small>[האחרון</small> <strong>יקנה]</strong> עירובו ואילו <strong>קמא</strong> <small>[הראשון]</small> <strong>לא ליקני</strong> <small>[יקנה],</small> שהרי נאכל עירובו מבעוד יום. <strong>ואי</strong> <small>[ואם]</small> זמן <strong>בין השמשות ליליא</strong> <small>[לילה]</small> <strong>הוא,</strong> אם כן <strong>קמא ליקני</strong> <small>[הראשון יקנה]</small> את עירובו ואילו <strong>בתרא</strong> <small>[האחרון]</small> <strong>לא ליקני</strong> <small>[יקנה],</small> שהרי לא הונח עירובו לפני השבת. ובכל אופן לא יתכן ששני העירובים גם יחד יהיה להם תוקף! על כך משיבים לשיטת רבא: <strong>בין השמשות ספקא</strong> <small>[ספק]</small> <strong>הוא,</strong> ואין יודעים כלל אם הוא יום או לילה או שניהם יחד, <strong>ו</strong>מכיוון שספק הוא — <strong>ספקא דרבנן לקולא</strong> <small>[ספק שמדברי סופרים,</small> נוהגים בו <small>להקל]</small> ומניחים שהעירוב נקנה בשני המקרים.
 <big>ד</big> <strong>ו</strong>עוד <strong>אמר רבא: מפני מה אמרו</strong> ש<strong>אין טומנין</strong> חמין אפילו <strong>בדבר שאינו מוסיף הבל,</strong> כלומר, בתוך דבר שאינו מוסיף לחמם עוד את האוכל שמכניסים בתוכו אלא רק שומר את חומו כמות שהוא, בערב שבת <strong>משחשכה?</strong> — <strong>גזרה שמא ירתיח</strong> את הקדירה בשבת. <strong>אמר ליה</strong> <small>[לו]</small> <strong>אביי: אי הכי</strong> <small>[אם כך]</small> שאנו חוששים שמא ירתיח, אם כן בשעת <strong>בין השמשות נמי ניגזר</strong> <small>[גם כן ניגזור]</small> ונאסור להטמין בדבר שאינו מוסיף הבל?! <strong>אמר ליה</strong> <small>[לו]</small> רבא: בשעת בין השמשות אין לחשוש, שכן אז <strong>סתם קדירות רותחות הן,</strong> שוודאי רק ברגע זה הורידו אותן מעל האש, אבל בשעות הלילה כבר הצטננו הקדירות, ויתכן שיבא אדם להרתיחן כדי לשמור את חומן.
 <strong>ו</strong>עוד <strong>אמר רבא</strong>
## דף לד:
 <strong>מפני מה אמרו</strong> חכמים ש<strong>אין טומנין</strong> לצורך שבת <strong>בדבר המוסיף הבל ואפילו מבעוד יום?</strong> — <strong>גזירה שמא יטמין ברמץ</strong> (אפר שבו שיירי גחלים) <strong>שיש בה גחלת,</strong> שהרי גם הרמץ הוא דבר המוסיף הבל, ולא יבחינו אנשים בין תוספת זו לתוספת אחרת. <strong>אמר ליה</strong> <small>[לו]</small> <strong>אביי: ויטמין</strong> אף ברמץ, ומה בכך? ענה לו רבא: <strong>גזירה, שמא יחתה</strong> (ינער) <strong>בגחלים,</strong> להבעירן בשבת, ויעבור על איסור חמור שמן התורה.
 <big>א</big> <strong>תנו רבנן</strong> <small>[שנו חכמים]</small> ברייתא הדנה במכלול הבעיות של שעת בין השמשות. ואמרו: <strong>בין השמשות</strong> הוא <strong>ספק מן היום ומן הלילה</strong> יחד, <strong>ספק כולו מן היום, ספק כולו מן הלילה.</strong> ומשום כך <strong>מטילין אותו לחומר שני ימים,</strong> כלומר, נוהגים בו לחומרה כבשני הימים, הקודם והבא אחריו, שאם יש חומרה באחד מהם — יש לנהוג בה בשעת בין השמשות. ועדיין הגדרת בין השמשות אינה וודאית.
 ש<strong>איזהו הוא בין השמשות?</strong> — <strong>משתשקע החמה, כל זמן שפני מזרח מאדימין</strong> מאור השמש. <strong>הכסיף</strong> (אבד צבעו) החלק <strong>התחתון</strong> של הרקיע, <strong>ו</strong>עדיין <strong>לא הכסיף העליון</strong> — זוהי שעת <strong>בין השמשות. הכסיף העליון והשוה</strong> צבעו <strong>לתחתון</strong> — <strong>זהו לילה,</strong> אלו <strong>דברי ר' יהודה. ר' נחמיה אומר:</strong> שיעור בין השמשות הוא, <strong>כדי שיהלך אדם משתשקע החמה</strong> עוד <strong>חצי מיל. ר' יוסי אומר: בין השמשות</strong> אינו נמשך זמן מסויים, אלא הוא <strong>כהרף עין, זה,</strong> הלילה, <strong>נכנס, וזה,</strong> היום, <strong>יוצא. ואי אפשר לעמוד עליו,</strong> מפני קטנותו.
 שנינו ש<strong>אמר מר</strong> <small>[החכם]</small> בברייתא שבין השמשות <strong>מטילין אותו לחומר שני ימים,</strong> ושואלים: <strong>למאי הלכתא</strong> <small>[ל</small>גבי <small>מה,</small> איזו הלכה<small>]</small> נאמר הדבר? <strong>אמר רב הונא בריה</strong> <small>[בנו]</small> של <strong>רב יהושע:</strong> המדובר הוא <strong>לענין טומאה, כדתנן</strong> <small>[כפי</small> <strong>ששנינו</strong> במשנה<small>]:</small> זב ש<strong>ראה</strong> זוב <strong>שני ימים,</strong> בזה אחר זה, <strong>בין השמשות,</strong> הרי ספק בידינו אם נחשוב זאת כאילו ראה זוב יום אחד, שאולי בין השמשות של היום הראשון שייך היה ליום שלאחריו, ובין השמשות של היום השני שייך ליום שלפניו. או שני ימים בלבד ששניהם שייכים או ליום שלפניהם או ליום שלאחריהם. או שלושה ימים, שהרי אפשר לחשוב כל שעת בין השמשות כשני ימים. וכיון שלפי התורה זב שראה זוב פעמיים טמא הוא, וכל חומרות טומאת זב עליו, ואם ראה פעם שלישית — צריך להביא קרבן בעת טהרתו, הרי זב זה שראה ספק יום ספק יומיים ספק שלושה — <strong>ספק</strong> הוא הן <strong>לטומאה ו</strong>הן <strong>לקרבן. ראה</strong> זוב <strong>יום אחד בין השמשות</strong> — הרי זה <strong>ספק לטומאה,</strong> שמא היו אלה שני ימים.
 <big>ב</big> על הברייתא שהבאנו מעירים, <strong>הא</strong> <small>[</small>ברייתא <small>זו]</small> <strong>גופה קשיא</strong> <small>[קשה]</small> מתוכה. שהרי <strong>אמרת</strong> קודם ש<strong>איזהו בין השמשות</strong> — <strong>משתשקע החמה, כל זמן שפני מזרח מאדימין. הא</strong> <small>[הרי]</small> אם <strong>הכסיף התחתון,</strong> אף על פי ש<strong>לא הכסיף העליון</strong> — <strong>לילה הוא. והדר תנא</strong> <small>[וחזר ושנה]:</small> <strong>הכסיף התחתון ולא הכסיף העליון</strong> — הרי זה <strong>בין השמשות.</strong> ואם כן, כשמדייקים בדברים מצויה לכאורה סתירה פנימית בברייתא! <strong>אמר רבה</strong> שכך <strong>אמר רב יהודה אמר שמואל:</strong> כדי לסלק את הסתירה <strong>כרוך</strong> צרף יחד שני משפטים <strong>ותני</strong> <small>[</small><small>ושנה]</small> כך: <strong>איזהו בין השמשות</strong> — <strong>משתשקע החמה, כל זמן שפני מזרח מאדימין. והכסיף התחתון ולא הכסיף העליון</strong> — <strong>נמי</strong> <small>[גם כן]</small> <strong>בין השמשות</strong> הוא, ורק אם <strong>הכסיף העליון והשוה</strong> צבעו <strong>לתחתון</strong> — הרי זה <strong>לילה. ורב יוסף אמר</strong> בשם <strong>רב יהודה</strong> ש<strong>אמר</strong> בשם <strong>שמואל</strong> באופן אחר: <strong>משתשקע החמה כל זמן שפני מזרח מאדימין</strong> — <strong>יום</strong> הוא. <strong>הכסיף התחתון ולא הכסיף העליון</strong> — <strong>בין השמשות</strong> הוא. <strong>הכסיף העליון והשוה</strong> צבעו <strong>לתחתון</strong> — <strong>לילה</strong> הוא.
 ומעירים: במחלוקת זו מהי בדיוק הגדרת בין השמשות <strong>אזדו לטעמייהו</strong> <small>[הלכו</small> רבה ורב יוסף <small>לטעמם,</small> לשיטתם<small>].</small> <strong>דאיתמר</strong> <small>[שנאמר]</small> שנחלקו בענין <strong>שיעור בין השמשות בכמה</strong> משך זמנו? <strong>אמר רבה אמר רב יהודה אמר שמואל:</strong> משך זמן הליכת <strong>שלשה חלקי מיל.</strong> ושואלים: <strong>מאי</strong> <small>[מה</small> פירוש<small>]</small> <strong>שלשה חלקי מיל? אילימא</strong> <small>[אם נאמר]</small> כי הכוונה היא ל<strong>תלתא פלגי מילא</strong> <small>[שלושה חצאי מיל],</small> אם כן <strong>נימא</strong> <small>[שיאמר]</small> <strong>מיל ומחצה. אלא</strong> תאמר כי הוא <strong>תלתא תילתי מילא</strong> <small>[שלושה שלישי מיל],</small> אם כן <strong>נימא</strong> <small>[שיאמר]</small> פשוט יותר — <strong>מיל. אלא</strong> ודאי הכוונה ל<strong>תלתא ריבעי מילא</strong> <small>[שלושה רבעי מיל].</small> <strong>ורב יוסף אמר</strong> בשם <strong>רב יהודה</strong> ש<strong>אמר</strong> בשם <strong>שמואל:</strong> שיעור בין השמשות הוא <strong>שני חלקי מיל.</strong> ושוב שואלים: <strong>מאי</strong> <small>[מה</small> פירוש<small>]</small> <strong>שני חלקי מיל? אילימא</strong> <small>[אם נאמר]</small> הכוונה ל<strong>תרי פלגי מילא</strong> <small>[שני חצאי מיל]</small> אם כן <strong>לימא</strong> <small>[שיאמר]</small> בפשטות <strong>מיל.</strong> מיל. <strong>ואלא</strong> תאמר שהכוונה היא ל<strong>תרי רבעי מילא</strong> <small>[שני רבעי מיל]</small> <strong>אם כן לימא</strong> <small>[שיאמר]</small> במקום זה: <strong>חצי מיל. אלא</strong>
## דף לה.
 <strong>תרי תילתי מילא</strong> <small>[שני שלישי מיל].</small> ומסבירים: <strong>מאי בינייהו</strong> <small>[מה</small> ההבדל <small>ביניהם</small> למעשה<small>]</small> — <strong>איכא בינייהו פלגא דדנקא</strong> <small>[יש ביניהם</small> הבדל ב<small>חצי ששית</small> מיל<small>],</small> הרי שיש אחידות בחלוקתם, ושיעורו של רב יוסף בבין השמשות קטן משיעורו של רבה.
 <big>א</big> ומעירים: <strong>וחילופה בחלתא</strong> <small>[וההיפך</small> בדין <small>כוורת],</small> ששם השעור שקצב רב יוסף גדול הוא מן השיעור שקבע רבה. ש<strong>אמר רבה: חלתא</strong> <small>[כוורת]</small> <strong>בת</strong> (ה<strong>מחזיקה) תרי כורי</strong> <small>[שני כורים]</small> — <strong>שרי לטלטולה</strong> <small>[מותר לטלטלה]</small> בשבת, <strong>ובת תלתא כורי</strong> <small>[שלושה כורים]</small> — <strong>אסור לטלטולה</strong> <small>[לטלטלה],</small> שגדולה היא הרבה משיעור כלי, ולא הותר לטלטל בשבת אלא כלים. <strong>ורב יוסף אמר: בת תלתא כורי</strong> <small>[שלושה כורים]</small> — <strong>נמי שרי</strong> <small>[גם כן מותרת]</small> בטלטול, ורק <strong>בת ארבעה כורי</strong> <small>[כורים]</small> — <strong>אסור</strong> לטלטלה.
 <strong>אמר אביי: בעי מיניה דמר</strong> <small>[שאלתי את רבי,</small> רבה<small>]</small> <strong>בשעת מעשה,</strong> כשהייתי צריך לדעת בפועל מה לעשות, <strong>ואפילו בת תרי כורי</strong> <small>[שני כורים]</small> <strong>לא שרא</strong> <small>[התיר]</small> <strong>לי</strong> לטלטל. ומסבירים: <strong>כמאן</strong> <small>[כ</small>דעת <small>מי]</small> נהג כך רבא הלכה למעשה — <strong>כהאי</strong> <small>[כאותו]</small> ה<strong>תנא דתנן</strong> <small>[ש</small>כן <small>שנינו</small> דעתו במשנה<small>]</small> בדיני טהרות: <strong>כוורת הקש וכוורת ה</strong>עשויה <strong>קנים ובור ספינה אלכסנדרית</strong> שעושים כלי גדול בספינה וממלאים אותו מים מתוקים לשתייה, <strong>אף על פי ש</strong>כלים אלה <strong>יש להם שולים,</strong> כיון ש<strong>הן מחזיקות ארבעים סאה בלח</strong> (נוזלים) <strong>שהן כוריים ביבש</strong> — <strong>טהורים,</strong> אפילו נגע בהם דבר טמא, כי כלים גדולים מעבר לגבול מסויים שוב אינם נחשבים ככלים, ואינם מקבלים עוד טומאה. ועל כך סמך רבה כשאסר לטלטל אפילו כוורת בת שני כורים, שהרי לענין טומאה אינה נחשבת עוד כלי. על המשנה העיר ו<strong>אמר אביי: שמע מינה האי גודשא תילתא הוי</strong> <small>[למד ממנה</small> כי <small>גודש זה</small> שגודשים דברים בכלי, הרי <small>הוא שליש]</small> ממה שהכלי מכיל. שהרי במשנה נאמר שכלי המכיל ארבעים סאה בלח, מכיל שני כורים, שהם שישים סאה, ביבש. הרי שביבש שאפשר לגדוש בו מוסיפים עוד שליש.
 <big>ב</big> מסופר: <strong>אביי חזייה</strong> <small>[ראהו]</small> את <strong>רבא דקא דאוי</strong> <small>[שהוא צופה]</small> בערב שבת <strong>ל</strong>צד <strong>מערב,</strong> לדעת האם האדימו השמים ולידע בכך את זמן בין השמשות. <strong>אמר ליה</strong> <small>[לו]</small> אביי לרבא: <strong>והא תניא</strong> <small>[והרי שנינו</small> בברייתא<small>]</small> שזמן בין השמשות הוא <strong>כל זמן שפני מזרח מאדימין</strong> ומדוע מסתכל אתה למערב? <strong>אמר ליה</strong> <small>[לו]</small> רבא: <strong>מי סברת</strong> <small>[האם סבור אתה]</small> שהכוונה ל<strong>פני</strong> ה<strong>מזרח ממש? לא,</strong> הכוונה היא ל<strong>פנים</strong> של הרקיע <strong>המאדימין את המזרח,</strong> שהם ממולם, כלומר, בצד מערב. <strong>איכא דאמרי</strong> <small>[יש אומרים]</small> כי סיפור זה היה שונה ממה ששנינו. ומספרים סיפור זה בנוסחה שונה קצת. <strong>רבא חזייה</strong> <small>[ראהו]</small> את <strong>אביי דקא דאוי</strong> <small>[שהוא צופה]</small> <strong>ל</strong>צד <strong>מזרח. אמר ליה</strong> <small>[לו]</small> <strong>מי סברת</strong> <small>[האם סבור אתה]</small> כי הכוונה ל<strong>פני</strong> ה<strong>מזרח ממש?</strong> הכוונה היא <strong>פנים המאדימין את המזרח,</strong> כלומר, צד מערב. <strong>וסימניך</strong> <small>[וסימנך]:</small> <strong>כוותא,</strong> שממול לחלון רואים עד כמה נכנסה בו השמש.
 <big>ג</big> על מה ששנינו בברייתא ש<strong>ר' נחמיה אומר</strong> ששיעור בין השמשות הוא ב<strong>כדי שיהלך אדם משתשקע החמה חצי מיל. אמר ר' חנינא: הרוצה לידע</strong> באופן מדוייק אימתי הוא <strong>שיעורו של ר' נחמיה</strong> יעשה כן: <strong>יניח חמה בראש הכרמל,</strong> שכאשר הוא על שפת הים עדיין רואה הוא את ראש הכרמל מואר בשמש. <strong>וירד ויטבול בים ויעלה, וזהו שיעורו של ר' נחמיה.</strong>
 משום דמיון הביטוי מביאים את מה ש<strong>אמר ר' חייא:</strong> הרוצה לראות את <strong>בארה של מרים</strong> שהיתה עוברת עם ישראל ממקום למקום, יעשה כן: <strong>יעלה לראש הכרמל ויצפה ויראה</strong> סלע <strong>כמין כברה</strong> (נפה) <strong>בים, וזו היא בארה של מרים.</strong> ו<strong>אמר רב</strong> בענין זה: <strong>מעין המיטלטל</strong> שעובר ממקום למקום — <strong>טהור</strong> ודינו כמעין ממש, ולא כמים שאובים. <strong>ו</strong>איזה הוא מעין המיטלטל? <strong>זהו בארה של מרים.</strong>
 <big>ד</big> <strong>אמר ר' יהודה</strong> שכך <strong>אמר שמואל: בין השמשות</strong> של <strong>ר' יהודה, כהנים</strong> שנטמאו ורוצים לטבול לטהרתם מבעוד יום כדי שאחר טבילתם יהיה להם הערב שמש ויוכלו לאכול בתרומה, עדיין <strong>טובלים</strong> הם <strong>בו,</strong> לפי שלדעה זו בין השמשות עדיין נחשב ליום. ושואלים: <strong>למאן</strong> <small>[ל</small>דעת <small>מי,</small> לאיזו שיטה<small>]</small> אומר אתה כך, <strong>אילימא</strong> <small>[אם תאמר]</small> ש<strong>ל</strong>שיטת <strong>ר' יהודה</strong> עצמו — והלא לדעתו המפורשת בין השמשות <strong>ספקא</strong> <small>[ספק]</small> <strong>הוא,</strong> וכפי ששנינו מקודם. ואם כן הטובל בו אינו יכול לאכול בתרומה עד לאחר הערב שמש שלמחרת. <strong>אלא</strong> הכוונה היא לזמן <strong>בין השמשות</strong> של <strong>ר' יהודה</strong> שה<strong>כהנים</strong> יכולים לטבול בו לשיטת <strong>ר' יוסי,</strong> שאותו זמן נחשב לר' יוסי כיום, ולאחריו אם כן יהיה להם הערב שמש.
 ושואלים: אם כן <strong>פשיטא</strong> <small>[פשוט,</small> מובן מאליו<small>],</small> שהרי לפי ר' יוסי טובלים הם מבעוד יום! ומשיבים: <strong>מהו דתימא</strong> <small>[יכול הייתי לומר]</small> ש<strong>בין השמשות</strong> לשיטת <strong>ר' יוסי מישך שייך</strong> <small>[שייך]</small> זמנו <strong>ב</strong>תוך זמן בין השמשות של <strong>ר' יהודה,</strong> והוא בסופו, ואם כן משהסתיים זמן בין השמשות לר' יהודה אף לשיטת ר' יוסי הוא הסתיים, ולאחריו הוא לילה וכבר לא יוכל להיות באותו יום הערב שמש. על כן <strong>קא משמע לן</strong> <small>[השמיע לנו]</small> <strong>דשלים</strong> <small>[ש</small>קודם <small>נגמר]</small> <strong>בין השמשות</strong> לשיטת <strong>ר' יהודה, והדר</strong> <small>[ו</small>רק <small>אחר</small> כך<small>]</small> <strong>מתחיל בין השמשות ל</strong>שיטת <strong>ר' יוסי</strong> והוא מאוחר לזה של ר' יהודה.
 <strong>אמר רבה בר חנה</strong> שכך <strong>אמר ר' יוחנן: הלכה כר' יהודה לענין</strong> דיני <strong>שבת, והלכה כר' יוסי לענין תרומה.</strong> ושואלים: <strong>בשלמא</strong> <small>[נניח]</small> לענין <strong>הלכה כר' יהודה לענין שבת,</strong> אפשר לומר שכמו בשאר ספיקות בשבת פוסקים <strong>לחומרא</strong> <small>[להחמיר],</small> כדין כל ספק שמן התורה. <strong>אבל לענין תרומה</strong> — <strong>מאי היא</strong> <small>[מה הוא]</small> המקרה שבו מדובר? <strong>אילימא</strong> <small>[אם נאמר]</small> <strong>ל</strong>ענין <strong>טבילה</strong> — והלא אף טבילה <strong>ספקא</strong> <small>[ספק]</small> שמן התורה <strong>היא,</strong> ומדוע נקל בו יותר מבדיני שבת?
## דף לה:
 <strong>אלא</strong> יש לומר שהכוונה היא <strong>לאכילת תרומה.</strong> ש<strong>לא אכלי</strong> <small>[אוכלים]</small> ה<strong>כהנים תרומה עד דשלים</strong> <small>[שייגמר]</small> <strong>בין השמשות</strong> שלפי שיטת <strong>ר' יוסי</strong> שהוא מעט אחר זה של ר' יהודה.
 <big>א</big> בשיעור בין השמשות <strong>אמר רב יהודה</strong> שכך <strong>אמר שמואל:</strong> כשנראה בשמי הערב <strong>כוכב אחד</strong> עדיין <strong>יום</strong> הוא, <strong>שנים</strong> — <strong>בין השמשות, שלשה</strong> — <strong>לילה. תניא נמי הכי</strong> <small>[שנויה</small> ברייתא <small>גם כן כך]:</small> <strong>כוכב אחד יום שנים בין השמשות שלשה לילה, אמר ר' יוסי,</strong> אין המדובר <strong>לא</strong> ב<strong>כוכבים גדולים הנראין</strong> אף <strong>ביום, ולא כוכבים קטנים שאין נראין אלא</strong> מאוחר <strong>בלילה, אלא</strong> בכוכבים <strong>בינונים.</strong>
 <strong>אמר ר' יוסי בר' זבידא: העושה מלאכה בשני בין השמשות,</strong> בזה שבין ערב שבת לשבת ובזה שבין שבת למוצאי שבת — <strong>חייב</strong> להביא קרבן <strong>חטאת</strong> על מלאכה בשבת <strong>ממה נפשך.</strong> כי בין שנאמר שבין השמשות הוא יום או לילה — ודאי היה זה פעם אחת יום או לילה ועשה מלאכה בשבת. <strong>אמר ליה</strong> <small>[לו]</small> <strong>רבא לשמעיה</strong> <small>[לשמשו]:</small> <strong>אתון דלא קים לכו בשיעורא דרבנן, אדשמשא אריש דיקלי אתלו שרגא</strong> <small>[אתם שאינכם בקיאים בשעורי חכמים, בעוד השמש בראשי הדקלים, הדליקו נרות</small> שבת<small>].</small> ושאלו השמש: <strong>ביום המעונן מאי</strong> <small>[מה</small> נעשה<small>]?</small> שהרי אין מבחינים אז בחמה בראש אילנות? אמר לו רבא: <strong>במתא חזי תרנגולא</strong> <small>[בעיר ראה</small> את ה<small>תרנגולים]</small> שלקראת הערב מתיישבים הם על קורותיהם. ואילו <strong>בדברא</strong> <small>[בשדה]</small> הסתכל על <strong>עורבי</strong> <small>[העורבים].</small> שאף הם חוזרים לקניהם לקראת הערב <strong>אי נמי אדאני</strong> <small>[או גם כן</small> הבט על צמחי <small>האדני]</small> הפונים לצד מערב בלילה, ומשמתחילים לפנות לכיוון מערב הרי שהערב מתקרב.
 <big>ב</big> <strong>תנו רבנן</strong> <small>[שנו חכמים]</small> בברייתא: <strong>שש תקיעות תוקעין</strong> ב<strong>ערב שבת</strong> להודיע על השבת הנכנסת. ומפרטים מה באה כל אחת מהן מלהודיע ולרמז: תקיעה <strong>ראשונה</strong> עשויה כדי <strong>להבטיל את העם ממלאכה שבשדות.</strong> תקיעה <strong>שניה</strong> — <strong>להבטיל</strong> ממלאכה את העובדים ב<strong>עיר, ו</strong>לסגור את ה<strong>חנויות. שלישית</strong> — <strong>להדליק את הנר</strong> לשבת, אלו <strong>דברי ר' נתן. ר' יהודה הנשיא אומר:</strong> תקיעה <strong>שלישית</strong> הרי היא כדי להודיע לאלו המניחים תפילין כל היום שיש להם <strong>לחלוץ</strong> את ה<strong>תפילין,</strong> שהרי אין מניחים תפילין בשבת. <strong>ושוהה</strong> אחר התקיעה השלישית <strong>כדי</strong> זמן הדרוש ל<strong>צליית דג קטן, או כדי להדביק פת בתנור,</strong> שמא שכח מישהו וזקוק לכך לצורך שבת, <strong>ותוקע ומריע ותוקע,</strong> כלומר, תקיעה, תרועה ותקיעה, <strong>ושובת.</strong> שאז הגיעה שבת לכל דבר.
 <strong>אמר רבן שמעון בן גמליאל: מה נעשה להם לבבליים</strong> המשנים מן המנהג, <strong>ש</strong>הם <strong>תוקעין ומריעין ושובתין מתוך מריעין,</strong> כלומר עם שמיעת קול התרועה. על כך שואלים: האם אכן הבבליים רק <strong>תוקעין ומריעין</strong> ולא מוסיפים לתקוע שוב? והרי אם כן <strong>הוו להו</strong> <small>[יהיו]</small> בסך הכל רק <strong>חמשה</strong> תקיעות, ולא שש כפי שאמרנו! <strong>אלא</strong> יש לגרוס: <strong>שתוקעין וחוזרין ותוקעין ומריעין, ושובתין מתוך מריעין.</strong> וזאת משום <strong>מנהג אבותיהן</strong> אשר <strong>בידיהן.</strong>
 <strong>מתני ליה</strong> <small>[שנה לו]</small> <strong>רב יהודה לרב יצחק בריה</strong> <small>[בנו]:</small> התקיעה <strong>השניה</strong> שתוקעים בערב שבת היא כדי להודיע שיש <strong>להדליק את הנר.</strong> ושואלים: <strong>כמאן</strong> <small>[כ</small>דעת <small>מי],</small> לפי איזו שיטה אמר דבר זה? שהרי אין זה <strong>לא כ</strong>דברי <strong>ר' נתן ולא כ</strong>דברי <strong>ר' יהודה הנשיא, אלא</strong> וודאי אמר לו שהתקיעה <strong>השלישית</strong> היא כדי להזכיר שיש <strong>להדליק את הנר,</strong> ו<strong>כמאן</strong> <small>[כ</small>דעת <small>מי]</small> אמר כן — <strong>כר' נתן.</strong>
 ובאותו ענין <strong>תנא דבי</strong> <small>[שנה</small> החכם <small>מבית</small> מדרשו<small>]</small> של <strong>ר' ישמעאל</strong> בהרחבה: <strong>שש תקיעות תוקעין</strong> ב<strong>ערב שבת. התחיל לתקוע תקיעה ראשונה</strong> — <strong>נמנעו העומדים בשדה</strong> ועובדים שם <strong>מלעדור ומלחרוש ומלעשות כל מלאכה שבשדות. ו</strong>אולם <strong>אין</strong> הפועלים <strong>הקרובין</strong> הסמוכים לעיר, <strong>רשאין ליכנס</strong> לעיר <strong>עד שיבואו</strong> ה<strong>רחוקין ויכנסו כולם כאחד.</strong> שאם לא כן, יחשדו במאחרים שהמשיכו לעבוד לאחר התקיעה. <strong>ועדיין</strong> בזמן זה ה<strong>חנויות</strong> שבעיר <strong>פתוחות ותריסין</strong> (דלתות החנויות שהיו מניחים אותן לפני החנות ומסדרים עליהן את הסחורה) <strong>מונחין</strong> במקומם. <strong>התחיל לתקוע תקיעה שניה, נסתלקו התריסין</strong> ממקום הנחתם <strong>וננעלו החנויות. ו</strong>אולם בבתים, <strong>עדיין</strong> ה<strong>חמין מונחין על גבי</strong> ה<strong>כירה</strong> להתבשל, <strong>וקדירות מונחות על גבי כירה</strong>. <strong>התחיל לתקוע תקיעה שלישית</strong> — <strong>סילק המסלק</strong> את התבשיל מן הכירה, <strong>והטמין המטמין</strong> חמין לשבת במקום שלא יפוג החום, <strong>והדליק המדליק</strong> נרות שבת. <strong>ושוהה</strong> התוקע <strong>כדי</strong> זמן הדרוש ל<strong>צליית דג קטן, או כדי להדביק פת בתנור, ותוקע ומריע ותוקע ושובת.</strong>
 <strong>אמר ר' יוסי בר' חנינא: שמעתי שאם</strong> הזדקק אדם ו<strong>בא להדליק</strong> נר שבת <strong>אחר שש תקיעות</strong> — <strong>מדליק</strong> ואינו חושש, שאפילו זמן התקיעה הששית עדיין אינה שבת. וראיה לדבר — <strong>שהרי נתנו חכמים שיעור לחזן</strong> (שמש) <strong>הכנסת להוליך שופרו</strong> שבו היה תוקע על גג גבוה באמצע העיר <strong>לביתו,</strong> וברור אם כן שבתוך שיעור זמן זה עדיין אינו שבת. אמרו לו: <strong>אם כן</strong> אתה סבור, הרי <strong>נתת דבריך לשיעורין,</strong> שבכל מקום יהא שיעור אחר לכניסת השבת, לפי מרחק מקום התקיעה מבית השמש. <strong>אלא מקום צנוע</strong> (מוסתר) <strong>יש לו לחזן הכנסת בראש גגו</strong> בו היה תוקע, <strong>ששם מניח</strong> את <strong>שופרו.</strong> ומיד אחר תקיעה אחרונה נכנסת השבת, ואין שהות בינתיים, שכן לדעת הכל <strong>לפי ש</strong>ההלכה היא <strong>שאין מטלטלין</strong> בשבת <strong>לא את השופר ולא את החצוצרות.</strong>
 <big>ג</big> על ההלכה האחרונה שואלים: <strong>והתניא</strong> <small>[והרי שנינו</small> בברייתא<small>]</small> שה<strong>שופר מיטלטל</strong> בשבת, <strong>וחצוצרות אינם מיטלטלין! אמר רב יוסי : לא קשיא</strong> <small>[אין</small> זה <small>קשה],</small> שכן אפשר לומר כי <strong>כאן</strong> שהתירו לטלטל שופר מדובר <strong>ב</strong>שופר של <strong>יחיד,</strong> משום שיש לו שימוש אף בשבת, ו<strong>כאן</strong> שאסרו לטלטלו — מדובר <strong>ב</strong>שופר של <strong>צבור</strong> שאין לו שימוש בשבת ולכן הוא נחשב כמוקצה. <strong>אמר ליה אביי: וביחיד למאי חזי</strong> <small>[למה,</small> לאיזו מלאכה המותרת בשבת <small>ראוי]</small> השופר? — <strong>הואיל וראוי לגמע</strong> (להשקות) בו <strong>מים</strong>
## דף לו.
 <strong>לתינוק,</strong> שפי השופר כפוף, ואפשר להכניס לתוכו מעט מים. ואם כן <strong>ב</strong>שופר של <strong>ציבור נמי חזי</strong> <small>[גם כן ראוי]</small> <strong>לגמע</strong> בו מים <strong>לתינוק עני,</strong> שפרנסתו מוטלת על הציבור, ואפשר אם כן להשתמש בשופר של ציבור לצרכו. <strong>ותו</strong> <small>[ועוד],</small> <strong>הא דתניא</strong> <small>[</small>הלכה <small>זו ששנינו</small> בברייתא<small>]:</small> <strong>כשם שמטלטלין את השופר כך מטלטלין את</strong> ה<strong>חצוצרות,</strong> שלא כפי ששנינו מקודם שיש חילוק בין טלטול השופר והחצוצרות. <strong>מני</strong> <small>[של מי היא]</small> הלכה זו? אלא יש לפרש ששלוש המשניות הללו הן לפי שלוש שיטות בהלכות אלה. <strong>הא</strong> <small>[</small>משנה <small>זו]</small> המתירה לטלטל את השופר ולא את החצוצרה שיטת <strong>ר' יהודה</strong> היא הסבור שיש דיני מוקצה בשבת, וכלי שמלאכתו לאיסור בלבד — אסור לטלטלו וכיון שאין לחצוצרה שימוש של היתר — אין לטלטלה, ואילו השופר שהוא ראוי לשימוש תינוק — מותר בטלטול. ו<strong>הא</strong> <small>[</small>משנה <small>זו]</small> המתירה לטלטל גם שופר גם חצוצרות כשיטת <strong>ר' שמעון</strong> היא, שלדעתו אין כלל מוקצה מחמת איסור בשבת. ואילו <strong>הא</strong> <small>[</small>ברייתא <small>זו]</small> האוסרת לטלטל גם שופר וגם חצוצרות, כשיטת <strong>ר' נחמיה</strong> היא, הסבור שכלי שעיקר מלאכתו לאיסור — אסור להשתמש בו בשבת, אפילו לצורך היתר. ואולם, לפי הסברה זו יקשה במקצת האמור שאין מטלטלים לא את השופר ולא את החצוצרות, שהרי אם אין מטלטלים שופר, ודאי שאין מטלטלים חצוצרה!
 <strong>ו</strong>אולם יש לומר כי <strong>מאי</strong> <small>[מהו]</small> ה<strong>שופר</strong> המוזכר בברייתא זו — <strong>נמי</strong> <small>[גם כן]</small> הכוונה ל<strong>חצוצרות.</strong> ו<strong>כ</strong>פי ש<strong>אמר רב חסדא.</strong> ש<strong>אמר רב חסדא: הני תלת מילי אישתני שמייהו מכי</strong> <small>[שלושה דברים אלה השתנה שמם מכאשר]</small> <strong>חרב בית המקדש:</strong> שמה שהיה נקרא <strong>"חצוצרתא"</strong> <small>[חצוצרה]</small> נקרא בדורות האחרונים <strong>"שופרא"</strong> <small>[שופר],</small> ומה שהיה נקרא <strong>"שופרא"</strong> נקרא בדורות האחרונים <strong>"חצוצרתא".</strong> ואותה ברייתא הוזכרה אף היא לפי סגנון זה, המחליף חצוצרה בשופר. ואגב שואלים: <strong>למאי נפקא מינה</strong> <small>[מה יוצא ממנה]</small> להלכה, מן השמועה שמסר רב חסדא אם קוראים לשופר בשמו הנכון או לא? ומשיבים: שחשוב הדבר <strong>ל</strong>דיני <strong>שופר של ראש השנה,</strong> שבראש השנה אין תוקעים אלא בשופר (כפוף), ואם יבוא כיום אדם מן העם לשאול במה תוקעים, יש לומר לו שתוקעים בחצוצרה.
 והדבר השני שנשתנה שמו הוא, שמה שנקרא <strong>"ערבה"</strong> נקרא בדורות האחרונים <strong>"צפצפה",</strong> ואת הקרוי <strong>"צפצפה"</strong> — קוראים <strong>"ערבה".</strong> ואף על דבר זה שואלים: <strong>למאי נפקא מינה</strong> <small>[ומה יצא ממנה]</small> משינוי השם הלכה למעשה? ומשיבים: לענין <strong>לולב.</strong> שלארבעת המינים בלולב כשירה ערבה ולא הצפצפה.
 והדבר השלישי שהשתנה שמו, שבעבר היו קוראים לשולחן גדול <strong>"פתורה"</strong> ולשולחן קטן <strong>"פתורתא",</strong> ואחר כך נהפכו הדברים של <strong>"פתורתא"</strong> קוראים בדורות האחרונים <strong>"פתורה".</strong> ושואלים: <strong>למאי נפקא מינה</strong> <small>[ומה יצא ממנה]</small> משינוי השם הלכה למעשה? ומשיבים: לדיני <strong>מקח וממכר.</strong> שאם קנה אדם <strong>פתורה</strong> שיידע שהכוונה לשולחן קטן ולא גדול.
 <strong>אמר אביי: אף אנו נאמר</strong> ונעיר על שינוי במשמעות המילים בדורנו. שמה שנקרא בעבר <strong>"הובלילא"</strong> והוא בתרגום לעברית: המסס, אחת הקיבות של בהמה מעלת גירה, נקראת בדורות האחרונים: <strong>"בי כסי"</strong> <small>[בית הכוסות]</small> שהוא שמה של קיבה אחרת בבהמה, וכן מה שנקרא בעבר <strong>"בי כסי",</strong> נקרא בדורות האחרונים <strong>"הובלילא". למאי נפקא מינה</strong> <small>[ומה יצא ממנה]</small> משינוי השם הלכה למעשה — <strong>ל</strong>ענין <strong>מחט שנמצאת בעובי בית הכוסות,</strong> שבהלכות טריפות קבעו שמחט שנמצאה תחובה בעובי דופנו של בית הכוסות, אם חדרה המחט רק <strong>מצד אחד</strong> של בית הכוסות — הבהמה <strong>כשירה. ו</strong>רק אם <strong>נמצאה תחובה באופן שנראית משני צדדים</strong> — הבהמה <strong>טריפה. ואילו בהמסס גם מחט שנתחבה בדופנו ונשארה בצד אחד</strong> — טריפה. ולכן יש צורך לדעת להבדיל בין המסס ובית הכוסות.
 <strong>ואמר רב אשי: אף אנו נאמר</strong> על דברים שנשתנה שמם במהלך הדורות, שהעיר שנקראה <strong>"בבל"</strong> בימי המקרא קוראים לה בדורות אחרונים <strong>"בורסיף",</strong> ול<strong>בורסיף</strong> קוראים בדורות האחרונים <strong>"בבל".</strong>
## דף לו:
 <strong>למאי נפקא מינה</strong> <small>[ומה יצא ממנה]</small> משינוי השם הלכה למעשה — הרי זה <strong>ל</strong>ענין <strong>גיטי נשים,</strong> שבגיטין יש להקפיד במיוחד שלא לשנות את שם המקום בו נכתב הגט. וראוי אם כן לדעת ששמה של בבל נשתנה בדורות מאוחרים.
 
 <big>א משנה</big> <strong>כירה שהסיקוה</strong> מערב שבת <strong>בקש,</strong> או <strong>בגבבא</strong> (שיירים הנאספים בשדה), שהם דברים הנשרפים מהר — <strong>נותנים עליה</strong> קדירת <strong>תבשיל</strong> בשבת, שהרי ודאי כבתה האש בכירה זו עוד מבעוד יום. אבל אם הסיקו את הכירה <strong>בגפת</strong> (הכוספה, החומר הנשאר משומשומים, זיתים וכיוצא בזה, לאחר שסחטו מהם את השמן) או <strong>בעצים</strong> — <strong>לא יתן</strong> עליהם קדירה <strong>עד שיגרוף</strong> את הגחלים מן הכירה מבעוד יום, או <strong>עד שיתן את האפר</strong> ויכסה בו את הגחלים, שלא תתלבה האש בשבת. <strong>בית שמאי אומרים:</strong> אף אחר שגרפוה מן הגחלים מותר להניח עליה רק <strong>חמין</strong> (מים חמים), שאינם צריכים בישול נוסף ודי להם בחומם, <strong>אבל לא תבשיל,</strong> שמאחר ובו בדרך כלל נוח לבעל הבית בבישול נוסף, יש לחשוש שמא יבוא ללבות את האש באמצעות חתיית הגחלים<strong>. ובית הלל אומרים: חמין ו</strong>גם <strong>תבשיל. בית שמאי אומרים: נוטלין</strong> את הקדירה מכירה זו בשבת, <strong>אבל לא מחזירין</strong> אותה ביום השבת אל הכירה. <strong>ובית הלל אומרים: אף מחזירין.</strong>
 <big>ב גמרא</big> <strong>איבעיא להו</strong> <small>[נשאלה להם,</small> ללומדים<small>]</small> שאלה זו בפירוש המשנה: <strong>האי</strong> <small>[</small>ביטוי <small>זה</small><small>]</small> <strong>"לא יתן"</strong> הכתוב במשנה, האם משמעות <strong>לא יחזיר</strong> את הקדירה שהורידו אותה מעל האש ורוצים להחזירה בשבת <strong>הוא, אבל לשהות</strong> (להשהות) קדירה מערב שבת אף ביום השבת — <strong>משהין, אף על פי ש</strong>כירה זו <strong>אינו גרוף</strong> מגחלים <strong>ואינו קטום</strong> (שלא שמו עליה אפר = קטמא בארמית). <strong>ו</strong>לפי זה <strong>מני</strong> <small>[של מי היא,</small> משנה זו<small>]</small> — כשיטת <strong>חנניה היא. דתניא</strong> <small>[ש</small>כן <small>שנינו</small> בברייתא<small>],</small> <strong>חנניה אומר: כל</strong> מאכל <strong>שהוא</strong> מבושל כבר בעיקרו <strong>כמאכל בן דרוסאי</strong> שלא היה מבשל מאכליו אלא במדה ההכרחית — <strong>מותר לשהותו על גבי כירה</strong> בשבת, <strong>אף על פי</strong> שכירה זו <strong>אינו גרוף ואינו קטום. או דילמא</strong> <small>[שמא</small><small>]</small> מה ששנינו במשנה "לא יתן" — שלא <strong>לשהות</strong> על האש מערב שבת <strong>תנן</strong> <small>[שנינו],</small> <strong>ואי</strong> <small>[ואם]</small> הכירה <strong>גרוף וקטום</strong> — <strong>אין</strong> <small>[כן]</small> <strong>ואי</strong> <small>[ואם]</small> <strong>לא</strong> — <strong>לא</strong> ישאיר את הקדירה, <strong>וכל שכן</strong> שאין <strong>להחזיר</strong> אותה על גבי הכירה בשבת.
 כדי לפתור בעיה זו מציעים: <strong>תא שמע</strong> <small>[בא</small> ו<small>שמע</small> פתרון<small>]</small> לדבר <strong>מדקתני תרי בבי במתניתין</strong> <small>[ממה ששנינו שתי פסקות במשנתנו</small><small>],</small> אחת, <strong>בית שמאי אומרים: חמין אבל לא תבשיל. ובית הלל אומרים חמין ותבשיל.</strong> והשניה, <strong>בית שמאי אומרים: נוטלין אבל לא מחזירין, ובית הלל אומרים: אף מחזירין.</strong> ומעתה <strong>אי אמרת בשלמא</strong> <small>[נניח אם אומר אתה]</small> שמה שנאמר במשנה ענין לתת, <strong>לשהות תנן</strong> <small>[שנינו],</small> שלזאת כיוונה המשנה בדבריה, אם כן <strong>הכי קתני</strong> <small>[כך שנה,</small> כך יש להבין את המשנה<small>]:</small> <strong>כירה שהסיקוה בקש או בגבבא</strong> — <strong>משהין עליה תבשיל,</strong> ואם הסיקוה <strong>בגפת או בעצים</strong> — <strong>לא ישהא</strong> (ישהה) את התבשיל עליה <strong>עד שיגרוף</strong> את הגחלים ממנה מבעוד יום, <strong>או עד שיתן</strong> עליהם <strong>אפר. ומה הן משהין?</strong> — <strong>בית שמאי אומרים: חמין, אבל לא תבשיל. ובית הלל אומרים:</strong> יכולים להשהות עליה גם <strong>חמין ו</strong>גם <strong>תבשיל. וכי היכי דפליגי</strong> <small>[וכפי ש</small>הם <small>חלוקים]</small> <strong>ב</strong>ענין ההיתר <strong>לשהות</strong> את הקדירה על הכירה, <strong>פליגי נמי</strong> <small>[כך גם כן</small> הם <small>חלוקים]</small> אם מותר <strong>להחזיר</strong> אותה אליה, <strong>שבית שמאי אומרים: נוטלין</strong> את הקדירה מן הכירה בשבת, <strong>אבל לא מחזירין</strong> אותה אליה כלל, <strong>ובית הלל אומרים: אף מחזירין.</strong>
 <strong>אלא אי אמרת</strong> <small>[אם אומר אתה]</small> כי <strong>להחזיר תנן</strong> <small>[שנינו במשנה</small><small>],</small> שזאת היתה כוונת המשנה, אם כן לפי זה יוצא כי <strong>הכי קתני</strong> <small>[כך שנה</small><small>]:</small> <strong>כירה שהסיקוה בקש או בגבבא</strong> — <strong>מחזירין עליה תבשיל.</strong> ואם הסיקוה <strong>בגפת או בעצים</strong> — <strong>לא יחזיר</strong> אליה את התבשיל <strong>עד שיגרוף</strong> ממנה מבעוד יום את הגחלים <strong>או עד שיתן אפר</strong> עליהם. <strong>ומה הם מחזירין?</strong> — <strong>בית שמאי אומרים: חמין, אבל לא תבשיל. ובית הלל אומרים: חמין ותבשיל. בית שמאי אומרים: נוטלין אבל לא מחזירין. ובית הלל אומרים: אף מחזירין.</strong> ואולם אם בפסקה הראשונה, עסקנו בשאלה מהם הדברים שמחזירים, <strong>הא תו</strong> <small>[זה עוד],</small> המחלוקת בפיסקה השניה <strong>למה לי</strong> לשנותה? והרי כבר אמרנו אותה בלשון אחרת, בפיסקה הראשונה. שהרי "נוטלין אבל לא מחזירין" הריהו בדיוק עצם דברי בית שמאי שאין מחזירים את התבשיל לכירה. ואם כן נראה שהמשנה מובנת רק לפי ההסבר הראשון, שבו יש משמעות שונה לכל פסקה!
## דף לז.
 את ההוכחה הזאת דוחים: <strong>לעולם אימא</strong> <small>[</small>יכול <small>אני לומר]</small> <strong>לך</strong> כי <strong>להחזיר תנן,</strong> <small>[שנינו</small><small>],</small> <strong>ו</strong>אולם <strong>חסורי מיחסרא והכי קתני</strong> <small>[חסרה</small> המשנה <small>וכך יש</small> להשלים <small>ולשנותה</small><small>]:</small> <strong>כירה שהסיקוה בקש או בגבבא</strong> — <strong>מחזירין עליה</strong> קדירת <strong>תבשיל,</strong> ואולם אם הסיקוה <strong>בגפת או בעצים</strong> — <strong>לא יחזיר</strong> אליה את הקדירה <strong>עד שיגרוף</strong> ממנה מבעוד יום את הגחלים <strong>או עד שיתן</strong> עליהם <strong>את האפר. אבל לשהות</strong> (להשהות) את הקדירה על האש בשבת — <strong>משהין אף על פי שאינו גרוף ואינו קטום.</strong> ועל ידי תוספת זו נבין את המשך המחלוקת באופן זה: <strong>ומה הן משהין?</strong> — <strong>בית שמאי אומרים: חמין, אבל לא תבשיל. ובית הלל אומרים: חמין ותבשיל.</strong> ועוד: <strong>והך</strong> <small>[ואותה]</small> ה<strong>חזרה דאמרי</strong> <small>[שאמרתי]</small> <strong>לך</strong> בתחילת המשנה, <strong>לאו</strong> <small>[לא]</small> <strong>דברי הכל היא, אלא</strong> אף היא <strong>מחלוקת בית שמאי ובית הלל, שבית שמאי אומרים: נוטלין ולא מחזירין. ובית הלל אומרים: אף מחזירין.</strong> ואם כן בעייתנו בדבר פירוש המשנה לא הגיעה לידי פתרון.
 <big>א</big> <strong>תא שמע</strong> <small>[בוא</small> ו<small>שמע]</small> פתרון אחר לבעיה זו ממה ששנינו ש<strong>אמר ר' חלבו</strong> ש<strong>אמר רב חמא בר גוריא</strong> שכך <strong>אמר רב: לא שנו</strong> בענין ההיתר בכירה, <strong>אלא</strong> להניח את הקדירה <strong>על גבה</strong> של הכירה, <strong>אבל לתוכה</strong> — <strong>אסור.</strong> ומעתה <strong>אי אמרת בשלמא</strong> <small>[נניח אם אומר אתה]</small> כי <strong>להחזיר תנן</strong> <small>[שנינו]</small> — <strong>היינו דשני</strong> <small>[זהו ששונה]</small> <strong>בין</strong> דין <strong>תוכה לעל גבה.</strong> כי אם מחזיר בשבת בתוך כירה שיש בה אולי גחלים בוערות — יש בכך חשש של חילול שבת, ומשום כך הותר רק להניח את התבשיל על גבי הכירה. <strong>אלא אי אמרת</strong> <small>[אם אומר אתה]</small> כי <strong>לשהות תנן</strong> <small>[שנינו]</small> שזו היתה כוונת המשנה, אם כן <strong>מה לי תוכה מה לי על גבה?</strong> שהרי סוף סוף אינו עושה דבר ברמץ שבכירה! הוכחה זו דוחים: <strong>מי סברת</strong> <small>[האם סובר אתה]</small> כי <strong>ר' חלבו ארישא קאי</strong> <small>[על ראש</small> המשנה הוא <small>עומד,</small> מתייחס<small>]?</small> לא, אלא <strong>ר' חלבו אסיפא קאי</strong> <small>[על הסוף</small> שלה הוא <small>עומד,</small> מתייחס<small>],</small> לאותו קטע שבו נאמר <strong>"ובית הלל אומרים אף מחזירין". ו</strong>על כך <strong>אמר ר' חלבו</strong> שכך <strong>אמר ר' חמא בר</strong> גוריא שכך <strong>אמר רב: לא שנו</strong> שמחזירים <strong>אלא על גבה, אבל תוכה</strong> — <strong>אסור.</strong> ואם כן אף בכך אין תשובה לשאלה.
 <big>ב</big> <strong>תא שמע</strong> <small>[בוא</small> ו<small>שמע]</small> פתרון לשאלה זו ממה ששנינו בתוספתא: <strong>שתי כירות המתאימות</strong> (צמודות זו לזו ולהן קיר משותף), והיתה <strong>אחת</strong> מהן <strong>גרופה וקטומה, ואחת שאינה גרופה ואינה קטומה,</strong> הרי הדין לענין השהיית קדירה בשבת על גביהן הוא: <strong>משהין על גבי</strong> ה<strong>גרופה וקטומה ואין משהין על שאינה גרופה ואינה קטומה. ו</strong>לגופו של דבר <strong>מה הן משהין?</strong> — <strong>בית שמאי אומרים: ולא כלום.</strong> שהם חולקים על עיקר הדין הכתוב למעלה. <strong>ובית הלל אומרים:</strong> משהין <strong>חמין, אבל לא תבשיל.</strong> ואולם אם <strong>עקר</strong> את התבשיל מעל גבי הכירה — ל<strong>דברי הכל לא יחזיר</strong> אותו על גביה, אלו <strong>דברי ר' מאיר,</strong> שלפי המסורת שבידו בכך נחלקו בית שמאי ובית הלל. ואילו <strong>ר' יהודה אומר</strong> שמחלוקת זו שונה היתה. <strong>בית שמאי אומרים:</strong> משהים עליה <strong>חמין, אבל לא תבשיל. ובית הלל אומרים: חמין ותבשיל.</strong> ועוד, <strong>בית שמאי אומרים: נוטלין</strong> את הקדירה מן הכירה בשבת, <strong>אבל לא מחזירין</strong> אליה. <strong>ובית הלל אומרים: אף מחזירין.</strong>
 ואם כן <strong>אי אמרת בשלמא</strong> <small>[נניח אם אומר אתה]</small> כי לענין <strong>לשהות תנן</strong> <small>[שנינו</small> במשנתנו<small>]</small> אם כן <strong>מתניתין מני</strong> <small>[משנתנו</small> כדעת <small>מי היא</small><small>]</small> — הרי לפי ההשוואה כשיטת <strong>ר' יהודה היא. אלא אי אמרת</strong> <small>[אם אומר אתה]</small> כי לענין <strong>להחזיר תנן</strong> <small>[שנינו],</small> אם כן <strong>מתניתין מני</strong> <small>[משנתנו</small> כדעת <small>מי היא</small><small>]?</small> האם <strong>לא</strong> כדברי <strong>ר' יהודה ולא</strong> כדברי <strong>ר' מאיר.</strong> שכן <strong>אי</strong> <small>[אם</small><small>]</small> תאמר שהמשנה כ<strong>ר' מאיר</strong> — <strong>קשיא</strong> <small>[קשה]</small> <strong>לבית שמאי בחדא</strong> <small>[ב</small>קושי <small>אחד</small><small>],</small> שהרי במשנתנו התירו בית שמאי להשתמש בכירה בשבת בדרך מסויימת, ולדעת ר' מאיר בברייתא אוסרים הם שימוש זה לחלוטין. <strong>ולבית הלל</strong> יהיה קשה <strong>בתרתי</strong> <small>[בשתי</small> קושיות<small>],</small> שלפי הבנתנו במשנה מתירים בית הלל גם חמין וגם תבשיל שלא כדעתם בברייתא, וכן פירשנו במשנה שהתירו בית הלל אף להחזיר שלא כדברי ר' מאיר. ו<strong>אי</strong> <small>[אם</small><small>]</small> תפרש שמשנתנו כדעת <strong>ר' יהודה</strong> בברייתא, אם כן <strong>קשיא</strong> <small>[קשה</small><small>]</small> מ<strong>גרופה וקטומה,</strong> שבמשנה התירו בית הלל ובית שמאי לפחות להשהות בכירה שאינה גרופה וקטומה, ולר' יהודה בברייתא נראה שכירה שאינה גרופה ואינה קטומה אין משתמשים בה כלל, וכיון שדרך פירוש זו למשנה מביאה לידי סתירות, מוטב איפוא לפרש בשיטה האחרת, שלפיה תהיה המשנה כשיטה אחת.
 טענה זו דוחים: <strong>לעולם אימא</strong> <small>[אומר]</small> <strong>לך</strong> כי לענין <strong>להחזיר תנן</strong> <small>[שנינו</small> במשנתנו<small>],</small> <strong>ו</strong>ה<strong>תנא דידן סבר לה</strong> <small>[שלנו,</small> במשנה <small>סבור]</small> <strong>כר' יהודה בחדא ופליג עליה בחדא</strong> <small>[ב</small>נקודה <small>אחת וחולק עליו באחת];</small> <strong>סבר</strong> <small>[סבור]</small> הוא <strong>כר' יהודה בחדא</strong> <small>[באחת</small><small>]</small> — <strong>ב</strong>ענין <strong>חמין ותבשיל, ו</strong>כן ביחס להבדל מה <strong>נוטלין</strong> מן הכירה <strong>ו</strong>מה אף <strong>מחזירין. ופליג עליה בחדא</strong> <small>[וחלק עליו באחת</small><small>]</small> — ש<strong>אילו</strong> ה<strong>תנא דידן סבר</strong> <small>[שלנו</small> במשנה <small>סבור</small><small>]</small> כי מותר <strong>לשהות</strong> בכירה <strong>ואף על פי שאינו גרוף וקטום, ו</strong>אילו <strong>ר' יהודה סבר</strong> כי <strong>ב</strong>ענין ההיתר <strong>לשהות נמי</strong> <small>[גם כן</small><small>]</small> אם היתה הכירה <strong>גרוף וקטום</strong> — <strong>אין</strong> <small>[כן</small><small>]</small> <strong>אי</strong> <small>[אם]</small> <strong>לא</strong> היתה גרופה וקטומה — <strong>לא.</strong>
 <big>ג</big> <strong>איבעיא להו</strong> <small>[נשאלה להם,</small> לתלמידים<small>]</small> בעיה זו: כירה שאינה גרופה ואינה קטומה <strong>מהו</strong> הדין לענין ההיתר <strong>לסמוך בה</strong> תבשיל שיתחמם מדפנות הכירה? וצדדי השאלה: האם נאמר שרק ב<strong>תוכה ו</strong>על <strong>גבה אסור,</strong> אבל <strong>לסמוך בה</strong> — <strong>שפיר דמי</strong> <small>[יפה,</small> ראוי <small>הוא</small><small>],</small> <strong>או דילמא לא שנא</strong> <small>[שמא אין</small> זה <small>שונה</small><small>],</small> ובכל מקרה אסור.
 <strong>תא שמע</strong> <small>[בוא</small> ו<small>שמע]</small> פתרון לבעיה זו ממה ששנינו בברייתא: <strong>שתי כירות המתאימות, אחת גרופה וקטומה ואחת שאינה גרופה וקטומה, משהין</strong> את התבשיל בשבת <strong>על גבי</strong> הכירה ה<strong>גרופה וקטומה.</strong> והרי שמותר לסמוך קדירה לכירה שלא נגרפה <strong>ואף על גב דקא סליק ליה הבלא מאידך</strong> <small>[ואף על פי שעולה בה הבל מן</small> הכירה <small>האחרת</small><small>]!</small> ודוחים: <strong>דילמא שאני התם</strong> <small>[שמא שונה שם]</small> בשתי כירות מתאימות ש<strong>כיון דמידליא</strong> <small>[ש</small>הקדירה <small>מודלית,</small> מוגבהת<small>]</small> <strong>שליט</strong> <small>[שולט]</small> <strong>בה אוירא</strong> <small>[האויר]</small> ומצנן אותה, ואין זה כסמיכה של ממש לכירה.
 <strong>תא שמע</strong> <small>[בוא</small> ו<small>שמע]</small> פתרון אחר לבעיה זו ממה ששנינו ש<strong>אמר רב ספרא</strong> שכך <strong>אמר רב חייא:</strong> כירה ש<strong>קטמה</strong> (כיסה אותה באפר) בערב שבת <strong>ונתלבתה</strong> אחר כך בשבת, <strong>סומכין לה ומקיימין עליה</strong> תבשיל המצוי עליה, <strong>ונוטלין</strong> אותו <strong>ממנה ו</strong>אף <strong>מחזירין</strong> אותו <strong>לה.</strong> ומכאן <strong>שמע מינה</strong> <small>[למד ממנה]</small> כי לענין <strong>לסמוך נמי</strong> <small>[גם כן]</small> אם <strong>קטמה</strong> — <strong>אין,</strong> ואולם אם <strong>לא קטמה</strong> — <strong>לא,</strong> שהרי דובר בכירה קטומה מבעוד יום כדינה. אף הוכחה זו נדחית: <strong>ולטעמיך</strong> <small>[ולטעמך,</small> לשיטתך<small>]</small> <strong>"נוטלין ממנה" דקתני</strong> <small>[ששנינו</small><small>]</small> האם גם שם תאמר שאם <strong>קטמה</strong> — <strong>אין</strong> <small>[כן</small><small>]</small> ואם <strong>לא קטמה</strong> — <strong>לא?!</strong> והרי לכל הדעות מותר להוריד קדירה מכירה, אף שאינה גרופה וקטומה! <strong>אלא</strong> יש להבין כי <strong>תנא</strong> <small>[שנה]</small> היתר <strong>נוטלין משום</strong> היתר <strong>מחזירין,</strong> וכן <strong>הכא נמי תנא</strong> <small>[כאן גם כן שנה</small><small>]</small> היתר <strong>סומכין משום</strong> היתר <strong>מקיימין,</strong> ואין להסיק מכאן שאין לסמוך בדרך אחרת.
 על טענה זו תמהים: <strong>הכי השתא</strong> <small>[כיצד אתה משווה]?!</small> <strong>התם</strong> <small>[שם</small><small>]</small> <strong>נוטלין ומחזירין בחד מקום</strong> <small>[במקום אחד]</small> <strong>הוא,</strong> ומשום כך <strong>תנא</strong> <small>[שנה</small><small>]</small> <strong>נוטלין משום מחזירין,</strong> שהרי יש דמיון בין הדברים. <strong>אלא הכא</strong> <small>[כאן]</small> — <strong>סומכין בחד מקום</strong> <small>[במקום אחד]</small> <strong>הוא ומקיימין בחד מקום</strong> <small>[במקום אחד]</small> <strong>הוא,</strong> ואם לא רצה התנא להדגיש את הדבר לא היה אגב הזכרת "מקיימים" גם אומר שמותר להיות סומכים. ואולם מכל מקום ראיה גמורה אין כאן והבעייה לא נפתרה.
 ושואלים: <strong>מאי הוי עלה</strong> <small>[מה היה עליה,</small> על בעיה זו<small>]?</small> <strong>תא שמע</strong> <small>[בוא</small> ו<small>שמע]</small> פתרון לדבר ממה ששנינו בתוספתא: <strong>כירה שהסיקוה בגפת</strong> או <strong>בעצים סומכין לה</strong> קדירת תבשיל, <strong>ו</strong>אולם <strong>אין מקיימין</strong> קדירה בתוכה <strong>אלא אם כן</strong> הכירה <strong>גרופה וקטומה. גחלים שעממו או שנתן עליה נעורת של פשתן</strong> דקה ולא נתלבתה האש — <strong>הרי היא כקטומה</strong> ואינו צריך להוסיף עוד אפר עליה. ומכל מקום למדנו מכאן שמותר לסמוך תבשיל ליד כירה, אף שאינה גרופה וקטומה.
 <big>ד</big> <strong>אמר ר' יצחק בר נחמני</strong> שכך <strong>אמר ר' אושעיא:</strong> כירה ש<strong>קטמה והובערה</strong> בשבת <strong>משהין עליה חמין ש</strong>כבר <strong>הוחמו כל צורכן ותבשיל ש</strong>כבר <strong>בישל</strong> (נתבשל) <strong>כל צורכו,</strong> שמאחר שאין צורך להוסיף ולבשל את אלה, אין איפוא חשש שמא יבוא לחתות בגחלים וללבות את האש.
## דף לז:
 <strong>שמע מינה מצטמק ויפה לו</strong> (שיהא זה לו לתועלת וישתבח טעמו) בכל זאת <strong>מותר</strong> להשהותו כיון שכבר נתבשל כל צורכו, ואין חוששים שמא יבוא לחתות בגחלים וללבות את האש, שלא חילק ר' אושעיא בין תבשיל לתבשיל בהיתרו זה! את המסקנה הזאת דוחים: <strong>שאני הכא</strong> <small>[שונה כאן</small><small>]</small> ש<strong>קטמה</strong> לכירה זו, שכיסה את הגחלים באפר, ורק כיון שקטמה התירו להשהות כל תבשיל. ומקשים: <strong>אי הכי מאי למימרא</strong> <small>[ואם כך מה</small> היה טעם <small>לומר</small> הלכה זו<small>]?!</small> שהרי אם קטמה אין עוד חשש בה! ומשיבים: המקרה שקטמה ובשבת <strong>הובערה איצטריכא ליה</strong> <small>[הוצרך לו]</small> להדגשה יתירה, שכן <strong>מהו דתימא</strong> <small>[שתאמר]</small> כי <strong>כיון</strong> ש<strong>הובערה הדרא לה למילתא קמייתא</strong> <small>[חזרה לדברה,</small> לדינה <small>הראשון</small><small>],</small> על כן <strong>קמשמע לן</strong> <small>[השמיע לנו</small><small>]</small> שאינו כן.
 <strong>אמר רבה בר בר חנה</strong> שכך <strong>אמר ר' יוחנן:</strong> כירה שגרפה ו<strong>קטמה</strong> מערב שבת <strong>והובערה</strong> לאחר מכן בשבת, <strong>משהין עליה חמין ש</strong>כבר <strong>הוחמו כל צורכן ותבשיל ש</strong>כבר <strong>בישל כל צורכו, ואפילו</strong> היו אלה <strong>גחלים של רותם</strong> שחומן רב ובעירתן ממושכת. ואם כן <strong>שמע מינה</strong> <small>[למד ממנה</small><small>]</small> שאף באופן ש<strong>מצטמק</strong> התבשיל בהיותו מונח על גבי הכירה <strong>ויפה לו</strong> — <strong>מותר.</strong> ודוחים: <strong>שאני הכא</strong> <small>[שונה כאן]</small> במקרה זה ש<strong>קטמה</strong> ולכן הותר להשהות עליה. ושואלים: <strong>אי הכי מאי למימרא</strong> <small>[אם כך מה</small> היה טעם <small>לאומרה]?!</small> ומשיבים: המקרה ש<strong>הובערה</strong> לאחר הקטימה <strong>אצטריכא ליה</strong> <small>[הוצרך לו]</small> להשמיע בו חידוש. ומקשים על הסבר זה: הלא <strong>היינו הך</strong> <small>[זהו זה],</small> כלומר, הרי זהה הלכה זו להלכה הקודמת, ומה ראה ר' יוחנן לחזור על דבר שנאמר כבר? ומשיבים בכל זאת יש בדבריו חידוש, כי <strong>גחלים של רותם אצטריכא ליה</strong> <small>[הוצרכה לו</small> להשמיע<small>]</small> שאף בגחלים חמות אלה מותר.
 <big>א</big> <strong>אמר רב ששת</strong> שכך <strong>אמר ר' יוחנן: כירה שהסיקוה</strong> לכירה <strong>בגפת</strong> או <strong>בעצים משהין עליה חמין אף שלא הוחמו</strong> עדיין <strong>כל צורכן ו</strong>כן <strong>תבשיל</strong> אף <strong>שלא בישל</strong> (נתבשל) עדיין <strong>כל צורכו.</strong> ואולם אם <strong>עקר</strong> את התבשיל מהכירה — <strong>לא יחזיר</strong> אותו אליה <strong>עד שיגרוף</strong> ממנה את הגחלים מבעוד יום <strong>או עד שיתן</strong> עליה <strong>אפר.</strong> וסיבת הלכה זו כי <strong>קסבר</strong> <small>[הוא סבור]</small> כי <strong>מתניתין</strong> <small>[משנתנו]</small> לענין <strong>להחזיר תנן</strong> <small>[שנויה</small><small>],</small> <strong>אבל</strong> לענין <strong>לשהות</strong> על גבי הכירה אם הונחה הקדירה עליה מבעוד יום — <strong>משהין אף על פי שאינו גרוף ואינו קטום.</strong>
 <strong>אמר רבא: תרווייהו תננהי</strong> <small>[</small>את <small>שניהם</small> שני פרטי הדינים של רב ששת <small>שנינו</small><small>],</small> ולא היה צורך להודיענו דבר המפורש כבר במשנה. את ההיתר <strong>לשהות תנינא</strong> <small>[שנינו</small><small>]:</small> <strong>אין נותנין את הפת בתוך התנור עם חשיכה ולא</strong> מניחין <strong>חררה</strong> (עוגה שטוחה) <strong>על גבי גחלים אלא כדי</strong> שיהא זמן עד השבת <strong>שיקרמו פניה</strong> (שיעלה קרום של בצק אפוי על הלחם או החררה). ואולם <strong>הא</strong> <small>[הרי]</small> אם כבר <strong>קרמו פניה</strong> לפני השבת — <strong>שרי</strong> <small>[מותר</small><small>]</small> להשהותה אף בתנור שלא נגרף ולא נקטם. וכן <strong>להחזיר נמי תנינא</strong> <small>[גם כן שנינו</small><small>]</small> במשנתנו, ש<strong>בית הלל אומרים: אף מחזירין ו</strong>ברור כי <strong>עד כאן לא</strong> שמענו כי <strong>קשרו</strong> <small>[התירו</small><small>]</small> <strong>בית הלל</strong> להחזיר <strong>אלא ב</strong>כירה <strong>גרופה וקטומה, אבל בשאינה גרופה וקטומה לא</strong> התירו. ואם כן לא היה צורך בדברי רב ששת! <strong>ו</strong>משיבים: <strong>רב ששת נמי דיוקא דמתניתין קא משמע לן</strong> <small>[גם כן את הדיוק של המשנה השמיע לנו</small><small>]</small> ולא התכוין לחדש הלכות אלא להסביר שכך יש להסיק מן המשנה.
 <big>ב</big> <strong>אמר רב שמואל בר יהודה</strong> שכך <strong>אמר ר' יוחנן: כירה שהסיקוה בגפת</strong> או <strong>בעצים משהין עליה תבשיל ש</strong>כבר <strong>בישל כל צורכו ו</strong>כן <strong>חמין ש</strong>כבר <strong>הוחמו כל צורכן</strong> מערב <strong>שבת, ואפילו</strong> היה התבשיל ממין כזה שכאשר הוא מונח זמן ממושך על גבי האש הריהו <strong>מצטמק ויפה לו,</strong> מכל מקום אין חוששים שמא יחתה בגחלים. ומסופר כי <strong>אמר ליה ההוא מדרבנן</strong> <small>[לו אחד החכמים]</small> <strong>לרב שמואל בר יהודה: הא</strong> <small>[הרי]</small> <strong>רב ושמואל דאמרי תרווייהו</strong> <small>[שאמרו שניהם</small><small>]</small> שכאשר התבשיל מונח על גבי כירה והריהו <strong>מצטמק ויפה לו</strong> ש<strong>אסור</strong> להשהותו על גבי הכירה בשבת, וזהו אם כן היפך דבריך!
 <strong>אמר ליה</strong> <small>[לו]:</small> רב שמואל בר יהודה: <strong>אטו לית אנא ידע</strong> <small>[וכי אין אני יודע</small><small>]</small> ש<strong>אמר רב יוסף</strong> שכך <strong>אמר רב יהודה</strong> שכך <strong>אמר שמואל</strong> שכאשר משהים התבשיל את התבשיל זמן ממושך על גבי האש הריהו <strong>מצטמק ויפה לו</strong> — <strong>אסור</strong> להשהותו? <strong>כי קאמינא</strong> <small>[כאשר אמרתי]</small> <strong>לך</strong> שמותר להשהותו, הרי <strong>ל</strong>שיטת <strong>ר' יוחנן קאמינא</strong> <small>[אמרתי</small><small>].</small> <strong>אמר ליה</strong> <small>[לו]</small> <strong>רב עוקבא ממישן לרב אשי: אתון דמקרביתו</strong> <small>[אתם שהנכם קרובים]</small> <strong>ל</strong>מקומם של <strong>רב ושמואל</strong> — <strong>עבידו</strong> <small>[עשו]</small> <strong>כ</strong>שיטת <strong>רב ושמואל, אנן נעביד</strong> <small>[אנחנו נעשה]</small> <strong>כ</strong>שיטת <strong>ר' יוחנן.</strong>
 ולגופו של דבר <strong>אמר ליה</strong> <small>[לו]</small> <strong>אביי לרב יוסף: מהו</strong> הדין לענין <strong>לשהות? אמר ליה</strong> <small>[לו]</small> רב יוסף: <strong>הא</strong> <small>[הרי]</small> <strong>רב יהודה משהו ליה ואכיל</strong> <small>[</small>היו <small>משהים לו ו</small>היה <small>אוכל</small><small>],</small> ומכאן שמותר לעשות זאת. <strong>אמר ליה</strong> <small>[לו]</small> אביי: <strong>בר מיניה</strong> <small>[חוץ ממנו]</small> מ<strong>רב יהודה,</strong> אל תוכיח ממנו, ש<strong>כיון</strong> ש<strong>מסוכן הוא</strong> שהוא חולה וזקוק לאוכל חם — <strong>אפילו בשבת נמי שרי למעבד ליה</strong> <small>[גם כן מותר לעשות לו]</small> כך. ואולם <strong>לי ולך</strong> כלשאר בני אדם <strong>מאי</strong> <small>[מה</small> הדין<small>]?</small> <strong>אמר ליה</strong> <small>[לו]</small> רב יוסף לאביי: <strong>בסורא משהו</strong> <small>[משהים</small><small>],</small> <strong>דהא</strong> <small>[שהרי]</small> <strong>רב נחמן בר יצחק</strong> איש סורא <strong>מרי דעובדא הוה, ומשהו ליה, ואכיל</strong> <small>[בעל מעשים היה</small> ומדקדק במצוות, <small>והיו משהים לו, ואוכל</small><small>].</small> <strong>אמר רב אשי: קאימנא קמיה</strong> <small>[עמדתי לפניו]</small> לפני <strong>רב הונא ושהין ליה כסא דהרסנא</strong> <small>[וראיתי ששהו לו</small> על גבי הקדירה בשבת <small>דגים מטוגנים בשמן]</small> <strong>ואכל</strong> אותם בשבת, <strong>ולא ידענא</strong> <small>[ואיני יודע]</small> טעמו <strong>אי</strong> <small>[אם]</small> <strong>משום דקסבר</strong> <small>[שהוא סבור</small><small>]</small> כי כאשר משהים את התבשיל <strong>זמן ממושך על גבי האש והריהו מצטמק ויפה לו</strong> — <strong>מותר</strong> להשהותו, <strong>אי</strong> <small>[אם]</small> <strong>משום</strong> ש<strong>כיון דאית ביה מיחא</strong> <small>[שיש בו</small> בתבשיל זה <small>קמח]</small> הרי <strong>מצטמק ורע לו הוא,</strong> ולדעת הכל מותר להשהות את המצטמק ורע לו.
 <big>ג</big> <strong>אמר רב נחמן:</strong> כאשר התבשיל המונח על גבי הכירה <strong>מצטמק ויפה לו</strong> — <strong>אסור</strong> להשהות, <strong>מצטמק ורע לו</strong> — <strong>מותר. כללא דמלתא</strong> <small>[כללו של דבר]:</small> <strong>כל</strong> תבשיל <strong>דאית ביה מיחא</strong> <small>[שיש בו קמח]</small> — הריהו <strong>מצטמק ורע לו, לבר</strong> <small>[חוץ]</small> <strong>מתבשיל דליפתא</strong> <small>[של לפת]</small> <strong>דאף על גב דאית ביה מיחא</strong> <small>[שאף על פי שיש בו קמח]</small> — <strong>מצטמק ויפה לו הוא. והני מילי דאית ביה בשרא</strong> <small>[ודברים אלה</small> אמורים דווקא באופן <small>שיש בו בשר],</small> <strong>אבל</strong> כאשר <strong>לית ביה בשרא</strong> <small>[אין בו בשר]</small> — <strong>מצטמק ורע לו הוא. וכי אית ביה בשרא נמי לא אמרן</strong> <small>[וכאשר יש בו בשר גם כן לא אמרנו]</small> שמצטמק ויפה לו הוא <strong>אלא</strong> כשהוא <strong>לא קבעי לה</strong> <small>[צריך</small> הוא <small>אותו]</small> <strong>לאורחין</strong> (אורחים), <strong>אבל</strong> כאשר <strong>קבעי לה</strong> <small>[הוא צריך אותו]</small> <strong>לאורחין</strong> — הריהו <strong>מצטמק ורע לו.</strong> שאין זה נאה לתת לפני האורחים תבשיל מצומק שאין צורתו יפה. ועוד: <strong>לפדא דייסא ותמרי</strong> <small>[מאכל תאנים, דייסא ותמרים</small><small>]</small> ההשהייה גורמת לכך ש<strong>מצטמק ורע להן.</strong>
 <big>ד</big> <strong>בעו מיניה</strong> <small>[שאלו</small> <small>ממנו]</small> <strong>מר' חייא בר אבא</strong> שאלה זו:
## דף לח.
 <strong>שכח</strong> אדם <strong>קדירה</strong> בערב שבת <strong>על גבי כירה ובשלה בשבת, מהו</strong> הדין בכגון זה, האם מותר לאכול מתבשיל זה, או לא? <strong>אישתיק</strong> <small>[שתק]</small> <strong>ולא אמר להו</strong> <small>[להם]</small> <strong>ולא מידי</strong> <small>[דבר</small><small>].</small> <strong>למחר נפק</strong> <small>[יצא]</small> ו<strong>דרש להו</strong> <small>[להם</small><small>]</small> בציבור והודיע הלכה זו: <strong>המבשל בשבת,</strong> אם בישל <strong>בשוגג</strong> — <strong>יאכל,</strong> ואם בישל <strong>במזיד</strong> — <strong>לא יאכל, ולא שנא</strong> <small>[ואין</small> הדין <small>שונה</small><small>]</small> גם בשוכח. שתי המלים האחרונות בדרשת ר' חייא בר אבא לא היו מובנות.
 ושאלו: <strong>מאי</strong> <small>[מה</small> הפירוש<small>]</small> הלכה למעשה של <strong>"ולא שנא"</strong> <small>[</small><small>"ואינו שונה"]?</small> <strong>רבה ורב יוסף דאמרי תרווייהו להיתירא</strong> <small>[שאמרו שניהם</small> לפרש את הדבר <small>ל</small>צד <small>היתר</small><small>]</small> הסבר הדבר הוא: <strong>מבשל הוא</strong> שמאחר <strong>דקא עביד</strong> <small>[שהוא עושה]</small> <strong>מעשה</strong> על כן אם עשה זאת <strong>במזיד</strong> — <strong>לא יאכל, אבל האי</strong> <small>[זה]</small> ששכח את הקדירה על גבי האש ש<strong>לא קא עביד</strong> <small>[עושה הוא]</small> <strong>מעשה,</strong> אם כן אף אם השאיר את הקדירה <strong>במזיד</strong> מערב שבת <strong>נמי</strong> <small>[גם כן]</small> <strong>יאכל.</strong> ואילו <strong>רב נחמן בר יצחק</strong> אמר שיש לפרש את "ולא שנא" <strong>לאיסורא</strong> <small>[לאיסור</small><small>]</small> ובאופן זה: <strong>מבשל הוא</strong> ש<strong>לא אתי לאיערומי</strong> <small>[יבוא להערים],</small> שאין אנו חושדים באדם שיבשל בשבת במזיד, ומשום כך <strong>אם בישל בשוגג</strong> — <strong>יאכל, אבל האי דאתי לאיערומי</strong> <small>[זה שיבוא להערים]</small> וישאיר קדירה ויאמר "שכחתיה" קנסו חכמים כי גם אם נעשה הדבר <strong>בשוגג נמי</strong> <small>[גם כן]</small> <strong>לא יאכל.</strong>
 <strong>מיתיבי</strong> <small>[מקשים</small><small>]</small> על הדברים הללו ממה ששנינו בברייתא: <strong>שכח קדירה על גבי כירה ובישלה בשבת,</strong> אם היה זה <strong>בשוגג</strong> — <strong>יאכל, במזיד</strong> — <strong>לא יאכל. במה דברים אמורים</strong> — <strong>ב</strong>שאותה קדירה מכילה מים <strong>חמין ש</strong>עדיין <strong>לא הוחמו כל צורכן</strong> או <strong>תבשיל ש</strong>עדיין <strong>לא בישל</strong> (נתבשל) <strong>כל צורכו. אבל</strong> אם היו בה מים <strong>חמין ש</strong>כבר <strong>הוחמו כל צורכן ותבשיל ש</strong>כבר <strong>בישל כל צורכו, בין</strong> שהשאיר את הקדירה <strong>בשוגג, בין במזיד</strong> — <strong>יאכל,</strong> אלו <strong>דברי ר' מאיר.</strong>
 <strong>ר' יהודה אומר,</strong> יש לחלק: <strong>חמין ש</strong>כבר <strong>הוחמו כל צורכן</strong> — <strong>מותרין מפני ש</strong>באופן כזה המשך השהייתן על גבי האש גורם לכך שהן <strong>מצטמק ורע לו,</strong> ובאופן כזה ודאי יימנע מלהוסיף חום למים חמים, שלא יאבד את המים. <strong>ו</strong>אולם <strong>תבשיל שבישל כל צורכו</strong> — <strong>אסור</strong> להמשיך ולהשהותו על גבי האש <strong>מפני ש</strong>באופן כזה הוא <strong>מצטמק ויפה לו,</strong> ויש חשש שיחתה בגחלים להוסיף חום לתבשיל, <strong>ו</strong>כלל הוא <strong>שכל המצטמק ויפה לו, כגון כרוב ופולים ובשר טרוף</strong> (חתוך לחתיכות קטנות) — <strong>אסור, וכל המצטמק ורע לו</strong> — <strong>מותר.</strong>
 <strong>קתני מיהא</strong> <small>[על כל פנים שנינו</small><small>]</small> בברייתא שב<strong>תבשיל שלא בישל כל צורכו</strong> אם היה זה בשוגג — מותר, ומעתה, <strong>בשלמא</strong> <small>[נניח]</small> <strong>ל</strong>שיטת <strong>רב נחמן בר יצחק לא קשיא</strong> <small>[אין</small> זו <small>קושיה</small><small>]</small> שאף שאסר רב נחמן קדירה ששכחוה בשוגג, ובברייתא לא נאסר אלא כאשר היה זה במזיד, יכול הוא להסביר כי <strong>כאן</strong> בברייתא שהתירו הרי זה <strong>קודם</strong> ה<strong>גזרה</strong> שגזרו שמא יבוא אדם להערים, ואילו <strong>כאן</strong> בהלכה המאוחרת לפירוש רב נחמן — הרי זה <strong>לאחר</strong> ה<strong>גזרה</strong> שבגללה אסרו גם שוגג. <strong>אלא רבה ורב יוסף דאמרי להיתירא</strong> <small>[שאמרו</small> שניהם <small>להיתר</small><small>]</small> בשוגג ובמזיד, אם כן <strong>אי</strong> <small>[אם]</small> בבברייתא זו מדובר <strong>קודם</strong> ה<strong>גזרה</strong> — <strong>קשיא</strong> <small>[קשה]</small> בכל אופן מדין <strong>מזיד,</strong> שבברייתא נאסר, ואילו רבה ורב יוסף התירו. ומצד אחר <strong>אי</strong> <small>[אם]</small> בברייתא זו מדובר <strong>לאחר</strong> ה<strong>גזרה</strong> — <strong>קשיא נמי</strong> <small>[קשה גם כן ענין]</small> <strong>שוגג,</strong> שהרי התירו רבה ורב יוסף בכל מקרה. לקושיה זו לא נמצאה תשובה וסוכם כי אכן <strong>קשיא</strong> <small>[קשה</small><small>].</small>
 <big>א</big> לגופו של דבר שואלים: <strong>מאי גזירתא</strong> <small>[מהי הגזירה</small><small>]</small> שהזכרנו, ודברנו על הזמן שלפני הגזירה? ואומרים: זוהי הגזירה עליה דיבר רב, ש<strong>רב יהודה בר שמואל</strong> שכך <strong>אמר ר' אבא</strong> שכך <strong>אמר רב כהנא</strong> שכך <strong>אמר רב: בתחילה היו אומרים</strong> כי <strong>המבשל בשבת,</strong> אם היה זה <strong>בשוגג</strong> — <strong>יאכל, במזיד</strong> — <strong>לא יאכל, והוא הדין לשוכח</strong> את הקדירה מערב <strong>שבת על גבי הכירה ונתבשלה בשבת. משרבו</strong> האנשים שהיו <strong>משהין</strong> את קדירותיהן <strong>במזיד ואומרים</strong> כדי להצדיק את עצמם <strong>"שכחים אנו",</strong> שמחמת השכחה נעשה הדבר, <strong>חזרו וקנסו על השוכח,</strong> שאף השוכח בשוגג לא יאכל. בתוספתא זו שהובאה מקודם בענין זה ששכח קדירה על גבי הכירה ונתבשלה בשבת שנינו שמיקל ר' מאיר ומתיר בחמין שהוחמו כל צורכם, וכן בתבשיל מבושל כל צורכו, אפילו כאשר השאירו אותו במזיד על גבי כירה. ור' יהודה מחמיר ומבדיל בין מקרים שונים. ואולם בתוספתא שהובאה מקודם שבה שנינו שנחלקו ר' מאיר ור' יהודה בשיטת בית הלל ובית שמאי בענין השהייה על גבי כירה בשבת, שר' מאיר אומר שאסור להשהות תבשיל לכתחילה כלל, אפילו לדברי בית הלל המקילים. ור' יהודה הקל והתיר.
 ואם כן <strong>קשיא</strong> <small>[קשה]</small> מדברי <strong>ר' מאיר</strong> על דברי <strong>ר' מאיר</strong> עצמם, וכן <strong>קשיא</strong> <small>[קשה]</small> מדברי <strong>ר' יהודה</strong> על דברי <strong>ר' יהודה</strong> עצמם! ומשיבים: מדברי <strong>ר' מאיר</strong> על דברי <strong>ר' מאיר לא קשיא</strong> <small>[קשה</small><small>],</small> שכן יש לומר: <strong>הא</strong> <small>[זו</small><small>]</small> ששנינו שאסר ר' מאיר להשהות תבשיל כלל מדובר היה <strong>לכתחילה,</strong> ואילו <strong>הא</strong> <small>[וזו</small><small>]</small> שהתיר אפילו במזיד מדובר ב<strong>דיעבד,</strong> שכבר נעשה מעשה. ומדברי <strong>ר' יהודה</strong> על דברי <strong>ר' יהודה נמי</strong> <small>[גם כן]</small> <strong>לא קשיא</strong> <small>[קשה</small><small>],</small> שכן יש לומר: <strong>כאן</strong> כשהתיר — היה זה <strong>ב</strong>כירה <strong>גרופה וקטומה,</strong> ואילו <strong>כאן</strong> כשנטה לאיסור — מדובר <strong>ב</strong>כירה <strong>שאינה גרופה וקטומה.</strong>
 <big>ב</big> <strong>איבעיא להו</strong> <small>[נשאלה להם,</small> לתלמידים<small>]</small> שאלה זו: <strong>עבר ושהה</strong> קדירתו בשבת על גבי האש <strong>מאי</strong> <small>[מה</small> דינו<small>]?</small> <strong>מי</strong> <small>[האם]</small> <strong>קנסוהו רבנן</strong> <small>[חכמים]</small> ואסרו עליו לאכול את התבשיל, <strong>או לא</strong> קנסוהו? <strong>תא שמע</strong> <small>[בוא</small> ו<small>שמע]</small> פתרון לדבר ממה ש<strong>אמר שמואל בר נתן</strong> שכך <strong>אמר ר' חנינא: כשהלך ר' יוסי ל</strong>עיר <strong>ציפורי מצא חמין שנשתהו על גבי כירה ולא אסר להן</strong> להשתמש בהם, ומצא <strong>ביצים מצומקות שנשתהו על גבי כירה</strong> בשבת, <strong>ואסר להן. מאי לאו</strong> <small>[האם אין]</small> הכוונה שהתיר <strong>ואסר להם לאותה שבת?</strong> ואם כן נראה שאסר לאכול תבשיל שהושהה במזיד בשבת. את ההנחה הזו דוחים מיד: <strong>לא,</strong> אלא אסר להם <strong>לשבת הבאה</strong> לעשות כן לכתחילה, אבל לאותה שבת לא אסר.
 ותמהים: <strong>מכלל</strong> הדברים למדים כי <strong>ביצים מצומקות מצטמקות</strong> כאשר הן שוהות זמן ממושך על גבי האש <strong>ויפה להן נינהו</strong> <small>[הינן],</small> שלכן חילק ר' יוסי בין חמין שמותר להשהותם, וביצים שאסור להשהותן? ומשיבים: <strong>אין</strong> <small>[כן</small><small>],</small> יפה הצימוק לביצים. וכפי ש<strong>אמר רב חמא בר חנינא: פעם אחת נתארחתי אני ורבי למקום אחד והביאו לפנינו ביצים מצומקות</strong> שנצטמקו עד לגודלם של <strong>עוזרדין ואכלנו מהן הרבה.</strong> הרי שביצים מצומקות טובות הן, ויש איפוא מקום לחשש שכאשר הן מונחות בשבת על גבי האש יחתה בגחלים כדי לצמק אותן יותר.
 <big>ג</big> שנינו במשנה ש<strong>בית הלל אומרים</strong> ש<strong>אף מחזירין</strong> את הקדירה שהוסרה מן הכירה בשבת אליה. <strong>אמר רב ששת: לדברי האומר</strong>
## דף לח:
 <strong>מחזירין,</strong> מותר לעשות זאת <strong>אפילו ב</strong>משך יום ה<strong>שבת,</strong> ולא רק בליל שבת. <strong>ואף ר' אושעיא סבר</strong> <small>[סבור]</small> ש<strong>"אף מחזירין"</strong> משמעו <strong>אפילו בשבת.</strong> ש<strong>אמר ר' אושעיא: פעם אחת היינו עומדים</strong> בשבת <strong>לעילא</strong> <small>[לפני</small><small>]</small> <strong>מר' חייא רבה</strong> <small>[הגדול</small><small>]</small> <strong>והעלנו לו קומקמוס</strong> (קומקום) <strong>של</strong> מים <strong>חמין מדיוטא</strong> <small>[מהקומה</small><small>]</small> <strong>התחתונה לדיוטא</strong> <small>[לקומה]</small> <strong>העליונה, ומזגנו לו את הכוס, והחזרנוהו למקומו</strong> על גבי הכירה, <strong>ולא אמר לנו דבר,</strong> והרי שלדעתו מותר להחזיר את הקדירה לכירה אפילו בשבת.
 <strong>אמר ר' זריקא</strong> שכך <strong>אמר ר' אבא</strong> שכך <strong>אמר ר' תדאי: לא שנו</strong> שמותר להחזיר <strong>אלא</strong> כ<strong>ש</strong>אותם כלים בהם התבשיל <strong>עודן בידו, אבל</strong> אם כבר <strong>הניחן</strong> לאותם כלים <strong>על גבי</strong> ה<strong>קרקע</strong> הרי זה ודאי שהתחרט על שהניחן על גבי האש, ו<strong>אסור</strong> לו לחזור ולהניחן על גבי הכירה. <strong>אמר ר' אמי : ר' תדאי</strong> מה <strong>דעבד</strong> <small>[שעשה]</small> ואמר — <strong>לגרמיה</strong> <small>[לעצמו]</small> <strong>הוא דעבד</strong> <small>[הוא שעשה</small><small>],</small> ואין דבריו מחייבים כהלכה כללית. <strong>אלא הכי</strong> <small>[כך</small><small>]</small> <strong>אמר ר' חייא</strong> שכך <strong>אמר ר' יוחנן: אפילו הניחה</strong> לאותה קדירה <strong>על גבי</strong> ה<strong>קרקע</strong> — <strong>מותר</strong> להחזירה לכירה.
 ומעירים כי <strong>פליגי</strong> <small>[נחלקו]</small> <strong>בה</strong> בבעיה זו <strong>רב דימי ורב שמואל בר יהודה, ותרוייהו משמיה</strong> <small>[ושניהם משמו]</small> של <strong>ר' אלעזר אמרי</strong> <small>[אמרו].</small> <strong>חד</strong> <small>[אחד</small> מהם<small>]</small> <strong>אמר</strong> כי כאשר <strong>עודן בידו</strong> — <strong>מותר</strong> להחזירן על גבי הכירה, אבל כאשר כבר <strong>הניחן על גבי קרקע</strong> — <strong>אסור. וחד</strong> <small>[אחד</small> מהם<small>]</small> <strong>אמר</strong> כי כאשר <strong>הניחן על גבי קרקע נמי</strong> <small>[גם כן</small><small>]</small> <strong>מותר. אמר חזקיה משמיה</strong> <small>[משמו]</small> של <strong>אביי: הא</strong> <small>[זה]</small> ש<strong>אמרת</strong> כי כאשר <strong>עודן בידו</strong> — <strong>מותר</strong> להחזיר לכירה, <strong>לא אמרן</strong> <small>[אמרנו]</small> הלכה זו <strong>אלא</strong> כ<strong>שדעתו</strong> היתה מראש <strong>להחזיר</strong> לכירה, <strong>אבל</strong> כאשר <strong>אין דעתו</strong> מראש <strong>להחזיר</strong> והתחרט ורצה בכל זאת להחזיר — <strong>אסור</strong> בכגון זה להחזיר. <strong>מכלל</strong> הדברים אפשר ללמוד שאם הניחן <strong>על גבי</strong> ה<strong>קרקע אף על פי שדעתו</strong> היתה <strong>להחזיר</strong> — <strong>אסור.</strong>
 <strong>איכא דאמרי</strong> <small>[יש שאומרים</small><small>]</small> דברים אלה בגרסה שונה, שכך <strong>אמר חזקיה משמיה</strong> <small>[משמו]</small> של <strong>אביי : הא</strong> <small>[זה]</small> ש<strong>אמרת</strong> שאם כבר הניחן <strong>על גבי</strong> ה<strong>קרקע</strong> — <strong>אסור, לא אמרן</strong> <small>[אמרנו</small><small>]</small> דבר זה <strong>אלא</strong> כ<strong>שאין דעתו</strong> מראש <strong>להחזיר, אבל</strong> אם היתה <strong>דעתו להחזיר</strong> — <strong>מותר.</strong> ו<strong>מכלל</strong> הדברים אתה למד כי כאשר <strong>עודן בידו, אף על פי שאין דעתו להחזיר</strong> — <strong>מותר.</strong> בענין זה <strong>בעי</strong> <small>[שאל</small><small>]</small> <strong>ר' ירמיה:</strong> במקרה שלא הניחן על גבי קרקע ולא אחזן בידו, אלא <strong>תלאן במקל מהו</strong> הדין בכגון זה? וכן במקרה ש<strong>הניחן על גבי מטה מהו</strong> הדין<strong>?</strong> וכן <strong>בעי</strong> <small>[שאל]</small> <strong>רב אשי:</strong> אם <strong>פינה</strong> את המים <strong>ממיחם למיחם מהו</strong> הדין? לשאלות אלה לא נמצאה תשובה ועל כן <strong>תיקו</strong> <small>[תעמודנה</small><small>]</small> במקומן.
 <big>א משנה</big> ההלכות שנאמרו בדיני כירה היו מיוחדות לכירה בלבד בשל המבנה המיוחד שלה, והאופן בו היא שומרת חום. ואולם בכלי אפייה אחרים כגון תנור או כופח יש דינים אחרים. ומפרטים: <strong>תנור שהסיקוהו</strong> אפילו <strong>בקש</strong> או <strong>בגבבא</strong> — <strong>לא יתן</strong> קדירה עליו בשבת, <strong>בין מתוכו בין מעל גביו.</strong> ואילו <strong>כופח,</strong> אם <strong>הסיקוהו בקש</strong> או <strong>בגבבא</strong> — <strong>הרי זה</strong> דינו <strong>ככיריים,</strong> ומותר להניח עליו קדירה בשבת. ואם הסיקוהו <strong>בגפת</strong> או <strong>בעצים</strong> — <strong>הרי הוא כתנור,</strong> ואסור.
 <big>ב גמרא</big> על מה ששנינו במשנה כי <strong>תנור שהסיקוהו</strong> אפילו בקש או בגבבה לא יתן עליו אדם קדירה בין מתוכו בין על גביו, <strong>סבר</strong> <small>[סבור היה]</small> <strong>רב יוסף למימר</strong> <small>[לומר]</small> שמה שנאמר במשנה <strong>"תוכו"</strong> הכוונה היא — <strong>תוכו ממש,</strong> ומה שנאמר <strong>"על גביו"</strong> הכוונה <strong>— על גביו ממש, אבל לסמוך</strong> קדירה לתנור <strong>שפיר דמי</strong> <small>[יפה הוא,</small> מותר<small>].</small> <strong>איתיביה</strong> <small>[הקשה לו]</small> <strong>אביי</strong> ממה ששנינו במשנתנו: <strong>כופח שהסיקוהו בקש</strong> או <strong>בגבבא</strong> — <strong>הרי הוא ככיריים, בגפת</strong> או <strong>בעצים</strong> — <strong>הרי הוא כתנור, ואסור.</strong> ומעתה נדייק: <strong>הא</strong> <small>[הרי]</small> אם היה <strong>ככירה</strong> — <strong>שרי</strong> <small>[</small>היה <small>מותר].</small> ואם כן נברר <strong>במאי עסקינן</strong> <small>[במה</small> בדיוק <small>אנו עוסקים</small><small>]?</small> <strong>אילימא</strong> <small>[אם תאמר]</small> כי אנו עוסקים בנתינה <strong>על גביו, ובמאי</strong> <small>[ובמה,</small> באיזה מקרה<small>]?</small> <strong>אילימא</strong> <small>[אם תאמר]</small> שמדובר <strong>כשאינו גרוף וקטום, אלא</strong> אף <strong>כירה כי</strong> <small>[כאשר]</small> <strong>אינה גרופה וקטומה, על גביו מי שרי</strong> <small>[האם מותר]</small> לתת קדירה בשבת? <strong>אלא לאו</strong> <small>[האם לא]</small> ודאי הכוונה היא רק לענין <strong>לסמוך</strong> על גבי הכופח קדירה, <strong>וקתני</strong> <small>[ושנה]:</small> <strong>הרי הוא כתנור, ו</strong>משמעו ש<strong>אסיר</strong> <small>[אסור]!</small>
 על דברים אלה <strong>אמר רב אדא בר אהבה: הכא</strong> <small>[כאן]</small> <strong>בכופח גרוף וקטום, ותנור גרופה וקטומה עסקינן</strong> <small>[עוסקים אנו],</small> וכך יש להבין: <strong>הרי הוא כתנור</strong> — <strong>דאף על גב</strong> <small>[שאף על פי]</small> שהוא <strong>גרוף וקטום</strong> מכל מקום <strong>על גביו אסור ליתן</strong> את הקדירה, <strong>דאי</strong> <small>[שאם]</small> היה דינו <strong>ככירה</strong> הרי <strong>כי</strong> <small>[כאשר]</small> היא <strong>גרופה וקטומה</strong> — <strong>שפיר דמי</strong> <small>[יפה</small> הדבר, מותר<small>].</small> ומעירים כי אכן <strong>תניא כוותיה</strong> <small>[שנויה</small> ברייתא <small>כשיטתו]</small> של <strong>אביי: תנור שהסיקוהו בקש</strong> או <strong>בגבבא אין סומכין לו</strong> קדירה, <strong>ואין צריך לומר</strong> שאין נותנים <strong>על גביו, ואין צריך לומר</strong> שאין נותנים <strong>לתוכו, ואין צריך לומר</strong> שאם הוא מוסק בקש או בגבבא אסור, ודאי שאם הוא מוסק <strong>בגפת</strong> או <strong>בעצים</strong> אסור. ואילו <strong>כופח שהסיקוהו בקש</strong> או <strong>בגבבא</strong> — <strong>סומכין לו, ו</strong>אולם <strong>אין נותנין על גביו.</strong> ואם הסיקוהו <strong>בגפת</strong> או <strong>בעצים</strong> — <strong>אין סומכין לו.</strong>
 <strong>אמר ליה</strong> <small>[לו]</small> <strong>רב אחא בריה</strong> <small>[בנו]</small> של <strong>רבא לרב אשי: האי</strong> <small>[זה]</small> ה<strong>כופח היכי דמי</strong> <small>[כיצד הוא בדיוק],</small> למה הוא בעצם נחשב? <strong>אי</strong> <small>[אם]</small> <strong>ככירה דמי</strong> <small>[</small>הוא <small>נחשב],</small> אם כן, <strong>אפילו</strong> הסיקוהו <strong>בגפת</strong> או <strong>בעצים נמי</strong> <small>[גם כן]</small> יהא מותר, ו<strong>אי</strong> <small>[אם]</small> <strong>כתנור דמי</strong> <small>[</small>הוא <small>נחשב],</small> אם כן <strong>אפילו בקש</strong> או <strong>בגבבא נמי</strong> <small>[גם כן]</small> <strong>לא! אמר ליה</strong> <small>[לו]</small> רב אשי: הכופח עומד מבחינה הלכתית באמצע, <strong>נפיש הבליה</strong> <small>[מרובה הבלו,</small> חומו<small>]</small> <strong>מ</strong>זה של <strong>כירה ו</strong>אולם <strong>זוטר הבליה</strong> <small>[מועט הבלו]</small> <strong>מ</strong>זה של <strong>תנור.</strong>
 <big>ג</big> ושואלים: <strong>היכי דמי</strong> <small>[כיצד הוא בדיוק]</small> <strong>כופח, היכי דמי</strong> <small>[כיצד היא בדיוק]</small> <strong>כירה</strong> בתורת כלים? <strong>אמר ר' יוסי בר חנינא: כופח</strong> הוא כלי קטן הדומה לכירה, ואולם יש בו חור רק כדי מקום <strong>שפיתת</strong> (הנחת) <strong>קדרה אחת.</strong> ואילו <strong>כירה</strong> היא ככופח כפול ויש בה <strong>מקום שפיתת שתי קדרות. אמר אביי: ואיתימא</strong> <small>[ויש אומרים]</small> שאמר זאת <strong>ר' ירמיה: אף אנן נמי תנינא</strong> <small>[אנחנו שנינו גם כן]</small> דברים אלה, ששנינו במשנה בדיני טומאה וטהרה: <strong>כירה</strong> טמאה <strong>שנחלקה לאורכה</strong> — <strong>טהורה,</strong> כיון ששוב איננה יכולה להיחשב ככלי אלא כשבר כלי, ושבר כלי אינו מיטמא. ואולם אם נחלקה הכירה <strong>לרחבה</strong> בין מקום שפיתת הקדירות — הרי היא <strong>טמאה,</strong> שנעשתה כעין שתי כירות קטנות. ואילו <strong>כופח בין</strong> שנחלק <strong>לאורכו</strong> ו<strong>בין</strong> שנחלק <strong>לרוחבו</strong> — הריהו <strong>טהור,</strong> ששוב אינו בר שימוש, שכן בכל דרך שהיא אין אפשרות לשפות עליו אף קדירה אחת. והרי למדים אנו מכאן מה ההבדל בין הכופח והכירה.
 <big>ד משנה</big> על ההלכות הדנות בבישול ממש על גבי אש בשבת הוסיפו הלכות אחדות בדברים הקרובים לנושא זה. ואמרו: <strong>אין נותנין ביצה חיה</strong> (בלתי מבושלת) <strong>בצד המיחם</strong> המלא מים חמים <strong>בשביל שתתגלגל</strong> (תתבשל מעט). <strong>ו</strong>אף <strong>לא יפקיענה בסודרין,</strong> כלומר, שלא יחמם אותה בתוך סודר שהתחמם קודם בשמש. <strong>ור' יוסי מתיר</strong> במקרה זה. <strong>ו</strong>כמו כן <strong>לא יטמיננה בחול</strong> או <strong>באבק דרכים</strong> שנתחממו בשמש <strong>בשביל שתצלה,</strong> כי אף שאין כאן בישול באש ממש, מכל מקום הדבר דומה לבישול כזה, וגזרו חכמים שלא לעשות כן.
 לחיזוק הדברים מביאים <strong>מעשה שעשו אנשי</strong> העיר <strong>טבריא</strong> (טבריה) <strong>והביאו סילון</strong> (צינור) <strong>של צונן לתוך אמה</strong> (תעלה) <strong>של</strong> מים <strong>חמין</strong> מחמי טבריא, וחשבו שבאופן זה יוכלו לחמם את המים הצוננים הראויים לשתיה אף בשבת. <strong>אמרו להם חכמים: אם</strong> העבירו את המים <strong>בשבת</strong> הרי דינם <strong>כחמין שהוחמו בשבת, ואסורין</strong> המים לשימוש הן <strong>ברחיצה ו</strong>הן <strong>בשתיה.</strong> ו<strong>אם</strong> העבירו את הסילון <strong>ביום טוב</strong> — הרי דינם <strong>כחמין שהוחמו ביום טוב, ואסורין ברחיצה, ו</strong>אולם <strong>מותרין בשתיה,</strong> שהרי ביום טוב מותר לבשל ולחמם מים באש ממש לצורך שתיה ואכילה.
 <big>ה גמרא</big> <strong>איבעיא להו</strong> <small>[נשאלה להם</small> לתלמידים שאלה זו<small>]:</small> עבר אדם על דברי המשנה ו<strong>גלגל</strong> ביצה בסודר <strong>מאי</strong> <small>[מה</small> דינו<small>]?</small> <strong>אמר רב יוסף: גלגל</strong> — <strong>חייב חטאת,</strong> שהדבר נחשב למלאכת בישול שנעשתה בשבת, והאסורה מן התורה. <strong>אמר מר בריה</strong> <small>[בנו]</small> של <strong>רבינא: אף אנן נמי תנינא</strong> <small>[אנחנו שנינו גם כן]</small> מעין דברים אלה במשנה:
## דף לט.
 <strong>כל</strong> דבר מלוח <strong>שבא</strong> (נתבשל) כבר <strong>בחמין מלפני השבת</strong> — <strong>שורין אותו בחמין</strong> אף <strong>בשבת, וכל ש</strong>עדיין <strong>לא בא בחמין מלפני השבת</strong> — <strong>מדיחין</strong> (רוחצים) <strong>אותו בחמין בשבת,</strong> אך אין שורים. <strong>חוץ מן המליח</strong> ה<strong>ישן</strong> או הדג <strong>קולייס האיספנין שהדחתן</strong> בחמין <strong>זו היא גמר מלאכתן,</strong> שאם מדיחן בחמין הרי זה כאילו בישלם בשבת, לפי שאינם צריכים לבישול נוסף. ומכאן נלמד לענייננו, שביצה שנתגלגלה, כיון שנעשתה בכך ראויה לאכילה הרי עובר בכך משום בישול. ומסכמים: אכן <strong>שמע מינה</strong> <small>[למד ממנה]</small> שכן היא משמעות הדברים.
 <big>א</big> שנינו במשנה שלדעת התנא הראשון <strong>לא יפקיענה</strong> (יעטוף אותה) את הביצה <strong>בסודרין</strong> שנתחממו בשמש כדי לחממה, ור' יוסי מתיר. ושואלים: <strong>והא דתנן</strong> <small>[וזו ששנינו</small> במשנה<small>]</small> <strong>נותנין תבשיל לתוך הבור</strong> בשבת <strong>בשביל שיהא שמור</strong> מן החום, <strong>ו</strong>כן נותנים <strong>את המים היפים</strong> (הטובים) לשתיה <strong>ב</strong>תוך המים ה<strong>רעים</strong> (שאינם ראיים לשתיה) <strong>בשביל שיצננו</strong> בתוכם. <strong>ו</strong>כן <strong>את הצונן</strong> (מים צוננים) מותר להניח <strong>בחמה בשביל שיחמו</strong> המים. <strong>לימא</strong> <small>[האם נאמר]</small> שמשנה זו כשיטת <strong>ר' יוסי</strong> במשנתנו <strong>היא ולא</strong> כשיטת <strong>רבנן</strong> <small>[חכמים,</small> התנא הראשון<small>]?</small>
 שהרי חכמים אסרו לחמם דברים מכוח השמש! <strong>אמר רב נחמן: בחמה</strong> עצמה — <strong>דכוליה עלמא לא פליגי דשרי</strong> <small>[הכל אינם חלוקים</small> ודעתם <small>שמותר]</small> להניח דברים לחמם בה, שהרי ודאי אין זו אש, ואין זו דרך בישול. <strong>וכן בתולדות האור</strong> (האש), דברים שנתחממו מכוח האש <strong>כוליה עלמא לא פליגי דאסיר</strong> <small>[הכל אינם חלוקים שאסור]</small> לחמם בהם, שהמחמם בהם הרי הוא כמבשל באש עצמה. <strong>כי פליגי</strong> <small>[כאשר נחלקו]</small> הרי זה <strong>בתולדות החמה</strong> (בדברים שנתחממו מחום השמש). <strong>מר סבר</strong> <small>[חכם זה,</small> חכמים <small>סבור]</small> כי <strong>גזרינן</strong> <small>[גוזרים אנו</small> לאסור<small>]</small> חימום באמצעות <strong>תולדות החמה אטו</strong> <small>[משום]</small> <strong>תולדות האור</strong> <small>[האש]</small> שהן אסורות, שהרי אין הרואים יודעים במה נתחמם כלי הבשול, ואם יתירו את השימוש בתולדות החמה יבואו להתיר את השימוש אף בתולדות האור. <strong>ומר סבר</strong> <small>[וחכם זה</small> ר' יוסי <small>סבור]</small> כי <strong>לא גזרינן</strong> <small>[אין אנו גוזרים],</small> ואף שאסור לחמם בתולדות האור, מותר לחמם בתולדות החמה.
 <big>ב</big> שנינו במשנה: <strong>ולא יטמיננה</strong> לביצה <strong>בחול</strong> ובאבק דרכים שהם חמים. ושואלים: <strong>וליפלוג נמי</strong> <small>[ושיחלוק גם כן]</small> <strong>ר' יוסי בהא</strong> <small>[ב</small>הלכה <small>זו],</small> שהרי אם סבור הוא שמותר לבשל בשבת בדברים שנתחממו על ידי השמש, הרי יש להתיר גם חימום על ידי חול! לכך נתנו שתי תשובות. <strong>רבה אמר:</strong> אף ר' יוסי מקבל דעת חכמים במקרה זה, לפי ש<strong>גזרה</strong> גזרו חכמים על דבר זה מתוך החשש שאם יתירו לו להטמין בחול ובאבק דרכים <strong>שמא</strong> יבוא ו<strong>יטמין ברמץ</strong> (אפר חם) שזהו ודאי איסור גמור, לפי שההטמנה בחול וההטמנה ברמץ נראות דומות מאד. ואילו <strong>רב יוסף אמר:</strong> ר' יוסי מסכים לאסור במקרה זה <strong>מפני ש</strong>בשעה שטומנו בחול הריהו <strong>מזיז עפר ממקומו</strong> והרי זה כחופר בחול, ואסור. ושואלים: <strong>מאי בינייהו</strong> <small>[מה</small> ההבדל למעשה <small>ביניהם]?</small> שהרי לכאורה שני ההסברים מגיעים למסקנה מעשית אחת. ומשיבים: <strong>איכא בינייהו</strong> <small>[יש ביניהם]</small> הבדל למעשה במקרה של <strong>עפר תיחוח.</strong> שבעפר זה אין צורך בחפירת גומה ומטעם זה אין לאסור. ואילו גזירה משום הטמנה ברמץ עדיין קיימת כאן.
 <strong>מיתיבי</strong> <small>[מקשים]</small> על כך ממה ששנינו בברייתא, ש<strong>רבן שמעון בן גמליאל אומר: מגלגלין ביצה על גבי גג רותח</strong> שנתחמם מכוח השמש, <strong>ו</strong>אולם <strong>אין מגללין ביצה על גבי סיד רותח.</strong> ומעתה, <strong>בשלמא למאן דאמר</strong> <small>[נניח ל</small>שיטת <small>מי שאומר]</small> כי הטמנה בחול אסורה משום <strong>גזרה שמא יטמין ברמץ</strong> — על גג <strong>ליכא למיגזר</strong> <small>[אין לגזור],</small> שאין זה דומה להטמנה ברמץ. <strong>אלא למאן דאמר</strong> <small>[ל</small>שיטת <small>מי שאומר]</small> שהטעם הוא <strong>מפני שמזיז עפר ממקומו, ליגזר</strong> <small>[יגזור]</small> ויאסור גם על גבי הגג, שלעיתים יש עליו מעט עפר. ומשיבים: אין זו קושיה, כי <strong>סתם גג לית ביה</strong> <small>[אין בו]</small> <strong>עפר,</strong> ואין מקום לגזור משום מקרה שאינו מצוי.
 כיון שנדחתה ההוכחה <strong>תא שמע</strong> <small>[בוא</small> ו<small>שמע]</small> פתרון אחר לדבר ממה שסופר במשנתנו: <strong>מעשה שעשו אנשי טבריא והביאו סילון</strong> (צינור) <strong>של צונן לתוך אמה של חמין</strong> ואסרו להם חכמים להשתמש בצינורם. <strong>בשלמא למאן דאמר</strong> <small>[נניח לשיטת האומר]</small> שהאיסור הוא משום <strong>גזרה שמא יטמין ברמץ</strong> — <strong>היינו דדמיא</strong> <small>[זוהי</small> הסיבה שנאסר הדבר משום <small>שדומה]</small> היא <strong>להטמנה,</strong> שכן מכניסים את המים הצוננים (כעין הטמנה) בתוך מים חמים יותר. <strong>אלא למאן דאמר</strong> <small>[ל</small>שיטת <small>מי שאומר]</small> שהטעם הוא <strong>מפני שמזיז עפר ממקומו מאי איכא למימר</strong> <small>[מה יש לומר]</small> להסברת הדבר?
 ומשיבים: <strong>מי סברת</strong> <small>[האם סבור אתה]</small> כי <strong>מעשה טבריא</strong> (טבריה) <strong>אסיפא קאי</strong> <small>[על סופה</small> של המשנה הוא <small>עומד,</small> מתייחס<small>]?</small> לא, אלא <strong>ארישא קאי</strong> <small>[על ראשה</small> הוא <small>עומד,</small> מתייחס<small>].</small> וכך יש להבין את הדברים: <strong>לא יפקיענה בסודרין ורבי יוסי מתיר</strong>, נחלקו חכמים ור' יוסי בענין הפקעה בסודרים, <strong>והכי קאמרי ליה רבנן</strong> <small>[וכך אמרו לו חכמים]</small> לר' יוסי: <strong>הא</strong> <small>[הרי]</small> <strong>מעשה</strong> זה שהיה ב<strong>אנשי טבריא</strong> ב<strong>תולדות חמה הוא</strong> שהיה, שהרי לא נתחממו חמי טבריה בחום האש, <strong>ו</strong>אף על פי כן <strong>אסרי להו רבנן</strong> <small>[אסרו להם חכמים]!</small> <strong>אמר להו</strong> <small>[להם]</small> ר' יוסי: אין הדבר כן אלא המעשה <strong>ההוא</strong> ב<strong>תולדות</strong> ה<strong>אור הוא</strong> שהיה, שכן חמי טבריה חמים הם משום <strong>דחלפי אפיתחא דגיהנם</strong> <small>[ש</small>הם <small>חולפים על פתח הגיהנם</small> ומתחממים מאשו<small>]</small> ולמעשה הם מתחממים מאש של ממש, אלא שהיא אש תת־קרקעית, מה שאין כן בחמה.
 <big>ג</big> באותי ענין <strong>אמר רב חסדא:</strong>
## דף לט:
 <strong>ממעשה</strong> זה <strong>שעשו אנשי טבריא ואסרי להו רבנן</strong> <small>[ואסרו</small> <small>להם חכמים]</small> למדנו להלכה כי <strong>בטלה</strong> ואסורה <strong>הטמנה</strong> של קדירה בשבת <strong>בדבר המוסיף הבל</strong> (חום) במשך השבת, <strong>ו</strong>לא נאסרה רק ביום השבת עצמו <strong>אלא אפילו מבעוד יום.</strong> שהרי העברת הסילונות הצוננים במים המתחממים והולכים דומה בכל להטמנה בחומר המוסיף הבל. <strong>אמר עולא: הלכה כאנשי טבריא. אמר ליה</strong> <small>[לו]</small> <strong>רב נחמן: כבר תברינהו אנשי טבריא לסילונייהו</strong> <small>[כבר שברו אנשי טבריה את צינורותיהם]</small> ואף הם חזרו בהם.
 <big>א</big> שנינו במשנה את ה<strong>מעשה שעשו אנשי טבריא,</strong> והוזכר בדרך אגב שהמים שנתחממו בחמי טבריה דינם כחמין שהוחמו בשבת ואסורים ברחיצה. ומבררים את הענין: <strong>מאי</strong> <small>[מה,</small> מאיזה סוג<small>]</small> היא <strong>רחיצה</strong> זו? <strong>אילימא</strong> <small>[אם תאמר]</small> שהמדובר ב<strong>רחיצת כל גופו</strong> — <strong>אלא</strong> אם כן יש לתמוה שמכאן משמע שרק <strong>חמין שהוחמו בשבת הוא</strong> ש<strong>אסורין</strong> ברחיצה כזו, <strong>הא</strong> <small>[הרי,</small> אבל<small>]</small> <strong>חמין שהוחמו מערב שבת מותרין,</strong> והדבר לא יתכן, שכן <strong>והתניא</strong> <small>[והרי שנינו</small> בברייתא<small>]:</small> <strong>חמין שהוחמו מערב שבת, למחר רוחץ בהן</strong> את <strong>פניו ידיו ורגליו, אבל לא</strong> את <strong>כל גופו! אלא</strong> יש לומר כי הרחיצה שנאסרה במשנה במים שהוחמו בשבת אכן היתה רחיצת <strong>פניו ידיו ורגליו.</strong>
 ואולם אם כן <strong>אימא סיפא</strong> <small>[אמור את סופה</small> של המשנה<small>],</small> ששנינו בה שאם היה זה <strong>ביום טוב,</strong> הרי דין המים <strong>כחמין שהוחמו ביום טוב</strong> באמצעות האש, <strong>ואסורין ברחיצה ומותרין בשתיה,</strong> הרי שאף ביום טוב אסורה רחיצת פניו ידיו ורגליו בחמין אלה. אם כן <strong>לימא תנן סתמא</strong> <small>[האם לומר שנשנתה סתם משנה]</small> <strong>כ</strong>שיטת <strong>בית שמאי? דתנן</strong> <small>[ש</small>כן <small>שנינו</small> במשנה<small>],</small> <strong>בית שמאי אומרים: לא יחם אדם חמין לרגליו</strong> ביום טוב <strong>אלא אם כן ראויין</strong> הם אף <strong>לשתיה, ובית הלל מתירין.</strong> הרי שמותר לדעת בית הלל לחמם מים ביום טוב לצורך רחיצת רגלים, ולפי הפירוש שפירשנו את המלה "רחיצה" במשנה (פניו ידיו ורגליו), נמצא שמשנתנו היא כדעת בית שמאי. והדבר תמוה ביותר, שכן נדחתה שיטה זו מן ההלכה ואינה מוזכרת אלא לעתים רחוקות כמשנה סתמית!
 <strong>אמר רב איקא בר חנניא:</strong> במים שהוחמו <strong>להשתטף</strong> (לשטוף) <strong>בהן</strong> את <strong>כל גופו עסקינן</strong> <small>[עוסקים אנו]</small> במשנתנו, ודבר זה אין דינו כרחיצה, <strong>ו</strong>מה ששנינו במשנה שאלה שהוחמו בשבת אסורים ברחיצה ומשמע שאלה שהוחמו בערב שבת מותרים ברחיצה בשבת, הרי כשיטת <strong>האי תנא</strong> <small>[תנא זה]</small> <strong>הוא,</strong> שיטת ר' שמעון בתוספתא. <strong>דתניא</strong> <small>[ש</small>כן <small>שנינו</small> בתוספתא<small>]:</small> <strong>לא ישתטף אדם כל גופו בין בחמין</strong> אף שהוחמו מערב שבת <strong>ובין בצונן,</strong> אלו <strong>דברי ר' מאיר,</strong> ו<strong>ר' שמעון מתיר</strong> בשניהם, אף בחמים, כיון שהוחמו מערב שבת. <strong>ר' יהודה אומר: בחמין</strong> — <strong>אסור, בצונן</strong> — <strong>מותר.</strong> ולדעת ר' שמעון במים שהוחמו בשבת עצמה אסורה הרחיצה כלל, ואם כן משנתנו שאינה מבחינה בין חמין וצונן כשיטת ר' שמעון היא.
 <big>ב</big> <strong>אמר רב חסדא: מחלוקת</strong> זו שאמרו בענין רחיצה במים שהוחמו מערב שבת, הרי היא דווקא <strong>בכלי,</strong> שהיו המים החמים בתוך כלי, שאז אפשר לחשוב שחממו אותם בשבת, ויש לחשוש שיבואו להתיר מים שנתחממו בשבת על גבי האש. <strong>אבל</strong> כאשר אותם מים נמצאים <strong>בקרקע</strong> — ל<strong>דברי הכל מותר.</strong> על כך מקשים: <strong>והא</strong> <small>[והרי]</small> <strong>מעשה</strong> זה ב<strong>אנשי טבריא בקרקע הוה</strong> <small>[היה]</small> <strong>ו</strong>עם כל זה <strong>אסרי להו רבנן</strong> <small>[אסרו להם חכמים]!</small> <strong>אלא אי איתמר, הכי איתמר</strong> <small>[אם נאמר</small> הדבר בנושא זה, <small>כך נאמר]</small> וזו היא הגרסה הנכונה: <strong>מחלוקת</strong> זו היא דווקא כאשר המים נמצאים <strong>בקרקע, אבל</strong> כאשר הם <strong>ב</strong>תוך <strong>כלי</strong> — ל<strong>דברי הכל אסור.</strong>
 <strong>אמר רבה בר בר חנה אמר ר' יוחנן: הלכה</strong> במחלוקת זו <strong>כר' יהודה. אמר ליה</strong> <small>[לו]</small> <strong>רב יוסף:</strong> האם <strong>בפירוש שמיע לך</strong> <small>[שמעת]</small> דברי ר' יוחנן אלה, <strong>או מכללא שמיע לך</strong> <small>[מכלל</small> דברים אחרים שאמר <small>שמעת]?</small> ומעירים: <strong>מאי כללא</strong> <small>[ומהם</small> דברי ר' יוחנן <small>מכללם]</small> אפשר היה להוציא ממנו מסקנה כזו? — ש<strong>אמר רב תנחום</strong> שכך <strong>אמר ר' יוחנן</strong> שכך <strong>אמר ר' ינאי</strong> שכך <strong>אמר רב: כל מקום שאתה מוצא שנים חלוקין</strong> וכל אחד מהם קובע דעתו בשורה של מקרים, <strong>ואחד</strong> החכמים, שלישי, <strong>מכריע</strong> ואומר שבמקצת הדברים הלכה כאחד מהם, ובמקצתם הלכה כחבירו — <strong>הלכה כדברי המכריע. חוץ מ</strong>המקרה של <strong>קולי מטלניות</strong> (היתר השמוש בטהרה בבלויי מטליות), <strong>שאף על פי שר' אליעזר מחמיר ור' יהושע מיקל, ור' עקיבא מכריע</strong> — <strong>אין הלכה כדברי המכריע.</strong> וטעמו של דבר — <strong>חדא</strong> <small>[</small>טעם <small>אחד]:</small> ש<strong>ר' עקיבא תלמיד הוא</strong> ואין כוחו גדול עד כדי הכרעה בין רבותיו. <strong>ועוד: הא</strong> <small>[הרי]</small>
## דף מ.
 <strong>הדר ביה</strong> <small>[חזר בו]</small> <strong>ר' עקיבא לגביה</strong> <small>[אצלו,</small> לשיטתו<small>]</small> של <strong>ר' יהושע.</strong> ואף במחלוקת שבדיני רחיצה צריך היה לפסוק כשיטת ר' יהודה כיון שהוא המכריע, ולכן שאל רב יוסף אם הפסק כר' יהודה לא נסמך רק על כלל זה. ושואלים: <strong>ואי מכללא, מאי</strong> <small>[ואם</small> למדנו הלכה זו <small>מן הכלל, מה</small> הפגם בדבר<small>]?</small> הרי יפה אפשר להסיק דברים אלה מן הכלל! ומשיבים: <strong>דילמא הני מילי במתניתין</strong> <small>[שמא דברים אלה</small> אמורים שיש תוקף לכלל <small>רק במשנתנו],</small> <strong>אבל בברייתא</strong> — <strong>לא</strong> שמא אין הברייתא מהימנת למדי כדי לסמוך הכרעות הלכתיות על סגנונה. <strong>אמר ליה</strong> <small>[לו]</small> רבה בר בר חנה לרב יוסף: <strong>אנא בפירוש שמיע לי</strong> <small>[אני בפירוש שמעתי</small> דבר זה<small>]</small>.
 <big>א</big> <strong>אתמר</strong> <small>[נאמר]</small> שיש מחלוקת אמוראים בדבר: <strong>חמין שהוחמו מערב</strong> שבת, <strong>רב אמר: למחר</strong> ביום השבת <strong>רוחץ בהן כל גופו,</strong> ואולם לא כאחד, אלא כל <strong>אבר</strong> ו<strong>אבר</strong> לעצמו, כדי לעשות שינוי ולהזכיר ששבת היום. <strong>ושמואל אמר: לא התירו לרחוץ</strong> בחמין אף שהוחמו מערב שבת <strong>אלא</strong> רק את <strong>פניו ידיו ורגליו,</strong> אבל לא את כל גופו. <strong>מיתיבי</strong> <small>[מקשים]</small> על כך ממה ששנינו: <strong>חמין שהוחמו מערב שבת, למחר רוחץ בהן פניו ידיו ורגליו אבל לא כל גופו.</strong> והרי זו <strong>תיובתא</strong> <small>[קושיה חמורה]</small> על <strong>רב! אמר</strong> <small>[</small>יכול היה <small>לומר]</small> <strong>לך רב:</strong> מה שנאמר בברייתא <strong>"לא כל גופו"</strong> כוונתו לא כל גופו <strong>בבת אחת, אלא אבר אבר</strong> לעצמו. ומקשים: <strong>והא</strong> <small>[והרי]</small> <strong>"פניו ידיו ורגליו" קתני</strong> <small>[שנה]</small> ולא יותר! ומשיב רב: הכוונה היא שרוחץ אבר אבר, <strong>כעין פניו ידיו ורגליו,</strong> שכל אחד מהם הוא אבר נפרד לעצמו, והובאו אלה כדי לשמש דוגמא לרחיצת אבר אבר. ושוב מנסים להביא ראייה ממקור אחר.
 <strong>תא שמע</strong> <small>[בוא</small> ו<small>שמע]</small> ממה ששנינו בברייתא: <strong>לא התירו לרחוץ בחמין שהוחמו מערב שבת אלא פניו ידיו ורגליו,</strong> וקשים הדברים לרב! ומשיב רב: <strong>הכא נמי</strong> <small>[כאן גם כן]</small> כפי שאמרנו קודם, הכוונה היא שרוחץ אבר אבר, <strong>כעין פניו ידיו ורגליו.</strong>
 ומעירים: <strong>תניא כוותיה</strong> <small>[שנויה</small> ברייתא <small>כשיטתו]</small> של <strong>שמואל: חמין שהוחמו מערב שבת, למחר רוחץ בהן פניו ידיו ורגליו, אבל לא</strong> את <strong>כל גופו</strong> ואפילו <strong>אבר אבר. ואין צריך לומר</strong> שהוא הדין ב<strong>חמין שהוחמו ביום טוב. רבה מתני לה להא שמעתא</strong> <small>[היה שונה הלכה זו]</small> של <strong>רב בהאי לישנא</strong> <small>[בלשון זו]:</small> <strong>חמין שהוחמו מערב שבת</strong> רוצה לרחוץ בהם <strong>למחר, אמר רב: רוחץ בהן כל גופו ומשייר אבר אחד</strong> כדי לזכור ששבת היום. <strong>איתיביה כל הני תיובתא</strong> <small>[הקשה עליו כל אותן הקושיות]</small> שהקשינו על הגרסה הקודמת של דברי רב, ומסכמים: <strong>תיובתא</strong> <small>[</small>אכן <small>קושיה חמורה]</small> היא.
 <strong>אמר ליה</strong> <small>[לו]</small> <strong>רב יוסף לאביי: רבה מי קא עביד כשמעתיה</strong> <small>[האם הוא עושה,</small> נוהג <small>כהלכתו]</small> זו של <strong>רב? אמר ליה</strong> <small>[לו]:</small> <strong>לא ידענא</strong> <small>[איני יודע].</small> ושואלים: <strong>מאי תיבעי ליה</strong> <small>[מה תסתפק לו]?</small> <strong>פשיטא</strong> <small>[פשוט,</small> מובן מאליו<small>]</small> ש<strong>לא עביד</strong> <small>[עשה]</small> רבה כדברי רב, <strong>דהא איתותב</strong> <small>[שהרי הושארו דבריו</small> של רב <small>בקושיה חמורה].</small> ומשיבים: <strong>דילמא</strong> <small>[שמא]</small> <strong>לא שמיעא ליה</strong> <small>[שמע,</small> ידע<small>],</small> או לא החשיב את הקושיות הללו, ולדעתו אם כן עדיין יתכן לפסוק כדברי רב.
 ואומרים: אם כן, הרי שוב אין מקום לשאלה, <strong>ואי</strong> <small>[ואם]</small> <strong>לא שמיעא ליה</strong> <small>[שמע]</small> קושיה זו — <strong>ודאי עביד</strong> <small>[עשה]</small> כרב. שכן <strong>אמר אביי: כל מילי דמר עביד</strong> <small>[הדברים של אדוני,</small> רבה, <small>היה עושה,</small> נוהג<small>]</small> <strong>כ</strong>שיטת <strong>רב, בר מהני תלת דעביד</strong> <small>[חוץ משלושה אלה שעשה]</small> <strong>כ</strong>שיטת <strong>שמואל.</strong> ש<strong>מטילין</strong> ומעבירים את הציצית <strong>מבגד לבגד, ומדליקין</strong> בנרות חנוכה <strong>מנר לנר, ו</strong>מה שפסק <strong>הלכה כר' שמעון</strong> בדיני שבת <strong>בגרירה,</strong> שלדעתו מותר לגרור כלים כבדים, ואין לחשוש שמא יתהווה חריץ בקרקע מחמת כן. ומכל מקום ודאי מסתבר לומר שנהג כמו רב גם בענין הרחיצה בשבת, שכן הלכה כמותו אף בענין זה! ומשיבים: שאין זו ראייה גמורה, כי שמא נהג רבה, ש<strong>כחומרי</strong> <small>[כחומרותיו]</small> של <strong>רב</strong> — <strong>עביד</strong> <small>[עשה],</small> <strong>כקולי</strong> <small>[כהקלותיו]</small> של <strong>רב</strong> — <strong>לא עביד</strong> <small>[עשה],</small> והרי ההיתר לרחוץ בחמין בשבת הוא מן ההקלות של רב, ואם כן לא ברור כיצד נהג רבה למעשה.
 <big>ב</big> <strong>תנו רבנן</strong> <small>[שנו חכמים]</small> בתוספתא: <strong>מרחץ שפקקו</strong> את <strong>נקביו</strong> (פתחיו) <strong>מערב שבת,</strong> כדי שלא יפוג חומו, <strong>למוצאי שבת רוחץ בו מיד.</strong> ואם <strong>פקקו נקביו מערב יום טוב, למחר</strong> ביום טוב עצמו <strong>נכנס ומזיע</strong> בהבל המים החמים, <strong>ויוצא ומשתטף</strong> במים צוננים <strong>בבית</strong> (בחדר) <strong>החיצון</strong> של בית המרחץ.
 <strong>אמר ר' יהודה: מעשה במרחץ של בני ברק שפקקו נקביו מערב יום טוב, למחר</strong> ביום טוב <strong>נכנס ר' אלעזר בן עזריה ור' עקיבא והזיעו בו ויצאו ונשתטפו בבית החיצון. אלא</strong> שמרחץ זה מיוחד היה לפי <strong>ש</strong>המים ה<strong>חמין שלו</strong> היו <strong>מחופין</strong> (מכוסים) <strong>בנסרים</strong> של עץ, ולא היה מקום לחשוש שמא ירחצו במים החמים. <strong>כשבא הדבר לפני חכמים אמרו: אף על פי שאין חמין שלו מחופין בנסרין</strong> מותר להזיע בהבל המרחץ. <strong>ומשרבו עוברי עבירה התחילו לאסור.</strong> ואולם <strong>אמבטיאות</strong> שהן מרחצאות גדולים <strong>של כרכין</strong> — <strong>מטייל בהן</strong> כדרכו <strong>ואינו חושש</strong> לאיסורי שבת, אף בתוך כך הוא מזיע בתוכן.
 ושואלים: <strong>מאי</strong> <small>[מה</small> הם<small>]</small> <strong>"עוברי עבירה"</strong> שאמרנו? ומשיבים: ש<strong>אמר ר' שמעון בן פזי אמר ר' יהושע בן לוי משום</strong> (בשם) <strong>בר קפרא: בתחילה היו רוחצין בחמין שהוחמו מערב שבת</strong> אף בשבת, ו<strong>התחילו הבלנים להחם בשבת,</strong> ומשקרים היו <strong>ואומרים: מערב שבת הוחמו.</strong> על כן <strong>אסרו את ה</strong>רחיצה ב<strong>חמין והתירו את הזיעה. ועדיין היו</strong> אנשים <strong>רוחצין בחמין ואומרים: "מזיעין אנחנו",</strong> ולשם כך נכנסנו למרחץ. ולכן <strong>אסרו להן</strong> אף <strong>את הזיעה</strong> אך <strong>התירו</strong> לרחוץ ב<strong>חמי טבריה. ועדיין היו רוחצין בחמי האור</strong> <small>[מים חמים שנתחממו באש],</small> <strong>ואומרים: בחמי טבריה רחצנו.</strong> ולכך <strong>אסרו להן</strong> אף <strong>חמי טבריה. ו</strong>עדיין נשאר ש<strong>התירו להן את הצונן. ראו שאין הדבר עומד להן,</strong> כי אין גזירות אלה מתקיימות בידי הציבור מפני חומרתן, <strong>התירו להן</strong> לרחוץ ב<strong>חמי טבריה</strong> והגזירה על איסור <strong>זיעה במקומה עומדת.</strong>
 ובהקשר לכך <strong>אמר רבא: האי מאן דעבר אדרבנן, שרי למיקרי ליה "עבריינא"</strong> <small>[מי שעובר על דברי חכמים, מותר לקרא לו "עבריין"],</small> ואין אומרים שרק מי שעבר עבירה חמורה על דברי תורה ממש הוא שקוראים לו כך. ומעירים: <strong>כמאן</strong> <small>[כמי]</small> אמר רבא דברים אלה —
## דף מ:
 <strong>כי האי תנא</strong> <small>[כמו תנא זה]</small> ששנינו דבריו בברייתא, כשקורא לאלה שעברו על תקנת חכמים: "עוברי עבירה".
 בתוספתא שנינו ש<strong>אמבטיאות של כרכים מטייל בהן ואינו חושש</strong> אף אם בתוך כך הוא מזיע. <strong>אמר רבא:</strong> זהו <strong>דוקא</strong> באמבטיאות של <strong>כרכין, אבל</strong> של <strong>כפרים</strong> — <strong>לא. מאי טעמא</strong> <small>[מה טעם</small> ההבדל<small>]</small> — <strong>כיון דזוטרין נפיש הבלייהו</strong> <small>[שקטנים</small> הם <small>מרובה הבלם],</small> ואף בדרך הילוך בלבד אפשר להגיע בהם לידי זיעה.
 <big>א</big> <strong>תנו רבנן</strong> <small>[שנו חכמים]</small> <strong>מתחמם אדם כנגד המדורה</strong> בשבת, <strong>ויוצא</strong> ממקומו, <strong>ומשתטף</strong> אחר כך <strong>בצונן. ובלבד שלא ישתטף בצונן</strong> תחילה <strong>ויתחמם</strong> אחר כך <strong>כנגד המדורה.</strong> וטעם האיסור: <strong>מפני שמפשיר</strong> (מחמם עד כדי פושרים) את ה<strong>מים שעליו.</strong> ועוד <strong>תנו רבנן</strong> <small>[שנו חכמים]:</small> <strong>מיחם אדם</strong> החש במיעיו <strong>אלונטית</strong> <small>[מגבת]</small> <strong>ומניחה על בני מעים</strong> שלו אף <strong>בשבת, ובלבד שלא יביא קומקומוס של מים חמין ויניחנו על בני מעים בשבת</strong> שמא ישפכו המים ויבוא לסוחטם (תוספות) ויעשה דבר האסור בשבת. <strong>ודבר זה אפילו בחול אסור, מפני</strong> חשש <strong>הסכנה,</strong> שאם המים חמים ביותר עשויים הם לגרום כוויה לכשישפכו עליו.
 <big>ב</big> מעין זה <strong>תנו רבנן</strong> <small>[שנו חכמים]:</small> <strong>מביא אדם קיתון</strong> (ספל קטן) מלא <strong>מים ומניחו כנגד המדורה</strong> בשבת. <strong>לא בשביל שיחמו</strong> המים, שהרי אסור לבשל בשבת, <strong>אלא בשביל שתפיג צינתן,</strong> שמותר לגרום למים שלא יהיה קרים כל כך בשבת. <strong>ר' יהודה אומר: מביאה אשה פך של שמן ומניחתו כנגד המדורה. לא בשביל שיבשל</strong> (יתבשל) השמן, <strong>אלא בשביל שיפשר. רבן שמעון בן גמליאל אומר: אשה סכה ידה</strong> ב<strong>שמן ומחממתה</strong> אחר כך <strong>כנגד המדורה, וסכה</strong> אחר כך בשמן מחומם זה <strong>לבנה</strong> ה<strong>קטן, ואינה חוששת</strong> משום בישול בשבת.
 <strong>איבעיא להו</strong> <small>[נשאלה להם,</small> לבני הישיבה<small>]</small> שאלה זו: חימום <strong>שמן</strong> בדרך זו בשבת <strong>מה הוא</strong> דינו <strong>לתנא קמא</strong> <small>[הראשון]</small> המתיר במים, האם גם בו התיר? <strong>רבה ורב יוסף דאמרי תרוייהו</strong> <small>[שאמרו שניהם]</small> שדעת התנא הראשון <strong>להתירא</strong> <small>[להתיר]</small> בשמן, <strong>רב נחמן בר יצחק אמר</strong> שדעת התנא הראשון <strong>לאיסורא</strong> <small>[לאסור].</small> ולהבנת הדברים מסבירים: <strong>רבה ורב יוסף דאמרי תרוייהו</strong> <small>[שאמרו שניהם]</small> שדעת התנא הראשון <strong>להתירא</strong> <small>[להתיר].</small> מסבירים את המשנה כך: <strong>שמן אף על פי</strong> שהתחמם עד כדי <strong>שהיד סולדת בו</strong> (שהיד נרתעת ממנו מפני חומו) — <strong>מותר.</strong> וטעמו של דבר, כי <strong>סבר</strong> <small>[סבור]</small> ה<strong>תנא קמא</strong> <small>[הראשון]</small> ש<strong>שמן אין בו משום בשול,</strong> שכדי לבשל שמן עד כדי רתיחה יש צורך בחום גבוה מאד, וחימום בלבד אין בו משום בישול. <strong>ואתא</strong> <small>[ובא]</small> <strong>ר' יהודה למימר</strong> <small>[לומר]</small> ש<strong>שמן יש בו משום בשול, ו</strong>אולם <strong>הפשרו לא זה הוא בשולו.</strong> ועל כן מותר להניח פך שמן כנגד המדורה כדי להפשירו, אף שאסור לחממו לכדי בישול. <strong>ואתא</strong> <small>[ובא]</small> <strong>רבן שמעון בן גמליאל למימר</strong> <small>[לומר]</small> ש<strong>שמן יש בו משום בשול, והפשרו זהו בשולו.</strong> והתיר רק במקרה המיוחד שהאשה סכה ידה בשמן, ומחממתה וסכה בו את בנה.
 ואילו <strong>רב נחמן בר יצחק אמר:</strong> שדעת התנא הראשון היא <strong>לאיסורא</strong> <small>[לאיסור],</small> והוא מפרש את המחלוקת בצורה הבאה: לדעת התנא הראשון <strong>שמן אף על פי שאין היד סולדת בו,</strong> שעדיין ניתן לגעת בו על אף חומו — <strong>אסור</strong> לחממו יותר. <strong>קסבר</strong> <small>[סבור]</small> ש<strong>שמן יש בו משום בשול, והפשרו זהו בשולו. ואתא</strong> <small>[ובא]</small> <strong>ר' יהודה</strong> להקל ו<strong>למימר</strong> <small>[לומר]</small> ש<strong>הפשרו לא זהו בשולו. ואתא</strong> <small>[ובא]</small> <strong>רבן שמעון בן גמליאל</strong> לחלוק על ר' יהודה ו<strong>למימר</strong> <small>[לומר]</small> ש<strong>שמן יש בו משום בשול, והפשרו זהו בשולו.</strong> על כך מקשים: הרי לדרך הסברה זו דעת <strong>רבן שמעון בן גמליאל היינו</strong> <small>[זוהי]</small> בדיוק דעת ה<strong>תנא קמא</strong> <small>[הראשון],</small> ומה ההבדל ביניהם? ומשיבים: <strong>איכא בינייהו</strong> <small>[יש ביניהם]</small> הבדל למעשה אם עושים זאת <strong>כלאחר יד</strong> ולא בדרך הרגילה, שלדעת תנא קמא אסור לחמם את השמן בכל צורה, ואילו לדעת רבן שמעון בן גמליאל מותר להפשירו על ידי שינוי.
 להלכה <strong>אמר רב יהודה אמר שמואל: אחד שמן ואחד מים</strong> אם מחמם אותם עד שתהא <strong>יד סולדת בו</strong> — <strong>אסור.</strong> ולחממו באופן ש<strong>אין יד סולדת בו</strong> — <strong>מותר.</strong> ושואלים: <strong>והיכי דמי</strong> <small>[וכיצד הוא</small> בדיוק<small>]</small> <strong>יד סולדת בו?</strong> שהרי אין כל הידים שוות ברגישותן לחום. <strong>אמר</strong> החכם <strong>רחבא: כל שכריסו של תינוק נכוית</strong> בו הוא שנקרא "יד סולדת בו".
 מענין זה <strong>אמר רב יצחק בר אבדימי: פעם אחת נכנסתי אחר רבי לבית המרחץ</strong> בשבת לשמשו, <strong>ובקשתי להניח לו פך של שמן באמבטי</strong> כדי שיתחמם השמן מעט לצורך סיכה. <strong>ואמר לי: טול</strong> מן המים שבמרחץ <strong>בכלי שני ותן</strong> בו את השמן. ומעירים: <strong>שמע מינה תלת</strong> <small>[למד ממנה,</small> מהערתו זו של רבי, <small>שלוש</small> הלכות<small>].</small> <strong>שמע מינה</strong> <small>[למד ממנה]</small> כי <strong>שמן יש בו משום בשול,</strong> שמשום כך אסר להניחו באמבטי. <strong>ושמע מינה</strong> <small>[ולמד ממנה]</small> ש<strong>כלי שני</strong> בכל מקרה אינו חם ו<strong>אינו מבשל. ושמע מינה</strong> <small>[ולמד ממנה]</small> כי בשמן <strong>הפשרו</strong> — <strong>זהו בשולו.</strong>
 <big>ג</big> על סיפור זה תוהים: <strong>היכי עביד הכי</strong> <small>[איך עשה</small> רבי <small>כך]</small> להורות לתלמידו הלכה בהיותו בבית המרחץ, <strong>והאמר</strong> <small>[והרי אמר]</small> <strong>רבה בר בר חנה</strong> שכך <strong>אמר ר' יוחנן: בכל מקום מותר להרהר</strong> בדברי תורה <strong>חוץ מבית המרחץ ובית הכסא! וכי תימא</strong> <small>[ואם תאמר]</small> כי <strong>בלשון חול אמר ליה</strong> <small>[לו],</small> <strong>והאמר</strong> <small>[והרי אמר]</small> <strong>אביי: דברים של חול מותר לאומרן</strong> אף בבית המרחץ <strong>בלשון קודש,</strong> ודברים <strong>של קודש אסור לאומרן</strong> במרחץ אפילו <strong>בלשון חול!</strong> ומשיבים: <strong>אפרושי מאיסורא שאני</strong> <small>[להפריש מאיסור</small> דינו <small>שונה],</small> ומותר.
 <strong>תדע</strong> שכן הוא, שכן <strong>אמר רב יהודה אמר שמואל: מעשה בתלמידו של ר' מאיר שנכנס אחריו לבית המרחץ</strong> בשבת <strong>ובקש להדיח</strong> את ה<strong>קרקע</strong> לנקותה. <strong>ואמר לו</strong> ר' מאיר: <strong>אין מדיחין</strong> את הקרקע בשבת. ביקש התלמיד <strong>לסוך לו</strong> את <strong>קרקע</strong> בשמן. <strong>אמר לו: אין סכין. אלמא</strong> <small>[מכאן]</small> כי <strong>אפרושי מאיסורא שאני</strong> <small>[להפריש מאיסור שונה],</small> <strong>הכא נמי לאפרושי מאיסורא שאני</strong> <small>[כאן גם כן,</small> במקרה של רבי <small>להפריש מאיסור שונה],</small> ומותר.
 <strong>אמר רבינא: שמע מינה</strong> <small>[למד ממנה]</small> כי <strong>המבשל בחמי טבריה בשבת</strong> — <strong>חייב. דהא</strong> <small>[שהרי]</small> <strong>מעשה</strong> שהיה ב<strong>רבי לאחר גזירה הוה</strong> <small>[היה],</small> <strong>ואמר ליה</strong> <small>[לו]</small> לתלמידו: <strong>טול</strong> מים חמים <strong>בכלי שני ותן</strong> בו את השמן. והרי שאם היה מבשל במים החמים עצמם היה בכך איסור מדין תורה. ומאחר שמעשה רבי היה לאחר שגזרו שלא לרחוץ בשבת בחמין, מוכרחים לומר שרחיצה זו באמבטי היתה בחמי טבריה. ומקשים: <strong>איני</strong> <small>[וכי כן הוא]?!</small> <strong>והאמר</strong> <small>[והרי אמר]</small> <strong>רב חסדא</strong> כי <strong>המבשל בחמי טבריה בשבת</strong> — <strong>פטור!</strong> ומשיבים: אין כאן סתירה, אלא <strong>מאי</strong> <small>[מה]</small> משמעות <strong>"חייב" נמי דקאמר</strong> <small>[גם כן שאמר</small> רבינא<small>]</small> — לא שיהא חייב סקילה או קרבן חטאת על בישול בחמי טבריה כעובר על דברי תורה, אלא <strong>מכת מרדות,</strong> שמלקים כל העובר על דברי חכמים במזיד.
 <big>ד</big> <strong>אמר ר' זירא: אנא חזיתיה</strong> <small>[אני ראיתיו]</small> את <strong>ר' אבהו</strong> ש<strong>שט באמבטי</strong> בשבת, <strong>ולא ידענא</strong> <small>[ידעתי]</small> <strong>אי</strong> <small>[אם]</small> <strong>עקר</strong> רגליו ושחה ממש במים, <strong>אי</strong> <small>[אם]</small> <strong>לא עקר.</strong> ותוהים: <strong>פשיטא</strong> <small>[פשוט,</small> מובן מאליו<small>]</small> ש<strong>לא עקר</strong> רגליו, <strong>דתניא</strong> <small>[ש</small>הרי <small>שנינו</small> בברייתא<small>]:</small> <strong>לא ישוט אדם</strong> בשבת <strong>בבריכה מלאה מים, ואפילו עומדת</strong> הבריכה <strong>בחצר</strong> שאין מקום לחשוש לאיסור, בכל זאת אסרו חכמים! ומשיבים: <strong>לא קשיא</strong> <small>[אין</small> זה <small>קשה],</small> <strong>הא</strong> <small>[זו]</small> שאסרו לשוט בשבת בבריכה הרי זה בבריכה
## דף מא.
 <strong>דלית ליה גידודי</strong> <small>[שאין לה מחיצות</small> סביב<small>],</small> שכיון שאין לה מחיצות נראית היא כים או כנהר, <strong>הא דאית ליה גידודי</strong> <small>[זו שיש לה מחיצות]</small> שנראית ככלי — לא אסרו בה.
 <big>א</big> מכיון שעסקנו במה שסיפר ר' זירא על ר' אבהו מביאים עוד מה ש<strong>אמר ר' זירא: אנא חזיתיה</strong> <small>[אני ראיתיו]</small> את <strong>ר' אבהו ש</strong>בשעת רחיצה <strong>הניח ידיו כנגד פניו שלמטה</strong> (ערוותו) משום צניעות, <strong>ולא ידענא אי</strong> <small>[ואיני יודע אם]</small> <strong>אי נגע אי</strong> <small>[אם]</small> <strong>לא נגע.</strong> על כך מקשים: וכי מה מקום יש לשאול בענין זה? <strong>פשיטא</strong> <small>[פשוט,</small> מובן מאליו<small>]</small> ש<strong>לא נגע</strong> <small>[נגע],</small> <strong>דתניא</strong> <small>[ש</small>כן <small>שנינו</small> בברייתא<small>]</small> ש<strong>ר' אליעזר אומר: כל האוחז באמה</strong> (באברו) <strong>ומשתין</strong> — <strong>כאילו מביא מבול לעולם.</strong> שהוא עשוי להביא עצמו לידי גירוי על ידי מגע זה וחמורה העבירה ביותר כבדור המבול.
 <strong>אמר אביי:</strong> בכל זאת אין להוכיח מכאן לענייננו, כי שמא <strong>עשאוה כ</strong>דין <strong>בולשת. דתנן</strong> <small>[ש</small>כן <small>שנינו</small> במשנה<small>]:</small> <strong>בולשת</strong> (יחידת צבא) <strong>שנכנסה לעיר,</strong> אם נכנסה <strong>בשעת שלום,</strong> הרי ה<strong>חביות</strong> ה<strong>פתוחות</strong> של יין שנמצאו אחר שיצאו ממנה <strong>אסורות</strong> בשתיה כי חוששים שמא ניסכו אנשי הצבא הגויים את היין שבחביות לעבודה זרה. ואילו חביות <strong>סתומות</strong> — <strong>מותרות.</strong> ואולם אם נכנסה הבולשת <strong>בשעת מלחמה</strong> — <strong>אלו ואלו מותרות.</strong> וטעמו של דבר — <strong>לפי ש</strong>בשעת מלחמה <strong>אין פנאי לנסך</strong> ובוודאי שלא ניסכו. <strong>אלמא</strong> <small>[מכאן]</small> כי <strong>כיון דבעיתי לא מנסכי</strong> <small>[ש</small>הם <small>מפחדים אינם מנסכים].</small> <strong>הכא נמי</strong> <small>[כאן גם כן]</small> <strong>כיון דבעית לא אתי להרהורי</strong> <small>[ש</small>הוא <small>מפחד אינו בא</small> לידי <small>הרהור].</small> ושואלים: <strong>והכא מאי ביעתותא</strong> <small>[וכאן מה פחד]</small> יש המונע את המתרחץ מהרהור? ומשיבים: <strong>ביעתותא דנהרא</strong> <small>[פחד הנהר]</small> שכיון שעליו להיזהר שלא ישטפוהו המים, אינו מהרהר בדברים אחרים.
 על עצם המעשה מקשים: <strong>איני</strong> <small>[וכי כן הוא]?!</small> האם מותר במקרה כל שהוא לכסות ערוותו כשרוחץ? <strong>והאמר</strong> <small>[והרי אמר]</small> <strong>ר' אבא</strong> שכך <strong>אמר רב הונא</strong> שכך <strong>אמר רב: כל המניח ידיו כנגד פניו של מטה</strong> הריהו <strong>כאילו כופר בבריתו של אברהם אבינו,</strong> שנראה שהוא מכסה עצמו מפני שרצונו להסתיר שהוא נימול! ומתרצים: <strong>לא קשיא</strong> <small>[אין</small> זה <small>קשה],</small> שכן יש לחלק ולומר כי <strong>הא</strong> <small>[זה]</small> ששנינו שאסור לכסות הרי זה <strong>כי נחית</strong> <small>[כאשר</small> הוא <small>יורד]</small> אל הנהר שאין מולו אנשים ואינו צריך לחשוש לצניעות, הרי אסור לו להראות כאילו הוא כופר בברית אברהם, <strong>הא</strong> <small>[זה]</small> שאמרנו שאין בכך באופנים מסויימים איסור הרי זה <strong>כי סליק</strong> <small>[כאשר</small> הוא <small>עולה]</small> מן הנהר, כי כאשר הוא עולה ופניו מול אנשים הנמצאים על שפת הנהר מותר לו לכסות עצמו, משום צניעות, ואכן <strong>כי הא</strong> <small>[כמו זה]</small> שהיה נוהג <strong>רבא</strong> שכאשר היה ערום היה <strong>שחי</strong> <small>[שוחה,</small> מתכופף<small>].</small> ואילו <strong>ר' זירא זקיף</strong> <small>[היה עומד זקוף],</small> משום שחשש לדברי רב שאסור להיראות ככופר בברית אברהם. ואילו <strong>רבנן דבי</strong> <small>[החכמים מבית</small> מדרשו<small>]</small> של <strong>רב אשי, כי קא נחתי</strong> <small>[כאשר היו יורדים]</small> לנהר — <strong>זקפי</strong> <small>[היו זקופים],</small> <strong>כי קא סלקי</strong> <small>[כאשר היו עולים]</small> ממנו — <strong>שחי</strong> <small>[היו שוחים,</small> כפופים<small>].</small>
 <big>ב</big> וכיון שדובר ברחיצה ובדיניה, מסופר: <strong>ר' זירא הוה קא משתמיט</strong> <small>[היה משתמט]</small> שלא להפגש עם <strong>רב יהודה,</strong> מפני <strong>דבעי למיסק לארעא דישראל</strong> <small>[שרצה</small> ר' זירא <small>לעלות לארץ ישראל],</small> <strong>דאמר</strong> <small>[שהיה אומר]</small> <strong>רב יהודה: כל העולה מבבל לארץ ישראל עובר</strong> על מצוות <strong>עשה, שנאמר: "בבלה יובאו ושמה יהיו</strong> עד יום פקדי אותם נאום ה', והעליתים והשבתים אל המקום הזה<strong>"</strong> (ירמיהו כז, כב). שלדעת רב יהודה כיון שגלות בבל היתה בדבר ה', אין רשות לעלות מבבל אלא בדבר ה' כאמור בפסוק. ולכן לא רצה ר' זירא לפגשו, כדי שלא יאמר לו רב יהודה את דעתו על העלייה לארץ ויצטרך להמרות את פיו במפורש. בכל זאת, לפני צאתו <strong>אמר: איזיל</strong> <small>[אלך]</small> <strong>ואשמע מיניה מילתא ואיתי ואיסק</strong> <small>[ממנו דבר ואז אעלה].</small> <strong>אזל אשכחיה דקאי בי באני וקאמר ליה לשמעיה</strong> <small>[הלך ומצאו</small> את רב יהודה <small>שעומד במרחץ ואומר לשמשיו]:</small> <strong>הביאו לי נתר</strong> לרחוץ בו, <strong>הביאו לי מסרק, פתחו פומייכו ואפיקו הבלא, ואשתו ממיא דבי באני</strong> <small>[פתחו פיכם והוציאו הבל, ושתו ממי בית המרחץ]</small> <strong>אמר</strong> ר' זירא: <strong>אילמלא באתי אלא לשמוע דבר זה</strong> מרב יהודה <strong>דיי.</strong>
 ומעתה באים לנתח מה הם הדברים שאפשר היה ללמוד ממעשה זה. <strong>בשלמא</strong> <small>[נניח</small> לענין<small>]</small> שאמר <strong>הביאו נתר הביאו מסרק קא משמע לן</strong> <small>[השמיע לנו]</small> כי <strong>דברים של חול מותר לאומרם</strong> בבית המרחץ אף <strong>בלשון קדש.</strong> ומה שאמר <strong>פתחו פומייכו ואפיקו הבלא</strong> <small>[פתחו פיכם והוציאו הבל]</small> הרי זה <strong>נמי</strong> <small>[גם כן]</small> <strong>כ</strong>דברי <strong>שמואל,</strong> ש<strong>אמר שמואל: הבלא מפיק הבלא</strong> <small>[הבל מוציא הבל],</small> וההבל שיכנס דרך הפה גורם לזיעה שתצא מהר יותר. <strong>אלא "אשתו מיא דבי באני" מאי מעליותא</strong> <small>["שתו מים של בית המרחץ" מה המעלה</small> בדבר<small>]?</small> ומשיבים: <strong>דתניא</strong> <small>[ש</small>כן <small>שנינו</small> בברייתא<small>]</small> <strong>אכל</strong> אדם <strong>ולא שתה</strong> כלל — <strong>אכילתו</strong> נעשית <strong>דם, וזהו</strong> הגורם ל<strong>תחילת חולי</strong> ה<strong>מעיים. אכל ולא הלך ארבע אמות</strong> אחר האוכל — <strong>אכילתו מרקבת, וזהו תחילת ריח רע</strong> בפה. <strong>הנצרך לנקביו ואכל</strong> — <strong>דומה לתנור שהסיקוהו על גבי אפרו,</strong> שלא גרפו מתוכו את אפר ההסקה הקודמת אלא הניחו עצים חדשים על הישנים, והדבר מפריע לבעירה ומלכלך את התנור, ובאדם <strong>זהו תחילת ריח זוהמא,</strong> שכל גופו מלא ריח רע. ולענייננו <strong>רחץ בחמין ולא שתה מהן דומה</strong> הוא <strong>לתנור שהסיקוהו מבחוץ ולא הסיקוהו מבפנים,</strong> שאין ההסקה מועלת ואינה מחממת כראוי, ומטעם זה אמר רב יהודה לשמשיו לשתות מים חמים בשעת הרחיצה, שיתחממו מבפנים ומבחוץ. ועוד ממשיכה הברייתא: <strong>רחץ בחמין ולא נשתטף</strong> אחר כך <strong>בצונן</strong> — <strong>דומה לברזל שהכניסוהו לאור</strong> (אש) <strong>ולא הכניסוהו</strong> אחר כך <strong>לצונן,</strong> שהדבר גורם לברזל להתרכך. וכן מי ש<strong>רחץ ולא סך</strong> בשמן אחר כך — <strong>דומה למים</strong> שנשפכים <strong>על גבי חבית,</strong> שאינם נכנסים בתוכה אלא נשארים מחוצה לה.
 <big>ג משנה</big> במשנה זו דנו חכמים בשני כלים ששימשו לחימום מים, ואמרו: <strong>מוליאר,</strong> שהוא כלי נחושת ששמים בתוכו גחלים, ובצידו שמים מים, שהוא <strong>גרוף</strong> מגחליו — <strong>שותין הימנו</strong> (ממנו) <strong>בשבת. אנטיכי</strong> שהיא כלי חימום הבנוי בצורה שונה, <strong>אף על פי שגרופה</strong> היא מן הגחלים <strong>אין שותין הימנה</strong> בשבת.
 <big>ד גמרא</big> שואלים: <strong>היכי דמי</strong> <small>[כיצד הוא</small> בדיוק<small>]</small> <strong>מוליאר הגרוף?</strong> ומשיבים: <strong>תנא</strong> מוליאר הוא הכלי שנתפרש בתוספתא למשנה, שיש בו <strong>מים מבפנים וגחלים מבחוץ.</strong> ואילו לגבי זהותה של <strong>אנטיכי</strong> נחלקו הדעות. <strong>רבה אמר</strong> שהכוונה היא ל<strong>בי כירי,</strong> כלומר, חלל שעושים בדופן כירה וממלאים אותו במים, וכיון שרב חומה של הכירה אסרו להשתמש במים אלה. <strong>רב נחמן בר יצחק אמר:</strong> אנטיכי הוא <strong>בי דודי,</strong> כלי המורכב משני דוודים המונחים זה על גבי זה, בתחתון גחלים, ובעליון מים. וחילוקי הגדרה אלה יש להם מסקנות הלכתיות. <strong>מאן דאמר</strong> <small>[מי שאומר]</small> שאסור להשתמש בכלי המורכב כ<strong>בי דודי</strong> <small>[</small>שני <small>הדוודים]</small> <strong>כל שכן</strong> שהוא אוסר להשתמש בחלל <strong>בי כירי</strong> <small>[הכיריים],</small> <strong>ומאן דאמר בי כירי</strong> <strong>אבל בי דודי</strong> <small>[שני דוודים]</small> — <strong>לא</strong> אסר. <strong>תניא כוותיה</strong> <small>[שנוייה</small> ברייתא <small>כשיטתו]</small> של <strong>רב נחמן: אנטיכי אף על פי שגרופה וקטומה אין שותין הימנה</strong> (ממנה) בשבת <strong>מפני שנחושתה</strong> (קרקעיתה) <strong>מחממתה,</strong> הרי שדרך החימום באנטיכי הינה על ידי גחלים שמתחת למים.
 <big>ה משנה</big> בדיני השהייה ובישול בשבת הוסיפו חכמים: <strong>המיחם שפינהו</strong> בשבת מן המים החמים <strong>לא יתן לתוכו צונן בשביל שיחמו</strong> המים הצוננים. <strong>אבל נותן הוא</strong> מים צוננים <strong>לתוכו או לתוך הכוס</strong> שהיו בה מים חמים <strong>כדי להפשירן</strong> ולא לחממן.
 <big>ה גמרא</big> דברי המשנה נראים כסותרים זה את זה. במשפט הראשון נאסר במוחלט לשים מים במיחם, ואחר כך הותרו הדברים במקצת, ושואלים: <strong>מאי קאמר</strong> <small>[מה אמר]?</small> <strong>אמר רב אדא בר מתנא, הכי קאמר</strong> <small>[כן אמר,</small> כך התכוון לומר<small>]:</small> <strong>המיחם שפינה ממנו מים חמין לא יתן לתוכן מים מועטים כדי שיחמו</strong> המים חום רב, <strong>אבל נותן לתוכו מים מרובים</strong> שעל ידי כך לא יוכלו המים להתחמם ממש אלא רק <strong>כדי להפשירן.</strong>
## דף מא:
 <big>א</big> על עצם ההיתר מקשים: <strong>והלא</strong> על ידי נתינת המים לתוכו הריהו <strong>מצרף</strong> את הכלי! שהרי כלי מתכת שנתחמם ושופכים לתוכו מים קרים מתחזק על ידי המים, וזו חלק ממלאכת הצורף, וכיצד התירו לעשות מלאכה כעין זו בשבת? ומשיבים: משנה זו כדעת <strong>ר' שמעון היא</strong> ש<strong>אמר</strong> כלל בהלכות שבת: <strong>דבר שאין מתכוין</strong> לעשותו, ונעשית המלאכה בלא שיתכוון לכך — <strong>מותר.</strong> והרי אף כאן אין כוונתו לחזק את הכלי אלא לחמם את המים. <strong>מתקיף לה</strong> <small>[מקשה עליה]</small> <strong>אביי</strong> על סברה זו: <strong>מידי</strong> <small>[וכי]</small> <strong>מיחם שפינה ממנו מים קתני</strong> <small>[שנינו]</small> שמזה אתה למד כי <small>רצה למלאות בו מים אחרים כדי לחממם?!</small> והלא <strong>מיחם שפינהו קתני</strong> <small>[שנינו],</small> ומשמעות הדבר שפינה את המיחם מן האש ולא פינה את המים ממנו!
 <strong>אלא אמר אביי, הכי קאמר</strong> <small>[כך אמר]:</small> <strong>המיחם שפינהו</strong> מעל האש <strong>ויש בו מים חמין</strong> — <strong>לא יתן לתוכו מים מועטין בשביל שיחומו</strong> המים, <strong>אבל נותן לתוכו מים מרובים כדי להפשירן</strong> בלבד. <strong>ומיחם שפינה ממנו מים</strong> — <strong>לא יתן לתוכו מים כל עיקר, מפני שמצרף</strong> את הכלי על ידי נתינת צוננים בכלי חם. <strong>ו</strong>לפי זה משנתנו כשיטת <strong>ר' יהודה היא,</strong> ש<strong>אמר</strong> כי אף <strong>דבר שאין מתכוין</strong> לעשות בו מלאכה, אף אם המלאכה נעשית מעצמה <strong>אסור</strong> לעשותו בשבת.
 <big>ב</big> לגוף הדבר <strong>אמר רב: לא שנו,</strong> שמותר לשים מים צוננים במיחם שהוסר מעל גבי האש ויש בו מים חמים <strong>אלא</strong> כשכוונתו <strong>להפשיר</strong> את אותם מים צוננים, <strong>אבל</strong> אם רוצה לעשות כן כדי <strong>לצרף</strong> את הכלי — <strong>אסור.</strong> ואילו <strong>שמואל אמר: אפילו</strong> כדי <strong>לצרף נמי</strong> <small>[גם כן]</small> <strong>מותר.</strong> ותוהים: <strong>לצרף לכתחילה מי שרי</strong> <small>[האם מותר]?!</small> והלא זו מלאכה גמורה בשבת! <strong>אלא, אי איתמר הכי איתמר</strong> <small>[אם נאמרו</small> הדברים <small>כך,</small> בסגנון זה, <small>נאמרו],</small> <strong>אמר רב: לא שנו</strong> שמותר להוסיף מים <strong>אלא שיעור</strong> שיש בו רק כדי <strong>להפשיר,</strong> וכגון שמילאהו רק בחלקו, <strong>אבל</strong> למלאותו כולו שהוא <strong>שיעור</strong> שיש בו כדי <strong>לצרף</strong> את הכלי — <strong>אסור. ושמואל אמר: אפילו שיעור</strong> שיש בו כדי <strong>לצרף</strong> —
## דף מב.
 <strong>מותר,</strong> כיון שאינו מתכוון למלאכה זו.
 <big>א</big> על הדברים הקודמים שואלים: <strong>למימרא</strong> <small>[האם נאמר]</small> כי <strong>שמואל,</strong> המתיר להוסיף מים אפילו בכדי שיעור לצרף <strong>כ</strong>שיטת <strong>ר' שמעון</strong> המתיר בכל מלאכה שאין מתכוין <strong>סבירא ליה</strong> <small>[סבור הוא]?</small> <strong>והאמר</strong> <small>[והרי אמר]</small> <strong>שמואל: מכבין גחלת של מתכת</strong> (חתיכת מתכת לוהטת) <strong>ברשות הרבים</strong> בשבת <strong>בשביל שלא יזוקו בה רבים.</strong> כי המתכת הלוהטת אינה אש ממש ואין בכיבויה איסור מן התורה אלא מגזירת חכמים ("שבות"), ובכל מקום שיש חשש היזק לרבים לא גזרו חכמים. <strong>אבל לא</strong> מכבים <strong>גחלת של עץ</strong> שכיבויה אסור מן התורה. <strong>ואי סלקא דעתך סבר לה</strong> <small>[ואם עולה על דעתך</small> כי <small>הוא סבור]</small> <strong>כ</strong>שיטת <strong>ר' שמעון אפילו של עץ נמי</strong> <small>[גם כן]</small> יהא מותר לכבות! שהרי בשעת כיבוי הגחלת אינו מתכוון לעשות מלאכה, או ליהנות מכיבוי זה, אלא רק למנוע את הגחלת מלהזיק והוא הנקרא "מלאכה שאין צריכה לגופה", והרי אמר ר' שמעון שמלאכה שאינה צריכה לגופה פטור עליה!
 ומשיבים: <strong>בדבר שאין מתכוין סבר לה</strong> <small>[סבור הוא]</small> שמואל <strong>כ</strong>שיטת <strong>ר' שמעון,</strong> ובהלכה <strong>ב</strong>ענין <strong>מלאכה שאינה צריכה לגופה</strong> — <strong>סבר לה</strong> <small>[סבור הוא]</small> <strong>כ</strong>שיטת <strong>ר' יהודה</strong> האוסר. <strong>אמר רבינא: הלכך,</strong> לפי הדברים שאמרנו, אם נמצא <strong>קוץ ברשות הרבים</strong> ועלול להזיק <strong>מוליכו</strong> משם בשבת <strong>פחות פחות מארבע אמות</strong> בשבת. שאף שמן התורה אסור לטלטל חפץ ארבע אמות ברשות הרבים, הרי בפחות מארבע אמות יש רק איסור מדברי סופרים, ומדברי שמואל למדנו שבכל דבר שיש בו כדי להזיק לרבים לא גזרו בו חכמים. ומשום כך, אם היה הקוץ <strong>בכרמלית</strong> שעיקר איסור הטלטול בה הוא מדברי סופרים מותר לטלטל את הקוץ <strong>אפילו טובא</strong> <small>[יותר]</small> מארבע אמות.
 <big>ב</big> שנינו במשנה: <strong>אבל נותן</strong> אדם מים למיחם בשביל שיפשירו. <strong>תנו רבנן</strong> <small>[שנו חכמים]</small> בברייתא: <strong>נותן אדם חמין לתוך הצונן, ו</strong>אולם <strong>לא</strong> את <strong>הצונן לתוך החמין,</strong> אלו <strong>דברי בית שמאי,</strong> שלדעתם מתחממים המים הצוננים מן המים החמים שמתחתם. <strong>ובית הלל אומרים בין חמין לתוך הצונן ובין צונן לתוך החמין מותר.</strong> ואולם לא בכל אופן התירו בית הלל, אלא <strong>במה דברים אמורים</strong> — <strong>בכוס. אבל באמבטי</strong> שמרובים בה המים מותר לשפוך <strong>חמין לתוך הצונן, ו</strong>אולם <strong>לא צונן לתוך החמין. ור' שמעון בן מנסיא אוסר</strong> אפילו בנתינת החמין לצונן. <strong>אמר רב נחמן: הלכה כר' שמעון בן מנסיא</strong> בדבר זה.
 <strong>סבר</strong> <small>[סבור היה]</small> <strong>רב יוסף למימר</strong> <small>[לומר]</small> ש<strong>ספל</strong> שהוא כלי המשמש לרחיצה <strong>הרי הוא כאמבטי</strong> ואסור למזוג בו מים. <strong>אמר ליה</strong> <small>[לו]</small> <strong>אביי: תני</strong> <small>[שנה]</small> <strong>ר' חייא</strong> בברייתא: <strong>ספל</strong> לענין נתינת מים לתוכו <strong>אינו כאמבטי.</strong> ושואלים: <strong>ולמאי דסליק אדעתא מעיקרא</strong> <small>[ולפי מה שעלה על הדעת מתחילה]</small> ש<strong>ספל</strong> לענין הלכה זו <strong>הרי הוא כאמבטי ואמר רב נחמן</strong> כי <strong>הלכה</strong> בענין זה <strong>כר' שמעון בן מנסיא, אלא</strong> אם כן נמצא ש<strong>בשבת</strong> איסור <strong>רחיצה בחמין ליכא</strong> <small>[אין],</small> שלא שמענו איסור רחיצה כולל בחמין בשבת!
 ומשיבים: <strong>מי סברת</strong> <small>[האם סבור אתה]</small> כי <strong>ר' שמעון אסיפא קאי</strong> <small>[על סוף</small> המשנה הוא <small>עומד,</small> מתייחס<small>],</small> לא, אלא <strong>ארישא קאי</strong> <small>[על ראשה</small> הוא <small>עומד,</small> מתייחס<small>],</small> ששנינו בה ש<strong>בית הלל מתירין בין</strong> נתינת <strong>חמין לתוך צונן ובין</strong> נתינת <strong>צונן לתוך החמין, ו</strong>על כך אמרו ש<strong>ר' שמעון בן מנסיא אוסר</strong> נתינת <strong>צונן לתוך חמין.</strong> ומקשים: אם כן <strong>לימא</strong> <small>[</small>האם <small>לומר]</small> כי <strong>ר' שמעון בן מנסיא</strong> ש<strong>אמר</strong> דבריו כ<strong>בית שמאי</strong> אמר? והלא נפסקה הלכה כללית כבית הלל! ומפרשים: <strong>הכי קאמר</strong> <small>[כך אמר,</small> כך נתכוון לומר<small>]:</small> <strong>לא נחלקו בית שמאי ובית הלל בדבר זה,</strong> שהיתה לר' שמעון מסורת אחרת בדבר שיטות בית שמאי ובית הלל.
 <strong>אמר רב הונא בריה</strong> <small>[בנו]</small> של <strong>רב יהושע: חזינא ליה</strong> <small>[ראיתי אותו]</small> את <strong>רבא דלא קפיד אמנא</strong> <small>[שאינו מקפיד על כלי]</small> ואינו מבחין בענין זה בין חמין לצונן. ומנין לו היתר זה — <strong>מדתני</strong> <small>[ממה ששנה]</small> <strong>ר' חייא: נותן אדם קיתון של מים לתוך ספל של מים, בין חמין לתוך צונן, ובין צונן לתוך חמין. אמר רב הונא לרב אשי:</strong> הרי יש חולשה בהוכחה זו, <strong>דילמא שאני התם דמיפסק</strong> <small>[שמא שונה שם שמפסיק]</small> <strong>כלי,</strong> שאינו שופך מים צוננים בספל עצמו אלא מכניס את הקיתון לתוכה ודפנותיו מפסיקות! <strong>אמר ליה</strong> <small>[לו]:</small> הלא באותה ברייתא לשון <strong>"מערה" איתמר</strong> <small>[</small><small>נאמרה],</small> וכך היא הגרסה הנכונה: <strong>מערה אדם קיתון של מים לתוך ספל של מים, בין חמין לתוך צונן, בין צונן לתוך חמין.</strong> ואם כן אין מקום להבדיל בדבר.
 <big>ג משנה</big> בהמשך לדיון באותם הדברים שיש בהם משום בישול, אף על פי שאינם מצויים ממש על האש, נקבע במשנה: <strong>האילפס והקדרה שהעבירן</strong> מן האש בעודם <strong>מרותחין</strong> (רותחים) אפילו לפני שבת — <strong>לא יתן לתוכן תבלין</strong> ביום השבת עצמו, שכן יכול לבוא לידי בישול בקדירה הרותחת שהיא כלי ראשון.
## דף מב:
 <strong>אבל נותן</strong> אדם <strong>לתוך הקערה או לתוך התמחוי</strong> (קערה גדולה ששופכים לתוכה מן האילפס או הקדירה), שהם כלי שני, ואין בהם כדי לבשל. <strong>ר' יהודה אומר: לכל הוא נותן</strong> את התבלין בשבת, <strong>חוץ מ</strong>לתוך כלי שיש בו <strong>דבר שיש בו חומץ</strong> או <strong>ציר</strong> של דגים מלוחים.
 <big>א גמרא</big> <strong>איבעיא להו</strong> <small>[נשאלה להם,</small> ללומדים<small>]:</small> <strong>ר' יהודה</strong> בהערתו החולקת, האם <strong>ארישא קאי, ולקולא</strong> <small>[על ראש</small> המשנה <small>הוא עומד,</small> דבריו מוסבים, ובא <small>להקל],</small> שבמשנה נאסר לשים תבלין לכל קדירה רותחת, ור' יהודה סבור שיש להקפיד רק אם היו שם ציר או חומץ. <strong>או דילמא אסיפא קאי, ולחומרא</strong> <small>[שמא לסוף</small> המשנה <small>הוא מתכוון, ו</small>בא <small>להחמיר],</small> שאמרו חכמים שמותר לתת הכל לתוך קערה או תמחוי, ובא ר' יהודה להחמיר שלתוך חומץ או ציר אין לתת תבלין.
 <strong>תא שמע</strong> <small>[בוא</small> ו<small>שמע]</small> פתרון לשאלה זו ממה ששנינו בברייתא במפורש ש<strong>ר' יהודה אומר: לכל אילפסין הוא נותן</strong> תבלין בשבת, <strong>לכל הקדירות</strong> אף ה<strong>רותחות הוא נותן, חוץ מדבר שיש בו חומץ</strong> או <strong>ציר,</strong> הרי שחלק ר' יהודה על המשנה להקל.
 <big>ב</big> <strong>סבר</strong> <small>[סבור היה]</small> <strong>רב יוסף למימר</strong> <small>[לומר]</small> כי <strong>מלח הרי הוא כתבלין</strong> שדינו ש<strong>בכלי ראשון</strong> שהיה על האש <strong>בשלה</strong> <small>[מתבשל]</small> המלח ולכך אסור לשים מלח בו בשבת. <strong>ובכלי שני</strong> ששפכו אליו מן הכלי הראשון <strong>לא בשלה,</strong> אין המלח מתבשל. <strong>אמר ליה</strong> <small>[לו]</small> <strong>אביי:</strong> הלא כבר <strong>תני</strong> <small>[שנה]</small> <strong>ר' חייא</strong> ש<strong>מלח אינה כתבלין,</strong> וודאי כוונתו ש<strong>בכלי שני נמי בשלה</strong> <small>[גם כן מתבשל]!</small> <strong>ו</strong>מעירים כי מסקנה זו <strong>פליגא</strong> <small>[חולקת]</small> על דברי <strong>רב נחמן,</strong> ש<strong>אמר רב נחמן: צריכא מילחא בישולא כבשרא דתורא</strong> <small>[צריך מלח להתבשל</small> משך זמן <small>כמו בשר שור],</small> כלומר, בישול ממושך ומרובה.
 <strong>ואיכא דאמרי</strong> <small>[ויש שאמרו]</small> דברים אלה בגירסה שונה מאד: <strong>סבר</strong> <small>[סבור היה]</small> <strong>רב יוסף למימר</strong> <small>[לומר]</small> כי <strong>מלח הרי הוא כתבלין,</strong> ש<strong>בכלי ראשון</strong> — <strong>בשלה</strong> <small>[מתבשל],</small> ואילו <strong>בכלי שני</strong> — <strong>לא בשלה</strong> <small>[אינו מתבשל].</small> <strong>אמר ליה</strong> <small>[לו]</small> <strong>אביי:</strong> והלא כבר <strong>תני</strong> <small>[שנה]</small> <strong>ר' חייא</strong> ש<strong>מלח אינה כתבלין,</strong> וכוונת הדברים ש<strong>בכלי ראשון נמי לא בשלה</strong> <small>[גם כן אינו מתבשל],</small> <strong>והיינו</strong> <small>[וזהו]</small> בדיוק ש<strong>אמר רב נחמן: צריכא מילחא בישולא כבישרא דתורא</strong> <small>[צריך מלח להתבשל</small> משך זמן <small>כמו בשר שור].</small>
 <big>ג משנה</big> מדינים אלה ששנינו שעיקרם בדיני הטמנה וההכנה לשבת (ואגב כך דובר קצת בדיני מלאכת הבישול בשבת) עוברים לדיון קצר במקצת איסורי טלטול המוקצה, הקשורים בנר שבת. ואמרו חכמים: <strong>אין נותנין</strong> בשבת <strong>כלי תחת הנר</strong> (בית קיבול לשמן ופתילה) כדי <strong>לקבל בו את השמן</strong> הנוטף מפתילת הנר. <strong>ואם נתנוה</strong> את הכלי הנוסף בערב שבת <strong>מבעוד יום</strong> — <strong>מותר. ו</strong>אולם בכל אופן <strong>אין ניאותין</strong> (נהנים ומשתמשים) <strong>ממנו</strong> מן השמן בשבת <strong>לפי שאינו מן המוכן</strong> מראש מערב שבת לשימוש אחר בשבת. ולפיכך כבר הוקצה השמן שבנר והוקצב לצורך הדלקה בלבד.
 <big>ד גמרא</big> בקשר לדברי המשנה <strong>אמר רב חסדא: אף על פי שאמרו</strong> חכמים ש<strong>אין נותנין</strong> בשבת <strong>כלי תחת תרנגולת</strong> העומדת להטיל ביצתה והיא במדרון כדי <strong>לקבל</strong> בו את <strong>ביצתה</strong> שתישמר בו הביצה ולא תשבר בנפילתה, <strong>אבל</strong> התירו אף בשבת להיות <strong>כופה</strong> (הופך) <strong>עליה,</strong> על הביצה <strong>כלי,</strong> כדי <strong>ש</strong>לא ידרכו עליה ו<strong>לא תשבר. אמר רבה: מאי טעמיה</strong> <small>[מה טעמו]</small> של <strong>רב חסדא</strong> — <strong>קסבר</strong> <small>[הוא סבור]</small> ש<strong>תרנגולת עשויה להטיל ביצתה באשפה</strong> ועשויים אנשים או בעלי חיים לדרוך עליה, <strong>ו</strong>אולם <strong>אינה עשויה</strong> כרגיל <strong>להטיל ביצתה במקום מדרון,</strong> שיכולה הביצה להתגלגל ולהשבר. <strong>ו</strong>לכן, <strong>הצלה מצויה התירו</strong> חכמים, ולכן מותר לכפות את הכלי על הביצה שבמקום האשפה לשומרה משבירה <strong>ו</strong>אילו <strong>הצלה שאינה מצויה,</strong> כגון לשים כלי תחת התרנגולת לקבל ביצה שלא תתגלגל במדרון <strong>לא התירו.</strong>
 <strong>איתיביה</strong> <small>[הקשה לו]</small> <strong>אביי: ו</strong>כי <strong>הצלה שאינה מצויה לא התירו</strong> בשבת?! <strong>והתניא</strong> <small>[והרי שנינו</small> בברייתא<small>]</small> : מי ש<strong>נשברה לו</strong> בשבת <strong>חבית של טבל</strong> (תבואה שעדיין לא הופרש ממנה מעשר האסורה באכילה עד להפרשה) הנמצאת <strong>בראש גגו, מביא כלי ומניח תחתיה</strong> כדי שלא יאבד הטבל. ואף שהטבל אסור באכילה בשבת, מכל מקום התירו לטלטל כלי לצורכו אף במקרה בלתי רגיל של חבית שפקעה. והרי שהצלה שאינה מצויה הותרה! ענה לו רבה: אף זו הצלה מצויה היא, כי המדובר כאן <strong>בגולפי חדתי דשכיחי דפקעי</strong> <small>[בחביות חדשות שמצוי ש</small>הן <small>פוקעות].</small>
 ועוד <strong>איתיביה</strong> <small>[הקשה לו]</small> אביי ממה ששנינו במשנה: <strong>נותנין כלי תחת הנר</strong> כדי <strong>לקבל</strong> בו את ה<strong>ניצוצות</strong> הבוערים של שמן המנטפים מן הפתילה הדולקת אף שאין זה רגיל? וענה רבה: כאן <strong>ניצוצות נמי שכיחי</strong> <small>[גם כן מצויים]</small> והצלה מצוייה היא זו.
## דף מג.
 <strong>איתיביה</strong> <small>[הקשה לו]</small> אביי לרבה ממה ששנינו: <strong>כופין קערה על הנר</strong> כדי <strong>שלא יאחז</strong> להב הנר <strong>בקורה.</strong> הרי שהתירו להשתמש בכלי, אף שאין זו הצלה מצויה! ענה לו רבה: כאן מדובר <strong>בבתי גחיני דשכיח בהו</strong> <small>[בבתים נמוכים שמצויה בהם]</small> <strong>דליקה.</strong>
 <strong>וכן</strong> קשה ממה ששנינו במשנה: <strong>קורה</strong> של גג <strong>שנשברה, סומכין אותה</strong> שלא תיפול <strong>בספסל</strong> או <strong>בארוכות המטה</strong> (המוטות הארוכים של מסגרת המיטה), והרי שאף הצלה שאינה מצויה הותרה! ענה רבה: המדובר הוא <strong>בכשורי חדתי דעבידי דפקעי</strong> <small>[בקורות חדשות שעשויות להשבר]</small> והרי זו הצלה מצויה.
 ועוד הקשה לו ממה ששנינו: <strong>נותנין כלי תחת הדלף</strong> הנוטף מן התקרה <strong>בשבת,</strong> והרי שאף הצלה שאינה מצויה <strong>הותרה!</strong> ענה רבה: המדובר כאן <strong>בבתי חדתי דשכיחי דדלפי</strong> <small>[בבתים חדשים שמצוי שידלפו].</small>
 <big>א</big> <strong>רב יוסף אמר: היינו טעמא</strong> <small>[זהו הטעם]</small> של <strong>רב חסדא</strong> שהתיר לכסות ביצה תרנגולת, אך לא לשים תחת התרנגולת כדי לקלוט את הביצה בעת ההטלה: <strong>משום</strong> שיש לחשוש <strong>דקא</strong> <small>[שהוא]</small> <strong>מבטל כלי מהיכנו.</strong> שהכלי שהיה מוכן מקודם לכל מלאכה, מאחר שיש בתוכו עתה ביצה שאסור להשתמש בה ולטלטלה, אף הכלי אינו מוכן עוד לטלטול, והרי זה כאילו היה שובר את הכלי.
 <strong>איתיביה</strong> <small>[הקשה לו]</small> <strong>אביי</strong> כדרך שהקשה לרבה ממה ששנינו: <strong>חבית של</strong> יין <strong>טבל שנשברה</strong> — <strong>מביא כלי אחר ומניח תחתיה</strong> כדי לקלוט את היין שלא יאבד. ואף שהיין אסור בשתיה בשבת שהרי אסור לעשרו בשבת, והרי בכך הוא מבטל כלי מהיכנו! <strong>אמר ליה</strong> <small>[לו]</small> רב יוסף: אין זו קושיה, כי ביסודו של דבר <strong>טבל מוכן הוא אצל</strong> (מבחינת דין) <strong>שבת,</strong> שכן <strong>שאם עבר ותקנו</strong> (הפריש ממנו מעשר) בשבת — הריהו <strong>מתוקן</strong> ומותר באכילה, וראוי לטלטול.
 ועוד הקשה לו ממה ששנינו: <strong>נותנין כלי תחת הנר</strong> כדי <strong>לקבל</strong> בו את ה<strong>ניצוצות</strong> הבוערים של שמן המנטפים מן הפתילה. והרי הכלי שהתמלא בנטפי שמן זעירים יתבטל על ידי כך מהיכנו! <strong>אמר רב הונא בריה</strong> <small>[בנו]</small> של <strong>רב יהושע: ניצוצות אין בהן ממש,</strong> שהם כלים ונשרפים בנפילתם לקערה, ואינם מצטברים להיות כמות של שמן, וממילא אין הכלי נאסר בשימוש.
 <strong>וכן</strong> הקשה לו מענין <strong>קורה שנשברה,</strong> ששנינו ש<strong>סומכין אותה בספסל או בארוכות המטה.</strong> והרי מבטל אותם בכך מהיכנם! ותירץ: כאן מדובר באופן <strong>דרפי</strong> <small>[שרפה,</small> רופף<small>]</small> משא הקורות על הספסל ואינו נשען כולו עליו<small>],</small> <strong>דאי בעי שקיל ליה</strong> <small>[שאם ירצה יקח אותו,</small> את הספסל<small>]</small> ולפיכך לא נתבטל הספסל מהיכנו.
 ועוד הקשה לו ממה ששנינו: <strong>נותנין כלי תחת הדלף בשבת.</strong> והרי אותו דלף שאינו ראוי לשימוש מוקצה הוא ובכך הוא מבטל את הכלי מהיכנו! ענה לו: מדובר כאן <strong>בדלף הראוי</strong> לשתיה, וכיון שמותר לטלטל את המים שבכלי, אינו מתבטל כלל מהיכנו.
 ועוד הקשה לו ממה ששנינו בתוספתא: <strong>כופין</strong> (הופכים) <strong>את הסל לפני האפרוחין</strong> כדי <strong>שיעלו וירדו</strong> בו. ואם כן מבטל את הכלי מהיכנו בשל האפרוחים, שהרי האפרוחים אסורים בטלטול בשבת! ומשיבים: <strong>קסבר</strong> רב יוסף שסל זה <strong>מותר לטלטלו</strong> בשבת. ומקשים: <strong>והתניא</strong> <small>[והרי שנינו</small> בברייתא<small>]</small> ש<strong>אסור לטלטלו?</strong> ומשיבים: איסור זה נאמר <strong>בעודן עליו,</strong> ואולם אם ירדו האפרוחים מן הסל — הותר בטלטול מיד. ומקשים: <strong>והתניא</strong> <small>[והרי שנינו</small> בברייתא<small>]</small> ש<strong>אף על פי שאין עודן עליו</strong> — <strong>אסור</strong> לטלטלו, והרי אם כן מתבטל בכך הכלי מהיכנו! <strong>אמר ר' אבהו:</strong> באותה ברייתא מדובר במקרה מיוחד: <strong>בעודן עליו כל בין השמשות</strong> של ערב שבת, וכאן נוהגים לפי הכלל, ש<strong>מיגו דאיתקצאי</strong> <small>[מתוך שהוקצה]</small> משימוש בשעת <strong>בין השמשות</strong> בערב שבת, <strong>איתקצאי לכולי יומא</strong> <small>[הוקצה לכל יום</small> השבת<small>],</small> כי בין השמשות הוא הזמן הקובע לגבי כל כלי, אם משתמשים בו או אין משתמשים בו בשבת.
 <big>ב</big> שיטה אחרת בהלכה היסודית של תרנגולת מטילה וביצתה בשבת <strong>אמר ר' יצחק,</strong> ולדעתו <strong>כשם שאין נותנין כלי תחת תרנגולת</strong> בשבת כדי <strong>לקבל ביצתה</strong> — <strong>כך אין כופין עליה,</strong> על הביצה <strong>כלי בשביל שלא תשבר.</strong> ומסבירים: <strong>קסבר</strong> <small>[סבור הוא]</small> ש<strong>אין כלי ניטל</strong> בשבת <strong>אלא ל</strong>צורך <strong>דבר הניטל בשבת,</strong> וכיון שהביצה אסורה בטלטול בשבת, אסור גם לטלטל עבורה כלי. <strong>מיתיבי כל הני תיובתא</strong> <small>[מקשים</small> עליו <small>כל הקושיות הללו]</small> שהקשינו על דברי רב חסדא מהן משמע כי הדבר מותר. <strong>ושני</strong> <small>[ותירץ]:</small> בכל אותן הלכות מדובר <strong>ב</strong>אופן שהוא <strong>צריך</strong> בין כה וכה מטעם אחר <strong>ל</strong>הזיז <strong>את הכלי שנהיה בית קיבול למוקצה בשבת כיון שהוא צריך את מקומו.</strong> וכלל בידינו, שכיון שהותר הכלי בטלטול כלשהו ממקומו, מותר להוסיף ולטלטלו ולהניחו בכל מקום.
 כדי לברר האם נכונה שיטת ר' יצחק אומרים, <strong>תא שמע</strong> <small>[בוא</small> ו<small>שמע]</small> ממה ששנינו: <strong>אחת ביצה שנולדה בשבת, ואחת ביצה שנולדה ביום טוב אין מטלטלין</strong> אותה <strong>לא לכסות בה את הכלי ו</strong>לא <strong>לסמוך בה</strong> את <strong>כרעי המטה. אבל כופה</strong> הוא <strong>עליה כלי בשביל שלא תשבר.</strong> והרי זה שלא כדברי ר' יצחק! ומשיבים: <strong>הכא נמי</strong> <small>[כאן גם כן]</small> מדובר <strong>ב</strong>כלי שמונח במקום מסויים והוא רוצה להזיזו בכל אופן משם כיון שהוא <strong>צריך למקומו,</strong> וכיון שמטלטלו ממקומו בהיתר, רשאי אף לכסות בו את הביצה.
 ועוד <strong>תא שמע</strong> <small>[בוא</small> ו<small>שמע]</small> ראייה לדבר ממה ששנינו: <strong>פורסין מחצלות על גבי אבנים בשבת.</strong> והרי שנוטלים כלי לצורך דבר שאינו ניטל בשבת! ומשיבים: מדובר כאן <strong>באבנים מקורזלות</strong> (מחודדות) <strong>דחזיין</strong> <small>[שראויות]</small> <strong>ל</strong>שימוש ב<strong>בית הכסא,</strong> ולכן הן מותרות לטילטול בשבת.
 ועוד <strong>תא שמע</strong> <small>[בוא</small> ו<small>שמע]</small> ראייה לדבר ממה ששנינו: <strong>פורסין מחצלות על גבי לבנים בשבת.</strong> והרי הלבנים אינן ראויות לשימוש בשבת, ובכל זאת נוטלים אותם לצורך דבר שאינו ניטל בשבת! ומשיבים: מדובר כאן בלבנים שאינן מוקצות למלאכה אלא <strong>דאישתיור מבנינא, דחזיין למיזגא עלייהו</strong> <small>[שנשארו מבנין וראויות להשען עליהן],</small> ואם כן הרי הן כשאר כלים שבבית ומותרות בטילטול.
 ועוד <strong>תא שמע</strong> <small>[בוא</small> ו<small>שמע]</small> ראייה לדבר ממה ששנינו: <strong>פורסין מחצלת על גבי כוורת דבורים בשבת, בחמה</strong> — <strong>מפני החמה,</strong> שלא תזיק להם, <strong>ובגשמים</strong> — <strong>מפני הגשמים. ובלבד שלא יתכוין לצוד</strong> את הדבורים על ידי כיסוי זה. ועל כל פנים למדנו שמותר לטלטל מחצלת לצורך הכוורת אף שהיא עצמה אינה ניטלת בשבת! ודוחים: <strong>הכא במאי עסקינן</strong> <small>[כאן במה אנו עוסקים]</small> — <strong>דאיכא</strong> <small>[שיש]</small> <strong>דבש</strong> בכוורת, ולצורך הדבש מותר לכסותה. <strong>אמר ליה</strong> <small>[לו]</small> <strong>רב עוקבא ממישן לרב אשי: תינח</strong> <small>[נניח]</small> שאתה יכול לומר כן <strong>ב</strong>יחס ל<strong>ימות החמה</strong>
## דף מג:
 <strong>דאיכא</strong> <small>[ש</small>כן בימות החמה <small>יש]</small> <strong>דבש</strong> בכוורת, ואולם <strong>ב</strong>יחס ל<strong>ימות הגשמים דליכא</strong> <small>[שאין]</small> <strong>דבש</strong> בכוורת, <strong>מאי איכא למימר</strong> <small>[מה יש לומר]</small> כדי להתיר, לדעת ר' יצחק, את כיסוי הכוורת? ומשיבים: <strong>לא נצרכא</strong> הלכה זו <strong>אלא</strong> כדי להתיר <strong>לאותן שתי חלות</strong> דבש אותן משאירים בתוך הכוורת אף בימות הגשמים כדי שיתפרנסו מהן הדבורים, ולצורך דבש זה מותר לכסות את הכוורת. ומקשים: <strong>והא</strong> <small>[והרי]</small> <strong>מוקצות נינהו</strong> <small>[הן]</small> החלות הללו, שהרי הן מיועדות עבור הדבורים בלבד! ומשיבים: מדובר באופן <strong>דחשיב עלייהו</strong> <small>[שחשב עליהן]</small> עוד מלפני שבת והכינן לצורך אכילתו. ושואלים: <strong>הא</strong> <small>[הרי]</small> אם כן נבין כי אם <strong>לא חשיב עלייהו</strong> <small>[חשב עליהן]</small> <strong>מאי</strong> <small>מה]</small> יהא הדין בכגון זה — <strong>אסור</strong> יהיה לכסות את הכוורת?
 <strong>אי הכי, הא דתני</strong> <small>[זה ששנה]</small> התנא באותה ברייתא <strong>"ובלבד שלא יתכוין לצוד", לפלוג ולתני בדידה</strong> <small>[שיחלק וישנה</small> באותה הלכה <small>עצמה],</small> ובאופן זה: <strong>במה דברים אמורים</strong> שמותר לכסות את הכוורת — <strong>כשחישב עליהן, אבל לא חישב עליהן</strong> — <strong>אסור!</strong> ומשיבים: <strong>הא קא משמע לן</strong> <small>[זה השמיע לנו],</small> חידוש נוסף בדברים ש<strong>אף על פי שחישב עליהן,</strong> מכל מקום התירו לו ו<strong>בלבד שלא יתכוין לצוד.</strong>
 לגופו של דבר שואלים: <strong>מני</strong> <small>[</small>ברייתא זו דעת <small>מי היא]?</small> <strong>אי</strong> <small>[אם]</small> כשיטת <strong>ר' שמעון</strong> — הרי <strong>לית ליה</strong> <small>[אין לו,</small> אינו מקבל<small>]</small> את איסור <strong>מוקצה,</strong> ואין אם כן מקום לחלק בין כוורת לכוורת. <strong>אי</strong> <small>[אם]</small> כשיטת <strong>ר' יהודה כי</strong> <small>[כאשר]</small> הוא <strong>לא מתכוין מאי הוי</strong> <small>[מה יש]?</small> <strong>הא</strong> <small>[הרי]</small> ר' יהודה אינו מחלק, ולשיטתו אף מלאכה ב<strong>דבר שאין מתכוין</strong> — <strong>אסור!</strong> ומשיבים: <strong>לעולם</strong> יש לפרש שברייתא זו <strong>כר' יהודה.</strong> אלא <strong>מאי</strong> <small>[מה,</small> כיצד יש לפרש<small>]</small> <strong>"ובלבד שלא יתכוין לצוד"</strong> — <strong>שלא יעשנה</strong> את המחצלת <strong>כמצודה,</strong> אלא <strong>דלישבוק להו רווחא כי היכי דלא ליתצדו ממילא</strong> <small>[שישאיר להם רווח כדי שלא ייצודו מעצמם].</small>
 <strong>רב אשי אמר</strong> אפשר לתרץ באופן אחר: <strong>מי קתני</strong> <small>[האם שנה]</small> <strong>"בימות החמה ו"בימות הגשמים"?</strong> למעשה נאמר שם רק <strong>"בחמה מפני החמה ובגשמים מפני הגשמים",</strong> ויש אפשרות לפרש זאת <strong>ביומי</strong> <small>[בימי]</small> ניסן <strong>וביומי</strong> <small>[ובימי]</small> <strong>תשרי, דאיכא</strong> <small>[שיש</small> <strong>חמה ואיכא</strong> <small>ויש]</small> <strong>צינה ואיכא</strong> <small>[ויש]</small> <strong>גשמים ואיכא</strong> <small>[ויש]</small> <strong>דבש</strong> בכוורות.
 <big>א</big> <strong>אמר להו</strong> <small>[להם]</small> <strong>רב ששת</strong> לחכמים: <strong>פוקו</strong> <small>[צאו]</small> <strong>ואמרו ליה</strong> <small>[לו]</small> <strong>לר' יצחק</strong> בארץ ישראל: <strong>כבר תרגמא</strong> <small>[פירש]</small> <strong>רב הונא לשמעתיך</strong> <small>[להלכה</small> זו <small>שלך]</small> <strong>בבבל,</strong> שאין אתה מחדש דבר בתוספת הכלל שקבעת שכלי אינו ניטל בשבת אלא לצורך דבר הניטל. ש<strong>אמר רב הונא: עושין מחיצה למת בשביל חי, ואין עושין מחיצה למת בשביל מת.</strong> כלומר, שלצורך המת אסור לטלטל דברים, כיון שהמת עצמו אסור בטלטול בשבת.
 ושואלים: <strong>מאי היא</strong> <small>[מה היא</small> דרך שימושה של הלכה זו<small>]?</small> — ש<strong>אמר רב שמואל בר יהודה, וכן תנא</strong> <small>[שנה]</small> <strong>שילא מרי</strong> בברייתא: <strong>מת המוטל בחמה</strong> וחוששים שמא יסריח, <strong>באים שני בני אדם ויושבין בצדו.</strong> לאחר זמן, כאשר <strong>חם להם מלמטה, זה מביא מטה ויושב עליה וזה מביא מטה ויושב עליה,</strong> משני צידי המת, שהרי לצורך עצמם מותר לטלטל מיטות. <strong>חם להם מלמעלה, מביאים מחצלת ופורסין עליהן,</strong> על ראשם. אחר כך <strong>זה זוקף מטתו</strong> שתשאר המחצלת מונחת עליה <strong>ונשמט והולך לו, וזה,</strong> השני <strong>זוקף מטתו ונשמט והולך לו, ונמצאת מחיצה</strong> על המת <strong>עשויה</strong> כאילו <strong>מאליה</strong> בלא שיעשו אותה בגלוי לצורך המת. ומכאן למדנו שלא התירו לטלטל מחצלת כדי לכסות את המת לצורך עצמו, אלא בעקיפין, ולצורך החיים.
 <big>ב</big> אגב הזכרת הלכות הקשורות במת בשבת, מביאים את זה ש<strong>איתמר</strong> <small>[נאמר]</small> שנחלקו אמוראים מה עושים ב<strong>מת המוטל בחמה. רב יהודה אמר</strong> בשם <strong>שמואל: הופכו ממטה למטה</strong> עד שיגיע בדרך זו לצל. ורב <strong>חנינא בר שלמיא משמיה</strong> <small>[משמו]</small> של <strong>רב אמר: מניח עליו ככר</strong> לחם <strong>או תינוק ומטלטלו,</strong> שנעשה המת כאילו בסיס לדבר המותר בטלטול בשבת, ונושאים אותו אגב הדבר המותר. ומוסיפים: <strong>היכא דאיכא</strong> <small>[היכן שיש]</small> <strong>ככר או תינוק כולי עלמא לא פליגי דשרי</strong> <small>[הכל אינם חלוקים שמותר]</small> להשתמש בדרך זו לטלטל את המת. <strong>כי פליגי דלית ליה</strong> <small>[כאשר נחלקו</small> הרי זה במקרה <small>שאין לו</small> ככר או <small>תינוק].</small> <strong>מר סבר</strong> <small>[חכם זה</small> רב <small>סבור]</small> כי <strong>טלטול מן הצד,</strong> שאינו נעשה כדרכו אלא כבדרך אגב, ובאופן שונה מן המקובל, <strong>שמיה</strong> <small>[שמו,</small> נחשב<small>]</small> <strong>טלטול,</strong> ולכן לדעתו אין לטלטלו בדרך העברה ממיטה למיטה. <strong>ומר סבר</strong> <small>[וחכם זה,</small> שמואל <small>סבור]</small> כי טלטול מן הצד <strong>לא שמיה</strong> <small>[אין שמו],</small> <strong>טלטול,</strong> ולכן לדעתו מותר לטלטל את המת כבדרך אגב ממיטה למיטה.
 על מחלוקת זו של רב ושמואל מעירים: <strong>לימא כתנאי</strong> <small>[האם לומר</small> שמחלוקת זו היא כמחלוקת <small>תנאים]</small> במקום אחר? שבתוספתא נחלקו בדבר. שאמרו חכמים: <strong>אין מצילין את המת מפני הדליקה</strong> בשבת. <strong>אמר ר' יהודה בן לקיש: שמעתי שמצילין את המת מפני הדליקה.</strong> ומבררים את הדבר: <strong>היכי דמי</strong> <small>[איך</small> בדיוק <small>היה הדבר],</small> <strong>אי דאיכא</strong> <small>[אם</small> מדובר באופן <small>שיש]</small> <strong>ככר או תינוק, מאי טעמא</strong> <small>[מה הטעם]</small> של ה<strong>תנא קמא</strong> <small>[הראשון]</small> שאסר להוציאו מפני הדליקה? <strong>אי דליכא</strong> <small>[אם</small> מדובר באופן <small>שאין]</small> ככר או תינוק, אם כן <strong>מאי טעמא</strong> <small>[מה הטעם]</small> של <strong>ר' יהודה בן לקיש</strong> המתיר? <strong>אלא לאו</strong> <small>[האם לא]</small> ש<strong>בטלטול מן הצד פליגי</strong> <small>[חלוקים</small> הם<small>],</small> <strong>דמר סבר</strong> <small>[שחכם זה</small> חכמים <small>סבור]</small> ש<strong>טלטול מן הצד שמיה</strong> <small>[שמו,</small> נחשב<small>]</small> <strong>טלטול,</strong> ולכן אסר להוציא את המת אף בדרך זו. <strong>ומר סבר</strong> <small>[וחכם זה,</small> ר' יהודה בן לקיש <small>סבור]</small> כי <strong>לא שמיה</strong> <small>[אין שמו,</small> אינו נחשב<small>]</small> <strong>טלטול,</strong> ולכן לדעתו מותר להוציא את המת בדרך זו. ואם כן הרי שכבר נחלקו תנאים במחלוקת אמוראים זו! ודוחים: <strong>לא, דכולי עלמא</strong> <small>[לדעת הכל]</small> <strong>טלטול מן הצד שמיה</strong> <small>[שמו,</small> נחשב<small>]</small> <strong>טלטול, ו</strong>אולם <strong>היינו טעמא</strong> <small>[זהו הטעם]</small> של <strong>ר' יהודה בן לקיש:</strong> ש<strong>מתוך שאדם בהול על מתו</strong> וחושש מאד לכבוד המת
## דף מד.
 <strong>אי</strong> <small>[אם]</small> <strong>לא שרית ליה</strong> <small>[תתיר לו</small><small>]</small> על ידי טלטול מן הצד <strong>אתי לכבויי</strong> <small>[יבוא לכבות</small> את הדליקה<small>],</small> והתירו חכמים איסור מדברי סופרים כדי שלא יעבור אדם על דברי תורה. <strong>אמר ר' יהודה בן שילא</strong> שכך <strong>אמר רב אסי</strong> שכך <strong>אמר ר' יוחנן: הלכה כר' יהודה בן לקיש ב</strong>ענין הצלת <strong>מת</strong> מדליקה.
 <big>א</big> שנינו במשנה ש<strong>אין ניאותין</strong> (נהנים ומשתמשים) <strong>הימנו</strong> (ממנו) מן השמן הנוטף מן הנר בשבת, <strong>לפי שאינו מן המוכן</strong> מראש מערב שבת לשימוש בשבת. ובאותו ענין <strong>תנו רבנן</strong> <small>[שנו חכמים]</small> בברייתא: <strong>מותר השמן שבנר ושבקערה</strong> שהדליקו בה פתילה <strong>אסור</strong> בשימוש בשבת. ואילו <strong>ר' שמעון מתיר,</strong> כיון שלשיטתו אין כמעט איסורי מוקצה.
 <big>ב משנה</big> במשנה זו מצויה מחלוקת השייכת לכאורה רק לבעייה אחת. ואולם היא מפתח לכמה הלכות בדיני מוקצה. שאמרו: <strong>מטלטלין נר חדש</strong> בשבת <strong>אבל לא</strong> נר <strong>ישן</strong> שהשתמשו בו כבר, כי נר שהשתמשו בו הריהו מפוייח ומלוכלך, ואינו ראוי לשימוש ונחשב משום כך כמוקצה מחמת המיאוס שבדבר. <strong>ר' שמעון אומר: כל הנרות מטלטלין</strong> בשבת, <strong>חוץ מן הנר הדולק</strong> עדיין <strong>בשבת</strong> מחשש שמא יכבה.
 <big>ג גמרא</big> <strong>תנו רבנן</strong> <small>[שנו חכמים]</small> בתוספתא אותה מחלוקת שבמשנה ביתר פירוט: <strong>מטלטלין</strong> בשבת <strong>נר חדש, אבל לא ישן,</strong> אלו <strong>דברי ר' יהודה.</strong> ואילו <strong>ר' מאיר אומר: כל הנרות מטלטלין</strong> אותם בשבת, <strong>חוץ מן הנר שהדליקו בו ב</strong>אותה <strong>שבת,</strong> שאף שאינו סבור שפורשים ממוקצה מחמת מיאוס, אך כיון שהיה הנר דולק בשבת הריהו נאסר כמוקצה מחמת איסור לכל השבת. <strong>ר' שמעון אומר:</strong> כל הנרות מותרים בטלטול, <strong>חוץ מן הנר הדולק</strong> עדיין <strong>בשבת. כבתה</strong> הנר — <strong>מותר לטלטלה. אבל כוס וקערה ועששית</strong> המלאים שמן ופתילה דולקת בהם <strong>לא יזיזם ממקומם. ור' אליעזר בר' שמעון אומר: מסתפק</strong> (משתמש) <strong>מן הנר הכבה, ומן השמן המטפטף</strong> מן הנר, <strong>ואפילו בשעה שהנר דולק.</strong>
 <strong>אמר אביי: ר' אליעזר בר' שמעון סבר לה כאבוה בחדא ופליג עליה בחדא</strong> <small>[סבור הוא כאביו</small> ר' שמעון <small>ב</small>דבר <small>אחד וחלוק עליו ב</small>דבר <small>אחד].</small> <strong>סבר לה כאבוה בחדא</strong> <small>[סבור הוא כאביו ב</small>דבר <small>אחד]</small> — <strong>דלית ליה</strong> <small>[שאין לו,</small> אינו מקבל<small>]</small> את איסור <strong>מוקצה. ופליג עליה בחדא</strong> <small>[וחלוק עליו ב</small>דבר <small>אחד],</small> ש<strong>אילו אבוה סבר</strong> <small>[אביו סבור]</small> שרק אם <strong>כבה</strong> הנר — <strong>אין</strong> <small>[כן]</small> מותר לטלטלו, אבל אם <strong>לא כבה</strong> — <strong>לא</strong> הותר לטלטלו, <strong>ואיהו סבר</strong> <small>[והוא סבור]</small> כי <strong>אף על גב</strong> <small>[אף על פי]</small> ש<strong>לא כבה</strong> הנר מותר לטלטלו ולהשתמש בשמן הנוטף ממנו, ואין בכך לדעתו משום סיוע לכיבוי או מלאכה הדומה לכיבוי.
 שנינו בתוספתא זו לאחר דברי ר' שמעון: <strong>אבל כוס וקערה ועששית לא יזיזם ממקומם.</strong> ושואלים: <strong>מאי שנא הני</strong> <small>[מה שונים אלה]</small> שבהם אוסר אף ר' שמעון? <strong>אמר עולא: סיפא אתאן</strong> <small>[בסוף,</small> במשפט זה, <small>באנו]</small> שוב <strong>ל</strong>פרש את שיטת <strong>ר' יהודה</strong> האוסר במוקצה.
 <strong>מתקיף לה</strong> <small>[מקשה עליה]</small> <strong>מר זוטרא: אי הכי, מאי</strong> <small>[אם כך, מה]</small> פירוש הביטוי <strong>"אבל</strong> כוס וקערה <strong>"</strong>וכו', שהרי אסר ר' יהודה גם בנר ומה שינוי יכול להיות ביחס לדין הקערה? <strong>אלא אמר מר זוטרא: לעולם</strong> יש לפרש אחרת ולומר כי דברים אלה מדברי <strong>ר' שמעון</strong> הם. <strong>ו</strong>אולם <strong>כי קשרי</strong> <small>[כאשר התיר]</small> <strong>ר' שמעון</strong> בנר היה זה <strong>בנר זוטא, דדעתיה עלויה</strong> <small>[בנר קטן שדעתו עליו]</small> והוא בטוח שיכבה הנר בשבת, ובדעתו להשתמש בשמנו באותו יום, <strong>אבל הני דנפישי</strong> <small>[אלה,</small> הקערה והעששית, <small>שמרובים]</small> בשמן — <strong>לא</strong> חשב שיכבו, והקצה אותן מדעתו לכל השבת. 
 ומקשים: <strong>והתניא</strong> <small>[והרי</small> שנינו בברייתא<small>]:</small> <strong>מותר השמן שבנר ושבקערה</strong> — <strong>אסור, ור' שמעון מתיר,</strong> והרי שלא חילק ר' שמעון בדין זה בין נר לקערה! ומשיבים: <strong>התם</strong> <small>[שם]</small> שהתיר ר' שמעון ב<strong>קערה</strong> הרי זה דווקא <strong>דומיא</strong> <small>[בדומה]</small> ל<strong>נר,</strong> כלומר, קערה קטנה ששמנה כלה מהר, ואולם <strong>הכא</strong> <small>[כאן]</small> מדובר ב<strong>קערה דומיא</strong> <small>[בדומה]</small> ל<strong>כוס</strong> שהיא גדולה.
 <strong>אמר ר' זירא: פמוט</strong> של מתכת <strong>שהדליקו בו בשבת, לדברי</strong> ר' שמעון <strong>המתיר</strong> בנר — <strong>אסור,</strong> לפי שהוא גדול. ואילו <strong>לדברי</strong> ר' יהודה <strong>האוסר</strong> בנר — <strong>מותר</strong> בפמוט, כי הפמוט אינו מאוס (ר"ח). ומקשים: <strong>למימרא</strong> <small>[האם נאמר]</small> כי <strong>ר' יהודה</strong> דין <strong>מוקצה מחמת מיאוס אית ליה</strong> <small>[יש לו,</small> הוא מקבל<small>],</small> ואילו <strong>מוקצה מחמת איסור לית ליה</strong> <small>[אין לו,</small> אינו מקבל<small>]</small> ומתיר בפמוט? <strong>והתניא</strong> <small>[והרי שנינו</small> בברייתא<small>]</small> ש<strong>ר' יהודה אומר: כל הנרות של מתכת מטלטלין</strong> בשבת, <strong>חוץ מן הנר שהדליקו בו בשבת</strong> עצמה. הרי שהוא אוסר את הנר של מתכת לא מחמת מיאוס, כי אם מאחר שהוקצה מחמת איסור! <strong>אלא, אי איתמר הכי איתמר</strong> <small>[אם נאמר, כך נאמר],</small> <strong>אמר ר' זירא: פמוט שהדליקו עליו בשבת</strong> — ל<strong>דברי הכל אסור. לא הדליקו עליו</strong> — ל<strong>דברי הכל מותר,</strong> כיון שאין בו אף משום מוקצה מחמת מיאוס.
 <big>ד</big> <strong>אמר רב יהודה אמר רב: מטה שיחדה ל</strong>הניח עליה <strong>מעות</strong> — <strong>אסור לטלטלה</strong> בשבת משום מוקצה, אף שאין עליה כעת מעות. <strong>מיתיביה</strong> <small>[הקשה לו]</small> <strong>רב נחמן בר יצחק</strong> ממה ששנינו במשנתנו: <strong>מטלטלין</strong> בשבת <strong>נר חדש אבל לא ישן!</strong>
## דף מד:
 ומסביר את קושייתו: <strong>ומה נר דלהכי עבידא</strong> <small>[שלכך,</small> להדלקה, הוא <small>נעשה],</small> ובכל זאת <strong>כי</strong> <small>[כאשר]</small> <strong>לא הדליק בה שרי לטלטולה</strong> <small>[מותר לטלטלו],</small> <strong>מטה דלאו להכי עבידא</strong> <small>[שלא לכך,</small> להנחת כסף היא <small>עשוייה]</small> <strong>לא כל שכן</strong> שעל ידי קביעתה לצורך זה לא תיאסר?! <strong>אלא, אי איתמר, הכי איתמר</strong> <small>[אם נאמר, כך נאמר],</small> <strong>אמר רב יהודה אמר רב: מטה שיחדה ל</strong>הניח עליה <strong>מעות,</strong> אם באחד הימים <strong>הניח עליה מעות —</strong> הריהי נעשתה מיוחדת לכך, ו<strong>אסור לטלטלה. לא הניח עליה מעות</strong> — <strong>מותר לטלטלה.</strong> ואילו מיטה ש<strong>לא יחדה למעות</strong> רק אם <strong>יש עליה מעות</strong> בשבת עצמה <strong>אסור לטלטלה, אין עליה מעות</strong> — <strong>מותר לטלטלה. והוא שלא היו עליה</strong> מעות בשעת <strong>בין השמשות</strong> שבין ערב שבת לשבת. שאם היו מעות עליה באותה שעה, נעשתה אף המיטה מוקצה מחמת איסור לכל אותה שבת, אף אם נפלו ממנה המעות במשך היום.
 <big>א</big> <strong>אמר עולא: מתיב</strong> <small>[מקשה]</small> <strong>ר' אליעזר</strong> ממה ששנינו במשנה על דברי רב. ומשנה זו העוסקת בעיקרה בדיני טומאה דנה ביחס בין עגלה לבין המוכני (מערכת הגלגלים והבסיס לתיבתה של העגלה). ואמרו חכמים: <strong>מוכני שלה,</strong> של העגלה, <strong>בזמן שהיא נשמטת</strong> מן העגלה <strong>אין</strong> היא נחשבת <strong>חיבור לה</strong> להיחשב כיחידה אחת לא לענין קבלת טומאה ולא לענין טהרה מטומאה. <strong>ואין נמדדת עמה</strong> לשיעור ארבעים סאה. כי כלי הגדול משיעור זה שוב אינו מקבל טומאה, ולכן המוכני של עגלה אינו נמדד עמה לצורך זה. <strong>ו</strong>כן <strong>אין מצלת עמה באהל המת,</strong> כי עגלה גדולה נחשבת כאוהל (בית) לעצמו, והכלים שבתוך העגלה אינם נטמאים אם העגלה מאהילה על המת, ואולם המוכני של העגלה אינו מצטרף עמה לצורך זה. ואם יש בעגלה עצמה נקב אין סתימתו על ידי המוכני סותמתו לענין טומאה. <strong>ו</strong>כן <strong>אין גוררין אותה,</strong> את המוכני, <strong>בשבת בזמן שיש עליה מעות.</strong>
 ואם נדייק בלשון נלמד מכאן: <strong>הא</strong> <small>[הרי]</small> אם <strong>אין עליה מעות</strong> — <strong>שריא</strong> <small>[מותרת]</small> העגלה בטלטול, <strong>אף על גב דהוו עליה</strong> <small>[אף על פי שהיו עליו]</small> המעות <strong>בין השמשות,</strong> שהרי במשנה זו תנאי האיסור הוא רק מציאות הכסף על העגלה באותה שעה! ומתרצים: המשנה <strong>ההיא</strong> שיטת <strong>ר' שמעון היא דלית ליה</strong> <small>[שאין לו,</small> שאינו מקבל<small>]</small> דין <strong>מוקצה, ו</strong>אילו <strong>רב כר' יהודה סבירא ליה</strong> <small>[סבור],</small> וכיון שלדעת ר' יהודה קיים דין מוקצה, הוקצתה העגלה משימוש עם שעת בין השמשות, ונשארת אסורה לכל השבת כולה.
## דף מה.
 <strong>הכי נמי מיסתברא</strong> <small>[כך גם כן מסתבר]</small> לומר ש<strong>רב כר' יהודה סבירא ליה</strong> <small>[סבור הוא],</small> שכן <strong>אמר רב: מניחין נר</strong> בערב שבת <strong>על גבי דקל</strong> שיבער <strong>בשבת, ו</strong>אולם <strong>אין מניחין נר על גבי דקל ביום טוב. אי אמרת בשלמא</strong> <small>[נניח אם אומר אתה]</small> כי <strong>רב כר' יהודה סבירא ליה</strong> <small>[סבור הוא],</small> <strong>היינו דשני</strong> <small>[זוהי</small> הסיבה <small>ששונה,</small> שיש הבדל<small>]</small> לענין זה <strong>בין שבת ליום טוב,</strong> שמאחר שהנר מוקצה בשבת לא יבוא לטלטלו, ואילו ביום טוב, כיוון שמותר לטלטל את הנר יש לחשוש שמא יבוא לטפס בדקל או להשתמש בו ביום טוב, ויעבור על האיסור שמדברי חכמים להשתמש בדבר המחובר לקרקע ביום טוב. <strong>אלא אי אמרת</strong> <small>[אלא אם אומר אתה]</small> רב <strong>כר' שמעון סבירא ליה</strong> <small>[סבור הוא],</small> שלדעתו אין הנר מוקצה כי אף בשבת, אם כן <strong>מה לי שבת ומה לי יום טוב?</strong> שלכאורה אין הבדל בין זה לזה.
 ומקשים: האם אמנם סבור <strong>רב כר' יהודה</strong> שאסור לטלטל מוקצה? <strong>והא בעו מיניה</strong> <small>[והרי שאלו ממנו]</small> מ<strong>רב: מהו</strong> הדין לענין שיהא מותר <strong>לטלטולי שרגא דחנוכתא מקמי חברי בשבתא</strong> <small>[לטלטל נר חנוכה מלפני החברים,</small> הכמרים הפרסיים, <small>בשבת]?</small> שהיו אותם כמרים אוסרים להדליק כל אש בימים מסויימים, וכדי שלא יבחינו שהודלקו נרות חנוכה היה צורך למהר ולהזיזם ממקומם. <strong>ואמר להו</strong> <small>[להם]:</small> <strong>שפיר דמי</strong> <small>[יפה,</small> נכון <small>הדבר</small> לעשותו<small>].</small> והרי שאין רב מודה באיסור מוקצה! ומשיבים: אין זו ראייה, כי <strong>שעת הדחק שאני</strong> <small>[שונה],</small> ומפני הסכנה הוא שהתיר רב. וראייה לדבר, <strong>דהא</strong> <small>[שהרי]</small> <strong>אמרו ליה</strong> <small>[לו]</small> <strong>רב כהנא ורב אשי לרב</strong> על נושא זה: וכי <strong>הכי הלכתא</strong> <small>[כך ההלכה]?</small> <strong>אמר להו</strong> <small>[אמר להם]:</small> <strong>כדי</strong> (כדאי, ראוי) <strong>הוא ר' שמעון לסמוך עליו בשעת הדחק</strong> כגון זו.
 <big>א</big> באותו ענין <strong>בעא מיניה</strong> <small>[שאל ממנו]</small> <strong>ריש לקיש מר' יוחנן: חטים שזרען בקרקע</strong> ועדיין לא השרישו ויכול עדיין ללוקטן משם, <strong>וביצים שתחת</strong> ה<strong>תרנגולת</strong> וכבר התחילה לדגור עליהן — <strong>מהו</strong> הדין בכגון זה? האם יסכים ר' שמעון במקרים אלה שהדברים מוקצים משימוש בשבת? וצדדי השאלה: <strong>כי לית ליה</strong> <small>[כאשר אין לו]</small> <strong>לר' שמעון,</strong> אינו מקבל את איסור <strong>מוקצה</strong> — הרי זה <strong>היכא</strong> <small>[במקום]</small> ש<strong>לא דחייה</strong> <small>[דחאו]</small> לאותו דבר אותו הוא רוצה עתה לטלטל <strong>בידים,</strong> ובכך לא הקצהו והוציאו על ידי מעשה מן השימוש, אבל <strong>היכא דדחייה</strong> <small>[במקום שדחאו]</small> <strong>בידים</strong> — <strong>אית ליה</strong> <small>[יש לו,</small> הוא מקבל<small>]</small> את דין <strong>מוקצה,</strong> ובחיטה הרי משזרעה — דחאה בידים, וכן הביצה משעה שהניחה תחת התרנגולת לדגירה — דחאה, <strong>או דילמא לא שנא</strong> <small>[שמא אינו שונה],</small> ואין ר' שמעון מחלק בדברים. <strong>אמר ליה</strong> <small>[לו]</small> ר' יוחנן: <strong>אין</strong> דין <strong>מוקצה לר' שמעון אלא</strong> ב<strong>שמן שבנר בשעה שהוא דולק, הואיל והוקצה למצותו</strong> להדליק נר בשבת, ואף <strong>הוקצה לאיסורו,</strong> כיון שאסור משום חשש כיבוי להשתמש בו בשעת בעירתו.
 ומקשים: <strong>ולית ליה</strong> <small>[ו</small>כי <small>אין לו,</small> אינו סובר<small>]</small> איסור מוקצה בדבר ש<strong>הוקצה למצותו</strong> בלבד בלא איסור אחר? <strong>והתניא</strong> <small>[והרי שנינו</small> בברייתא<small>]:</small> סוכה ש<strong>סיככה כהלכתה ועיטרה</strong> לשם נוי <strong>בקרמים</strong> (בדים צבועים) <strong>ובסדינין המצויירין, ותלה בה</strong> לקישוט <strong>אגוזין אפרסקין שקדים ורמונין ואפרכלי</strong> (אשכולות) <strong>של ענבים, ועטרות</strong> (זרים) <strong>של שבולין, יינות, שמנים וסלתות</strong> — <strong>אסור להסתפק</strong> (להשתמש) <strong>מהן עד מוצאי יום טוב האחרון</strong> של החג, שמאחר שהוקצו כל הדברים הללו למצות הסוכה נאסרו לכל שימוש אחר. <strong>ואם התנה עליהן</strong> בשעת תלייתם בסוכה שאינו מייחדם לצורך זה בלבד, וכוונתו גם להשתמש בהם שימושים אחרים — <strong>הכל לפי תנאו,</strong> ומותר לו להשתמש בהם כרצונו.
 <strong>וממאי</strong> <small>[וממה]</small> יודעים אנו שברייתא זו כשיטת <strong>ר' שמעון היא</strong> אף שלא פורש שם אומרה — מתוך השוואה למה ששנה ר' חיא בר יוסף. <strong>דתני</strong> <small>[ששנה]</small> <strong>ר' חייא בר יוסף קמיה</strong> <small>[לפני]</small> <strong>ר' יוחנן: אין נוטלין עצים מן הסוכה</strong> שעשאוה לשם צל <strong>ב</strong>כל <strong>יום טוב,</strong> ואפילו נפלה בחג, כיון שהוקצו משימוש מבעוד יום, שכן אסור להרוס את הסוכה ביום טוב. <strong>אלא</strong> נוטלים עצים רק <strong>מן הסמוך לה,</strong> שהעמיד לצידה חבילות עצים ואינם משמשים אותה, שבשעה שהניחם שם דעתו היתה להשתמש בהם ביום טוב. <strong>ור' שמעון מתיר</strong> ליטול אף מן הסוכה עצמה, כיון שאינו מודה באיסור מוקצה. <strong>ו</strong>אולם <strong>שוין</strong> (מסכימים) החולקים <strong>בסוכת החג</strong> (סוכות) <strong>ב</strong>תוך ימי ה<strong>חג שהיא אסורה, ואם התנה עליה</strong> שיוכל להשתמש בעציה בחג — <strong>הכל לפי תנאו.</strong> הרי שאף ר' שמעון אוסר שימוש בדבר שהוקצה לצורך מצוה בלבד בלא שהוקצה משום איסור מלאכה! על כן מסבירים את דברי ר' יוחנן: <strong>כעין שמן שבנר קאמרינן</strong> <small>[אומרים אנו],</small> ולאו דווקא שיש גם איסור מלאכה וגם איסור מצוה, אלא הואיל <strong>והוקצה למצותו</strong> בלבד הרי זה <strong>הוקצה לאיסורו. איתמר נמי</strong> <small>[נאמר גם כן]</small> כעין זה, ש<strong>אמר ר' חייא בר אבא אמר ר' יוחנן: אין</strong> איסור <strong>מוקצה לר' שמעון אלא כעין שמן שבנר בשעה שהוא דולק,</strong> ש<strong>הואיל והוקצה למצותו הוקצה לאיסורו.</strong>
 <big>ב</big> <strong>אמר רב יהודה אמר שמואל אין</strong> איסור <strong>מוקצה לר' שמעון אלא</strong> ב<strong>גרוגרות וצימוקים בלבד.</strong> שאם העלה אדם לגגו גרוגרות וצימוקים כדי לייבשם בחמה, הואיל ובשלבים הראשונים של ייבושם ריחם רע ואינם ראויים עוד לאכילה — רק באלה סבור ר' שמעון שאדם מקצה אותם מדעתו ואסורים בשבת משום מוקצה. ומקשים: <strong>ומידי אחרינא</strong> <small>[ודבר אחר]</small> <strong>לא</strong> יכנס לגדר מוקצה? <strong>והתניא</strong> <small>[והרי שנינו</small> בברייתא<small>]:</small> <strong>היה</strong> אדם <strong>אוכל בתאנים והותיר</strong> מהן <strong>והעלן לגג</strong> להתייבש <strong>לעשות מהן גרוגרות,</strong> וכן האוכל <strong>בענבים והותיר והעלן לגג לעשות מהן צימוקין</strong> — <strong>לא יאכל</strong> מהן בשבת <strong>עד שיזמין</strong> ויכין אותן מבעוד יום לאכילה, שאם לא כן אסורות הן כמוקצה. <strong>וכן אתה אומר באפרסקין וחבושין ובשאר כל מיני פירות,</strong> שהניחם להתייבש, שאסורים באכילה בשבת משום מוקצה.
 ומעתה נבוא לברר <strong>מני</strong> <small>[</small>שיטת <small>מי היא]</small> ברייתא זו? <strong>אילימא</strong> <small>[אם תאמר]</small> כי שיטת <strong>ר' יהודה</strong> היא — והרי לברייתא זו אין משמעות, שכן <strong>ומה היכא</strong> <small>[במקום]</small> ש<strong>לא דחייה</strong> <small>[דחאו]</small> <strong>בידים</strong> — <strong>אית ליה</strong> <small>[יש לו,</small> מקבל<small>]</small> את איסור <strong>מוקצה, היכא דדחייה</strong> <small>[במקום שדחאו]</small> <strong>בידים לא כל שכן?</strong> ואין כלל צורך להשמיענו הלכה במקרה מיוחד זה.
 <strong>אלא לאו</strong> <small>[האם לא]</small> ברייתא זו כ<strong>ר' שמעון היא,</strong> ונמצאנו למדים שהוא מרחיב את דיני מוקצה מעבר לגרוגרות וצימוקים בלבד! ודוחים: <strong>לעולם</strong> אפשר לפרש שהלכה זו כ<strong>ר' יהודה</strong> שלדעתו יש איסור מוקצה, <strong>ו</strong>אולם המקרה המיוחד שהיה כאן <strong>אוכל</strong> בתאנים <strong>אצטריכא ליה</strong> <small>[נצרכה לו]</small> להשמיע בו דבר חידוש, שכן <strong>סלקא דעתך אמינא</strong> <small>[יעלה על דעתך</small> <strong>לומר]</strong> כי <strong>כיון דקאכיל ואזיל</strong> <small>[שהוא אוכל והולך]</small> <strong>לא ליבעי</strong> <small>[יצטרך]</small> <strong>הזמנה,</strong> ואם התחרט תוך כדי אכילתו יכול הוא מיד לקחת את הגרוגרות שהעלה לגג. על כן, <strong>קא משמע לן</strong> <small>[השמיע לנו]</small> כי <strong>כיון</strong> ש<strong>העלן לגג אסוחי אסחי לדעתיה מינייהו</strong> <small>[הסיח את דעתו מהם]</small> והרי הם מוקצה גמור.
 ועוד בענין זה: <strong>בעא מיניה</strong> <small>[שאל ממנו]</small> <strong>ר' שמעון בר רבי</strong> (רבי יהודה הנשיא) <strong>מרבי</strong> אביו:
## דף מה:
 <strong>פצעילי תמרה</strong> (תמרי בוסר שמניחים להם להבשיל בסלים, וכל עוד לא הבשילו קשה לאוכלם), <strong>ל</strong>שיטת <strong>ר' שמעון מהו</strong> דינם לענין טלטול בשבת? האם יחשוב אותם כמוקצה? <strong>אמר ליה</strong> <small>[לו]</small> רבי: <strong>אין</strong> איסור <strong>מוקצה לר' שמעון אלא</strong> ב<strong>גרוגרות וצימוקין בלבד.</strong>
 <big>א</big> על עצם הענין שואלים: <strong>ו</strong>כי <strong>רבי לית ליה</strong> <small>[אין לו,</small> אינו מקבל<small>]</small> את איסור <strong>מוקצה? והתנן</strong> <small>[והרי שנינו</small> במשנה<small>]</small> שביום טוב <strong>אין משקין</strong> את הבהמות מים לפני השחיטה, כדי שיהיה נוח להפשיטן מעורן, <strong>ו</strong>אף אין <strong>שוחטין את</strong> הבהמות <strong>המדבריות,</strong> שהן הבהמות הרועות בשדה במשך כל הזמן, כי מאחר שאין אנשים מטפלים בהן כרגיל נחשבות הן למוקצה, ואין להשתמש בהן. <strong>אבל משקין ושוחטין את הבייתות</strong> (בהמות הבית). <strong>ותניא</strong> <small>[ו</small>בענין זה <small>שנוייה</small> ברייתא<small>]:</small> <strong>אלו הן</strong> הבהמות ה<strong>מדבריות?</strong> — <strong>כל שיוצאות</strong> מן הרפתות <strong>בפסח ונכנסות</strong> לרפתות עם ה<strong>רביעה</strong> (עונת הגשמים). ו<strong>בייתות</strong> הן <strong>כל</strong> אותן בהמות <strong>שיוצאות ורועות חוץ לתחום</strong> העיר, <strong>ובאות ולנות בתוך התחום.</strong> ואילו <strong>רבי אומר: אלו ואלו בייתות הן. ואלו הן מדבריות</strong> שנאסרו משום מוקצה: <strong>כל שרועות באפר ואין נכנסות לישוב לא בימות החמה ולא בימות הגשמים,</strong> והן אלה האסורות בהשקייה ובשחיטה ביום טוב. הרי שרבי סבור שיש אף בבהמות משום איסור מוקצה! 
 לסתירה זו ניתנים תירוצים אחדים: <strong>איבעית אימא</strong> <small>[אם תרצה אמור]</small> כי <strong>הני נמי</strong> <small>[אלה</small> המדבריות הרועות באפר בכל ימות השנה <small>גם כן]</small> <strong>כגרוגרות וצימוקין דמיין</strong> <small>[</small>הן <small>נחשבות]</small> ואף ר' שמעון יודה בכך. <strong>ואיבעית אימא</strong> <small>[ואם תרצה אמור]</small> הסבר אחר לסתירה: שמה שענה רבי לבנו — <strong>לדבריו,</strong> על פי שיטתו של <strong>ר' שמעון קאמר ליה</strong> <small>[אמר לו],</small> <strong>וליה לא סבירא ליה</strong> <small>[ו</small>אולם <small>לו,</small> הוא עצמו, רבי, <small>אינו סבור כך].</small>
 <strong>ואיבעית אימא</strong> <small>[ואם תרצה אמור]</small> הסבר אחר: שבאותה ברייתא <strong>לדבריהם דרבנן קאמר להו</strong> <small>[של חכמים אמר להם],</small> וכך יש להבין את דבריו: <strong>לדידי לית</strong> <small>[לשיטתי</small> אני <small>אין]</small> <strong>לי,</strong> איני סובר איסור <strong>מוקצה כלל,</strong> ואולם <strong>לדידכו אודו לי מיהת דהיכא</strong> <small>[לשיטתכם הודו לי לפחות שבמקום]</small> ש<strong>יוצאות</strong> הבהמות מהרפתות <strong>בפסח ונכנסות</strong> בחזרה אליהן <strong>ברביעה</strong> ש<strong>בייתות נינהו</strong> <small>[הן].</small> <strong>ורבנן</strong> <small>[וחכמים]</small> מה הם ענו לו? — הם <strong>אמרו ליה</strong> <small>[לו]:</small> <strong>לא,</strong> אלה <strong>מדבריות נינהו</strong> <small>[הן].</small>
 <big>ב</big> על עיקרה של המחלוקת בדיני מוקצה <strong>אמר רבה בר בר חנה</strong> שכך <strong>אמר ר' יוחנן: אמרו הלכה כר' שמעון</strong> שאינו מקבל את איסור מוקצה. ומקשים: <strong>ומי</strong> <small>[והאם]</small> <strong>אמר ר' יוחנן הכי</strong> <small>[כך]?</small> <strong>והא בעא מיניה ההוא סבא</strong> <small>[והרי שאל ממנו זקן אחד]</small> מ<strong>קרויא ואמרי לה</strong> <small>[ויש אומרים]</small> שמ <strong>סרויא</strong> את <strong>ר' יוחנן: קינה</strong> (לול) של <strong>תרנגולת מהו</strong> דינה לענין ה<strong>היתר לטלטולי</strong> <small>[לטלטלה]</small> <strong>בשבת? אמר ליה</strong> <small>[לו]</small> ר' יוחנן: <strong>כלום עשוי</strong> הלול <strong>אלא לתרנגולין</strong> שיהיו בו, וכיון שאינו מיועד לצורך אדם הריהו אסור בטלטול, הרי שסבר כר' יהודה בענין מוקצה! ומתרצים: <strong>הכא במאי עסקינן</strong> <small>[כאן במה אנו עוסקים]</small> — במקרה מיוחד, וכגון <strong>דאית ביה</strong> <small>[שיש בו</small> בלול<small>]</small> <strong>אפרוח מת,</strong> ומשום האפרוח שהוא מוקצה אסור לטלטל את הלול.
 וממשיכים לשאול: <strong>הניחא</strong> <small>[זה נוח,</small> מובן<small>]</small> <strong>ל</strong>שיטת <strong>מר בר אמימר משמיה</strong> <small>[משמו]</small> של <strong>רב</strong> ש<strong>אמר : מודה היה ר' שמעון בבעלי חיים שמתו</strong> בשבת <strong>ש</strong>הם <strong>אסורין</strong> כמוקצה בשבת. ואולם <strong>ל</strong>שיטת <strong>מר בריה</strong> <small>[בנו]</small> של <strong>רב יוסף משמיה</strong> <small>[משמו]</small> של <strong>רבא</strong> ש<strong>אמר : חלוק היה ר' שמעון אפילו ב</strong>ענין <strong>בעלי חיים שמתו</strong> ואמר <strong>שהן מותרין</strong> ואינם אסורים כמוקצה, לשיטה זו <strong>מאי איכא למימר</strong> <small>[מה יש לומר]?</small> ומשיבים: <strong>הכא במאי עסקינן</strong> <small>[כאן במה אנו עוסקים]</small> — <strong>בדאית ביה</strong> <small>[בשיש בו,</small> בלול<small>]</small> <strong>ביצה</strong> שנולדה בו ביום, והביצה, כיון שנולדה בשבת ולא העלה איש על דעתו להכינה מאתמול, אסורה בשימוש משום מוקצה. 
 ומקשים: <strong>והאמר</strong> <small>[והרי אמר]</small> <strong>רב נחמן: מאן דאית ליה</strong> <small>[מי שיש לו,</small> מקבל<small>]</small> את דין <strong>מוקצה</strong> — <strong>אית ליה</strong> <small>[יש לו]</small> גם איסור בדבר <strong>נולד,</strong> וזה <strong>דלית ליה</strong> <small>[שאין לו]</small> דין <strong>מוקצה</strong> — <strong>לית ליה</strong> <small>[אין לו]</small> גם דין <strong>נולד,</strong> ואין דינו שונה משאר מוקצה! ומשיבים: מדובר כאן באופן <strong>דאית ביה</strong> <small>[שיש בו,</small> בלול<small>]</small> <strong>ביצת אפרוח,</strong> שיש בביצה כבר אפרוח, וביצה כזו, כיון שאינה ראויה לאכילה לא לאדם ולא לבעלי חיים, אף ר' שמעון מודה שאסורה בטלטול.
 דברים אלה נאמרו על מנת להסביר שיתכן שר' יוחנן סבור כר' שמעון, ואולם <strong>כי אתא</strong> <small>[כאשר בא],</small> <strong>רב יצחק בר' יוסף</strong> מארץ ישראל לבבל <strong>אמר</strong> בשם <strong>ר' יוחנן: הלכה כר' יהודה</strong> שיש איסור מוקצה. <strong>ור' יהושע בן לוי אמר: הלכה כר' שמעון</strong> שאין איסור מוקצה. <strong>אמר רב יוסף: היינו</strong> <small>[זהו]</small> ש<strong>אמר רבה בר בר חנה</strong> שכך <strong>אמר ר' יוחנן: אמרו הלכה כר' שמעון.</strong> והכוונה היא שהוא זה שאמר ש<strong>אמרו, ו</strong>אולם <strong>ליה לא סבירא ליה</strong> <small>[לו,</small> הוא עצמו <small>אינו סבור כך].</small>
 <big>ג</big> <strong>אמר ליה</strong> <small>[לו]</small> <strong>אביי לר' יוסף: ואת לא תסברא</strong> <small>[ו</small>כי <small>אתה</small> עצמך <small>אינך סבור]</small> כי <strong>ר' יוחנן</strong> סבור ופוסק <strong>כר' יהודה</strong> גם לפני שבא רב יצחק וסיפר את הדברים בשמו, <strong>הא</strong> <small>[</small>ו<small>הרי]</small> <strong>ר' אבא ור' אסי איקלעו לבי</strong> <small>[הזדמנו לבית]</small> <strong>ר' אבא</strong> ש<strong>מן</strong> העיר <strong>חיפא, ונפל מנרתא על גלימיה</strong> <small>[ונפלה מנורה על גלימתו]</small> של <strong>ר' אסי ולא טילטלה.</strong> ומעתה, <strong>מאי טעמא</strong> <small>[מה טעם]</small> לא טילטלה? <strong>לאו</strong> <small>[האם לא]</small> <strong>משום</strong> ש<strong>ר' אסי תלמידיה</strong> <small>[תלמידו]</small> של <strong>ר' יוחנן הוה</strong> <small>[היה],</small> <strong>ור' יוחנן כר' יהודה סבירא ליה</strong> <small>[סבור הוא],</small> <strong>דאית ליה</strong> <small>[שיש לו,</small> שמקבל<small>]</small> את איסור <strong>מוקצה,</strong> ואם כן מסיפור זה אפשר ללמוד שר' יוחנן סבור כר' יהודה!
 <strong>אמר ליה</strong> <small>[לו]</small> רב יוסף לאביי: בענין <strong>מנרתא קאמרת</strong> <small>[מנורה אומר אתה]</small> להביא הוכחה? <strong>מנרתא שאני</strong> <small>[מנורה שונה]</small> כי בדין זה יש הלכה מיוחדת, ש<strong>אמר ר' אחא בר' חנינא</strong> שכך <strong>אמר ר' אסי: הורה ריש לקיש בצידן: מנורה הניטלת בידו</strong> ה<strong>אחת</strong> — <strong>מותר לטלטלה</strong> בשבת, ואולם אם כבידה היא עד שצריך לטלטלה <strong>בשתי ידיו</strong> — <strong>אסור לטלטלה. ור' יוחנן אמר: אנו אין לנו</strong> היתר טלטול <strong>אלא בנר</strong> ו<strong>כ</strong>שיטת <strong>ר' שמעון. אבל מנורה, בין ניטלה בידו</strong> ה<strong>אחת בין ניטלה בשתי ידיו</strong> — <strong>אסור לטלטלה.</strong>
 ושואלים: <strong>וטעמא מאי</strong> <small>[ומה טעם]</small> יהא איסור מיוחד במנורה? <strong>רבה ורב יוסף דאמרי תרוייהו</strong> <small>[שאמרו שניהם]:</small> <strong>הואיל ואדם קובע לה</strong> בדרך כלל מפני גודלה ושימושה <strong>מקום</strong> קבוע ומסויים, הרי זה כאילו היתה חלק בנוי מן הבית, שבהעברתו הריהו כהורסו. <strong>אמר ליה</strong> <small>[לו]</small> <strong>אביי לרב יוסף: והרי כילת חתנים</strong> ש<strong>אדם קובע לו מקום, ו</strong>בכל זאת <strong>אמר שמואל משום</strong> (בשם) <strong>ר' חייא: כילת חתנים</strong>
## דף מו.
 <strong>מותר לנטותה</strong> (להרכיבה) <strong>ומותר לפרקה בשבת.</strong> ואם כלי קבוע כזה מותר להרכיבו ואין חוששים משום בניה, כל שכן שאין להחשיב בניה וסתירה במנורה! <strong>אלא אמר אביי:</strong> כאן מדובר <strong>ב</strong>מנורה מיוחדת שהיתה <strong>של חוליות,</strong> שהמנורה מורכבת מחלקים מתפרקים, ויש לחשוש שמא מתוך טלטולה תיפול המנורה ותתפרק לחלקיה, ויבוא להרכיבה, והריהו כעושה כלי בשבת. ומקשים: <strong>אי הכי</strong> <small>[אם כך]</small> שבמנורה כזו מדובר, <strong>מאי טעמיה</strong> <small>[מה טעמו]</small> של <strong>ר' שמעון בן לקיש דשרי</strong> <small>[שמתיר]?</small>
 ומשיבים: אכן אין מדובר כאן במנורה מתפרקת ממש, אלא <strong>מאי</strong> <small>[מה</small> פירוש<small>]</small> <strong>"חוליות"</strong> שאמרנו — <strong>כעין חוליות, דאית</strong> <small>[שיש]</small> <strong>בה חידקי</strong> <small>[חריצים]</small> ונראית כאילו היתה עשויה פרקים. <strong>הלכך</strong> <small>[משום כך]</small> אפשר לסכם: מנורה העשויה <strong>חוליות</strong> ממש, <strong>בין</strong> שהיא <strong>גדולה ובין</strong> שהיא <strong>קטנה</strong> — <strong>אסורה לטלטלה.</strong> ומנורה <strong>גדולה נמי דאית</strong> <small>[גם כן שיש]</small> <strong>בה חידקי</strong> <small>[חריצים]</small> — אסורה בטלטול לדעת הכל, <strong>גזירה</strong> היא שגזרו חכמים <strong>אטו</strong> <small>[משום]</small> מנורה <strong>גדולה</strong> שעשוייה <strong>חוליות,</strong> כי מנורה גדולה שכיח שתהיה מורכבת מחוליות, ואם יתירו לטלטל את הגדולה בעלת החריצים, הרי מחמת דמיונן זו לזו יחשבו אנשים שהיא בעלת חוליות, ויבואו להתיר את טלטול הגדולה בעלת החוליות. <strong>כי פליגי</strong> <small>[כאשר נחלקו]</small> ר' יוחנן וריש לקיש היה זה <strong>ב</strong>מנורה <strong>קטנה דאית</strong> <small>[שיש]</small> <strong>בה חידקי</strong> <small>[חריצים]</small> <strong>מר סבר</strong> <small>[חכם זה,</small> ר' יוחנן, <small>סבור]</small> כי <strong>גזרינן</strong> <small>[גוזרים אנו]</small> ואוסרים בטלטול אף את הקטנה שיש בה חריצים משום הגדולה, <strong>ומר סבר</strong> <small>[וחכם זה,</small> ריש לקיש <small>סבור]</small> כי <strong>לא גזרינן</strong> <small>[אין אנו גוזרים],</small> כי מנורה קטנה כרגיל אינה עשויה פרקים, והכל יודעים שהחריצים שבה נעשו לנוי בלבד.
 <big>א</big> ולגופו של דבר שואלים: <strong>ומי</strong> <small>[והאם]</small> <strong>אמר ר' יוחנן הכי</strong> <small>[כך]</small> שהלכה כר' יהודה? <strong>והאמר</strong> <small>[והרי אמר]</small> <strong>ר' יוחנן</strong> כלל: <strong>הלכה כסתם משנה</strong> (כמשנה שלא נזכר שם אומרה). <strong>ותנן</strong> <small>[ושנינו</small> במשנה<small>]</small> בענין טומאה, שעגלה שיש לה מוכני שהיא מערכת גלגלים נפרדת, ה<strong>מוכני שלה בזמן שהיא נשמטת</strong> ונפרדת מן העגלה — <strong>אין</strong> המוכני <strong>חיבור לה,</strong> לעגלה, להיחשב כיחידה אחת לא לענין קבלת טומאה ולא לענין טהרה מטומאה. <strong>ואין</strong> היא <strong>נמדדת עמה</strong> לשיעור ארבעים סאה. כי כלי הגדול משיעור זה שוב אינו מקבל טומאה, ומוכני של עגלה אינו נמדד עמה לצורך זה. <strong>ו</strong>כן <strong>אין מצלת עמה באהל המת,</strong> כי עגלה גדולה נחשבת כאוהל (בית) לעצמו, והכלים שבתוך העגלה אינם נטמאים אם העגלה מאהילה על המת, ואולם המוכני של העגלה אינו מצטרף עמה לצורך זה. ואם יש בעגלה עצמה נקב אין סתימתו על ידי המוכני סותמתו לענין טומאה. <strong>ו</strong>כן <strong>אין גוררין אותה,</strong> את המוכני, <strong>בשבת בזמן שיש עליה מעות.</strong>
 ומכאן נסיק: <strong>הא</strong> <small>[הרי]</small> אם <strong>אין עליה מעות</strong> — <strong>שריא</strong> <small>[מותרת]</small> היא בטלטול, <strong>ואף על גב דהוו עליה</strong> <small>[ואף על פי שהיו עליה]</small> מעות <strong>בין השמשות,</strong> ודבר שהיה מוקצה בין השמשות הרי הוא מוקצה לכל השבת. ומאחר ובמשנה סתמית זו הותר טלטול העגלה, וסתם משנה כשיטת ר' שמעון שאין לדעתו דין מוקצה, מדוע אם כן לא פסק כן ר' יוחנן הסובר כי הלכה בכל מקום כסתם משנה? <strong>אמר ר' זירא: תהא משנתינו</strong> רק במקרה <strong>שלא היו עליה מעות כל</strong> משך זמן <strong>בין השמשות,</strong> ונקבל דוחק פרשני זה כדי <strong>שלא לשבור</strong> ולבטל את <strong>דבריו של ר' יוחנן.</strong>
 <big>ב</big> <strong>אמר ר' יהושע בן לוי: פעם אחת הלך רבי ל</strong>ישוב <strong>דיוספרא, והורה</strong> הלכה למעשה <strong>ב</strong>שאלה שהיתה בענין <strong>מנורה כ</strong>שיטת <strong>ר' שמעון בנר.</strong> לשון זו איננה ברורה די הצורך, ולכך <strong>איבעיא להו</strong> <small>[נשאלה להם</small> לחכמים<small>]</small> שאלה זו: האם הכוונה כי <strong>הורה במנורה</strong> כמו שמורה <strong>ר' שמעון בנר להיתרא</strong> <small>[להתיר]</small> בשני המקרים, גם בנר וגם במנורה, <strong>או דילמא</strong> <small>[שמא]</small> נפרש כך: ש<strong>הורה במנורה לאיסורא</strong> <small>[לאיסור]</small> <strong>ו</strong>במקרה אחר <strong>כר' שמעון בנר להיתרא</strong> <small>[להיתר].</small> לשאלה זו לא נמצא פתרון ולכן <strong>תיקו</strong> <small>[תעמוד]</small> במקומה.
 <big>ג</big> מסופר כי <strong>רב מלכיא איקלע לבי</strong> <small>[הזדמן לבית]</small> <strong>ר' שמלאי וטילטל שרגא</strong> <small>[נר</small> כבוי<small>],</small> <strong>ואיקפד</strong> <small>[והקפיד]</small> <strong>ר' שמלאי</strong> על שעשה כך, שלדעתו אסור טלטול הנר משום מוקצה. וכן <strong>ר' יוסי גלילאה איקלע לאתריה</strong> <small>[הגלילי הזדמן למקומו]</small> של <strong>ר' יוסי בר' חנינא</strong> ו<strong>טילטל שרגא</strong> <small>[נר]</small> <strong>ואיקפד</strong> <small>[והקפיד]</small> <strong>ר' יוסי בר' חנינא.</strong> וכן מסופר כי <strong>ר' אבהו כי איקלע לאתריה</strong> <small>[כאשר היה מזדמן למקומו]</small> של <strong>ר' יהושע בן לוי הוה</strong> <small>[היה]</small> <strong>מטלטל שרגא</strong> <small>[נר].</small> ואולם <strong>כי איקלע לאתריה</strong> <small>[כאשר היה מזדמן למקומו]</small> של <strong>ר' יוחנן לא הוה</strong> <small>[היה]</small> <strong>מטלטל שרגא</strong> <small>[נר].</small> ותוהים: <strong>מה נפשך?</strong> הרי <strong>אי</strong> <small>[אם]</small> <strong>כר' יהודה סבירא ליה</strong> <small>[סבור הוא],</small> אם כן <strong>ליעבד</strong> <small>[שיעשה,</small> ינהג<small>]</small> <strong>כ</strong>שיטת <strong>ר' יהודה</strong> ולא יטלטל את הנר בשום מקום. ו<strong>אי</strong> <small>[אם]</small> <strong>כר' שמעון סבירא ליה</strong> <small>[סבור הוא],</small> אם כן <strong>ליעבד</strong> <small>[שיעשה]</small> <strong>כ</strong>שיטת <strong>ר' שמעון,</strong> ויטלטל את הנר בכל מקום! ומשיבים: <strong>לעולם</strong> יש לפרש כי ר' אבהו <strong>כר' שמעון סבירא ליה</strong> <small>[סבור הוא],</small> <strong>ו</strong>אולם <strong>משום כבודו של ר' יוחנן הוא</strong> ש<strong>לא הוה עביד</strong> <small>[היה עושה],</small> כדי שלא לעשות במקומו שלא כדעתו.
 <big>ד</big> בדיני טלטול הנרות בשבת <strong>אמר רב יהודה: שרגא דמשחא שרי לטלטולה</strong> <small>[נר של שמן מותר לטלטלו]</small> לאחר שכבה, ואילו <strong>דנפטא</strong> <small>[של נפט]</small> — <strong>אסור לטלטולה</strong> <small>[לטלטלו].</small> וטעם הדבר, שכיון שריחו של נפט רע אינו מיועד להדלקה ולכן אסור לטלטלו. <strong>רבה ורב יוסף דאמרי תרוייהו</strong> <small>[שאמרו שניהם]:</small> <strong>דנפטא נמי שרי לטלטולה</strong> <small>[</small>נר <small>של נפט גם כן מותר לטלטלו].</small> 
 מסופר: <strong>רב אויא איקלע לבי</strong> <small>[הזדמן לבית]</small> <strong>רבא. הוה מאיסן בי כרעיה, בטינא, אתיבי אפוריא קמיה</strong> <small>[היו מלוכלכות רגליו בטיט,</small> ו<small>שם אותן על המיטה לפני]</small> <strong>רבא. איקפד</strong> <small>[הקפיד]</small> עליו <strong>רבא</strong> על לכלוך המטה, ולכן <strong>בעא לצעוריה</strong> <small>[רצה לצערו]</small> על ידי שאלות שלא יוכל לענות עליהן. <strong>אמר ליה</strong> <small>[לו]</small> רבא: <strong>מאי טעמא</strong> <small>[מה הטעם]</small> של <strong>רבה ורב יוסף דאמרי תרוייהו</strong> <small>[שאמרו שניהם]</small> כי <strong>שרגא</strong> <small>[נר]</small> של <strong>נפט נמי שרי לטלטוליה</strong> <small>[גם כן מותר לטלטלו]?</small> <strong>אמר ליה</strong> <small>[לו]</small> רב אויא: <strong>הואיל וחזיא לכסויי בה מנא</strong> <small>[וראויים לכסות בהם כלי].</small> <strong>אמר ליה</strong> <small>[לו]</small> רבא: <strong>אלא מעתה</strong> אם זהו נימוק, אם כן <strong>כל צרורות שבחצר</strong> אבן שבחצר יהיו <strong>מטלטלין</strong> לכתחילה בשבת, <strong>הואיל וחזיא לכסויי בהו מנא</strong> <small>[וראויים</small> הם <small>לכסות בהם כלי].</small> <strong>אמר ליה</strong> <small>[לו]</small> ר' אויא: יש להבחין בין הדברים, <strong>הא איכא</strong> <small>[זה</small> הנר <small>יש]</small> <strong>תורת כלי עליה</strong> <small>[עליו]</small> ובכלים הקלו במוקצה. <strong>הני</strong> <small>[אלה]</small> האבנים <strong>ליכא</strong> <small>[אין]</small> <strong>תורת כלי עליה</strong> <small>[עליהם],</small> שהם חומרים גולמיים בלבד ואין היתר לטלטלם, אם לא הוכנו לצורך זה מבעוד יום. ו<strong>מי לא תניא</strong> <small>[שנינו</small> בברייתא<small>]</small> כי
## דף מו:
 <strong>השירים</strong> (צמידים) <strong>והנזמים והטבעות</strong> אף שאסור לצאת בהם לרשות הרבים, מכל מקום <strong>הרי הן ככל הכלים הנטלים בחצר,</strong> שברשות היחיד מותר לטלטלם ואין בהם דין מוקצה. <strong>ואמר עולא: מה טעם</strong> הותרו הנזמים בטלטול בחצר? — <strong>הואיל ואיכא</strong> <small>[ויש]</small> <strong>תורת כלי עליה</strong> <small>[עליו].</small> <strong>הכא נמי הואיל ואיכא תורת כלי עליה</strong>, והרי ש"תורת כלי" משמשת נימוק להתיר טלטול בשבת. <strong>אמר רב נחמן בר יצחק: בריך רחמנא</strong> <small>[ברוך ה']</small> ש<strong>לא כסיפיה</strong> <small>[ביישו]</small> <strong>רבא לרב אויא,</strong> שהצליח רב אויא לענות יפה לשאלות רבא.
 <big>א</big> <strong>רמי ליה</strong> <small>[השליך,</small> הקשה <small>לו]</small> <strong>אביי לרבה</strong> בהבאת שני מקורות סותרים בענין דין מוקצה בשבת. <strong>תניא</strong> <small>[שנויה</small> ברייתא<small>]:</small> <strong>מותר השמן ש</strong>נותר <strong>בנר</strong> לאחר שכבה, <strong>ו</strong>כן זה <strong>שבקערה</strong> — <strong>אסור</strong> בטלטול בשבת, <strong>ור' שמעון מתיר. אלמא</strong> <small>[מכאן]</small> ש<strong>לר' שמעון לית ליה</strong> <small>[אין לו,</small> אינו מקבל<small>]</small> את איסור <strong>מוקצה. ורמינהו</strong> <small>[ומשליכים אנו,</small> מקשים ממקור דומה<small>]</small> שעסקו חכמים בדין בכור בהמה טהורה שנפל בו מום ביום טוב, ויש לבדוק אם מום זה הוא מן המומים הפוסלים את הבכור לקרבן, ויותר הבכור בשחיטה ובאכילה לחולין לצורך יום טוב. ש<strong>ר' שמעון אומר: כל שאין מומו</strong> של הבכור <strong>ניכר מערב יום טוב</strong> — <strong>אין זה</strong> נחשב כ<strong>מן המוכן</strong> מבעוד יום, ואסור בשחיטה. ומכאן שדבר שלא הוכן מבעוד יום יש בו לדעת ר' שמעון דין מוקצה!
 אמר לו רבה: <strong>הכי השתא</strong> <small>[כיצד אתה משווה]?</small> <strong>התם</strong> <small>[שם]</small> בנר, <strong>אדם יושב ומצפה אימתי תכבה נרו,</strong> שברור לו שיכבה הנר, ויש להניח שתישאר כמות מסויימת של שמן בנר או בקערה. ואולם <strong>הכא</strong> <small>[כאן]</small> וכי <strong>אדם יושב ומצפה מתי יפול בו מום? מימר אמר</strong> <small>[</small>ש<small>אומר הוא]</small> בעל הבכור: <strong>מי יימר דנפיל ביה מומא</strong> <small>[</small><small>מי יאמר שיפול בו מום],</small> <strong>ו</strong>אף <strong>אם תמצי</strong> <small>[תרצה]</small> <strong>לומר דנפיל ביה מומא</strong> <small>[ש</small>כן <small>יפול בו מום]</small> — <strong>מי יימר דנפיל ביה</strong> <small>[מי יאמר שיפול</small> <strong>בו] מום קבוע</strong> שיהא מותר לשחטו בשל מום זה. <strong>ו</strong>אף <strong>אם תמצי</strong> <small>[תרצה]</small> <strong>לומר דנפיל ביה מומא</strong> <small>[שיפול בו מום]</small> <strong>קבוע</strong> — <strong>מי יימר דמזדקק ליה</strong> <small>[מי יאמר שיזדקק לו]</small> <strong>חכם</strong> לבדוק את מומו? וכיון שמרובים כל כך הספיקות בדבר, אם אין המום ניכר מערב יום טוב אין אדם מעלה בדעתו להשתמש כלל בבכור.
 על נימוק אחרון זה <strong>מתיב</strong> <small>[מקשה]</small> <strong>רמי בר חמא</strong> ממה ששנינו במשנה: <strong>מפירין נדרים בשבת,</strong> כגון שנדרה אשה שלא תאכל מאכל מסויים וכיוצא בזה, יכול בעלה להפר את נדרה בשבת. <strong>ו</strong>כן <strong>נשאלין</strong> לחכם למצוא "פתח" או חרטה כדי <strong>ל</strong>התיר <strong>נדרים</strong> שנדר אדם <strong>שהן</strong> קשורים <strong>לצורך השבת.</strong> וכאן יש לשאול: <strong>ואמאי</strong> <small>[ומדוע]</small> אף אחר שהפר הבעל לאשתו את נדרה, תהיה מותרת באותו מאכל? שהרי כשנדרה האשה ממאכל מסויים — כבר הקצתה אותו מדעתה, ולכן גם אם ימצא היתר לאחר מכן, יישאר האוכל בבחינת מוקצה. ועל בסיס אותו ספק שהעלינו מקודם <strong>לימא</strong> <small>[נאמר]:</small> <strong>מי יימר דמיזדקק</strong> <small>[מי אומר שיזדקק]</small> <strong>לה</strong> ה<strong>בעל</strong> להפר לה נדרה, <small>ו</small>שמא לא יפר?
 ומשיבים: <strong>התם</strong> <small>[שם]</small> בנדרים יש לפרש כמו שאמר <strong>רב פנחס משמיה</strong> <small>[משמו]</small> של <strong>רבא,</strong> שבא להסביר כמה מיסודות דיני הנדרים. ש<strong>אמר רב פנחס משמיה</strong> <small>[משמו]</small> של <strong>רבא: כל</strong> אשה <strong>הנודרת</strong> — מראש <strong>על דעת בעלה היא נודרת.</strong> שכיון שהיא יודעת שהבעל יכול להפרם, ממילא אין נדריה מוחלטים, ואישורם הגמור בא רק עם הסכמת הבעל. ולכן אשה שנדרה — לא הקצתה לגמרי את המאכל משימושה.
 ומביאים עוד, <strong>תא שמע</strong> <small>[בוא</small> ו<small>שמע]</small> ראיה לדבר ממה ששנינו בהמשך הדברים: <strong>נשאלין לנדרים של צורך השבת בשבת,</strong> וכגון שנדר ביום השבת שלא יאכל היום. <strong>ואמאי</strong> <small>[ומדוע]</small> מותר לאכול דבר שנדר ממנו? <strong>לימא</strong> <small>[נאמר]</small> גם כן: <strong>מי יימר דמזדקק ליה</strong> <small>[מי יאמר שיזדקק</small> <strong>לו]</strong> ה<strong>חכם?</strong> ומאחר שכן, ודאי הסיח את המאכל מדעתו, ויהיה אסור לאוכלו<strong>!</strong> ומשיבים: בכל זאת יש הבדל, שכן <strong>התם</strong> <small>[שם,</small> בדיני נדרים<small>]</small> <strong>אי</strong> <small>[אם]</small> <strong>לא מיזדקק ליה</strong> <small>[יזדקק לו]</small> ה<strong>חכם סגיא ליה</strong> <small>[מספיק לו]</small> שיותר הנדר <strong>בשלשה הדיוטות</strong> שאף שלכתחילה החכם הוא שמתיר את הנדר, מכל מקום בשעת הדחק אפשר לעשות בית דין המורכב משלושה אנשים סתם והם יתירוהו, ויודע כל אדם שבודאי יוכל למצוא דרך להתיר את נדרו. אבל <strong>הכא</strong> <small>[כאן]</small> בבכורות<small>]</small> — <strong>מי יימר דמיזדקק ליה</strong> <small>[מי יאמר שיזדקק לו]</small> ה<strong>חכם</strong> לבדוק את המום, שהרי בדיני בכורות רק חכם מוסמך, שקיבל היתר מיוחד לכך, רשאי לקבוע שזה מום קבוע ולהתיר את הבכור לשחיטת חולין.
 <big>ב</big> <strong>רמי ליה</strong> <small>[השליך,</small> הקשה <small>לו,</small> הראה סתירה<small>]</small> <strong>אביי לרב יוסף: מי</strong> <small>[האם]</small> <strong>אמר ר' שמעון</strong> כי כאשר <strong>כבתה</strong> הנר <strong>מותר לטלטלה</strong> בשבת. ומכאן נלמד כי כאשר <strong>כבתה</strong> — <strong>אין</strong> <small>[כן],</small> מותר לטלטלה, ואולם כל עוד <strong>לא כבתה</strong> — <strong>לא.</strong> ו<strong>מאי טעמא</strong> <small>[מה טעם]</small> אסור לטלטל נר בוער? — <strong>דילמא בהדי דנקיט לה כבתה</strong> <small>[שמא בתוך שיטלטל אותו,</small> את הנר, <small>יכבה],</small> ואולם האם חושש ר' שמעון לכיבוי מעין זה? <strong>הא שמעינן ליה</strong> <small>[הרי שמענו אותו]</small> את <strong>ר' שמעון</strong> ש<strong>אומר</strong> כלל שכל <strong>דבר</strong> של מלאכת איסור בשבת <strong>ש</strong>נעשה בתוך כדי עשיית דבר אחר, שמאחר ו<strong>אין מתכוין</strong> במלאכתו לעשות את דבר האיסור — <strong>מותר. דתניא</strong> <small>[ש</small>כן <small>שנינו</small> בברייתא<small>]</small> ש<strong>ר' שמעון אומר: גורר אדם</strong> בשבת וביום טוב <strong>כסא מטה וספסל, ובלבד שלא יתכוין לעשות חריץ</strong> בקרקע. ואם בכל זאת נוצר חריץ, כיון שלא היתה זו כוונתו — אין בכך לדעת ר' שמעון איסור. ואם כן לדעת ר' שמעון לא יהא כל איסור בטלטול נר בוער, שאף אם עלול הוא להכבות, כיון שאין זו כוונת המטלטל, לא יהא בכך איסור!
 ומשיבים, שיש להבדיל בין הדברים: <strong>כל היכא דכי מיכוין איכא איסורא דאורייתא</strong> <small>[בכל מקום שאם יתכוון,</small> לעשות את המלאכה, <small>יש איסור מן התורה],</small> כגון בענין כיבוי הנר, אף <strong>כי לא מיכוין</strong> <small>[כאשר אינו מתכוין]</small> — <strong>גזר ר' שמעון</strong> לאסור זאת <strong>מדרבנן</strong> <small>[מדברי סופרים],</small> ואולם <strong>כל היכא דכי מיכוין איכא איסורא דרבנן</strong> <small>[מקום ש</small>אף <small>כאשר</small> הוא <small>מתכוון יש איסור מדברי סופרים</small> בלבד<small>],</small> כגון בחפירת החריץ, שאיננה מלאכת חרישה גמורה האסורה מן התורה, ולא נאסרה עשיית חריץ זה אלא משום גזירת חכמים — <strong>כי לא מיכוין שרי</strong> <small>[כאשר אינו מתכוין מתיר]</small> <strong>ר' שמעון</strong> לעשות את הדבר אף <strong>לכתחילה.</strong>
 <strong>מתיב</strong> <small>[מקשה]</small> <strong>רבא</strong> על הסבר זה, הרי שנינו: <strong>מוכרי כסות מוכרין</strong> אף בגדי כלאיים <strong>כדרכן</strong> ומניחים אף בגדים אלה על גבם, למרות האיסור ללבוש בגד כלאיים, <strong>ובלבד שלא יתכוין</strong> ללבוש את הבגד <strong>בחמה מפני החמה ובגשמים מפני הגשמים, והצנועין</strong> המהדרים בשמירת המצוות <strong>מפשילין</strong> בגדים אלה ותולים אותם <strong>במקל לאחוריהן. והא הכא, דכי מיכוין</strong> <small>[והרי כאן שכאשר</small> הוא <small>מתכוין]</small> ללבוש — <strong>איסורא דאורייתא איכא</strong> <small>[יש איסור מן התורה],</small> ואף על פי כן <strong>כי</strong> <small>[וכאשר]</small> הוא <strong>לא מיכוין</strong> <small>[מתכוין]</small> ללבישה — <strong>שרי</strong> <small>[מתיר]</small> <strong>ר' שמעון לכתחילה.</strong> והרי שאין ר' שמעון מחלק בדברים מבחינה זו!
 <strong>אלא אמר רבא</strong> הסבר אחר לדעת ר' שמעון בנר:
## דף מז.
 <strong>הנח לנר שמן ופתילה הואיל</strong> ו<strong>נעשה בסיס לדבר האסור.</strong> שאף ר' שמעון מודה שהשלהבת הבוערת בשבת הריהי מוקצה, ומאחר שאת הנר עצמו אין לטלטל, אף השמן והפתילה אסורים.
 <big>א</big> <strong>אמר ר' זירא</strong> שכך <strong>אמר ר' אסי</strong> שכך <strong>אמר ר' יוחנן</strong> שכך <strong>אמר ר' חנינא</strong> שכך <strong>אמר ר' רומנוס: לי התיר רבי</strong> (ר' יהודה הנשיא) <strong>לטלטל</strong> בשבת <strong>מחתה באפרה. אמר ליה</strong> <small>[לו]</small> <strong>ר' זירא לר' אסי: מי</strong> <small>[האם]</small> <strong>אמר ר' יוחנן הכי</strong> <small>[כך]?</small> <strong>והתנן</strong> <small>[והרי שנינו</small> במשנה<small>]</small> <strong>נוטל אדם</strong> את <strong>בנו</strong> בידו אף על פי שהילד מחזיק <strong>אבן בידו</strong> שאסור לטלטלה, או נוטל <strong>כלכלה</strong> (סל) <strong>והאבן בתוכה. ואמר רבה בר בר חנה</strong> שכך <strong>אמר ר' יוחנן</strong> כי <strong>בכלכלה מלאה פירות עסקינן</strong> <small>[עוסקים אנו],</small> שבשל הפירות מותר לטלטל גם את האבן. ואם כן, <strong>טעמא</strong> <small>[טעם]</small> ההיתר הוא דווקא באופן <strong>דאית</strong> <small>[שיש]</small> <strong>בה פירי</strong> <small>[פירות],</small> <strong>הא לית</strong> <small>[הרי אם אין]</small> <strong>בה פירי</strong> <small>[פירות]</small> — <strong>לא,</strong> ומחתה זו המלאה אפר כיצד מותר לדעת ר' יוחנן לטלטלה?
 <strong>"אשתומם כשעה חדה"</strong> (דניאל ד, טז) <small>[השתומם</small> ושתק <small>כשעה אחת,</small> זמן מה<small>]</small> ולא מצא תשובה. <strong>ו</strong>לבסוף <strong>אמר: הכא נמי דאית</strong> <small>[כאן גם כן</small> מדובר באופן <small>שיש]</small> <strong>בה</strong> במחתה <strong>קרטין</strong> <small>[פירורים</small> של לבונה<small>]</small> שלא נשרפו עדיין, ובשל החתיכות הללו מותר לטלטל את המחתה. <strong>אמר אביי: קרטין בי</strong> <small>[פירורים בבית]</small> <strong>רבי מי חשיבי</strong> <small>[האם</small> הם <small>חשובים]?</small> ומאחר שאינם נחשבים — בטלים הם אגב האפר, והכל יחד אינו חשוב וראוי לשימוש.
 <strong>וכי תימא חזו</strong> <small>[ואם תאמר</small> ש<small>ראויים]</small> הפירורים עבור ה<strong>עניים,</strong> ונסביר כי חשיבותם של דברים אינה נקבעת על פי המקום שהם בו, אלא במדה שיש בהם חשיבות בכלל, <strong>והתניא</strong> <small>[והרי שנינו</small> בברייתא<small>]</small> שאף שיש הבדל בדיני טומאה בין בגדי עניים המטמאים אפילו בשיעור קטן, ובגדי עשירים שאינם נחשבים בשיעור זה, ודרוש שיעור גדול בהרבה כדי להחשיבם, מכל מקום שיעור <strong>בגדי עניים</strong> הוא <strong>לעניים,</strong> ושיעור <strong>בגדי עשירים</strong> הוא <strong>לעשירים,</strong> אבל שיעור של <strong>עניים</strong> לגבי <strong>עשירים לא</strong> נחשב. ומכאן שדנים את חשיבותו של חפץ לפי מקומו ובעליו. <strong>אלא אמר אביי,</strong> יש לתת הסבר אחר: <strong>מידי דהוה</strong> <small>[כדרך</small> שהדבר <small>הוא]</small> ביחס ל<strong>גרף של ריעי</strong> (צואה). שמשום זוהמתו התירו להוציאו מחוץ לבית, אף שודאי אין בו שימוש.
 <strong> אמר רבא: שתי תשובות</strong> יש לדחות את ה<strong>דבר : חדא</strong> <small>[אחת],</small> <strong>גרף של ריעי מאיס</strong> <small>[מאוס],</small> <strong>והאי לא מאיס</strong> <small>[וזו,</small> <small>המחתה,</small> <small>אינה מאוסה]</small> <strong>ועוד, גרף של ריעי מיגלי</strong> <small>[מגולה]</small> וריחו נודף, <strong>והאי מיכסי</strong> <small>[</small><small>וזו</small> המחתה <small>מכוסה].</small> <strong>אלא אמר רבא:</strong> יש לפרש זאת באופן אחר: <strong>כי הוינן בי</strong> <small>[כאשר היינו</small> לומדים <small>בבית]</small> <strong>רב נחמן הוה מטלטלינן כנונא אגב קיטמא</strong> <small>[היינו מטלטלים מחתה אגב האפר],</small> <strong>ואף על גב דאיכא עליה</strong> <small>[ואף על פי שיש עליה]</small> <strong>שברי עצים,</strong> שמאחר שאפשר להשתמש באפר כדי לכסות בו לכלוך — אינו מוקצה, ומותר לטלטל בשלו אף את המחתה. ואפילו יש עליה שברי עצים, שאינם ראויים לדבר, מכל מקום מתבטלים הם אגב האפר. על ההערה האחרונה <strong>מיתיבי</strong> <small>[מקשים]</small> ממה שאמרו: <strong>ושוין</strong> (מסכימים) ר' יהודה ור' שמעון <strong>שאם יש בה</strong> בנר <strong>שברי פתילה שאסור לטלטל</strong> את הנר, והרי ששברים אלה אינם מתבטלים, ומקצים את הנר כולו! <strong>אמר אביי:</strong> אין להביא מכאן ראייה כי ברייתא זו <strong>בגלילא</strong> <small>[בגליל]</small> <strong>שנו</strong> אותה, ושם השמן מרובה וזול, ולכן אין שברי פתילה בטלים אגב השמן (ר"נ גאון).
 <big>ב</big> מסופר כי <strong>לוי בר שמואל אשכחינהו</strong> <small>[מצא אותם]</small> את <strong>ר' אבא ו</strong>את <strong>רב הונא בר חייא דהוו קיימי אפיתחא דבי</strong> <small>[שהיו עומדים על פתח ביתו]</small> של <strong>רב הונא. אמר להו</strong> <small>[להם]</small> לוי בר שמואל: <strong>מהו</strong> הדין לענין <strong>להחזיר מטה של טרסיים</strong> (צורפים) שהיתה כרגיל מיטה מתקפלת, ולהרכיבה <strong>בשבת? אמרו ליה</strong> <small>[לו]:</small> <strong>שפיר דמי</strong> <small>[יפה,</small> מותר <small>הדבר].</small> <strong>אתא לקמיה</strong> <small>[בא לפני]</small> <strong>רב יהודה</strong> לשאול אותה שאלה, ו<strong>אמר</strong> לו רב יהודה: <strong>הא</strong> <small>[הרי]</small> <strong>רב ושמואל דאמרי תרוייהו</strong> <small>[שאמרו שניהם]:</small> <strong>המחזיר מטה של טרסיים בשבת</strong> — <strong>חייב חטאת,</strong> לפי שעשה מלאכה האסורה מן התורה בשבת.
 <strong>מיתיבי</strong> <small>[מקשים]</small> על לוי בר שמואל ממה ששנינו בתוספתא: <strong>המחזיר קנה מנורה</strong> מפורקת ומרכיבה <strong>בשבת</strong> — <strong>חייב חטאת.</strong> החזיר <strong>קנה</strong> של <strong>סיידין</strong> שעשוי ומורכב מחוליות — <strong>לא יחזיר</strong> לכתחילה, <strong>ואם החזיר</strong> — <strong>פטור</strong> מחטאת, <strong>אבל אסור</strong> לעשות כן. <strong>ר' סימאי אומר: קרן עגולה</strong> שהיא סוג חצוצרה מתפרקת ועגולה שהרכבתה מסובכת, אם הרכיבה <strong>חייב,</strong> אבל <strong>קרן פשוטה</strong> שהיא ישרה והרכבתה קלה, אם הרכיבה — <strong>פטור.</strong> ומכאן למדנו שהרכבת דבר העשוי פרקים בשבת אסורה מן התורה, וחייב עליה חטאת! ומשיבים: <strong>אינהו דאמור כי האי תנא</strong> <small>[הם שאמרו</small> והתירו כשיטת <small>תנא זה]</small> <strong>דתניא</strong> <small>[ששנינו</small> בברייתא<small>]:</small> <strong>מלבנות המטה</strong> שהיא מסגרת העץ שעליה אורגים את חבלי המטה (גאונים), <strong>וכרעות</strong> (רגלי) <strong>המטה, ולווחים של סקיבס</strong> שהם חלק מקשת ועליהם הוא מותח את החץ, אם התפרקו מן המטה או מן הקשת — <strong>לא יחזיר</strong> וירכיבם, <strong>ואם החזיר</strong> — <strong>פטור,</strong>
## דף מז:
 <strong>אבל אסור. ולא יתקע</strong> את הפרקים בחוזק, <strong>ואם תקע</strong> — <strong>חייב חטאת,</strong> שעשה מלאכה האסורה מן התורה. <strong>רבן שמעון בן גמליאל אומר: אם היה רפוי</strong> וניתן להרכבה בקלות — <strong>מותר.</strong> ועל שיטה זו סמכו ר' אבא ורב הונא בר חייא.
 וכן מסופר: <strong>בי</strong> <small>[בבית]</small> <strong>רב חמא</strong> סבו של רבא <strong>הוה</strong> <small>[היתה]</small> <strong>מטה גללניתא</strong> <small>[מתפרקת].</small> <strong>הוה מהדרי לה ביומא טבא</strong> <small>[והיו מחזירים אותה</small> ומרכיבים ביום טוב<small>].</small> <strong>אמר ליה ההוא מדרבנן</strong> <small>[לו אחד החכמים]</small> <strong>לרבא: מאי דעתיך</strong> <small>[מה דעתך]</small> שאתה מתיר — משום ש<strong>בנין מן הצד הוא?</strong> כלומר, שאין זו מלאכת בניה, כיון שיש בה שינוי ואינה עשוייה כדרכה? <strong>נהי דאיסורא דאורייתא ליכא, איסורא דרבנן מיהא איכא</strong> <small>[אם אמנם איסור מן התורה אין</small> כאן <small>אבל איסור מדברי חכמים בכל אופן יש]!</small> <strong>אמר ליה</strong> <small>[לו]</small> רבא: <strong>אנא</strong> <small>[אני]</small> <strong>כ</strong>שיטת <strong>רבן שמעון בן גמליאל סבירא לי</strong> <small>[סבור אני]</small> שאמר ש<strong>אם היה רפוי</strong> — <strong>מותר</strong> אף לכתחילה.
 <big>א משנה</big> <strong>נותנין כלי תחת הנר</strong> כדי <strong>לקבל ניצוצות</strong> בוערים של שמן הנופלים ממנו כדי שלא יזיקו ויגרמו לשריפה. <strong>ולא יתן לתוכו</strong> של הכלי <strong>מים, מפני שהוא מכבה</strong> על ידי כך את הניצוצות.
 <big>ב גמרא</big> שואלים: כיצד מותר לתת כלי זה שיכיל בתוכו את הניצוצות, <strong>והא</strong> <small>[והרי]</small> בכך <strong>קמבטל</strong> <small>[הוא מבטל]</small> את ה<strong>כלי מהיכנו,</strong> ששוב אינו מוכן לכל שימוש בשבת, שמוקצה הוא בשל הניצוצות. וכבר הועלתה השיטה שכל ביטול כזה אסור! <strong>אמר רב הונא בריה</strong> <small>[בנו]</small> של <strong>רב יהושע: ניצוצות אין בהן ממש,</strong> והם נשרפים מיד ואינם משאירים כל שמן בכלי, ולכן ראוי הכלי לטלטול לאחר מכן.
 <big>ג</big> במשנה שנינו ש<strong>לא יתן לתוכו,</strong> לתוך הכלי שהניח מתחת לנר, <strong>מים מפני ש</strong>בכך הוא <strong>מכבה</strong> את הניצוצות. ומעירים: <strong>לימא תנן סתמא</strong> <small>[האם לומר שלמדנו</small> במשנה <small>סתמית]</small> <strong>כ</strong>שיטת <strong>ר' יוסי</strong> ש<strong>אמר</strong> שאף ה<strong>גורם לכיבוי</strong> — <strong>אסור.</strong> שהרי הכיבוי שמדובר בו כאן, שנותן מים בכלי, אינו כיבוי על ידי מעשה, כי אם רק גורם לכיבוי.
 שאלה זו דוחים בתמיהה: <strong>ותסברא</strong> <small>[וכי</small> יכול <small>אתה לחשוב</small> דבר כעין זה<small>]?</small> <strong>אימור</strong> <small>[אמור]</small> ש<strong>אמר ר' יוסי</strong> שגרם כיבוי אסור — <strong>בשבת,</strong> ואולם <strong>בערב שבת מי</strong> <small>[האם]</small> <strong>אמר? וכי תימא הכא נמי</strong> <small>[ואם תאמר</small> כי <small>כאן גם כן]</small> מדובר שנתן את המים בתוך הכלי <strong>בשבת, והתניא</strong> <small>[והרי שנינו</small> בברייתא<small>]:</small> <strong>נותנין כלי תחת הנר לקבל ניצוצות</strong> הנופלים מן הנר <strong>בשבת, ואין צריך לומר</strong> שמותר לשים אותו <strong>בערב שבת. ולא יתן לתוכו מים, מפני שהוא מכבה,</strong> אפילו אם הניחו <strong>מערב שבת, ואין צריך לומר</strong> שאסור לעשות כן <strong>בשבת</strong> עצמה. הרי שהדבר אינו קשור כלל בשיטת ר' יוסי. <strong>אלא אמר רב אשי: אפילו תימא רבנן</strong> <small>[תאמר</small> שמשנה זו כדעת <small>חכמים]</small> היחא, ואולם <strong>שאני הכא</strong> <small>[שונה כאן]</small> — <strong>מפני</strong> שבמקרה זה איננו רק גורם לכיבוי אלא <strong>שמקרב את כיבויו,</strong> שהניצוצות כבים מיד כשנופלים במים (ר"ח) ובענין זה אפילו חכמים אוסרים.
 
 <big>א משנה</big> במשנה זו נמנים דברים המותרים והאסורים בטמינה, כלומר, בהכנסת כלי שיש בו תבשיל שנתחמם מערב שבת למקום שלא יפיג את חומו. ומפרטים: <strong>במה טומנין ובמה אין טומנין?</strong> — <strong>אין טומנין לא בגפת</strong> שהיא הכוספה הנשארת מחמרים המכילים שמן, לאחר שהוציאו מהם את השמן, <strong>ולא בזבל, לא במלח, ולא בסיד ולא בחול, בין</strong> שהם <strong>לחין</strong> ו<strong>בין</strong> שהם <strong>יבשין.</strong> כי כל החומרים הללו מתחממים מעצמם כשהם שוהים זמן מה בערימה, ומוסיפים חום בקדירה שהונחה בהם, והרי זה כעין בישול.
 <strong>ו</strong>אין טומנים <strong>לא בתבן, ולא בזגין</strong> (קליפות הענבים לאחר שנסחט מהם היין), <strong>ולא במוכין,</strong> שהם בלואי בגדים רכים, <strong>ולא בעשבין.</strong> ואולם זהו דווקא <strong>בזמן שהן לחין, אבל טומנין בהן כשהן יבשין.</strong>
 <big>ב</big> <big>גמרא</big> <strong>איבעיא להו</strong> <small>[נשאלה להם,</small> לבני הישיבה<small>]</small> שאלה זו: האם <strong>גפת של זיתים תנן</strong> <small>[שנינו</small> במשנתנו<small>],</small> <strong>אבל</strong> של <strong>שומשמין שפיר דמי</strong> <small>[יפה הוא,</small> מותר<small>]</small> לטמון בה מערב שבת את התבשיל, <strong>או דילמא</strong> <small>[שמא]</small> של <strong>שומשמין תנן</strong> <small>[שנינו]</small> <strong>וכל שכן</strong> שבשל <strong>זיתים</strong> אסור, שהרי הבלו מרובה מזה של שומשומים?!
 <strong>תא שמע</strong> <small>[בוא</small> ו<small>שמע]</small> פתרון לדבר ממה ש<strong>אמר ר' זירא משום</strong> (בשם) <strong>חד דבי</strong> <small>[אחד</small> החכמים <small>מבית</small> מדרשו<small>]</small> של <strong>ר' ינאי: קופה</strong> (סל) <strong>שטמן בה</strong> תבשיל שנתחממם בערב שבת — <strong>אסור להניחה על</strong> גבי <strong>גפת של זיתים</strong> בשבת. ואם כן <strong>שמע מינה</strong> <small>[למד ממנה]</small> כי בענין גפת <strong>של זיתים תנן</strong> <small>[שנינו</small> במשנתנו<small>].</small>
 את ההוכחה הזאת דוחים: <strong>לעולם אימא</strong> <small>[אומר]</small> <strong>לך</strong> כי <strong>לענין הטמנה</strong> בתוך גפת, הרי בשל <strong>שומשמין נמי</strong> <small>[גם כן]</small> <strong>אסור</strong> להטמין, ואולם <strong>לענין</strong>
## דף מח.
 <strong>אסוקי הבלא</strong> <small>[העלאת הבל]</small> עד כדי שהגפת תחמם דבר שאינו טמון בה אלא רק מונח עליה, הרי גפת של <strong>זיתים מסקי הבלא</strong> <small>[מעלה הבל],</small> ולכן אסור להניח עליה תבשיל, ואולם של <strong>שומשמין לא מסקי הבלא</strong> <small>[אינה מעלה הבל]</small> במדה זו, ולכן מותר להניח עליה.
 <big>א</big> בהקשר מסויים לדברים הקודמים מסופר: <strong>רבה ור' זירא איקלעו לבי ריש גלותא</strong> <small>[הזדמנו לבית ראש הגולה].</small> <strong>חזיוה לההוא עבדא דאנח כוזא דמיא אפומא דקומקומא</strong> <small>[ראו עבד אחד שמניח ספל מים על פי קומקום]</small> שהיו בו מים חמים. <strong>נזהיה</strong> <small>[גער בו]</small> <strong>רבה</strong> שעושה הוא שלא כדין. <strong>אמר ליה</strong> <small>[לו]</small> <strong>ר' זירא: מאי שנא</strong> <small>[מה שונה</small> הדבר<small>]</small> <strong>מ</strong>הלכה זו ששנינו שמותר להניח בשבת <strong>מיחם על גבי מיחם? אמר ליה</strong> <small>[לו]</small> רבה: <strong>התם</strong> <small>[שם]</small> כאשר הוא מניח מיחם על גבי מיחם <strong>אוקומי קא מוקים</strong> <small>[להעמיד</small> בלבד <small>הוא שמעמיד]</small> ומחזיק את החום הקיים במיחם העליון, ואולם <strong>הכא</strong> <small>[כאן]</small> במקרה שלפנינו כאשר מניח ספל מים צוננים על גבי קומקום חם <strong>אולודי קא</strong> <small>[להוליד הוא]</small> ש<strong>מוליד</strong> חום שלא היה אילולא היה עושה כן.
 <strong>הדר חזייה דפרס דסתודר אפומיה דכובא ואנח נטלא עילויה.</strong> <small>[חזר וראה אותו</small> עבד <small>שפורש סודר על פני גיגית מים ומניח ספל עליו].</small> <strong>נזהיה</strong> <small>[גער בו]</small> <strong>רבה. אמר ליה</strong> <small>[לו]</small> <strong>ר' זירא: אמאי</strong> <small>[מדוע]</small> גוער אתה בו? <strong>אמר ליה</strong> <small>[לו]</small> רבה: <strong>השתא חזית</strong> <small>[עכשיו תראה],</small> כלומר, המתן קצת וראה. <strong>לסוף חזייה דקא מעצר ליה</strong> <small>[לבסוף ראהו שהוא סוחטו,</small> את הסודר<small>]</small> ועובר בכך על איסור מן התורה. ובכל זאת <strong>אמר ליה</strong> <small>[לו]</small> ר' זירא: <strong>מאי שנא מפרונקא</strong> <small>[</small>ב<small>מה שונה</small> דבר זה <small>מבגד שנהוג לפרוש</small> על גבי גיגיות<small>]</small> שמותר לפורסו אף בשבת? <strong>אמר ליה</strong> <small>[לו]</small> רבה: יש להבדיל בין הדברים, <strong>התם לא קפיד עילויה</strong> <small>[שם</small> באותו בגד <small>אינו מקפיד עליו]</small> אם יירטב וממילא אינו בא לסוחטו, ואולם <strong>הכא קפיד עילויה</strong> <small>[כאן</small> כששם סודר הריהו <small>מקפיד עליו]</small> ובא לסוחטו.
 <big>א</big> שנינו במשנה שאין מטמינים <strong>לא בתבן</strong> ולא בזגים ולא במוכין. <strong>בעא מיניה</strong> <small>[שאל ממנו]</small> <strong>רב אדא בר מתנה מאביי: מוכין שטמן בהן</strong> את הקדירה <strong>מהו לטלטלן בשבת?</strong> האם המוכין שכרגיל הם מוקצה בשבת, מותרים בטלטול משום שהטמין בהם קדרתו ועשאן בשל כך לכלי?
 <strong>אמר ליה</strong> <small>[לו]</small> אביי: <strong>וכי מפני שאין לו</strong> לאותו אדם לפי שעה <strong>קופה של תבן</strong> כדי לטמון בה, <strong>עומד</strong> הוא <strong>ומפקיר קופה של מוכין?</strong> הלא בודאי השתמש במוכין להטמנה רק לפי שעה, ורצונו שלא יתקלקלו, ואינו רוצה לעשות בהם שימוש אחר בשבת, ואם כן הריהם מוקצים.
 ומעירים <strong>לימא</strong> <small>[האם נאמר]</small> כי מה ששנינו במקום אחר <strong>מסייע ליה</strong> <small>[לו]</small> לשיטתו. ששנינו במשנה: <strong>טומנין בגיזי צמר ובציפי צמר</strong> (צמר סרוק) <strong>ובלשונות של</strong> צמר שנצבעו ב<strong>ארגמן, ובמוכין, ואין מטלטלין אותן.</strong> והרי זה איפוא כדברי אביי.
 ודוחים: <strong>אי</strong> <small>[אם]</small> <strong>משום הא</strong> <small>[זה]</small> — <strong>לא איריא</strong> <small>[אין</small> זו <small>ראיה],</small> כי משנה זו <strong>הכי קאמר</strong> <small>[כך אמרה]:</small> <strong>אם לא טמן בהן אין מטלטלין אותן</strong> בשבת, שנותרו כפי שהם כרגיל והם מוקצים.
 על טענה זו תוהים: <strong>אי הכי מאי למימרא</strong> <small>[אם כך</small> שאין שתי הלכות אלה קשורות זו בזו <small>מהו</small> החידוש <small>באמירתם],</small> שבודאי דינם כמוקצה! ומשיבים: <strong>מהו דתימא</strong> <small>[שתאמר]</small> כי <strong>חזי למזגא עלייהו</strong> <small>[ראויים</small> כל הדברים הללו <small>לשבת עליהם]</small> ובשל כך ייחשבו ככלים, ויותרו בטלטול, על כן <strong>קא משמע לן</strong> <small>[השמיע לנו]</small> שאין הדבר כן, ואסורים משום מוקצה.
 <big>ב</big> מסופר כי <strong>רב חסדא שרא לאהדורי אודרא לבי סדיא בשבתא</strong> <small>[התיר להחזיר מוך לתוך הכר בשבת].</small> <strong>איתיביה</strong> <small>[הקשה לו]</small> <strong>רב חנן בר חסדא לרב חסדא</strong> ממה ששנינו בברייתא: <strong>מתירין בית הצואר</strong> של כתונת <strong>בשבת</strong> אם נקשר על ידי הכובס, <strong>אבל לא פותחין</strong> פתח הצואר לכתחילה. <strong>ואין נותנין את המוכין לא לתוך הכר ולא לתוך הכסת ביום טוב, ואין צריך לומר</strong> שאין נותנים אותם <strong>בשבת.</strong> והרי זה בניגוד לדברי רב חסדא!
 ומשיבים: <strong>לא קשיא</strong> <small>[אין</small> זה <small>קשה],</small> <strong>הא בחדתי</strong> <small>[זה</small> שאסרו, מדובר <small>בחדשים]</small> שעל ידי הכנסת המוכין לתוך הכר יוצר הוא כלי חדש ו<strong>הא בעתיקי</strong> <small>[וזה</small> שהתיר רב חסדא, מדובר <small>בעתיקים,</small> ישנים<small>]</small> שאין איסור להחזירם לכר.
 ומעירים: <strong>תניא נמי הכי</strong> <small>[שנינו</small> בברייתא <small>גם כן כך]:</small> <strong>אין נותנין את המוכין לא לתוך הכר ולא לתוך הכסת ביום טוב, ואין צריך לומר</strong> שאין נותנים <strong>בשבת.</strong> אבל אם <strong>נשרו</strong> המוכין מהכר, <strong>מחזירין אותן</strong> לכר אף <strong>בשבת, ואין צריך לומר</strong> שמותר <strong>ביום טוב.</strong>
 <big>ד</big> מאחר שהוזכר ענין פתיחת בית הצואר מביאים את מה ש<strong>אמר רב יהודה</strong> שכך <strong>אמר רב: הפותח בית הצואר</strong> בכתונת שלא היתה פתוחה, ובתוך כך חותך את האריג והחוטים המחברים <strong>בשבת</strong> — <strong>חייב חטאת.</strong> כי על ידי הפתיחה נעשתה הכתונת ראוייה ללבישה, ונמצא שהוא מתקן כלי בשבת.
 <strong>מתקיף לה</strong> <small>[מקשה עליה]</small> <strong>רב כהנא:</strong>
## דף מח:
 <strong>מה בין זו למגופת חבית</strong> שהתירו לפתוח את מגופת החבית כדי לתת יין לאורחים, והרי אף כאן בפתיחת המגופה הריהו כאילו יוצר את הכלי. <strong>אמר ליה</strong> <small>[לו]</small> <strong>רבא:</strong> אין לדמות את הדברים, כי <strong>זה</strong> מיפתח החלוק הוא <strong>חיבור,</strong> שהוא חלק מאריגתו של הבד, <strong>וזה,</strong> מגופת החבית, <strong>אינו חיבור,</strong> כי אף שמדביקים בטיט את מגופת החבית אל החבית, מכל מקום הריהי חלק נפרד, וכשפותחים אותה אין בכך משום יצירת כלי.
 <big>א</big> <strong>רמי ליה</strong> <small>[השליך,</small> הקשה <small>לו,</small> הראה סתירה בין הדברים<small>]</small> <strong>ר' ירמיה לר' זירא: תנן</strong> <small>[שנינו</small> במשנה<small>]:</small> <strong>שלל של כובסין</strong> (בגדים שהכובס מחבר אותם חיבור עראי זה לזה כדי שלא יאבדו), <strong>ושלשלת של מפתחות, והבגד שהוא תפור ב</strong>חוטי <strong>כלאים,</strong> כגון בגד צמר התפור בחוטי פשתן שצריך להתירו, אף על פי שכל אלה אינם עתידים להתקיים, שכולם עשויים להתירם לאחר זמן, מכל מקום לפי שעה מהווים הם עדיין יחידה אחת שהיא <strong>חיבור לטומאה,</strong> שאם נגעה טומאה באחד — גם האחרים נטמאים, <strong>עד שיתחיל להתיר</strong> ויתברר שאין רצונו בחיבור זה. <strong>אלמא</strong> <small>[מכאן]</small> אתה למד כי אף <strong>שלא בשעת</strong> עשיית אותה <strong>מלאכה</strong> מסויימת לצורכה נוצר החיבור <strong>נמי</strong> <small>[גם כן]</small> נחשב הוא ל<strong>חיבור.</strong>
 <strong>ורמינהו</strong> <small>[ואנו משליכים,</small> מקשים<small>]</small> על כך ממה ששנינו במשנה אחרת: <strong>מקל שעשה</strong> אותו <strong>יד לקורדום</strong> — הרי זה <strong>חיבור לטומאה,</strong> שאם נטמא הקרדום — נטמא גם המקל, וכן להיפך, <strong>בשעת מלאכה</strong> שעושה בקרדום. ומכאן אפשר להסיק: שדווקא <strong>בשעת מלאכה</strong> — <strong>אין</strong> <small>[כן],</small> <strong>שלא בשעת מלאכה</strong> — <strong>לא!</strong>
 <strong>אמר ליה</strong> <small>[לו]</small> : <strong>התם</strong> <small>[שם,</small> בקרדום<small>]</small> <strong>שלא בשעת מלאכה</strong> אין אדם מקפיד על חיבור זה, ואותו מקל <strong>אדם עשוי לזורקו</strong> אחר המלאכה <strong>לבין העצים</strong> של הסקה, ואילו <strong>הכא</strong> <small>[כאן]</small> בדברים שנמנו במשנה הראשונה <strong>שלא בשעת מלאכה נמי ניחא ליה</strong> <small>[גם כן נוח לו]</small> שישארו מחוברים, <strong>דאי מיטנפו הדר מחוור להו</strong> <small>[שאם נתלכלכו</small> כשהם יחד <small>יחזור ויכבס אותם],</small> שיותר קל לכבס אריג אחד גדול מכמה פיסות אריג קטנות.
 <big>ב</big> <strong>בסורא מתנו לה להא שמעתא משמיה</strong> <small>[היו שונים הלכה זו,</small> שתיאמר מיד, <small>משמו]</small> של <strong>רב חסדא,</strong> ואילו <strong>בפומבדיתא מתנו משמיה</strong> <small>[היו שונים</small> אותה <small>משמו]</small> של <strong>רב כהנא, ואמרי לה משמיה</strong> <small>[ויש אומרים</small> שהיו שונים אותה <small>משמו]</small> של <strong>רבא. מאן תנא הא מלתא דאמור רבנן</strong> <small>[מי שנה,</small> מיהו התנא שהגה <small>אותו דבר שאומרים חכמים</small> בכלל<small>]</small> כי <strong>כל המחובר לו</strong> לדבר <strong>הרי הוא כמוהו?</strong>
 <strong>אמר רב יהודה אמר רב:</strong> הלכה זו שיטת <strong>ר' מאיר היא. דתנן</strong> <small>[ש</small>כן <small>שנינו</small> במשנה<small>]</small> <strong>בית הפך</strong> ששמים בו שמן, <strong>ובית התבלין ובית הנר</strong> שכולם הם חללים קטנים בצידיה של הכירה, אם נטמאו דפנות הכירה במגע שרץ הרי אף הם <strong>מטמאין ב</strong>אותו <strong>מגע. ו</strong>אולם <strong>אין</strong> הם <strong>מטמאין באויר,</strong> שאם היה שרץ טמא בחלל הכירה, אף שהכירה עצמה נטמאה, אין בית הפך ובית התבלין נטמאים, אלו <strong>דברי ר' מאיר. ור' שמעון מטהר</strong> אותם אף מגע השרץ בכירה.
 ומעתה דנים בנושא. <strong>בשלמא</strong> <small>[נניח]</small> <strong>ל</strong>שיטת <strong>ר' שמעון</strong> הרי <strong>קסבר</strong> <small>[הוא סבור]</small> כי חללים אלה <strong>לאו</strong> <small>[לא]</small> <strong>ככירה</strong> עצמה <strong>דמו</strong> <small>[</small>הם <small>נחשבים]</small> ומשום כך לדעתו אינם נטמאים כשהיא נטמאת. <strong>אלא ל</strong>שיטת <strong>ר' מאיר, אי</strong> <small>[אם]</small> לדעתו <strong>ככירה</strong> עצמה <strong>דמו</strong> <small>[</small>הם <small>נחשבים]</small> — <strong>אפילו</strong> אם היה השרץ <strong>באויר</strong> הכירה <strong>נמי ליטמו</strong> <small>[גם כן יטמאו],</small> ו<strong>אי לאו ככירה</strong> עצמה <strong>דמו</strong> <small>[</small>הם <small>נחשבים]</small> — <strong>אפילו במגע נמי</strong> <small>[גם כן]</small> ש<strong>לא ליטמו</strong> <small>[יטמאו]!</small>
 ומשיבים: <strong>לעולם לאו</strong> <small>[לא]</small> <strong>ככירה</strong> עצמה <strong>דמו</strong> <small>[</small>הם <small>נחשבים]</small> <strong>ורבנן הוא דגזרו בהו</strong> <small>[ו</small>אולם <small>חכמים הם שגזרו בהם</small> טומאה<small>]</small> בשל היותם סמוכים לכירה. על כך מקשים: <strong>אי</strong> <small>[אם]</small> <strong>גזרו בהו</strong> <small>[בהם]</small> חכמים טומאה, אם כן <strong>אפילו</strong> כאשר השרץ נמצא <strong>באויר</strong> הכירה <strong>נמי ליטמו</strong> <small>[גם כן ייטמאו]!</small>
 ומשיבים: <strong>עבדו בהו רבנן היכרא, כי היכי</strong> <small>[עשו בהם חכמים היכר,</small> <strong>כדי]</strong> ש<strong>לא אתי למשרף עליה</strong> <small>[יבואו לשרוף עליהם]</small> <strong>תרומה וקדשים.</strong> כי איסור חמור הוא לאבד תרומה או קדשים. אף כי אמנם תרומה הטמאה מן התורה מצווים לשורפה, אך דברים הטמאים רק מדברי חכמים, כיון שמן התורה הם כשרים — אסור לאבדם. וכיון שיש לחשוש שיבואו לשורפם תקנו חכמים לעשות היכר והבדל בטומאה זו, כדי שידעו הכל שהיא מדברי חכמים בלבד, ולא ישרפו תרומה וקדשים בשל טומאה זו.
 <big>ג</big> <strong>תנו רבנן</strong> <small>[שנו חכמים]</small> בברייתא: <strong>מספורת</strong> (מספריים) של <strong>פרקים,</strong> שכל אחד מחלקי המספריים עשוי להתפרק, <strong>ואיזמל של רהיטני</strong> (הלהב שבמקצוע) הם <strong>חיבור</strong> זה לזה <strong>ל</strong>ענין קבלת <strong>טומאה,</strong> שאם נטמא חלק אחד נטמא גם חבירו, <strong>ו</strong>אולם <strong>אין</strong> הם <strong>חיבור להזאה,</strong> שכאשר מזים מי חטאת על הכלים כדי לטהרם מטומאת מת (ראה במדבר יט, יז–יט) אין בהזאה על אחד מהם כדי לטהר את כולם, ויש להזות על כל חלק לחוד.
 על כך תוהים: מ<strong>מה נפשך, אי</strong> <small>[אם]</small> <strong>חיבור הוא</strong> — <strong>אפילו להזאה נמי</strong> <small>[גם כן]</small> ייחשב חיבור, ו<strong>אי לאו</strong> <small>[אם לא]</small> <strong>חיבור הוא</strong> — <strong>אפילו לטומאה נמי</strong> <small>[גם כן]</small> <strong>לא</strong> ייחשב הדבר כחיבור! <strong>אמר רבא: דבר תורה</strong> ש<strong>בשעת מלאכה</strong> החלקים הללו מהווים <strong>חיבור</strong> גמור, <strong>בין לטומאה בין להזאה. ושלא בשעת מלאכה,</strong> אפילו נמצאים החלקים יחד, כיון שהם עשויים להתפרק ורגילים לפרקם <strong>אינו חיבור לא לטומאה ולא להזאה.</strong>
## דף מט.
 <strong>וגזרו רבנן על</strong> ה<strong>טומאה אף שלא בשעת מלאכה משום טומאה שבשעת מלאכה</strong> שייטמאו שני החלקים, <strong>ו</strong>לחומרה גזרו אף <strong>על הזאה שבשעת מלאכה</strong> שיצטרכו להזות על כל חלק <strong>משום הזאה שלא בשעת מלאכה.</strong>
 <big>א</big> במשנה נמנו דברים אחדים שאסור לטמון בהם את התבשיל בערב שבת <strong>בזמן שהן לחין. איבעיא להו</strong> <small>[נשאלה להם,</small> לבני הישיבה<small>]</small> שאלה זו: האם המדובר דווקא שהיו הדברים <strong>לחין מחמת עצמן,</strong> שזה טבעם והרטיבות היתה בהם מתחילת בריאתם, <strong>או דילמא</strong> <small>[שמא]</small> אפילו כאשר היו <strong>לחין מחמת דבר אחר,</strong> שנשפכו נוזלים עליהם.
 <strong>תא שמע</strong> <small>[בוא</small> ו<small>שמע]</small> פתרון לדבר ממה שבמשנה פורטו הדברים: <strong>לא בתבן ולא בזגים ולא במוכין ולא בעשבים בזמן שהם לחין.</strong> ומעתה <strong>אי אמרת בשלמא</strong> <small>[נניח אם אומר אתה]</small> כי מדובר ב<strong>לחין מחמת דבר אחר</strong> — <strong>שפיר</strong> <small>[יפה,</small> מובן <small>הדבר</small><small>],</small> שכולם יכולים להירטב. <strong>אלא אי אמרת</strong> <small>[אם אומר אתה]</small> כי מדובר ב<strong>לחין מחמת עצמם, מוכין לחין מחמת עצמן היכי משכחת לה</strong> <small>[כיצד מוצא אתה אותה]</small> אפשרות שיהיה המוך רטוב מתחילתו? שהרי הצמר הוא דבר יבש מעיקרו! ומשיבים: <strong>ממרטא דביני אטמי</strong> <small>[מן</small> הצמר <small>הנמרט מבין הירכיים],</small> שצמר זה כרגיל רטוב מחמת זיעה.
 <strong>והא דתני</strong> <small>[וזו ששנה]</small> <strong>ר' אושעיא</strong> הלכה ש<strong>טומנין בכסות יבשה</strong> או <strong>בפירות יבשים, אבל לא בכסות לחה ולא בפירות לחין,</strong> ולדברנו לכאורה הדבר תמוה, שכן <strong>כסות לחה מחמת עצמה היכי משכחת לה</strong> <small>[כיצד מוצא אתה אותה]?</small> ומשיבים: אף בזה יתכן לומר כי אותה כסות עשוייה <strong>ממרטא דביני אטמי</strong> <small>[מ</small>צמר <small>הנמרט מבין הירכיים],</small> שטוו וארגו צמר זה בעודו לח. ואם כן לא הצליחו להוכיח הוכחה מכרעת אם חומרים אלה צריכים להיות לחים מחמת עצמם, או אף מחמת דבר אחר.
 <big>ב משנה</big> <strong>טומנין בכסות ובפירות, בכנפי יונה, ובנסרת</strong> עץ <strong>של חרשים</strong> (נגרים) <strong>ובנעורת של פשתן דקה. ר' יהודה אוסר בדקה ומתיר בגסה</strong> (עבה).
 <big>ג גמרא</big> כיון שהוזכרו כאן כנפי יונה, מובא סיפור הקשור בהן. <strong>אמר ר' ינאי: תפילין צריכין גוף</strong> נקי <strong>כ</strong>מו זה של <strong>אלישע "בעל כנפים".</strong> ושואלים: <strong>מאי היא</strong> <small>[מה הוא]</small> הענין שבו יש לשמור על גוף נקי? <strong>אביי אמר: שלא יפיח בהן. רבא אמר: שלא יישן בהן.</strong>
 ומסבירים: <strong>ואמאי קרי ליה</strong> <small>[ומדוע קורא לו</small> לאלישע<small>]</small> <strong>"בעל כנפים"?</strong> — <strong>שפעם אחת גזרה מלכות רומי הרשעה גזירה על ישראל שכל המניח תפילין ינקרו</strong> כעונש <strong>את מוחו, והיה אלישע מניחם ויוצא לשוק. ראהו קסדור</strong> (פקיד) <strong>אחד ורץ</strong> (ברח) אלישע <strong>מפניו ורץ</strong> הקסדור <strong>אחריו. וכיון שהגיע</strong> הקסדור <strong>אצלו נטלן אלישע</strong> לתפילין <strong>מראשו ואחזן בידו. אמר לו</strong> הקסדור: <strong>מה זה בידך? אמר לו: כנפי יונה. פשט את ידו ונמצאו</strong> בידו <strong>כנפי יונה. לפיכך קורין אותו</strong> בשל נס זה <strong>"אלישע בעל כנפים".</strong>
 ושואלים: <strong>ומאי שנא</strong> <small>[ומה שונה,</small> מיוחד<small>]</small> <strong>כנפי יונה משאר עופות</strong>, שאמר אלישע שכנפי יונה בידו? ענו על כך: <strong>משום דאמתיל</strong> <small>[שנמשלה]</small> <strong>כנסת ישראל ליונה, שנאמר: "כנפי יונה נחפה בכסף</strong> ואברותיה בירקרק חרוץ<strong>"</strong> (תהילים סח, יד) וביאורו: <strong>מה יונה כנפיה</strong> הן ה<strong>מגינות עליה,</strong> שאין לה נשק אחר להלחם בו, <strong>אף ישראל מצות</strong> הן ה<strong>מגינות עליהן.</strong>
 <big>ד</big> שנינו במשנה שלדעת התנא הראשון טומנים את התבשיל <strong>בנסורת של חרשין,</strong> ר' יהודה מחלק בין הטמנה בנסורת דקה לגסה. <strong>איבעיא להו</strong> <small>[נשאלה להם,</small> לבני הישיבה<small>]</small> שאלה זו: האם דברי <strong>ר' יהודה</strong> על <strong>נסורת של חרשין קאי</strong> <small>[עומדים,</small> מוסבים<small>],</small> <strong>או</strong> על ענין <strong>נעורת של פשתן קאי</strong> <small>[עומדים,</small> מוסבים<small>]?</small>
 ומשיבים: <strong>תא שמע</strong> <small>[בוא</small> ו<small>שמע]</small> ראיה לדבר ממה <strong>דתניא</strong> <small>[ששנינו</small> בברייתא<small>]</small> ש<strong>ר' יהודה אומר: נעורת של פשתן דקה הרי היא כזבל,</strong> שמוסיף חום. ואם כן <strong>שמע מינה</strong> <small>[למד ממנה]</small> כי על <strong>נעורת של פשתן קאי</strong> <small>[עומדים,</small> מוסבים<small>]</small> דברי ר' יהודה. ומסכמים: אכן <strong>שמע מינה</strong> <small>[למד ממנה].</small>
 <big>ה משנה</big> <strong>טומנין</strong> את התבשיל בערב שבת <strong>בשלחין</strong> (עורות) <strong>ומטלטלין אותן</strong> בשבת. וכן טומנים <strong>בגיזי צמר</strong> (צרורות צמר גזוז), <strong>ו</strong>אולם שלא כבשלחים <strong>אין מטלטלין אותן,</strong> ו<strong>כיצד הוא עושה</strong> כשטמן באלה ורצונו להוציא את הקדירה? <strong>נוטל את הכסוי</strong> של הקדירה, שאותו מותר לטלטל, <strong>והן,</strong> גיזי הצמר, <strong>נופלות</strong> מאליהן, בלא שיצטרך לנגוע בהן.
 <strong>ר' אלעזר בן עזריה אומר:</strong> אם טמן את הקדירה בתוך <strong>קופה</strong> (סל) המלאה בגיזי צמר, <strong>מטה</strong> את אותה קופה <strong>על צדה</strong> כדי שתיפולנה גיזי הצמר לצד הקדירה, <strong>ונוטל</strong> אותה ממקומה, <strong>שמא יטול</strong> את הקדירה, ויפלו גיזי הצמר לתוך החלל שנוצר בצמר כתוצאה מהנחת הקדירה <strong>ואינו יכול להחזיר,</strong> שהרי אסור להזיז את הצמר משום מוקצה. <strong>וחכמים אומרים: נוטל ומחזיר.</strong>
 <big>ו גמרא</big> מסופר: <strong>יתיב</strong> <small>[ישב]</small> <strong>ר' יונתן בן עכינאי ור' יונתן בן אלעזר, ויתיב</strong> <small>[וישב]</small> <strong>ר' חנינא בר חמא גבייהו</strong> <small>[אצלם,</small> לידם<small>],</small> <strong>וקא מיבעיא להו</strong> <small>[ונשאלה להם]</small> שאלה זו: האם במשנה ב<strong>שלחין של בעל הבית תנן</strong> <small>[שנינו]</small> אותה הלכה, <strong>אבל</strong> אם היו השלחים <strong>של אומן</strong> שמקצועו בעורות <strong>כיון דקפיד עלייהו</strong> <small>[שהוא מקפיד עליהם]</small> שלא יתקלקלו שהרי הם נחוצים לו למלאכתו <strong>לא מטלטלינן להו</strong> <small>[מטלטלים אנו אותם].</small> <strong>או דילמא</strong> <small>[שמא]</small> שלחים <strong>של אומן תנן</strong> <small>[שנינו]</small> שמותר לטלטלם, <strong>וכל שכן של בעל הבית?</strong>
 <strong>אמר</strong> להם <strong>ר' יונתן בן אלעזר: מסתברא</strong> <small>[מסתבר]</small> לומר ששלחים <strong>של בעל הבית תנן</strong> <small>[שנינו]</small> <strong>אבל</strong> ב<strong>של אומן</strong> אסור כי הוא <strong>קפיד עלייהו</strong> <small>[מקפיד עליהם].</small> <strong>אמר להו</strong> <small>[להם]</small> <strong>ר' חנינא בר חמא, כך אמר ר' ישמעאל בר' יוסי:</strong>
## דף מט:
 <strong>אבא שלחא הוה</strong> <small>[אבי מעבד עורות היה]</small> <strong>ואמר</strong> פעם בשבת <strong>הביאו שלחין ונשב עליהן</strong> (ר"ח). שלדעתו אף שלחים של אומן מותרים בטלטול.
 <strong>מיתיבי</strong> <small>[מקשים]</small> על כך ממה ששנינו בברייתא: <strong>נסרין</strong> של עץ <strong>של בעל הבית מטלטלין אותן</strong> בשבת, <strong>ושל אומן אין מטלטלין אותן. ואם חישב לתת עליהן פת לאורחין</strong> — <strong>בין כך ובין כך מטלטלין</strong> אותם. הרי שחומרים השייכים לאומן אין מטלטלין! ומשיבים: <strong>שאני</strong> <small>[שונים]</small> ה<strong>נסרים דקפיד עלייהו</strong> <small>[ש</small>הוא <small>מקפיד עליהם]</small> שלא יתקלקלו, מה שאין כך בעורות שאינם מתקלקלים בישיבה.
 ועוד <strong>תא שמע</strong> <small>[בוא</small> ו<small>שמע]</small> ראייה לדבר ממה ששנינו בברייתא אחרת: <strong>עורות, בין</strong> שהם <strong>עבודין</strong> (מעובדים), <strong>בין שאין</strong> הם <strong>עבודין מותר לטלטלן בשבת. לא אמרו</strong> כי לעורות ה<strong>עבודין</strong> יש בהם דין מיוחד המבדילם מעורות שאינם מעובדים <strong>אלא לענין טומאה בלבד,</strong> שרק עור מעובד ראוי לקבל טומאה. ולענייננו <strong>מאי לאו</strong> <small>[האם לא]</small> נאמר כי <strong>לא שנא</strong> <small>[אינו שונה]</small> אם העורות <strong>של בעל הבית, ולא שנא</strong> <small>[ואינו שונה]</small> אם העורות <strong>של אומן?</strong> ודוחים: <strong>לא,</strong> מדובר כאן רק בעורות <strong>של בעל הבית.</strong>
 ומקשים: אם כן, <strong>אבל</strong> אם הם <strong>של אומן מאי</strong> <small>[מה</small> דינם<small>]?</small> אם תאמר כי <strong>אין מטלטלין</strong> אותם בשבת, <strong>אי הכי הא דתני</strong> <small>[אם כך זה ששנינו]</small> כי <strong>לא אמרו</strong> שיש הבדל להלכה בין <strong>עבודין</strong> לשאינם מעובדים <strong>אלא לענין טומאה בלבד,</strong> אם כן <strong>לפלוג וליתני בדידה</strong> <small>[שיחלוק וישנה</small> חלוקה דקה יותר <small>בה,</small> בתוכה<small>]:</small> <strong>במה דברים אמורים</strong> שאין מחלקים בין סוגי העורות — הרי זה דווקא <strong>ב</strong>עורות <strong>של בעל הבית, אבל בשל אומן</strong> — <strong>לא!</strong> ומתרצים: כל הברייתא <strong>כולה ב</strong>עורות של <strong>בעל הבית קמיירי</strong> <small>[עוסקת]</small> ולכן אין מקום לשאול מדוע אין דנים בעורות של אומן.
 על עיקר השאלה מעירים שהיא <strong>כתנאי</strong> <small>[כתנאים]</small> שנחלקו בדבר זה, ששנינו בברייתא: <strong>עורות של בעל הבית מטלטלין אותן</strong> בשבת, <strong>ושל אומן אין מטלטלין אותן. ר' יוסי אומר: אחד זה ואחד זה מטלטלין אותן.</strong>
 <big>א</big> אותם חכמים שישבו ודנו בענין העורות <strong>הדור יתבי וקמיבעיא להו</strong> <small>[חזרו</small> ו<small>ישבו ונשאלה להם]</small> שאלה זו: <strong>הא דתנן</strong> <small>[זו ששנינו</small> במשנה<small>]</small> שמספר <strong>אבות</strong> ה<strong>מלאכות</strong> האסורות בשבת מן התורה הן <strong>ארבעים חסר אחת, כנגד מי?</strong> כלומר, מה מקורו של מנין זה?
 <strong>אמר להו</strong> <small>[להם]</small> <strong>ר' חנינא בר חמא: כנגד עבודות המשכן.</strong> שכל אותן העבודות שהיו במשכן הרי הן חשובות ונמנו כאבות מלאכות לדיני שבת. ומלאכות אחרות, אף שהן חשובות, כיון שלא היו במשכן — אינן נמנות בין אבות המלאכות. <strong>אמר להו</strong> <small>[להם]</small> <strong>ר' יונתן בר' אלעזר, כך אמר ר' שמעון בר' יוסי בן לקוניא:</strong> מספר זה של ארבעים חסר אחת הוא <strong>כנגד</strong> מספר הפעמים שהמילים <strong>"מלאכה" "מלאכתו" ו"מלאכת"</strong> כתובים בתורה, <strong>ש</strong>מניינם בסך הכל <strong>בתורה ארבעים חסר אחת.</strong>
 <strong>בעי</strong> <small>[שאל]</small> <strong>רב יוסף:</strong> האם הלשון "מלאכתו" הכתוב ביוסף "ויהי כהיום הזה <strong>ויבא הביתה לעשות מלאכתו</strong> ואין איש מאנשי הבית שם בבית" (בראשית לט, יא) <strong>ממנינא</strong> <small>[ממנין]</small> שלושים ותשע הפעמים <strong>הוא, או לא? אמר ליה</strong> <small>[לו]</small> אביי: <strong>וליתי</strong> <small>[ושיביאו]</small> <strong>ספר תורה ולימני</strong> <small>[וימנו],</small> ואפשר לבדוק מיד אם בלא פסוק זה יש שלושים ותשע לשונות "מלאכה". <strong>מי</strong> <small>[האם]</small> <strong>לא אמר רבה בר בר חנה אמר ר' יוחנן</strong> שבמקרה של ספק כזה <strong>לא זזו משם עד שהביאו ספר תורה ומנאום!</strong>
 <strong>אמר ליה</strong> <small>[לו]</small> : אין אני יכול לקבוע את הדבר על סמך מנין בלבד, משום שיש עוד פעם אחת לשון "מלאכה" שאין משמעותה ברורה בעיני, <strong>כי קא מספקא לי</strong> <small>[כאשר מסופק אני]</small> הרי זה <strong>משום דכתיב</strong> <small>[שנאמר]:</small> <strong>"והמלאכה היתה דים</strong> לכל המלאכה לעשות אותה והותר<strong>"</strong> (שמות לה ז), והשאלה היא האם <strong>ממנינא</strong> <small>[ממנין]</small> שלושים ותשע לשונות ה"מלאכה" <strong>הוא</strong> או לא? ומהות השאלה היא: האם לשון "המלאכה" הראשונה ("והמלאכה היתה דים") נחשב במשמעות של מלאכה ממש, <strong>והא</strong> <small>[ו</small>פסוק <small>זה]</small> בענין יוסף הריהו <strong>כמאן דאמר</strong> <small>[כ</small>שיטת <small>מי שאומר]</small> ש"לעשות מלאכתו" כאן היא בלשון נקיה, וכוונתה <strong>לעשות צרכיו</strong> עמה בתשמיש נכנס.
 <strong>או דילמא</strong> <small>[שמא]</small> <strong>"ויבא הביתה לעשות מלאכתו" ממנינא</strong> <small>[מן המנין]</small> <strong>הוא,</strong> שכוונתו למלאכה ממש, <strong>והאי</strong> <small>[</small>פסוק <small>זה]</small> <strong>"והמלאכה היתה דים" הכי קאמר</strong> <small>[כך אמר,</small> כך יש להבינו<small>]:</small> <strong>דשלים ליה עבידתא</strong> <small>[שהושלמה לה מלאכת</small> ההכנה, הבאת הנדבות<small>],</small> ואין משמעו מלאכה ממש. בסיכומו של דבר לא נמצא פתרון לבעיה זו, ועל כן <strong>תיקו</strong> <small>[תעמוד]</small> במקומה.
 ולגופם של דברים: <strong>תניא כמאן דאמר</strong> <small>[שנויה</small> ברייתא <small>כ</small>דעת <small>מי שאמר]</small> ששלושים ותשע מלאכות שבת הרי הן <strong>כנגד עבודות המשכן. דתניא</strong> <small>[ש</small>כן <small>שנינו</small> בברייתא<small>]:</small> <strong>אין חייבין</strong> בשבת <strong>אלא על מלאכה שכיוצא בה היתה במשכן. הם זרעו</strong> כדי לגדל צמחים מהם הפיקו צבע כהכנה לבנין המשכן, <strong>ואתם לא תזרעו</strong> בשבת. <strong>הם קצרו</strong> לצורך המשכן, <strong>ואתם לא תקצרו</strong> בשבת.
 <strong>הם העלו את הקרשים מקרקע</strong> המדבר שהיא רשות הרבים <strong>לעגלה</strong> שהיא רשות היחיד, <strong>ואתם לא תכניסו</strong> בשבת <strong>מרשות הרבים לרשות היחיד. הם הורידו את הקרשים מעגלה לקרקע, ואתם לא תוציאו מרשות היחיד לרשות הרבים. הם הוציאו</strong> קרשים וחפצים אחרים והעבירום <strong>מעגלה לעגלה,</strong> כלומר, מרשות היחיד לרשות היחיד, <strong>ואתם לא תוציאו</strong> בשבת <strong>מרשות היחיד לרשות היחיד.</strong>
 על המשפט האחרון תוהים: <strong>מרשות היחיד לרשות היחיד, מאי קעביד</strong> <small>[מה הוא עושה]</small> שיהא בכך איסור? ומשיבים, <strong>אביי ורבא דאמרי תרוויהו</strong> <small>[שאמרו שניהם],</small> <strong>ואיתימא</strong> <small>[ויש אומרים]</small> שהיה זה <strong>רב אדא בר אהבה:</strong> שיש להבין שהיה זה טלטול <strong>מרשות היחיד לרשות היחיד דרך רשות הרבים,</strong> שהרי בית שתי העגלות היה המדבר שהוא רשות הרבים.
 <big>ב</big> שנינו במשנה שטומנים <strong>בגיזי צמר ו</strong>אולם <strong>אין מטלטלין</strong> אותם. <strong>אמר רבא,</strong> יש להבין את המשנה כך: הדין שאין מטלטלים בגיזי צמר הוא הוראה כללית בדיני מוקצה, ו<strong>לא שנו</strong> הלכה זו <strong>אלא</strong> באופן <strong>שלא טמן</strong> את התבשיל <strong>בהן, אבל</strong> אם <strong>טמן בהן</strong> את התבשיל — <strong>מטלטלין אותן,</strong> כיון שבאותו זמן שטמן גילה דעתו שרצונו להשתמש בהם בשבת.
 <strong>איתיביה ההוא מרבנן בר יומיה</strong> <small>[הקשה לו אחד החכמים</small> בן יומו שהיה זה יומו הראשון בבית המדרש<small>]</small> <strong>לרבא</strong> ממה ששנינו במשנתנו: <strong>טומנין בגיזי צמר ו</strong>אולם <strong>אין מטלטלין אותן. כיצד הוא עושה?</strong> —
## דף נ.
 <strong>נוטל את הכיסוי והן,</strong> גיזי הצמר, <strong>נופלות</strong> מאליהן. הרי שאף בגיזי צמר שטמנו בהם אסור לטלטל, ושלא כדברי רבא! 
 <strong>אלא אי איתמר, הכי איתמר</strong> <small>[אם נאמר, כך נאמר],</small> זו היא הגירסה הנכונה, <strong>אמר רבא: לא שנו</strong> שאין מטלטלים גיזי צמר <strong>אלא</strong> כ<strong>שלא יחדן להטמנה. אבל</strong> אם <strong>יחדן להטמנה</strong> — <strong>מטלטלין אותן.</strong>
 וכדברים אלה <strong>איתמר נמי</strong> <small>[נאמר גם כן],</small> <strong>כי אתא</strong> <small>[</small>ש<small>כאשר בא]</small> <strong>רבין</strong> מארץ ישראל לבבל <strong>אמר</strong> בשם <strong>ר' יעקב</strong> ש<strong>אמר</strong> בשם <strong>ר' אסי בן שאול</strong> ש<strong>אמר</strong> בשם <strong>רבי: לא שנו</strong> שאין מטלטלים גיזי צמר <strong>אלא</strong> כ<strong>שלא יחדן להטמנה</strong> מבעוד יום, <strong>אבל</strong> אם <strong>יחדן להטמנה</strong> — <strong>מטלטלין אותן.</strong>
 <strong>רבינא אומר,</strong> יש להבין את הדברים בדרך אחרת: <strong>בשל הפתק שנו</strong> במשנה, שמדובר בערימה מסודרת של גיזי צמר הערוכים לקניה ומכירה, והם אכן אסורים בטלטול בשבת. <strong>תניא נמי הכי</strong> <small>[שנויה</small> ברייתא <small>גם כן כך],</small> <strong>גיזי צמר של הפתק אין מטלטלין אותן. ואם התקינן בעל הבית להשתמש בהן</strong> — <strong>מטלטלין אותן.</strong>
 <big>א</big> בשאלה מה יש ומה אפשר לעשות בדברים של מוקצה כדי להשתמש בהם בשבת <strong>תנא</strong> <small>[שנה]</small> <strong>רבה בר בר חנה קמיה</strong> <small>[לפני]</small> <strong>רב: חריות</strong> (הענפים הקשים) <strong>של דקל שגדרן</strong> (קצצם) בערב שבת לצורך שימוש בהם <strong>לעצים</strong> להסקה או בניה, <strong>ונמלך עליהן</strong> והחליט להשתמש בהם <strong>לישיבה</strong> — <strong>צריך לקשר</strong> את החריות יחד בערב שבת כדי שיהא מותר להזיזן בשבת, ככל כלי אחר מכלי הבית. <strong>רבן שמעון בן גמליאל אומר: אין צריך לקשר,</strong> ומותר לטלטלן אף בלא קשירה. <strong>הוא</strong> רבה בר בר חנה <strong>תני לה</strong> <small>[שנה אותה,</small> את הברייתא<small>]</small> <strong>והוא אמר לה</strong> <small>[אותה]</small> והוסיף כי <strong>הלכה כרבן שמעון בן גמליאל.</strong>
 באותו נושא עצמו <strong>איתמר</strong> <small>[נאמר]</small> ש<strong>רב אמר: קושר</strong> אותם בערב שבת, <strong>ושמואל אמר: חושב</strong> מבעוד יום שהוא מכינם לצורך זה, ודי בכך ואין צורך בקשירתם. <strong>ורב אסי אמר: יושב</strong> עליהם שעה קלה מבעוד יום ואז מותר לו לשבת עליהם בשבת, <strong>אף על פי שלא קישר ואף על פי שלא חישב.</strong>
 ומעירים: <strong>בשלמא</strong> <small>[נניח]</small> לשיטת <strong>רב הוא</strong> ש<strong>אמר</strong> דבריו <strong>כתנא קמא</strong> <small>[הראשון],</small> <strong>ושמואל נמי</strong> <small>[גם כן]</small> <strong>הוא</strong> ש<strong>אמר</strong> דבריו <strong>כרבן שמעון בן גמליאל. אלא רב אסי</strong> ש<strong>אמר</strong> דבריו, <strong>כמאן</strong> <small>[כ</small>שיטת <small>מי]</small> אמר? שהרי דברי רב אסי הם בניגוד לשתי דעות התנאים!
 ומשיבים: <strong>הוא</strong> ש<strong>אמר</strong> את דבריו <strong>כי האי תנא</strong> <small>[כ</small>שיטת <small>תנא זה]</small> <strong>דתניא</strong> <small>[ש</small>כן <small>שנינו</small> בתוספתא<small>]:</small> <strong>יוצאין</strong> בשבת לרשות הרבים <strong>בפקורין</strong> <small>[פשתן סרוק]</small> <strong>ובציפא</strong> <small>[צמר סרוק]</small> שמניחים על גבי פצע בשבת, <strong>בזמן שצבען</strong> (טבל אותם) <strong>בשמן וכרכן</strong> על גבי הפצע <strong>במשיחה.</strong> ואם <strong>לא צבען בשמן ולא כרכן במשיחה</strong> — <strong>אין יוצאים בהם</strong> לרשות הרבים. <strong>ואם יצא בהם שעה אחת מבעוד יום, אף על פי שלא צבע ולא כרכן במשיחה מותר לצאת בהן</strong> בשבת. הרי שלדעת תנא זה השימוש בדבר מבעוד יום מתיר להשתמש בו בשבת, בלא צורך בעשייה נוספת.
 <strong>אמר רב אשי: אף אנן נמי תנינא</strong> <small>[אף אנו שנינו גם כן</small> מעין זה במשנתנו<small>]:</small> <strong>הקש שעל גבי המטה</strong> שהיה מונח שם בערימה להסקה או לגיבול טיט, לא <strong>ינענעו בידו</strong> אם רצונו לסדר אותו ולשכב עליו בשבת. <strong>אבל מנענעו בגופו</strong> שלא כדרך המקובלת ("כלאחר יד"). <strong>אבל אם היה עליו,</strong> על המטה, אותו קש מוכן ל<strong>מאכל בהמה, או שהיה עליו כר או סדין</strong> בערב שבת ושכב עליו <strong>מבעוד יום</strong> — <strong>מנענעו בידו,</strong> נמצא שדי בשימוש מבעוד יום כדי להכשיר לצורך שבת. ומסכמים: אכן <strong>שמע מינה</strong> <small>[למד ממנה]</small> שיש דעה כזו וכמותה סובר רב אסי.
 <strong>ומאן</strong> <small>[ומיהו]</small> ה<strong>תנא דפליג עליה</strong> <small>[שחלוק עליו]</small> על <strong>רבן שמעון בן גמליאל</strong> בברייתא הראשונה ולא פורש שמו ואמר שכדי שיוכלו להשתמש בו צריך לעשות מעשה — הרי זה <strong>ר' חנינא בן עקיבא. דכי אתא</strong> <small>[שכאשר בא]</small> <strong>רב דימי</strong> מארץ ישראל לבבל <strong>אמר</strong> בשם <strong>זעירי</strong> ש<strong>אמר</strong> בשם <strong>ר' חנינא: פעם אחת הלך ר' חנינא בן עקיבא</strong> והגיע <strong>למקום אחד</strong> בערב שבת, <strong>ומצא</strong> שם <strong>חריות של דקל שגדרום לשום</strong> (לשם) <strong>עצים. ואמר להם לתלמידיו: צאו וחשבו</strong> עליהם לשימוש <strong>כדי שנשב עליהן למחר</strong> בשבת בהיתר. <strong>ולא ידענא אי</strong> <small>[ואיני יודע אם]</small> <strong>בית המשתה</strong> של חתונה <strong>הוה</strong> <small>[היה]</small> זה שבא אליו ר' חנינא, <strong>אי</strong> <small>[אם]</small> <strong>בית האבל הוה</strong> <small>[היה]</small> זה.
 ומסבירים: <strong>מדקאמר אי</strong> <small>[ממה שאמר אם]</small> <strong>בית המשתה הוה</strong> <small>[היה]</small> זה <strong>אי</strong> <small>[אם]</small> <strong>בית האבל הוה</strong> <small>[היה]</small> נלמד כי הלכה זו נאמרה <strong>דוקא</strong> ב<strong>בית האבל או</strong> ב<strong>בית המשתה דטרידי</strong> <small>[ש</small>הם <small>טרודים]</small> ואין סיפק בידם לקשור את העצים, <strong>אבל הכא</strong> <small>[כאן]</small> בכל מקרה אחר, אם <strong>קשר</strong> אותם יחד — <strong>אין</strong> <small>[כן],</small> מותר להשתמש בו בשבת, ואולם אם <strong>לא קשר</strong> — <strong>לא.</strong>
 <big>ב</big> <strong>אמר רב יהודה: מכניס אדם</strong> בערב שבת <strong>מלא קופתו</strong> (סלו) <strong>עפר</strong> לביתו ושופכו על רצפת ביתו, <strong>ועושה בה כל צרכו</strong> בשבת. <strong>דרש מר זוטרא משמיה</strong> <small>[משמו]</small> של <strong>מר זוטרא רבה</strong> <small>[הגדול]:</small> <strong>והוא שיחד לו</strong> לעפר בביתו <strong>קרן זוית.</strong>
 <strong>אמרו רבנן קמיה</strong> <small>[חכמים לפני]</small> <strong>רב פפא: כמאן</strong> <small>[כ</small>שיטת <small>מי]</small> נאמרה הלכה אחרונה זו שדי בייחוד מקום לאותו עפר כדי שיהיה מותר בשימוש בשבת — <strong>כ</strong>שיטת <strong>רבן שמעון בן גמליאל</strong> בדיני חריות הדקל. <strong>דאי כרבנן</strong> <small>[שאם כ</small>שיטת <small>חכמים]</small> היא — <strong>האמרי בעינן</strong> <small>[הרי</small> הם <small>אומרים</small> כי <small>צריכים אנו]</small> שיעשו <strong>מעשה</strong> של ממש בגופו של המוקצה כדי להכשירו לשימוש בשבת, כגון קשירת החריות, ולא די במחשבה בלבד.
 <strong>אמר להו</strong> <small>[להם]</small> <strong>רב פפא: אפילו תימא רבנן</strong> <small>[תאמר</small> שהלכה זו כשיטת <small>חכמים</small> היא<small>],</small> <strong>עד כאן לא</strong> שמענו כי <strong>קאמרי רבנן דבעינן</strong> <small>[אמרו חכמים שצריכים אנו] שיעשה </small><strong>מעשה</strong> של ממש <strong>אלא מידי דבר עבידא ביה</strong> <small>[</small>ב<small>דבר הניתן שייעשה בו]</small> <strong>מעשה, אבל מידי דלא בר מיעבדא ביה</strong> <small>[דבר שאינו ניתן שייעשה בו]</small> <strong>מעשה</strong> — <strong>לא</strong> אמרו שצריך לעשות בו מעשה כדי שיהיה ניתן לשימוש בשבת, וחול ועפר כיון שאי אפשר לעשות בהם מעשה — מותר להשתמש בהם אף על ידי מחשבה בלבד.
 ומעירים: שאלה זו אם יש צורך בדברים אלה כדי לעשות מעשה, <strong>נימא כתנאי</strong> <small>[האם נאמר</small> שהיא <small>כ</small>מחלוקת <small>תנאים]</small> בענין אחר. ששנינו בברייתא אחת: <strong>בכל חפין</strong> (משפשפים, מנקים) <strong>את הכלים</strong> בשבת <strong>חוץ מכלי כסף בגרתקון</strong> (מין גיר) העשוי במיוחד לשיפשוף כלי כסף, ושעל ידי שימוש בו מתגרדת ויורדת שכבה מן הכלי. ומכאן נדייק ש<strong>נתר וחול מותר</strong> להשתמש בהם בשבת לצחצוח כלים.
 <strong>והתניא</strong> <small>[והרי שנינו</small> בתוספתא<small>]</small> בענין זה: <strong>נתר וחול</strong> — <strong>אסור</strong> להשתמש בהם בשבת לצחצוח כלים. <strong>מאי לאו בהא קמיפלגי</strong> <small>[האם לא בזה חלוקים</small> הם<small>],</small> <strong>דמר סבר</strong> <small>[שחכם זה</small> האוסר שימוש בחול בשבת <small>סבור]</small> כי כדי להתיר את השימוש במוקצה בשבת <strong>בעינן</strong> <small>[צריכים אנו]</small> שייעשה בו <strong>מעשה</strong> של ממש, וכיון שאין אפשרות לעשות מעשה בחול — אסור להשתמש בו. <strong>ומר סבר</strong> <small>[וחכם זה</small> שהתיר <small>סבור]</small> ש<strong>לא בעינן</strong> <small>[אין אנו צריכים]</small> שיעשה <strong>מעשה.</strong>
 הסבר זה נדחה: <strong>לא, דכולי עלמא לא בעינן</strong> <small>[לדעת הכל אין</small> <strong>אנו צריכים]</strong> שייעשה <strong>מעשה, ולא קשיא</strong> <small>[ואין</small> זה <small>קשה],</small> אין סתירה בין הברייתות, כי טעמו של האסור אינו משום מוקצה, אלא <strong>הא</strong> <small>[זו,</small> הברייתא האוסרת<small>]</small> כשיטת <strong>ר' יהודה</strong> היא, ואילו <strong>הא</strong> <small>[זו,</small> הברייתא המתירה<small>]</small> כשיטת <strong>ר' שמעון</strong> היא.
 ומפרטים: <strong>הא</strong> <small>[זו,</small> הברייתא האוסרת<small>]</small> כשיטת <strong>ר' יהודה</strong> היא, ש<strong>אמר</strong> כלל בהלכות שבת: <strong>דבר שאין מתכוין</strong> לעשותו, ונעשית המלאכה בלא שיתכוון לכך — <strong>אסור,</strong> והחול והנתר אף על פי שאין מתכוון להחליק בהם את כלי הכסף, מכל מקום משפשפים הם את הכלי ואסור הדבר בשבת, ואילו <strong>הא</strong> <small>[זו,</small> הברייתא המתירה<small>]</small> כשיטת <strong>ר' שמעון</strong> היא. ש<strong>אמר</strong> ש<strong>דבר שאין מתכוין</strong> — <strong>מותר.</strong>
 ומקשים: <strong>במאי אוקימתא להא דשרי</strong> <small>[במה העמדת את זה שהתיר]</small> — <strong>כ</strong>שיטת <strong>ר' שמעון,</strong> אם כן <strong>אימא סיפא</strong> <small>[אמור את סוף</small> אותה ברייתא<small>],</small> ששנינו בה בענין השימוש בשבת בנתר ובחול: <strong>אבל לא יחוף בהם שערו</strong> בשבת. <strong>ואי</strong> <small>[ואם]</small> כשיטת <strong>ר' שמעון</strong> הלא ר' שמעון <strong>משרא קשרי</strong> <small>[מתיר הוא]</small> בחפיפה. <strong>דתנן</strong> <small>[ש</small>כן <small>שנינו</small> במשנה<small>]:</small>
## דף נ:
 <strong>נזיר</strong> שאסור לו לגלח שערותיו <strong>חופף</strong> אותן בימות החול בחול ונתר <strong>ומפספס</strong> (מפריד בין השערות הדבוקות), <strong>אבל לא סורק,</strong> כי המסרק ודאי ישיר שערות. הרי שר' שמעון מתיר לחוף את הראש אף במקום שיש איסור בהורדת השערות, כיון שלדעתו אין לחשוש בכך להשרת השיער!
 <strong>אלא</strong> יש לומר כי <strong>הא והא</strong> <small>[זו וזו],</small> שתי הברייתות החלוקות בענין רחיצה כשיטת <strong>ר' יהודה היא, ותרי תנאי אליבא</strong> <small>[ושני תנאים על פי שיטת]</small> <strong>ר' יהודה. האי תנא אליבא</strong> <small>[תנא זה ההולך בשיטת]</small> <strong>ר' יהודה סבר גריר</strong> <small>[סבור</small> הוא כי הנתר <small>משיר]</small> ולכן אסר לחפוף בו את השיער, <strong>והאי תנא אליבא</strong> <small>[תנא זה ההולך בשיטת]</small> <strong>ר' יהודה</strong> ומתיר, <strong>סבר לא גריר</strong> <small>[</small><small>סבור</small> ש<small>אין</small> הנתר <small>משיר].</small>
 ומקשים: <strong>במאי אוקימתא</strong> <small>[במה,</small> כשיטת מי <small>העמדת</small> את הברייתא<small>]</small> — <strong>כ</strong>שיטת <strong>ר' יהודה,</strong> אם כן <strong>אימא סיפא</strong> <small>[אמור</small> את <small>סופה</small> של אותה ברייתא<small>]</small> ששנינו בה: <strong>אבל</strong> את <strong>פניו ידיו ורגליו מותר</strong> לרחוץ בחול ונתר. ולכאורה מדוע יהא מותר, <strong>הא מעבר שיער</strong> <small>[הרי</small> בכך <small>משיר</small> הוא את <small>השערות]!</small>
 ומתרצים: <strong>איבעית אימא</strong> <small>[אם תרצה אמור]</small> שההיתר לרחוץ פניו ידיו ורגליו הוא <strong>בקטן. ואיבעית אימא</strong> <small>[ואם תרצה אמור]</small> שהמדובר <strong>באשה. ואיבעית אימא</strong> <small>[ואם תרצה אמור]</small> כי המדובר <strong>בסריס,</strong> שכל אלה אין להם שערות בפניהם ידיהם ורגליהם ואין לחשוש להשרתן.
 <big>א</big> אגב בעיות אלה של רחיצה <strong>אמר רב יהודה: עפר לבינתא</strong> <small>[לבונה</small> שחוקה<small>]</small> (רה"נ) <strong>שרי</strong> <small>[</small><small>מותר]</small> לרחוץ בו בשבת, שאינו משיר את השיער. ו<strong>אמר רב יוסף:</strong> ה<strong>כוספא</strong> הנשארת לאחר סחיטת השמן הריחני מן ה<strong>יסמין שרי</strong> <small>[מותר]</small> לרחוץ בה. ו<strong>אמר רבא: עפר</strong> (אבקת) <strong>פלפלי שרי</strong> <small>[פלפלים מותר]</small> לרחוץ בה. ו<strong>אמר רב ששת: ברדא שרי</strong> <small>[מותר]</small> לרחוץ בה בשבת.
 ושואלים: <strong>מאי</strong> <small>[מהו]</small> <strong>ברדא</strong> זו? <strong>אמר רב יוסף: תילתא אהלא ותילתא אסא ותילתא סיגלי</strong> <small>[שליש אהל, ושליש הדס, ושליש סיגלים].</small> <strong>אמר רב נחמיה בר יוסף: כל היכא דליכא רובא אהלא</strong> <small>[בכל מקום שאין רוב אהל]</small> — <strong>שפיר דמי</strong> <small>[יפה הדבר,</small> מותר<small>],</small> ואפילו היה האהל יתר על שליש, כי רק חומר חריף זה יש בו כדי להשיר את השיער, ולא כן בשאר המרכיבים.
 <strong>בעו מיניה</strong> <small>[שאלו אותו]</small> בני הישיבה את <strong>רב ששת</strong> שאלה זו: <strong>מהו</strong> הדין לענין ההיתר <strong>לפצוע זיתים</strong> על סלע בשבת כדי לרחוץ בשמן היוצא מהם (גאונים) <strong>בשבת? אמר להו</strong> <small>[להם]</small> <strong>וכי</strong> לפוצעם <strong>ב</strong>ימות ה<strong>חול מי</strong> <small>[האם]</small> <strong>התירו? קסבר</strong> <small>[סבור הוא]</small> שיש בכך צד איסור משום <strong>הפסד אוכלין,</strong> שעל ידי הפציעה מתקלקלים הזיתים, ואפילו בחול אסור להשחית דבר מאכל.
 ומעירים: <strong>לימא פליגא</strong> <small>[האם נאמר</small> כי <small>חלוקה]</small> הלכה זו על שיטת <strong>שמואל?</strong> ש<strong>אמר שמואל: עושה אדם כל צורכו בפת</strong> ואין חושש שמא תתקלקל אגב כך! ומשיבים: אין זו סתירה הכרחית כי <strong>פת לא מאיסא</strong> <small>[אינה נמאסת],</small> <strong>הני מאיסי</strong> <small>[</small>ו<small>אלה</small> הזיתים, <small>נמאסים]</small> ומתקלקלים.
 מסופר: <strong>אמימר ומר זוטרא ורב אשי הוו יתבי, אייתו לקמייהו</strong> <small>[היו יושבים</small> בשבת ו<small>הביאו לפניהם]</small> <strong>ברדא</strong> לרחוץ. <strong>אמימר ורב אשי משו</strong> <small>[רחצו],</small> ואילו <strong>מר זוטרא לא משא</strong> <small>[רחץ].</small> <strong>אמרו ליה</strong> <small>[לו]:</small> וכי <strong>לא סבר לה מר להא</strong> <small>[אין אדוני סובר ל</small>הלכה <small>זו]</small> ש<strong>אמר רב ששת</strong> כי <strong>ברדא שרי</strong> <small>[מותר]</small> לרחוץ בו בשבת?! <strong>אמר להו</strong> <small>[להם]</small> <strong>רב מרדכי</strong> שהיה אף הוא שם: <strong>בר מיניה דמר</strong> <small>[חוץ ממנו, מאדוני],</small> כלומר, אין ללמוד ממר זוטרא, שכן <strong>אפילו בחול נמי לא סבירא ליה</strong> <small>[גם כן אינו סבור]</small> שמותר להשתמש בברדא.
 כי <strong>סבר לה</strong> <small>[סבור הוא]</small> <strong>כי הא דתניא</strong> <small>[</small>כברייתא <small>זו ששנינו]:</small> <strong>מגרר אדם גלדי</strong> (קרומים יבשים) <strong>צואה וגלדי מכה שעל בשרו בשביל צערו</strong> שלא יכאיבו לו, ו<strong>אם בשביל ליפות</strong> עצמו על ידי שמסיר הלכלוך — אסור. שלדעת החכם בברייתא זו אסור כלל לגבר ליפות עצמו משום חשש "ולא ילבש גבר שמלת אשה" (דברים כב, ה) שאסור לגבר להתקשט בבגדי נשים, או כדרך הנשים.
 ומעירים: <strong>ואינהו כמאן סברוה</strong> <small>[והם</small> החכמים שהתירו <small>כמי סברו]?</small> — <strong>כי הא דתניא</strong> <small>[כמו</small> ברייתא <small>זו</small> ששנינו]: <strong>רוחץ אדם פניו ידיו ורגליו בכל יום בשביל</strong> כבוד <strong>קונו, משום שנאמר: "כל פעל ה' למענהו"</strong> (משלי טז, ד), כלומר, שכל דבר נאה שישנו בעולם הוא שבח לשם ה', שברא בריות נאות, וראוי לאדם ליפות עצמו לשבחו של הבורא.
 <big>ב</big> שנינו במשנה ש<strong>ר' אלעזר בן עזריה אומר</strong> ש<strong>קופה</strong> המלאה בגיזי צמר (שהם מוקצה) שטמן בתוכה קדירת תבשיל, כשרוצה ליטול את הקדירה מתוכה בשבת הריהו <strong>מטה</strong> לאותה קופה <strong>על צדה ונוטל</strong> את הקדירה, <strong>שמא יטול</strong> את הקדירה מן הקופה ואינו יכול להחזיר, כי גיזי הצמר יפלו לחלל בו היתה מונחת הקדירה ויסתמוהו, וחכמים מתירים. <strong>אמר ר' אבא</strong> שכך <strong>אמר ר' חייא בר אשי</strong> שכך <strong>אמר רב: הכל מודים,</strong> אף חכמים, <strong>שאם נתקלקלה הגומא</strong> שהיתה בה הקדירה בקופה — <strong>שאסור להחזיר</strong> את הקדירה לאותה קופה.
 ומקשים: הרי <strong>תנן</strong> <small>[שנינו</small> במשנה<small>],</small> <strong>וחכמים אומרים: נוטל ומחזיר.</strong> ונברר את הדבר: <strong>היכי דמי</strong> <small>[כיצד בדיוק היה הדבר]?</small> <strong>אי</strong> <small>[אם]</small> במקרה ש<strong>לא נתקלקלה הגומא</strong> — <strong>שפיר קא אמרי רבנן</strong> <small>[יפה אומרים חכמים]</small> שמותר להחזיר, ומדוע יאסור ר' אלעזר בן עזריה במקום זה שברור היתרו. <strong>אלא לאו</strong> <small>[האם לא]</small> מדובר כאן <strong>אף על פי</strong> ש<strong>נתקלקלה הגומא</strong> ויש איפוא מחלוקת בדבר.
 ודוחים: <strong>לא, לעולם</strong> מדובר באופן ש<strong>לא נתקלקלה, והכא</strong> <small>[וכאן]</small> <strong>ב</strong>שאלה האם <strong>חוששין</strong> לקלקול <strong>קמיפלגי</strong> <small>[נחלקו].</small> <strong>מר סבר</strong> <small>[חכם זה,</small> ר' אלעזר בן עזריה, <small>סבור]</small> כי <strong>חוששין שמא נתקלקלה הגומא</strong> ולכן אין מחזירים, <strong>ומר סבר</strong> <small>[וחכם זה,</small> חכמים, <small>סבור]</small> כי <strong>אין חוששין</strong> שמא נתקלקלה הגומה. 
 בקשר לנושא זה של הכנסת חפץ בתוך מוקצה נאמרו הלכות אחדות. <strong>אמר רב הונא: האי סליקוסתא</strong> <small>[ענף נרקיס]</small> שנהוג היה להכניסו לנוי ולריח בעציץ בתוך הבית, ולהעמידו בעפר לח, אם בערב שבת <strong>דצה</strong> <small>[נעצה]</small> בעפר ואחר כך <strong>שלפה, והדר דצה</strong> <small>[וחזר</small> ו<small>נעצה]</small> — <strong>שריא</strong> <small>[מותרת]</small> לשולפה שוב בשבת, כי על ידי הנעיצה והשליפה כבר הרחיב את החור שהיא מצויה בו, ואין לחשוש שבשבת יזיז את העפר ממקומו. <strong>ואי לאו</strong> <small>[ואם לא]</small> עשה כן מערב שבת <strong>אסיר</strong> <small>[אסור]</small> לשולפה שוב בשבת.
 <strong>אמר שמואל: האי סכינא דביני אורבי</strong> <small>[סכין זו</small> שמניחה <small>בין הלבנים]</small> אם <strong>דצה</strong> <small>[נעצה]</small> בין הלבנים בערב שבת ואחר כך <strong>שלפה, והדר דצה</strong> <small>[וחזר</small> ו<small>נעצה]</small> — <strong>שרי</strong> <small>[מותר]</small> לשולפה בשבת מבין הלבנים. <strong>ואי לאו</strong> <small>[ואם לא]</small> עשה כן מערב שבת <strong>אסיר</strong> <small>[אסור]</small> לשולפה שוב בשבת.
 <strong>מר זוטרא ואיתימא</strong> <small>[ויש אומרים]</small> ש<strong>רב אשי</strong> הוא ש<strong>אמר</strong> זאת: <strong>בגורדיתא דקני</strong> <small>[בקנים המפרידים</small> בבית<small>]</small> (גאונים) <strong>שפיר דמי</strong> <small>[יפה הדבר,</small> מותר<small>]</small> לנעוץ <small>סכין ביניהם בשבת</small><small>,</small> ואין לחשוש שמא יבואו לחתוך.
 <strong>אמר ליה</strong> <small>[לו]</small> <strong>רב מרדכי לרבא: מתיב</strong> <small>[מקשה]</small> <strong>רב קטינא תיובתא</strong> <small>[קושיא חמורה]</small> על שיטת רב הונא ושמואל האומרים שאם לא נעץ את ענף הנרקיס או הסכין בשבת ושלפו וחחר ונעצו אינו יכול לשולפו בשבת ממה ששנינו במשנה: <strong>הטומן לפת וצנונות</strong> בעפר ש<strong>תחת הגפן</strong> כדי לשומרם, <strong>אם היה מקצת עליו</strong> של הטמון <strong>מגולים</strong> ויש לו אפשרות לאחוז בהם לכשירצה לשולפם — <strong>אינו חושש</strong>
## דף נא.
 <strong>לא משום כלאים,</strong> כי אף שמיני זרעים הצומחים מתחת גפן נאסרים מן התורה משום כלאי הכרם, כיון שבמקרה זה שהשאיר מקצת הירק מגולה — אין כאן זריעה, ואין לחשוש לאסור. <strong>ו</strong>אף <strong>לא</strong> יחשוש <strong>משום שביעית</strong> (שמיטה), שמא יש בכך משום שתילת ירק בשנת השמיטה. <strong>ולא משום מעשר,</strong> שיחשוש שמא יצטרך לשוב ולהפריש מעשר מירק זה, כאילו הוצא מתחילתו מן הקרקע. <strong>ו</strong>כן <strong>ניטלין בשבת,</strong> ואין לחשוש להזזת העפר בשעת מעשה. ואם כן הרי זו קושיה על דברי רב הונא ושמואל, שחששו להזזת העפר בשבת! ומסכמים: אכן, <strong>תיובתא</strong> <small>[קושיה חמורה]</small> היא.
 <big>א משנה</big> תבשיל שטמנו בערב שבת, אם <strong>לא כסהו מבעוד יום</strong> — <strong>לא יכסנו</strong> עוד <strong>משתחשך. כסהו</strong> מבעוד יום <strong>ונתגלה</strong> בשבת <strong>מותר לכסותו, ו</strong>מותר שיהא <strong>ממלא</strong> את <strong>הקיתון</strong> במים צוננים <strong>ונותן</strong> אותו <strong>לתחת הכר או תחת הכסת</strong> כדי שלא יתחממו.
 <big>א גמרא</big> <strong>אמר רב יהודה אמר שמואל: מותר להטמין את הצונן</strong> שהוא ודאי לא יתחמם ואין לחשוש משום הדמיון שיש בכך להטמנת חמין. <strong>אמר רב יוסף: מאי קא משמע לן</strong> <small>[מה השמיע לנו]</small> בדבריו? והלא כבר <strong>תנינא</strong> <small>[שנינו</small> במשנה<small>]</small> הלכה מפורשת בענין. ששנינו: <strong>ממלא אדם קיתון</strong> (ספל) במים <strong>ונותן תחת הכר או תחת הכסת!</strong>
 <strong>אמר ליה</strong> <small>[לו]</small> <strong>אביי: טובא קא משמע לן</strong> <small>[הרבה,</small> דבר גדול <small>השמיע לנו],</small> <strong>דאי ממתניתין הוה אמינא</strong> <small>[שאם ממשנתנו הייתי אומר]</small> כי <strong>הני מילי</strong> <small>[דברים אלה]</small> שמותר להטמין את הצונן — הרי זה דווקא ב<strong>דבר שאין דרכו להטמין</strong> בחמין, <strong>אבל דבר ש</strong>כיוצא בו <strong>דרכו להטמין</strong> בחמין — <strong>לא</strong> הותר לטומנו בדרך זו, ועל כן אמר שמואל שהיתר זה כללי הוא.
 <strong>אמר רב הונא</strong> שכך <strong>אמר רב</strong> (ראה גרסות): <strong>אסור להטמין את הצונן.</strong> ומקשים, <strong>והתניא</strong> <small>[והרי שנינו</small> בברייתא<small>]</small> ש<strong>רבי התיר להטמין את הצונן</strong>! ומשיבים: <strong>לא קשיא</strong> <small>[אין הדבר קשה],</small> כי <strong>הא מקמיה דלישמעיה</strong> <small>[זה</small> שאסר רבי היה זה <small>לפני ששמעה</small> להלכה זו<small>]</small> <strong>מר' ישמעאל בר' יוסי, הא לבתר דלישמעיה</strong> <small>[</small>ו<small>זה</small> שהתיר היה זה <small>לאחר ששמעה ]</small> <strong>כי הא דיתיב</strong> <small>[כמו זה</small> ששנינו <small>שישב]</small> <strong>רבי ואמר: אסור להטמין את הצונן</strong> בשבת. <strong>אמר לפניו ר' ישמעאל בר' יוסי: אבא התיר להטמין את הצונן. אמר</strong> רבי: אם כן חוזר אני בי ש<strong>כבר הורה זקן</strong> (ר' יוסי) בנושא זה, ואני מבטל דעתי מפניו.
 <strong>אמר רב פפא: בא וראה כמה מחבבין</strong> היו <strong>זה את זה. שאילו ר' יוסי</strong> היה <strong>קיים</strong> (חי), <strong>היה</strong> הוא <strong>כפוף ויושב לפני רבי</strong> כתלמיד, <strong>דהא</strong> <small>[שהרי]</small> <strong>ר' ישמעאל בר' יוסי</strong> ש<strong>ממלא מקום אבותיו הוה</strong> <small>[היה],</small> שהיה גדול בתורה כאביו, <strong>ו</strong>בכל זאת היה <strong>כפוף ויושב לפני רבי</strong> כתלמיד. <strong>וקאמר</strong> <small>[ו</small>בכל זאת <small>אמר]</small> רבי: <strong>כבר הורה זקן,</strong> שביטל דעתו מפני ר' יוסי.
 <strong>אמר ליה</strong> <small>[לו]</small> <strong>רב נחמן לדרו עבדיה</strong> <small>[עבדו]:</small> <strong>אטמין לי צונן</strong> בשבת, <strong>ואייתי</strong> <small>[והבא]</small> <strong>לי מיא דאחים קפילא ארמאה</strong> <small>[מים שחימם טבח ארמי,</small> גוי<small>]</small> בחול. ובכך רצה להראות שאין בכך משום בישולי גוים. <strong>שמע ר' אמי</strong> על מעשה רב נחמן <strong>ואיקפד</strong> <small>[והקפיד</small> עליו<small>].</small> <strong>אמר רב יוסף: מאי טעמא איקפד</strong> <small>[מה טעם הקפיד]</small> ר' אמי? והרי רב נחמן <strong>כרבוותיה עביד</strong> <small>[עשה],</small> <strong>חדא</strong> <small>[אחת]</small> <strong>כרב, וחדא</strong> <small>[ואחת]</small> <strong>כשמואל.</strong>
 ומפרטים: <strong>כשמואל</strong> — ש<strong>אמר ר' יהודה אמר שמואל: מותר להטמין את הצונן.</strong> ו<strong>כרב</strong> — ש<strong>אמר רב שמואל בר רב יצחק</strong> שכך <strong>אמר רב: כל</strong> דבר <strong>שהוא נאכל כמות שהוא חי</strong> ואין הכרח לבשלו, גם אם נתבשל — <strong>אין בו</strong> איסור <strong>משום בשולי גוים,</strong> ומים הניתנים לשתיה גם בלא בישול מותר לשתותם, אפילו חיממם גוי.
 ומסבירים: <strong>והוא,</strong> רבי אמי שהקפיד, <strong>סבר</strong> <small>[סבור</small> היה<small>]</small> כי <strong>אדם חשוב שאני</strong> <small>[שונה]</small> וחייב להקפיד על עצמו ביותר, ולהתרחק אף מדבר הנראה כאיסור.
 <big>ג</big> <strong>תנו רבנן</strong> <small>[שנו חכמים]</small> בתוספתא: <strong>אף על פי שאמרו</strong> חכמים ש<strong>אין טומנין</strong> ביום השבת <strong>אפילו בדבר שאינו מוסיף הבל משחשכה,</strong> בכל זאת בשבת <strong>אם בא להוסיף</strong> על הדברים שהטמין בהם מבעוד יום — <strong>מוסיף. כיצד הוא עושה? רבן שמעון בן גמליאל אומר:</strong> כגון ש<strong>נוטל את הסדינין</strong> שכיסה בהם את הקדירה <strong>ומניח את הגלופקרין</strong> (שמיכות עבות), <strong>או</strong> אם חושש לחום יתר <strong>נוטל את הגלופקרין ומניח את הסדינין.</strong>
 <strong>וכן היה רבן שמעון בן גמליאל אומר</strong> ומקל עוד בדיני הטמנה: <strong>לא אסרו</strong> להטמין בשבת <strong>אלא</strong> ב<strong>אותו מיחם</strong> שחיממו בו את המים, <strong>אבל פינה</strong> מקודם <strong>ממיחם למיחם</strong> שעכשיו המיחם השני הוא כלי שני — <strong>מותר</strong> להטמין בו. וטעמו של דבר: <strong>השתא אקורי קא מקיר לה, ארתוחי קא מירתח לה</strong> <small>[הרי עתה</small> רואים אנו שהוא <small>מקרר אותו,</small> את המיחם בכוונה בעברת תוכנו למיחם אחר, וכי יש עוד לחשוש שמא <small>יבוא להרתיחו]</small> בשבת?!
 ועוד אמר: <strong>טמן וכיסה</strong> את הקדירה <strong>בדבר הניטל בשבת, או</strong> ש<strong>טמן בדבר שאינו ניטל בשבת</strong> משום מוקצה <strong>וכיסה בדבר הניטל בשבת</strong> — <strong>הרי זה נוטל</strong> את הדבר שהטמין בו <strong>ומחזיר</strong> אותו למקומו ואינו חושש, שכיון שהכיסוי ניטל בשבת הריהו יכול לאחוז בכיסוי ולגלותה.
 ואם <strong>טמן וכיסה בדבר שאינו ניטל בשבת או שטמן בדבר הניטל בשבת, וכיסה בדבר שאינו ניטל בשבת,</strong> בכגון זה אינו <strong>יכול ליטלו, ולכן אם היה</strong> הכלי <strong>מגולה מקצתו נוטל</strong> את הכלי ומטהו על צידו והכיסוי נופל מאליו <strong>ו</strong>כן <strong>מחזיר</strong> את הכלי אחר כך. <strong>ואם לאו</strong> <small>[לא],</small> היה מגולה מקצתו —
## דף נא:
 <strong>אינו נוטל ומחזיר.</strong>
 <strong>ר' יהודה אומר: נעורת של פשתן דקה הרי היא כזבל</strong> ואין טומנים בה.
 <strong>מניחין מיחם על גבי מיחם וקדרה על גבי קדרה</strong> כי המיחם התחתון לא יוכל להרתיח את העליון, <strong>אבל לא</strong> מניחים <strong>קדרה על גבי מיחם, ו</strong>לא <strong>מיחם על גבי קדרה</strong>, שבכגון זה יש חשש שיתחמם הכלי עליון. <strong>וטח</strong> (סותם בטיח) אדם <strong>את פיה</strong> של הקדירה לסתום את נקביה <strong>בבצק,</strong> וכל אלו <strong>לא בשביל שיחמו</strong> המים, <strong>אלא בשביל שיהיו משומרים</strong> בדרגת החום כשהיו, שלא יצטננו ממה שהיו.
 <strong>וכשם שאין טומנין את החמין כך אין טומנין את הצונן. רבי התיר להטמין את הצונן.</strong>
 <strong>ואין מרזקין</strong> (מרסקים, שוברים) <strong>לא את השלג ולא את הברד בשבת בשביל שיזובו מימיו</strong> ויוכלו לשתותם, כי יש בכך משום יצירת דבר חדש — מים משלג, בשבת. <strong>אבל נותן הוא</strong> את הקרח או את הברד <strong>לתוך הכוס או לתוך הקערה</strong> והקרח נמס מאליו <strong>ואינו חושש.</strong>
 
 <big>א משנה</big> בפרטי דיני ההוצאה בשבת אמרו חכמים: <strong>במה בהמה יוצאה ובמה אינה יוצאה?</strong> — <strong>יוצא הגמל באפסר ו</strong>ה<strong>נאקה בחטם ולובדקים</strong> יוצאים <strong>בפרומביא,</strong> וכל אלה יבוארו עוד להלן בדברי הגמרא. <strong>וסוס</strong> יוצא בשבת <strong>בשיר</strong> (צמיד סביב לצוארו).
 <strong>ו</strong>בכלל, <strong>כל בעלי השיר,</strong> אותם בעלי החיים שרגילים להוציא אותם בצמיד סביב לצוארם בחול, <strong>יוצאים בשיר</strong> בשבת, <strong>ו</strong>מותר לקשור חבל שיהיו אף <strong>נמשכין בשיר.<strong></strong></strong>
 <strong>ו</strong>כשנטמאים אלה <strong>מזין עליהן</strong> מי חטאת כדי לטהרם, <strong>ו</strong>כן <strong>טובלן</strong> כשהם <strong>במקומן</strong> שמזה על השיר ומטביל את בעל החיים כאשר השיר בצוארו, ואינו צריך להסירו.
 <big>ב גמרא</big> מילים אחדות שבמשנה לא היו מובנות לחכמי התלמוד ושאלו: <strong>מאי</strong> <small>[מה</small> פירוש<small>]</small> <strong>"נאקה בחטם"? אמר רבה בר בר חנה: נאקתא חיורתי בזממא דפרזלא</strong> <small>[נקבת גמל לבנה</small> (גאונים) <small>בחח ברזל</small> שמכניסים בחוטמה<small>].</small> וכדי לבאר את פירוש המילים <strong>"ולובדקים בפרומביא" אמר רב הונא: חמרא לובא בפגי דפרזלא</strong> <small>[חמור לובי ברסן של ברזל].</small>
 אגב הזכרת החמור הלובי, מסופר: <strong>לוי שדר זוזי</strong> <small>[שלח זוזי,</small> כסף<small>]</small> <strong>לבי חוזאי למיזבן ליה חמרא לובא</strong> <small>[לקנות לו חמור לובי]</small> שהוא משובח ביותר. <strong>צרו שדרו ליה שערי</strong> <small>[צררו לו</small> את הכסף <small>ושלחו</small> עמו <small>שעורים],</small> ועשו כן כדי <strong>למימר דניגרי דחמרא שערי</strong> <small>[לומר לו</small> על ידי כך <small>שפסיעות החמור</small> תלויות <small>בשעורים</small> שאוכל<small>],</small> שאם ישפר את מזונו של החמור — יהיה משובח כחמור לובי.
 <big>ג</big> <strong>אמר רב יהודה</strong> שכך <strong>אמר שמואל: מחליפין</strong> היו בני הישיבה את הפרטים הכתובים במשנה <strong>לפני רבי,</strong> ושואלים: <strong>של זו בזו,</strong> כלומר, נאקה באפסר וגמל בחטם, <strong>מהו</strong> הדין בכגון זה, האם מאחר ומניח את הריתמה של בעל חיים אחד על האחר האם בכך הוא נחשב כמשא ואין הוא יוצא בו, או לא?
 ומסבירים: <strong>נאקה</strong> היוצאת <strong>באפסר לא תיבעי</strong> <small>[תישאל]</small> <strong>לך,</strong> כי <strong>כיון דלא מינטרא ביה</strong> <small>[שאינה נשמרת בו]</small> — <strong>משאוי</strong> <small>[משא]</small> <strong>הוא,</strong> שהרי לצורך הנאקה אין האפסר מספיק, ואם כן הוא משא ללא תועלת. <strong>כי תיבעי</strong> <small>[כאשר תישאל]</small> <strong>לך</strong> הרי זה ב<strong>גמל</strong> היוצא <strong>בחטם מאי</strong> <small>[מה]</small> דינו? וצדדי השאלה: האם <strong>כיון דסגי ליה</strong> <small>[שדי לו]</small> לגמל <strong>באפסר</strong> בלבד — הרי החטם <strong>משאוי</strong> <small>[</small>ל<small>משא]</small> <strong>הוא</strong> נחשב, <strong>או דילמא נטירותא יתירתא לא אמרינן משאוי</strong> <small>[שמא</small> ב<small>שמירה יתירה איננו אומרים</small> של <small>משא]</small> <strong>הוא</strong> נחשב?
 <strong>אמר לפניו ר' ישמעאל בר' יוסי: כך אמר אבא</strong> ר' יוסי: <strong>ארבע בהמות יוצאות באפסר, הסוס והפרד והגמל והחמור.</strong> ומעתה יש להבין <strong>למעוטי מאי</strong> <small>[למעט</small> את <small>מה]</small> בא מנין זה שארבע ולא עוד, <strong>לאו למעוטי</strong> <small>[האם לא למעט]</small> את ה<strong>גמל</strong> שלא יצא <strong>בחטם</strong> אלא באפסר בלבד, ואם כן יהא לנו לכאורה פתרון לשאלה! ודוחים: <strong>לא,</strong> מנין זה בא <strong>למעוטי</strong> <small>[למעט]</small> <strong>נאקה</strong> שאינה יוצאת <strong>באפסר.</strong>
 <strong>במתניתא תנא</strong> <small>[בברייתא שנינו]</small> <strong>לובדקים וגמל יוצאים באפסר.</strong> לגופו של ענין אומרים כי השאלה שנשאלה בדבר שמירה יתירה הרי היא <strong>כתנאי</strong> <small>[כתנאים,</small> שנחלקו בדבר<small>].</small> ששנינו בברייתא: <strong>אין חיה יוצאה בסוגר, חנניה אומר: יוצאה בסוגר ובכל דבר המשתמר.</strong>
 וכדי להבין את הדבר תוהים: <strong>במאי עסקינן</strong> <small>[במה עוסקים אנחנו]</small> כאן? <strong>אילימא</strong> <small>[אם תאמר]</small> כי עוסקים אנו <strong>בחיה גדולה</strong> — <strong>מי סגי</strong> <small>[האם מספיק]</small> <strong>לה</strong> ב<strong>סוגר?</strong> ומאחר שאין הסוגר מספיק לה — אסור לשים עליה אותו בשבת, שהרי הוא כמשא! <strong>ואלא</strong> תאמר שהמדובר <strong>בחיה קטנה, מי</strong> <small>[האם]</small> <strong>לא סגי</strong> <small>[מספיק]</small> <strong>לה סוגר?</strong> ומדוע יבואו אם כן חכמים לאסור?
 <strong>אלא לאו</strong> <small>[האם לא]</small> תאמר כי ב<strong>חתול איכא בינייהו</strong> <small>[</small>הוא ש<small>יש ביניהם</small> מחלוקת<small>],</small> שה<strong>תנא קמא סבר</strong> <small>[הראשון סבור]</small> כי <strong>כיון דסגי</strong> <small>[שמספףיק]</small> <strong>לה</strong> לחתול <strong>במיתנא בעלמא</strong> <small>[בחבל קטן בלבד]</small> הרי הסוגר <strong>משאוי</strong> <small>[משא]</small> <strong>הוא</strong> על החתול. <strong>וחנניה סבר</strong> <small>[סבור]</small> כי <strong>כל נטירותא יתירתא</strong> <small>[שמירה יתירה]</small> <strong>לא אמרינן משאוי</strong> <small>[אין אנו אומרים</small> ש<small>משא]</small> <strong>הוא.</strong> ואם כן נחלקו תנאים בשאלה אם שמירה יתירה לבהמה נחשבת כמשאוי עליה, אם לא. <strong>אמר רב הונא בר חייא</strong> שכך <strong>אמר שמואל: הלכה כחנניה</strong> שאין דבר שהוא שמירה יתירה נחשב כמשא.
 מסופר: <strong>לוי בריה</strong> <small>[בנו]</small> של <strong>רב הונא בר חייא ורבה בר רב הונא הוו קאזלי באורחא</strong> <small>[היו הולכים</small> יחד <small>בדרך].</small> <strong>קדמיה חמרא</strong> <small>[הקדים</small> מעצמו <small>החמור]</small> של <strong>לוי לחמרא</strong> <small>[את החמור]</small> של <strong>רבה בר רב הונא. חלש דעתיה</strong> <small>[חלשה דעתו,</small> נפגע<small>]</small> <strong>רבה בר רב הונא.</strong> שהוא היה הגדול בהם, וחשב שלוי בנו של רב הונא בר חייא רוצה להראות בכך שהוא גדול ממנו, והולך לפניו. <strong>אמר</strong> לוי בלבו: <strong>אימא ליה מילתא כי היכי</strong> <small>[אומר לו דבר כדי]</small>
## דף נב.
 <strong>דאיתותב דעתיה</strong> <small>[שתתיישב דעתו]</small> ויבין שלא נתכוונתי להעליבו. וכדי לבטא את רצונו <strong>אמר ליה</strong> <small>[לו]</small> כך: <strong>חמור שעסקיו רעים</strong> (שאינו ממושמע) <strong>כגון זה</strong> שאני רוכב עליו, <strong>מהו לצאת בפרומביא בשבת?</strong> שאף שחמור סתם אינו זקוק לפרומביא ודיו באפסר ולגביו הפרומביא היא שמירה יתירה, אבל חמור פרא כגון זה האם גם בו יש בכך משום שמירה יתירה ויהא אסור לצאת בה בשבת? <strong>אמר ליה</strong> <small>[לו]</small> רבה בר רב הונא: אף אם היא לגביו כשמירה יתירה, מכל מקום <strong>הכי</strong> <small>[כך]</small> <strong>אמר אבוך משמיה</strong> <small>[אביך משמו]</small> של <strong>שמואל: הלכה כחנניה,</strong> שאין בשמירה יתירה משום משאוי.
 <big>א</big> באותו ענין של רצועות שונות לקשור בעלי חיים <strong>תנא דבי</strong> <small>[שנא</small> החכם <small>מבית</small> מדרשו<small>]</small> של <strong>מנשיא: עז שחקק לה</strong> מקום לאפסר <strong>בין קרניה</strong> הריהי <strong>יוצאה באפסר</strong> הקשור בקרניים <strong>בשבת</strong> כיון שהאפסר נכנס בתוך החקיקה ואינו נשמט. <strong>בעי</strong> <small>[שאל]</small> <strong>רב יוסף: תחב לה</strong> לעז רצועה <strong>בזקנה מהו?</strong> וצדדי השאלה: <strong>כיון דאי מנתח לה כאיב</strong> <small>[שאם</small> תרצה <strong>העז</strong> <small>לנתק</small> את האפסר <small>יכאב]</small> <strong>לה</strong> ולכן <strong>לא אתיא לנתוחה</strong> <small>[תבוא לנתקו]</small> והאפסר ישאר במקומו, <strong>או דילמא</strong> <small>[שמא]</small> <strong>זימנין דרפי ונפיל</strong> <small>[פעמים שירפה</small> הקשר <small>ויפול],</small> <strong>ואתי לאתויי</strong> <small>[ויבא</small> בעל העז <small>להביאו,</small> לטלטלו<small>]</small> לאפסר <strong>ארבע אמות ברשות הרבים.</strong> לשאלה זו לא נמצא פתרון ולכן <strong>תיקו</strong> <small>[תעמוד]</small> במקומה.
 <big>ב</big> <strong>תנן התם</strong> <small>[שנינו</small> במשנה <small>שם]:</small> <strong>ולא</strong> תצא הפרה <strong>ברצועה שבין קרניה. אמר ליה</strong> <small>[לו]</small> <strong>ר' ירמיה בר אבא: פליגי</strong> <small>[נחלקו]</small> <strong>בה רב ושמואל; חד</strong> <small>[אחד</small> מהם<small>]</small> <strong>אמר</strong> כי רצועה זו <strong>בין</strong> ששם אותה על הפרה <strong>לנוי</strong> ו<strong>בין לשמר</strong> — <strong>אסור</strong> לפרה לצאת בה. <strong>וחד</strong> <small>[ואחד</small> מהם<small>]</small> <strong>אמר: לנוי</strong> — <strong>אסור, ולשמר</strong> — <strong>מותר.</strong>
 <strong>אמר רב יוסף תסתיים</strong> <small>[תוגדר,</small> תתברר<small>]</small> ההנחה כי <strong>שמואל הוא</strong> ש<strong>אמר</strong> כי <strong>לנוי אסור</strong> ו<strong>לשמר מותר.</strong> שהרי <strong>אמר רב הונא בר חייא</strong> שכך <strong>אמר שמואל: הלכה כחנניה</strong> שמותר לבעל חי לצאת ברצועות שהוסיפו לו לשמירה יתירה.
 <strong>אמר ליה</strong> <small>[לו]</small> <strong>אביי: אדרבה</strong> <small>[להיפך],</small> אמור כי <strong>תסתיים</strong> <small>[תוגדר,</small> תתברר<small>]</small> ההנחה כי <strong>שמואל הוא</strong> ש<strong>אמר</strong> כי <strong>בין לנוי בין לשמר</strong> — <strong>אסור.</strong> שכן <strong>אמר רב יהודה</strong> שכך <strong>שמואל: מחליפין</strong> היו בני הישיבה <strong>לפני רבי של זו בזו,</strong> ששינו את סוגי הרתמה השונים לבהמות אחרות, ושאלוהו: <strong>מהו</strong> הדין בכגון זה, האם מותר לצאת בהם בשבת? ו<strong>אמר לפניו ר' ישמעאל בר' יוסי, כך אמר אבא</strong> ר' יוסי: <strong>ארבע בהמות יוצאות באפסר הסוס והפרד והגמל והחמור.</strong> ומעתה, <strong>לאו למעוטי</strong> <small>[האם</small> לא בא זה כדי <small>למעט]</small> <strong>גמל</strong> מיציאה <strong>בחטם</strong> לפי שהוא משא יתר? הרי ששמואל סבור שאין להוסיף על הבהמה משא יתר! ומשיבים: <strong>סמי הא מקמי הא</strong> <small>[מחוק זו מלפני זו].</small>
 על כך תוהים: <strong>ומאי חזית דמסמית הא מקמי הא</strong> <small>[ומה ראית שמוחק אתה</small> הלכה <small>זו מפני זו]?</small> <strong>סמי הא מקמי הא</strong> <small>[מחוק זו מפני זו]!</small> ומסבירים: לשיטה אחת יש חיזוק, <strong>דאשכחן</strong> <small>[ש</small>כן <small>מצאנו]</small> כי <strong>שמואל הוא</strong> ש<strong>אמר</strong> כי <strong>לנוי אסור</strong> ו<strong>לשמר מותר. דאתמר</strong> <small>[שנאמר]:</small> שכן אמר <strong>רב חייא בר אשי אמר רב: בין לנוי בין לשמר</strong> — <strong>אסור. ורב חייא בר אבין אמר שמואל: לנוי</strong> — <strong>אסור</strong> ו<strong>לשמר</strong> — <strong>מותר.</strong>
 לגופו של דבר <strong>מיתיבי</strong> <small>[מקשים]</small> ממה ששנינו: פרה אדומה ש<strong>קשרה בעליה במוסרה</strong> (אפסר) — <strong>כשרה. ואי סלקא דעתך</strong> <small>[ואם עולה על דעתך]</small> לומר ש<strong>משאוי הוא,</strong> מדוע אם כן תוכשר הפרה? והלא מפורש <strong>"</strong>דבר אל בני ישראל ויקחו אליך פרה אדומה תמימה אשר אין בה מום <strong>אשר לא עלה עליה עול" אמר רחמנא</strong> (במדבר יט, ב) <small>[אמרה התורה],</small> ובודאי אם כן שנפסלת הפרה במשא!
 <strong>אמר אביי:</strong> המדובר הוא <strong>במוליכה מעיר לעיר,</strong> שמאחר ומוליכה שלא במקומה הקבוע ודאי שצריכה היא שמירה יתירה, ובאופן כזה המוסרה היא הדרך הרגילה לקשרה ולכן אינה נחשבת למשא. <strong>רבא אמר: שאני</strong> <small>[שונה]</small> <strong>פרה</strong> אדומה ש<strong>דמיה יקרין</strong> (יקרים), ולכך שומרים אותה ביותר. <strong>רבינא אמר:</strong> המדובר הוא <strong>במורדת,</strong> פרה משתוללת וצריכה שמירה יותר מהרגיל.
 <big>ג</big> שנינו במשנה ש<strong>הסוס</strong> יוצא <strong>בשיר,</strong> וכן כל שאר בעלי החיים יוצאים ונמשכים בשיר. ושואלים: <strong>מאי</strong> <small>[מה</small> פירוש<small>]</small> <strong>"יוצאין"? ומאי</strong> <small>[ומה</small> פירוש<small>]</small> <strong>"נמשכין"? אמר רב הונא: או יוצאין כרוכין,</strong> שהוא מניח את הרצועה כרוכה על צוארה של הבהמה ואינו מושכה בה אלא היא עשוייה לנוי, או <strong>נמשכין</strong> באמצעות רצועה המחוברת לשיר. <strong>ושמואל אמר:</strong> בעלי חיים אלה <strong>יוצאין</strong> כשהם <strong>נמשכין</strong> ברצועה, <strong>ואין</strong> הם <strong>יוצאין</strong> כשהם רק <strong>כרוכין.</strong>
 ו<strong>במתניתא תנא</strong> <small>[בברייתא שנינו]:</small> <strong>יוצאין כרוכין לימשך</strong> (להימשך), שכורכים אותם בלא חוזק, אלא רק באופן שאפשר יהיה להחזיקם ולמושכם. <strong>אמר רב יוסף: חזינא להן לעיגלי דבי</strong> <small>[ראיתי אותם, את העגלים של בית]</small> <strong>רב הונא</strong> שהיה בעל אחוזה שהם <strong>יוצאין באפסריהן</strong> כשהם <strong>כרוכין</strong> עליהם <strong>בשבת.</strong>
 <strong>כי אתא</strong> <small>[כאשר בא]</small> <strong>רב דימי</strong> מארץ ישראל לבבל <strong>אמר</strong> בשם <strong>ר' חנינא: מולאות</strong> <small>[פרדות]</small> <strong>של בית רבי יוצאות</strong> היו <strong>באפסריהן בשבת. איבעיא להו</strong> <small>[נשאלה להם</small> לבני הישיבה<small>]</small> שאלה זו: האם הכוונה שהיו הפרדות יוצאות באפסרים <strong>כרוכין</strong> בלבד <strong>או</strong> שהיו <strong>נמשכין</strong> בהם?
 כדי לפתור זאת <strong>תא שמע</strong> <small>[בוא</small> ו<small>שמע]</small> שסיפרו ש<strong>כי אתא</strong> <small>[כאשר בא]</small> <strong>רב שמואל בר יהודה</strong> מארץ ישראל לבבל <strong>אמר</strong> בשם <strong>ר' חנינא: מולאות של בית רבי</strong> היו <strong>יוצאות באפסריהן</strong> כשהם רק <strong>כרוכים</strong> עליהם <strong>בשבת.</strong>
 <strong>אמרוה רבנן קמיה</strong> <small>[חכמים לפני]</small> <strong>רב אסי: הא</strong> <small>[</small>הלכה <small>זו]</small> שמסר <strong>רב שמואל בר יהודה לא צריכא</strong> <small>[אינה צריכה],</small> כי הלכה זו <strong>מ</strong>דברי <strong>רב דימי נפקא</strong> <small>[</small>היא <small>יוצאת].</small> <strong>דאי סלקא דעתך</strong> <small>[שאם יעלה על דעתך]</small> לומר ש<strong>רב דימי</strong> רצה לספר שהפרדים של בית רבי היו <strong>נמשכין</strong> בלבד, הרי לא היה בכך כל חידוש, כי <strong>מ</strong>דברי <strong>רב יהודה</strong> ש<strong>אמר</strong> בשם <strong>שמואל נפקא</strong> <small>[יוצא</small> הדבר<small>].</small>
 ש<strong>אמר רב יהודה</strong> שכך <strong>אמר שמואל: מחליפין היו לפני רבי</strong> רצועות המיוחדות <strong>של זו,</strong> בעל חיים אחד, ונתנו <strong>בזו,</strong> בבעל חיים אחר שדרכו באחרת, <strong>מהו</strong> הדין בכגון זה, האם יכולים לצאת בהם בשבת? <strong>אמר לפניו ר' ישמעאל בר' יוסי, כך אמר אבא: ארבע בהמות יוצאות באפסר, הסוס והפרד והגמל והחמור.</strong>
 <strong>אמר להו</strong> <small>[להם]</small> <strong>רב אסי</strong> לחכמים ששאלוהו: <strong>איצטריך להו</strong> <small>[</small>יש <small>צורך להם]</small> לשמוע גם את דברי רב שמואל בר יהודה. <strong>דאי</strong> <small>[שאם]</small> <strong>מ</strong>דברי <strong>ר' יהודה</strong> שסיפר על מה שאמר ר' ישמעאל בר' יוסי לפני רבי <strong>נפקא</strong> <small>[יוצא,</small> נלמד<small>]</small> הדבר, <strong>הוה אמינא</strong> <small>[הייתי אומר]</small> שאמנם <strong>אמר לפניו</strong> ר' ישמעאל בר' יוסי, <strong>ו</strong>אולם <strong>רבי לא קיבלה מיניה</strong> <small>[ממנו]</small> הלכה זו. על כן <strong>קא משמע לן</strong> <small>[השמיע לנו]</small> מה שאמר <strong>רב דימי</strong> שהפרדות בבית רבי אכן היו יוצאות באפסר.
 <strong>ואי</strong> <small>[ואם]</small> מדברי <strong>רב דימי</strong> בלבד <strong>הוה אמינא</strong> <small>[הייתי אומר]</small> כי <strong>הני מילי</strong> <small>[דברים אלו]</small> שמותר לפרדים לצאת באפסר הרי זה רק באופן שהם <strong>נמשכין</strong> באפסר, <strong>אבל</strong> כאשר הם רק <strong>כרוכין</strong> באפסר — <strong>לא,</strong> על כן <strong>קא משמע לן</strong> <small>[השמיע לנו]</small> הלכה זו של <strong>רב שמואל בר רב יהודה.</strong>
 <big>ד</big> שנינו במשנה שטבעות הבהמה אם נטמאו <strong>מזין עליהן</strong> כשהם על <strong>הבהמה ו</strong>כן <strong>טובלן במקומן,</strong> על הבהמה, שמטביל את הבהמה והטבעות עליה. ותוהים: <strong>למימרא</strong> <small>[האם נאמר]</small> ש<strong>בני קבולי</strong> <small>[קבלת]</small> <strong>טומאה,</strong> כלומר, ראויות לקבל טומאה <strong>נינהו</strong> <small>[הן]?</small> <strong>והתנן</strong> <small>[והרי שנינו</small> במשנה<small>]:</small> <strong>טבעת אדם</strong> — <strong>טמאה. וטבעת בהמה ו</strong>כן טבעת של <strong>כלים ושאר כל הטבעות</strong> שאינן לצורך בני אדם, אף אם נגעה בהן טומאה —
## דף נב:
 הריהן <strong>טהורות,</strong> שרק כלי אדם מקבלים טומאה.
 <strong>אמר ר' יצחק נפחא:</strong> המדובר הוא <strong>בבאין מנוי אדם לנוי בהמה,</strong> שתכשיטים אלה היו שייכים בשעתם לאדם, ואחר כך צירפם לרצועת בהמה, וטומאתם שהיתה בהם קודם, עדיין לא בטלה.
 <strong>רב יוסף אמר</strong> תירוץ איחר: טבעות הבהמה טמאות <strong>הואיל ואדם מושך בהם את הבהמה,</strong> ואם כן כלי שימושו של אדם הן. <strong>מי</strong> <small>[האם]</small> <strong>לא תניא</strong> <small>[שנינו</small> בברייתא<small>]</small> כעין זה: <strong>מקל של בהמה</strong> שבו רודים בבהמה לכוונה בדרך, אם הוא <strong>של מתכת</strong> הריהו <strong>מקבל טומאה. מה טעם</strong> מקבלות הן טומאה אף שהן כלי בהמה? — <strong>הואיל ואדם רודה בהן</strong> ולכן המקל הוא לצורך האדם, ונטמא. <strong>הכא נמי</strong> <small>[כך גם כאן]</small> בענין הטבעות, <strong>הואיל ואדם מושך בהן,</strong> הריהן נעשות ככלי אדם.
 <big>א</big> שנינו במשנה שאת הטבעות שנטמאו <strong>טובלן במקומן</strong> בצוארה של הבהמה. ומקשים: <strong>והאיכא</strong> <small>[והרי יש]</small> <strong>חציצה,</strong> שהטבעת בדרך כלל צמודה היטב לשיר, ואין מקום למים לחדור, ובמקרה כזה אין הטבילה מועילה כי דרוש שהמים יוכלו להקיף את הדבר הנטבל מכל צדדיו!
 <strong>אמר ר' אמי:</strong> המדובר הוא <strong>בשריתכן,</strong> שהיכה בהן בפטיש והרחיב בכך את הרווח בין הטבעות המרכיבות את השיר, שיוכלו המים להיכנס.
 ומעירים: <strong>לימא</strong> <small>[</small>האם <small>נאמר]</small> כי <strong>ר' אמי כרב יוסף סבירא ליה</strong> <small>[סבור הוא]</small> <strong>דאי</strong> <small>[שאם]</small> תאמר שמבין הוא את המשנה <strong>כר' יצחק,</strong> ש<strong>אמר</strong> שמדובר כאן <strong>בבאין מנוי אדם לנוי בהמה</strong> ולכן שייכת בהן טומאה, ו<strong>הרי כיון</strong> ש<strong>ריתכן</strong> הלא בכך <strong>עבד בהו</strong> <small>[עשה בהן]</small> <strong>מעשה ו</strong>בכך <strong>פרחה לה</strong> ה<strong>טומאה מינייהו</strong> <small>[מהן].</small>
 <strong>דתנן</strong> <small>[ש</small>כן <small>שנינו</small> במשנה<small>]:</small> <strong>כל הכלים יורדין לידי טומאתן במחשבה,</strong> שאף שכלל הוא שכלי בלתי גמור אינו ראוי לקבל טומאה, אם חשב האומן שלא לעבדו יותר — מיד נעשה הוא ככלי גמור, ומקבל טומאה, <strong>ו</strong>אולם <strong>אין</strong> הכלים <strong>עולין מטומאתן</strong> (נטהרים) <strong>אלא בשינוי מעשה,</strong> שאם שבר את הכלי הטמא — שוב אינו טמא. ומכל מקום למדנו כי שינוי מעשה ודאי משנה את מהותו של הכלי מבחינת הטומאה, וריתוך הטבעת הלא הוא שינוי מעשה, הצריך לטהרה מטומאה שקיבלה בעבר!
 ודוחים: יתכן ש<strong>סבר לה</strong> <small>[סבור הוא]</small> ר' אמי בענין זה <strong>כר' יהודה,</strong> ש<strong>אמר</strong> ש<strong>מעשה</strong> שנעשה בכלי במטרה <strong>לתקן</strong> ולשפר אותו <strong>לאו</strong> <small>[לא]</small> <strong>מעשה הוא</strong> לענין זה שיהא הכלי המתוקן נטהר מטומאתו. <strong>דתניא</strong> <small>[ש</small>כן <small>שנינו</small> בברייתא<small>]</small> ש<strong>ר' יהודה אומר: לא אמר</strong> החכם ש<strong>שינוי מעשה</strong> בכלי נחשב כביטולו ובכך טהרתו כאשר שינוי <strong>זה הוא לתקן, אלא</strong> רק כאשר אותו שינוי נעשה בכוונה כדי <strong>לקלקל</strong> אותו, וכמו שבירתו.
 <strong>במתניתא תני</strong> <small>[בברייתא שנה</small> החכם<small>]</small> שמשנתנו עוסקת <strong>במחוללין,</strong> שהיה מלכתחילה חלל בין הטבעות המרכיבות את השיר, והמים נכנסים לתוכן ברווח.
 <big>ב</big> בתוספתא שנינו: <strong>שאל תלמיד אחד מגליל העליון את ר' אליעזר: שמעתי שחולקין</strong> לענין הלכה <strong>בין טבעת לטבעת,</strong> לפי סוגה של כל טבעת, אבל לא ידע במה המדובר. <strong>אמר לו</strong> ר' אליעזר: <strong>שמא לא שמעת</strong> שיש חילוק כזה <strong>אלא לענין שבת,</strong> ששם מחלקים בין טבעת העשויה לנוי, שמותר לטלטלה בשבת, וטבעות אחרות האסורות בטלטול. <strong>דאי</strong> <small>[שאם]</small> תחשוב ששמעת כן <strong>לענין טומאה,</strong> אין הדבר יכול להיות, שכן <strong>דא ודא חדא</strong> <small>[זו וזו אחת]</small> <strong>היא,</strong> ואין חילוק בהלכות טומאה.
 ומקשים: <strong>ולענין טומאה דא ודא</strong> <small>[זו וזו]</small> <strong>אחת היא? והתנן</strong> <small>[והרי שנינו</small> במשנה<small>]</small> במפורש: <strong>טבעת אדם טמאה וטבעת בהמה ו</strong>טבעת <strong>כלים ושאר כל הטבעות טהורות,</strong> והרי שיש חילוק לענין הלכות טומאה בין סוגי הטבעות! ומתרצים: <strong>כי קאמר ליה איהו, נמי</strong> <small>[כאשר אמר לו הוא,</small> אותו תלמיד, <small>גם כן]</small> בטבעת של <strong>אדם קאמר ליה</strong> <small>[אמר לו],</small> ובטבעת אדם אין לחלק.
 ועוד תוהים: <strong>ו</strong>האם בטבעות של <strong>אדם דא ודא</strong> <small>[זו וזו]</small> <strong>אחת היא? והתניא</strong> <small>[והרי שנינו</small> בברייתא<small>]:</small> <strong>טבעת שהתקינה</strong> בראשה של חגורה <strong>לחגור בה</strong> את <strong>מתניו, ו</strong>כן אם עשאה כדי <strong>לקשר בה בין כתפיו</strong> — <strong>טהורה</strong> מלקבל טומאה, <strong>ולא אמרו</strong> על טבעת אדם שהיא <strong>טמאה אלא</strong> בטבעת <strong>של אצבע בלבד,</strong> והרי שאף בטבעות אדם יש חילוק! ומתרצים: <strong>כי קאמר ליה איהו, נמי</strong> <small>[כאשר אמר לו הוא,</small> אותו תלמיד, <small>גם כן]</small> בטבעת של <strong>אצבע קאמר ליה</strong> <small>[אמר לו],</small> ולא דיברו בטבעות אחרות ובין טבעות האצבע למיניהן אין אכן חילוק.
 ועוד מקשים: <strong>ו</strong>בטבעת של <strong>אצבע</strong> עצמה <strong>דא ודא</strong> <small>[זו וזו]</small> <strong>אחת היא? והתנן</strong> <small>[והרי שנינו</small> במשנה<small>]:</small> <strong>טבעת של מתכת וחותמה של אלמוג</strong> — <strong>טמאה,</strong> כי הולכים אחר עיקרה של הטבעת, ובתור כלי מתכת מקבלת היא טומאה. אבל אם היתה הטבעת כולה <strong>של אלמוג וחותמה של מתכת</strong> — <strong>טהורה,</strong> והרי שיש חילוק בענין טומאה אף בטבעות של אצבע! ומתרצים: <strong>כי קאמר ליה איהו, נמי</strong> <small>[כאשר אמר לו הוא,</small> אותו תלמיד, <small>גם כן]</small> בטבעת <strong>שכולה של מתכת קאמר ליה</strong> <small>[אמר לו],</small> ובענין זה אין לחלק בהלכות טומאה.
 <big>ג</big> <strong>ועוד שאל</strong> אותו תלמיד: <strong>שמעתי שחולקין</strong> להלכה <strong>בין מחט למחט. אמר ליה</strong> <small>[לו]</small> ר' אליעזר: <strong>שמא לא שמעת</strong> שיש חילוק <strong>כזה אלא לענין שבת, דאי</strong> <small>[שאם]</small> <strong>לענין טומאה</strong> הלא <strong>דא ודא</strong> <small>[זו וזו]</small> <strong>אחת היא.</strong>
 על כך שואלים: <strong>ולענין טומאה דא ודא</strong> <small>[זו וזו]</small> <strong>אחת היא? והתנן</strong> <small>[והרי שנינו</small> במשנה<small>]:</small> <strong>מחט שניטל חורה או עוקצה</strong> (חודה) — <strong>טהורה,</strong> כי אינה ראויה לשמש עוד למלאכתה, הרי שיש חילוק בין מחט שלמה לשבורה! ומתרצים: <strong>כי קאמר ליה</strong> <small>[כאשר אמר לו]</small> שיש חילוק בין מחט למחט היה זה <strong>ב</strong>מחט <strong>שלימה,</strong> ובשלימה אין חילוק בין המחטים.
 ועוד שואלים: <strong>ו</strong>האם <strong>ב</strong>מחט <strong>שלימה</strong> תמיד <strong>דא ודא</strong> <small>[זו וזו]</small> <strong>אחת היא? והתנן</strong> <small>[והרי שנינו</small> במשנה<small>]</small> <strong>מחט שהעלתה חלודה, אם</strong> חלודה זו רבה עד שיש בשימוש בה קושי לתפור והוא <strong>מעכב את התפירה</strong> — <strong>טהורה, ואם לאו</strong> <small>[לא]</small> — <strong>טמאה. ואמרי דבי</strong> <small>[ואמרו</small> בני <small>בית</small> המדרש<small>]</small> של <strong>ר' ינאי: והוא שרישומה</strong> של החלודה <strong>ניכר</strong> בתפירה. ולא עד שממש אי אפשר לתחוב את המחט בבד. ומכל מקום למדים אנו שאף במחט שלימה יש חילוק! ומתרצים: <strong>כי קאמר ליה</strong> <small>[כאשר אמר לו]</small> אותו תלמיד הרי <strong>בשיפא קאמר ליה</strong> <small>[ב</small>מחט <small>משוייפת</small> וחלקה <small>אמר לו],</small> ובחלודה לא דיבר.
 ועוד מקשים: <strong>ובשיפא דא ודא</strong> <small>[ו</small>האם <small>ב</small>מחט <small>משוייפת</small> וחלקה <small>זו וזו]</small> <strong>אחת היא? והתניא</strong> <small>[והרי שנינו</small> בברייתא<small>]:</small> <strong>מחט בין</strong> שהיא <strong>נקובה</strong> (שיש בה נקב להשחלת חוט), <strong>בין</strong> ש<strong>אינה נקובה מותר לטלטלה בשבת, ולא אמרינן</strong> <small>[ואין אנו אומרים]</small> שיש הבדל בין ה<strong>נקובה</strong> לשאינה נקובה <strong>אלא לענין טומאה בלבד,</strong> והרי שיש הבדל בין מחט למחט לדיני טומאה!
 ומשיבים: <strong>הא תרגמה</strong> <small>[הרי</small> כבר <small>הסבירה]</small> <strong>אביי אליבא</strong> <small>[על פי שיטת]</small> <strong>רבא</strong> שהמדובר הוא <strong>בגלמי</strong> <small>[ב</small>מחט <small>גולמית],</small> במחט שלא עובדה עדיין, וצריכים עוד לעשות בה נקב, שיש הבדל בין מחט נקובה שהינה כבר כלי מושלם ואין הבדל לענין טומאה, לבין מחט שאינה נקובה שאינה עדיין בגדר כלי.
 <big>ד משנה</big> <strong>חמור יוצא במרדעת</strong> (כעין אוכף העשוי לחמם את גופו של החמור) <strong>בזמן שהיא קשורה בו</strong> ואין לחשוש לנפילתה. <strong>זכרים</strong> (אילים) <strong>יוצאים לבובין,</strong> וה<strong>רחלות יוצאות שחוזות, כבולות וכבונות.</strong> וכל המונחים הללו נידונים ומתבארים אחר כך בגמרא. <strong>העזים יוצאות צרורות,</strong> שקושרים את עטיניהן. <strong>ר' יוסי אוסר בכולן, חוץ מן הרחלים הכבונות</strong> ואת כל השאר חושב הוא כמשאוי.
 <strong>ר' יהודה אומר: עזים יוצאות צרורות ליבש,</strong> כלומר, כאשר קושרים את עטיניהם כדי שתפסיק העז לתת חלב (בדרך כלל לפני לידתה), שאז קושרים קשר יציב וקבוע, <strong>אבל לא</strong> יוצאות העיזים כשהן צרורות בשבת אם המטרה היא <strong>ל</strong>צורך ה<strong>חלב</strong> שישתמר.
## דף נג.
 <big>א גמרא</big> <strong>אמר שמואל:</strong> מה ששנינו שהחמור יוצא בשבת במרדעת, <strong>והוא</strong> דווקא באופן שהמרדעת <strong>שקשורה לו מערב שבת. אמר רב נחמן: מתניתין נמי דיקא</strong> <small>[משנתנו גם כן מדוייקת]</small> כך, <strong>דקתני</strong> <small>[ששנינו]</small> בהמשך הפרק: <strong>אין החמור יוצא</strong> בשבת <strong>במרדעת בזמן שאינה קשורה לו.</strong>
 ונברר: <strong>היכי דמי</strong> <small>[כיצד בדיוק היה הדבר]?</small> <strong>אילימא</strong> <small>[אם נאמר]</small> שמדובר באופן <strong>שאינה קשורה לו כלל</strong> — הרי דבר זה <strong>פשיטא</strong> <small>[פשוט,</small> מובן מאליו<small>],</small> שיש לחשוש <strong>דילמא נפלה ליה ואתי לאתויי</strong> <small>[שמא תיפול לו</small> המרדעת <small>ויבוא</small> בעל החמור <small>להביאה]</small> ברשות הרבים. <strong>אלא לאו</strong> <small>[האם לא]</small> שהכוונה <strong>שאינה קשורה מערב שבת.</strong> ו<strong>מכלל</strong> הדברים נלמד <strong>דרישא</strong> <small>[שראש,</small> התחלת המשנה<small>],</small> כלומר, משנתנו שלנו המתירה במרדעת ומציינת שזהו דווקא כאשר היא קשורה לו, הכוונה היא <strong>שקשורה לו מערב שבת.</strong> ומסכמים: אכן <strong>שמע מינה</strong> <small>[למד ממנה].</small>
 <strong>תניא נמי הכי</strong> <small>[שנוייה</small> ברייתא <small>גם כן כך]:</small> <strong>חמור יוצא</strong> בשבת <strong>במרדעת בזמן שקשורה לו מערב שבת, ו</strong>אולם <strong>לא</strong> יצא החמור <strong>באוכף אף על פי שקשורה לו מערב שבת. רבן שמעון בן גמליאל אומר: אף</strong> יוצא החמור <strong>באוכף בזמן שקשורה לו מערב שבת, ובלבד שלא יקשור לו מסריכן</strong> (רצועת רתמה), <strong>ובלבד שלא יפשול לו רצועה תחת זנבו</strong> כדרך שנוהגים לקשור את האוכף כרגיל.
 <big>ב</big> <strong>בעא מיניה</strong> <small>[שאל ממנו]</small> <strong>רב אסי בר נתן מר' חייא בר אשי: מהו</strong> הדין לענין <strong>ליתן מרדעת על גבי חמור בשבת</strong> בחצר רשות היחיד כדי שיתחמם, בלא להוציאו לרשות הרבים כשמרדעתו עליו? <strong>אמר ליה</strong> <small>[לו]:</small> <strong>מותר. אמר ליה</strong> <small>[לו]</small> רב אסי בר נתן: <strong>וכי מה בין זה לאוכף,</strong> שאסור לטלטלו בשבת? <strong>אישתיק</strong> <small>[שתק]</small> ר' חייא בר אשי ולא ענה. וחשב רב אסי בר נתן שסבור ר' חייא שאף אוכף מותר להניח.
 על כן <strong>איתיביה</strong> <small>[הקשה לו]</small> ממה ששנינו: <strong>אוכף שעל גבי חמור</strong> ורוצה בעליו להסירה מעליו — <strong>לא יטלטלנה בידו</strong> להסירה מעליו, <strong>אלא מוליכה</strong> (את הבהמה) <strong>ומביאה בחצר, ו</strong>על ידי הליכתה זו של הבהמה <strong>הוא,</strong> האוכף, <strong>נופל מאיליו.</strong> ואם כן, <strong>השתא</strong> <small>[עכשיו]</small> לענין <strong>ליטול</strong> את האוכף מעל החמור <strong>אמרת</strong> ש<strong>לא</strong> יטול, <strong>להניח מיבעיא</strong> <small>[צריך לומר]</small> שאסור?!
 <strong>אמר ליה</strong> <small>[לו]</small> <strong>ר' זירא</strong> לרב אסי: <strong>שבקיה</strong> <small>[עזוב אותו]</small> את ר' חייא, ואל תקשה עליו, שכן הוא <strong>כרביה סבירא ליה</strong> <small>[כרבו הוא סבור],</small> ש<strong>אמר רב חייא בר אשי</strong> שכך <strong>אמר רב: תולין טרסקל</strong> (אמתחת שבהמות אוכלות ממנה) <strong>לבהמה בשבת, וקל וחומר למרדעת</strong> שמותר להניחה על גבי בהמה בשבת. ומהו קל וחומר זה? — <strong>ומה התם</strong> <small>[שם]</small> בענין טרסקל שיש בו רק <strong>משום תענוג</strong> — <strong>שרי</strong> <small>[מותר],</small> שכיון שנוח לבהמה לאכול מן הטרסקל ולא להתכופף — מותר שתישא את הטרסקל, <strong>הכא</strong> <small>[כאן]</small> בענין המרדעת ש<strong>משום צער</strong> הבהמה שמים אותה, שלא תסבול מן הקור — <strong>לא כל שכן</strong> שמותר.
 <strong>שמואל אמר:</strong> ב<strong>מרדעת מותר</strong> לחמור לצאת בשבת, <strong>ו</strong>אולם ב<strong>טרסקל</strong> — <strong>אסור. אזל</strong> <small>[הלך]</small> <strong>ר' חייא בר יוסף אמרה לשמעתא</strong> <small>[להלכה]</small> זו של <strong>רב קמיה</strong> <small>[לפני]</small> <strong>שמואל. אמר ליה</strong> <small>[לו]</small> שמואל: <strong>אי הכי</strong> <small>[אם כך]</small> <strong>אמר אבא,</strong> רב, <strong>לא ידע במילי דשבתא</strong> <small>[אינו יודע בדברי,</small> דיני, <small>שבת]</small> <strong>ולא כלום.</strong>
 <strong>כי סליק</strong> <small>[כאשר עלה]</small> <strong>ר' זירא</strong> לארץ ישראל <strong>אשכחיה</strong> <small>[מצאו]</small> <strong>לר' בנימין בר יפת דיתיב וקאמר ליה משמיה</strong> <small>[שיושב ואומר לו משמו]</small> של <strong>ר' יוחנן</strong> הלכה זו: <strong>נותנין מרדעת על גבי חמור בשבת. אמר ליה</strong> <small>[לו]</small> ר' זירא: <strong>יישר</strong> <small>[יפה,</small> נכון <small>אמרת</small><small>],</small> <strong>וכן תרגמה</strong> <small>[תרגם,</small> אמר, <small>אותה]</small> <strong>אריוך בבבל.</strong>
 ואומרים: <strong>"אריוך" מנו</strong> <small>[</small>כינוי של <small>מי הוא]</small> — של <strong>שמואל. והא</strong> <small>[והרי]</small> <strong>רב נמי</strong> <small>[גם כן]</small> <strong>אמרה,</strong> שהרי בענין מרדעת שניהם הסכימו לאותו דבר, ומדוע ייחס זאת לשמואל דווקא? <strong>אלא שמעיה דהוה מסיים ביה</strong> <small>[שמע אותו שהיה מסיים בה,</small> בהלכה זו<small>]:</small> <strong>ואין תולין טרסקל</strong> לבהמה <strong>בשבת</strong> ועל כך <strong>אמר ליה</strong> <small>[לו]:</small> <strong>יישר, וכן תרגמה אריוך</strong> <small>[תרגם,</small> אמר, <small>אותה]</small> <strong>בבבל.</strong>
 <strong>דכולי עלמא מיהת</strong> <small>[לדעת הכל על כל פנים]</small> <strong>מרדעת מותר</strong> לשים על החמור בשבת, ויש לשאול אם כן <strong>מאי שנא</strong> <small>[מה שונה]</small> הדבר <strong>מאוכף,</strong> שכפי ששנינו אסור אפילו להורידו מעל גבי החמור? ואם מתחשבים אנו בצער בעלי חיים — מדוע לא יתירו גם להוריד את האוכף מעל החמור? ומשיבים: <strong>שאני התם</strong> <small>[שונה שם]</small> בדין אוכף שלא התירו להסירו בידים משום ש<strong>אפשר דנפיל ממילא</strong> <small>[שיפול מעצמו].</small>
 <strong>רב פפא אמר,</strong> יש לחלק בין הדברים כך: <strong>כאן</strong> כשהתירו לשים מרדעת על החמור בשבת היה זה כדי <strong>לחממה, וכאן</strong> שאסרו להסיר את האוכף היה זה כדי <strong>לצננה.</strong> וההבדל ביניהם הוא, שאם יניח עליה את המרדעת כדי <strong>לחממה,</strong> הרי תשאר בקור ו<strong>אית</strong> <small>[ויש]</small> <strong>לה</strong> בכך <strong>צערא,</strong> ולכן התירו. ואולם אף אם לא יסיר מהחמור את האוכף כדי <strong>לצננה,</strong> הרי החמור אינו סובל מחום יתר, ו<strong>לית</strong> <small>[ואין]</small> <strong>לה</strong> בשל כך <strong>צערא</strong> <small>[צער],</small> ויכול הוא שיישאר באוכף. <strong>והיינו דאמרי אינשי</strong> <small>[וזהו שאומרים אנשים]</small> כפתגם עממי: <strong>חמרא</strong> <small>[חמור]</small> <strong>אפילו בתקופת תמוז קרירא</strong> <small>[קר]</small> <strong>לה,</strong> וחשוב אם כן יותר לדאוג לחימומו.
 <big>ג</big> <strong>מיתיבי</strong> <small>[מקשים]</small> על אותם חכמים שאסרו לשים את הטרסקל, ממה שנינו בתוספתא: <strong>לא יצא הסוס</strong> בשבת <strong>בזנב שועל</strong> שתולים לו כסגולה למניעת עין הרע, <strong>ולא בזהרורית</strong> (צמר אדום) <strong>ש</strong>תולים לו לנוי <strong>בין עיניו.</strong> וכן <strong>לא יצא</strong> האדם <strong>הזב בכיס שלו</strong> שהוא שם כדי שלא יתלכלכו בגדיו בזוב, <strong>ולא עזים בכיס ש</strong>תולים <strong>בדדיהן</strong> כדי שלא ישרטו מהאבנים, <strong>ולא פרה בחסום</strong> (זמם) <strong>שבפיה, ולא סייחים בטרסקלין שבפיהם לרשות הרבים. ולא</strong> תצא <strong>בהמה בסנדל</strong> של מתכת <strong>ש</strong>שמים <strong>ברגליה, ולא בקמיע</strong> שתולים בה לבריאותה <strong>אף על פי ש</strong>קמיע זה <strong>הוא</strong> של <strong>מומחה</strong> ונבדק והוכח שהוא מועיל. <strong>ו</strong>בנקודה <strong>זו חומר בבהמה מבאדם,</strong> שלאדם מותר לצאת בקמיע שהוכחה תועלתו.
 <strong>אבל יוצא הוא באגד</strong> (תחבושת) <strong>שעל גבי המכה, ובקשישין</strong> (חתיכות עץ) <strong>ש</strong>מניחים <strong>אותן על גבי השבר</strong> לקיבוע האבר השבור, לשמור שלא יתפרקו העצמות השבורות ממקומן ויתאחו שנית, <strong>ובשיליא המדולדלת בה</strong> שלא יצאה עם לידת הולד. <strong>ופוקקין לה</strong> במוך את ה<strong>זוג</strong> (פעמון) התלוי <strong>בצוארה</strong> כדי שלא יוכל הענבל לקשקש בתוכו ולהשמיע קול, <strong>ומטיילת עמו</strong> כשהוא פקוק <strong>בחצר</strong> שהיא רשות היחיד, אבל לא ברשות הרבים.
 <strong>קתני מיהת</strong> <small>[שנינו בכל אופן]:</small> <strong>ולא</strong> יצאו ה<strong>סייחין</strong> בשבת <strong>בטרסקלים שבפיהם לרשות הרבים.</strong> ונדייק: <strong>לרשות הרבים הוא</strong> ש<strong>לא</strong> הותר שתצאנה הבהמות עם הטרסקל, <strong>הא</strong> <small>[הרי]</small> ש<strong>בחצר</strong> — <strong>שפיר דמי</strong> <small>[יפה הדבר,</small> מותר<small>,</small> ו<strong>מאי לאו</strong> <small>[האם לא]</small> מדובר כאן <strong>ב</strong>סייחים <strong>גדולים</strong> שתולים את הטרסקלים בצוארם <strong>משום תענוג?!</strong>
 ומשיבים: <strong>לא,</strong> המדובר הוא <strong>ב</strong>סייחים <strong>קטנים, ו</strong>התירו זאת <strong>משום צער,</strong> כי סייחים אלה כיון שרגליהם ארוכות וצוארם קצר עדיין, קשה להם לאכול עשב מן הקרקע, ותולים עליהם את הטרסקל כדי שלא יצטערו בזמן האכילה. ומוסיפים: <strong>דיקא נמי</strong> <small>[מדוייק</small> הדבר <small>גם כן]</small> על פי העיון בהקשר, <strong>דקתני</strong> <small>[ששנה]</small> דבר זה
## דף נג:
 <strong>דומיא</strong> <small>בדומה</small> ל<strong>קמיע</strong> ששמים אותו לרפואה. ומסכמים: אכן <strong>שמע מינה</strong> <small>[למד ממנה].</small>
 <big>א</big> קודם הוזכר ש<strong>אמר מר</strong> <small>[החכם]</small> שהבהמה <strong>לא</strong> יוצאת <strong>בקמיע אף על פי ש</strong>קמיע זה <strong>הוא</strong> של <strong>מומחה</strong> ונבדק והוכח שהוא מועיל. ומקשים: <strong>והא אנן תנן</strong> <small>[והרי אנו שנינו</small> במשנה<small>]</small> ש<strong>לא</strong> יוצא אדם בשבת <strong>בקמיע שאינו</strong> של <strong>מומחה,</strong> ומשמע: <strong>הא</strong> <small>[הרי]</small> אם של <strong>מומחה</strong> הוא — <strong>שפיר דמי</strong> <small>[יפה הדבר,</small> מותר<small>]!</small> ומשיבים: <strong>הכא נמי</strong> <small>[כאן גם כן]</small> יש לומר שמדובר באופן <strong>שאינו</strong> של <strong>מומחה.</strong>
 ומקשים: <strong>והא</strong> <small>[והרי]</small> <strong>"אף על פי שהוא מומחה" קתני</strong> <small>[שנה]!</small> ומשיבים: הכוונה היא שקמיע זה <strong>מומחה לאדם ואינו מומחה לבהמה.</strong> ותוהים: <strong>וכי איכא</strong> <small>[והאם יש]</small> קמיע שהוא <strong>מומחה לאדם ולא הוי</strong> <small>[ואינו]</small> <strong>מומחה לבהמה?</strong> שלכאורה רפואת הבהמה קלה יותר מרפואת האדם. ומשיבים: <strong>אין</strong> <small>[כן]</small> אפשר להבין את הדבר, כי <strong>אדם</strong> כיון <strong>דאית ליה מזלא</strong> <small>[שיש לו מזל,</small> מלאך המגן עליו<small>]</small> — <strong>מסייע ליה</strong> <small>[לו]</small> הקמיע, <strong>בהמה דלית</strong> <small>[שאין]</small> <strong>לה מזלא</strong> <small>[מזל]</small> — <strong>לא מסייע לה</strong> הקמיע.
 ומקשים: <strong>אי הכי</strong> <small>[אם כך]</small> שמדובר בקמיע שאינו מומחה לבהמה, ואולם בזה שהוא מומחה לבהמה אף לבהמה מותר לצאת, <strong>מאי</strong> <small>[מהו]</small> אם כן זה ששנינו בברייתא <strong>"זה חומר בבהמה מבאדם"?</strong> והרי דינם שווה, שהרי קמיע שאינו מומחה אף אדם אסור לו לטלטלו, בשבת והמומחה אף לבהמה מותר לצאת בו! ומשיבים: <strong>מי סברת</strong> <small>[האם סבור אתה]</small> כי מאמר זה על <strong>קמיע קאי</strong> <small>[</small>הוא <small>עומד,</small> מוסב<small>]?</small> על <strong>סנדל קאי</strong> <small>[הוא עומד,</small> מוסב<small>],</small> שאף שאין הבהמה יוצאת בשבת כשסנדל לרגלה, לאדם מותר. לגוף הענין אם מתחשבים ועד כמה מתחשבים בצער בעלי חיים בשבת מביאים ראייה ממה ששנינו בברייתא.
 <strong>תא שמע</strong> <small>[בוא</small> ו<small>שמע]:</small> <strong>סכין ומפרכסין</strong> (מורידים קרומים קשים שעל גבי הפצע) בשבת <strong>לאדם, ואין סכין ומפרכסין לבהמה. מאי לאו דאיכא</strong> <small>[האם לא</small> מדובר באופן <small>שיש]</small> <strong>מכה</strong> (פצע) <strong>ומשום צער,</strong> ובכל זאת הותר לאדם ולא לבהמה! ודוחים: <strong>לא,</strong> מדובר באופן <strong>דגמר</strong> <small>[שנגמרה,</small> נתרפאה<small>]</small> ה<strong>מכה ו</strong>הסיכה והפירכוס הם רק <strong>משום תענוג</strong> ונוחיות יתירה.
 ושוב מנסים להוכיח: <strong>תא שמע</strong> <small>[בוא</small> ו<small>שמע]</small> ממה ששנינו: <strong>בהמה שאחזה דם</strong> ועלה חומה, <strong>אין מעמידין אותה במים בשביל שתצטנן. אדם שאחזו דם, מעמידין אותו במים בשביל שיצטנן.</strong> והרי שאין חוששים לצערה של הבהמה! <strong>אמר עולא:</strong> כאן נאסר הדבר כדרך שנאסר כל דבר רפואה בשבת, <strong>גזירה משום שחיקת סממנין</strong> כי חלק מן הרפואה הוא שחיקתם של הסממנים המרכיבים את הרפואות, ודבר זה אסור מן התורה.
 ומקשים: <strong>אי הכי</strong> <small>[אם כך]</small> ב<strong>אדם נמי</strong> <small>[גם כן]</small> יגזרו כמו כן, ויאסר לו להכנס למים ולהצטנן בהם, משום האיסור על רפואה בשבת! ומשיבים: <strong>אדם נראה כמיקר,</strong> שכשאדם נכנס למים אין זה מוכרח שעושה זאת כדי להתרפא, אלא יתכן שרצונו לצנן עצמו מעט.
 ומקשים: <strong>אי הכי</strong> <small>[אם כך]</small> <strong>בהמה נמי</strong> <small>[גם כן]</small> כאשר היא בתוך המים <strong>נראה</strong> הדבר <strong>כמיקר</strong> <small>[כ</small>אילו ירדה למים <small>לצנן</small> עצמה<small>]</small> ולא לרפואה! ומשיבים: <strong>אין מיקר לבהמה,</strong> שאין דרכה של הבהמה לרדת למים בעצמה, או שיורידוה לשם צינון בלבד, ואם נמצאת היא במים הרי זה מוכיח שנעשה הדבר לצורך רפואה.
 ולעיקרו של דבר, שמשום גזירה מחמירים עד כדי שתמות הבהמה במחלה, שואלים: <strong>ולבהמה מי גזרינן</strong> <small>[האם גוזרים אנו]?</small> <strong>והתניא</strong> <small>[והרי שנינו</small> בברייתא<small>]:</small> בהמה ש<strong>היתה עומדת חוץ לתחום</strong> שבת שאסור לאדם לצאת למקומה, <strong>קורא לה והיא באה</strong> מעצמה. <strong>ו</strong>הרי ש<strong>לא גזרינן דילמא אתי לאתויי</strong> <small>[גוזרים אנו שמא יבוא</small> הוא <small>להביאה],</small> והרי שבמקום הפסד לא גזרו חכמים במקום שאין עבירה בפועל לגבי אדם.
 <strong>ו</strong>על כך <strong>אמר רבינא:</strong> אין להביא ראייה מהלכה זו, כי מדובר ב<strong>כגון שהיה תחום שלה מובלע בתוך תחום שלו.</strong> כלומר, תחום השבת שמותר להוביל בו את הבהמה לא היה זהה לתחום שהוא עצמו מותר לו ללכת בו, ששל הבהמה מסתיים קרוב יותר מזה שלו, ואף שאסור היה להוציא את הבהמה מחוץ לתחומה, ואולם המקום שעמדה בו כיון שהוא נמצא בתוך תחומו של בעל הבהמה הריהו רשאי להגיע לשם ולקחת אותה, ולכן לא גזרו כאשר הוא קורא לה, שאף אם היה בא לשם בעצמו לא היה בכך איסור. ולמה שעושה הבהמה עצמה, שיצאה מחוץ לתחומה, איננו חשים כלל.
 <strong>רב נחמן בר יצחק אמר: שחיקת סממנין גופה תנאי</strong> <small>[</small>במחלוקת <small>תנאים]</small> <strong>היא,</strong> שיש חכמים שאסרו כל ריפוי בהמה משום גזירה זו, ויש שהתירו. <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>בהמה שאכלה כרשינין</strong> הרבה והיא נעצרת במעיה ועשוייה לבוא לידי סכנה <strong>לא יריצנה בחצר בשביל שתתרפה</strong> (תשתלשל), מחשש גזירת רפואה. <strong>ור' אושעיא מתיר.</strong> הרי שברפואות שאין בעשייתן משום מלאכה נחלקו התנאים אם יש לגזור משום שחיקת סממנים. <strong>דרש רבא: הלכה</strong> בענין זה <strong>כר' אושעיא.</strong>
 <big>ב</big> שנינו ש<strong>אמר מר</strong> <small>[החכם]</small> בברייתא ש<strong>לא יצא הזב בכיס שלו ולא עזים בכיס שבדדיהן.</strong> ומקשים: <strong>והתניא</strong> <small>[והרי שנינו</small> בברייתא<small>]</small> מפורשת ש<strong>יוצאות עזים בכיס שבדדיהן!</strong>
 <strong>אמר רב יהודה: לא קשיא</strong> <small>[אין</small> זה <small>קשה],</small> כי <strong>הא</strong> <small>[זה]</small> ששנינו שיוצאות, הרי זה באופן <strong>דמיהדק</strong> <small>[שמהודק]</small> הכיס בדד ואין חשש שיפול, ולכן מותר. <strong>הא</strong> <small>[זה]</small> ששנינו שאינן יוצאות, הרי זה באופן <strong>דלא מיהדק</strong> <small>[שאינו מהודק].</small>
 <strong>רב יוסף אמר:</strong> וכי <strong>תנאי שקלת מעלמא</strong> <small>[</small>את <small>התנאים הוצאת מן העולם]?</small> הלא <strong>תנאי</strong> <small>[</small>מחלוקת <small>תנאים]</small> <strong>היא, דתנן</strong> <small>[ש</small>כן <small>שנינו</small> במשנתנו<small>]</small> <strong>העזים יוצאות</strong> כשהן <strong>צרורות,</strong> שעטיניהן קשורים. ו<strong>ר' יוסי אוסר בכלן חוץ מן הרחילות הכבונות. ר' יהודה אומר: עזים יוצאות</strong> כשהן <strong>צרורות ליבש,</strong> כלומר, כאשר קושרים את עטיניהם כדי שתפסיק העז לתת חלב (בדרך כלל לפני לידתה), שאז קושרים קשר יציב וקבוע, <strong>אבל לא</strong> יוצאות העיזים כשהן צרורות בשבת אם המטרה היא <strong>ליחלב</strong> <small>[לצורך החלב]</small> שישתמר.  הרי שבענין כיסים על עטיני העיזים יש תנאים אוסרים ומתירים.
 <strong>ואיבעית אימא</strong> <small>[ואם תרצה אמור]</small> הסבר אחר: <strong>הא והא</strong> <small>[זו וזו,</small> שתי הברייתות<small>]</small> כדברי <strong>ר' יהודה, ולא קשיא</strong> <small>[ואינו קשה],</small> <strong>כאן</strong> שהתירו לעיזים לצאת בכיס היה זה כששמו את הכיס <strong>ליבש,</strong> ו<strong>כאן</strong> כשאסרו היה זה <strong>ליחלב.</strong>
 ובענין זה <strong>תניא</strong> <small>[שנויה</small> ברייתא<small>],</small> <strong>אמר ר' יהודה: מעשה בעזים</strong> מ<strong>בית אנטוכיא שהיו דדיהן גסין</strong> (גדולים) והיו נגררים על הקרקע ונשרטים, <strong>ועשו להן כיסין כדי שלא יסרטו דדיהן.</strong>
 <big>ג</big> כיון שדובר בענין הדדים מביאים את מה ש<strong>תנו רבנן</strong> <small>[שנו חכמים]</small> בברייתא: <strong>מעשה באחד שמתה אשתו והניחה</strong> לו <strong>בן</strong> שהיה צריך <strong>לינק ולא היה לו שכר מניקה ליתן, ונעשה לו נס ונפתחו לו דדין כשני דדי אשה והניק את בנו.</strong>
 <strong>אמר רב יוסף: בוא וראה כמה גדול אדם זה שנעשה לו נס כזה! אמר לו אביי: אדרבא</strong> (להיפך) <strong>כמה גרוע אדם זה שנשתנו לו סדרי בראשית.</strong> שאף שאירע לו נס, מכל מקום בצורה לא נוחה ולא נעימה אירע לו.
 והוסיף ו<strong>אמר רב יהודה: בוא וראה כמה קשים מזונותיו של אדם</strong> להשיגם, <strong>שנשתנו עליו סדרי בראשית</strong> וקרוב היה יותר הדבר מלהמציא לו פרנסה. <strong>אמר רב נחמן: תדע</strong> שכן הוא, <strong>דמתרחיש ניסא</strong> <small>[שמתרחש נס]</small> לכמה בני אדם <strong>ו</strong>אולם עוד <strong>לא</strong> קרה בצורה כזו ש<strong>אברו מזוני</strong> <small>[יבראו</small> לאדם <small>מזונות]</small> בתוך ביתו.
 ואגב המסופר באנשים יוצאים מגדר הרגיל <strong>תנו רבנן</strong> <small>[שנו חכמים]</small> <strong>מעשה באדם אחד שנשא אשה גידמת ולא הכיר בה</strong> שהיא גדמת <strong>עד יום מותה. אמר רב: בוא וראה כמה צנועה</strong> היתה <strong>אשה זו שלא הכיר בה בעלה. אמר לו ר' חייא: זו דרכה בכך,</strong> שדרכה בכלל כאשה להתכסות, ובפרט אשה גדמת שבדרך כלל דואגת להסתיר את מומה. <strong>אלא</strong> כך אמור: <strong>כמה צנוע אדם זה שלא הכיר באשתו.</strong>
 <big>ד</big> שנינו במשנה שהאילים ה<strong>זכרים יוצאין</strong> כשהם <strong>לבובין.</strong> ושואלים: <strong>מאי</strong> <small>[מה</small> פירוש<small>]</small> <strong>"לבובין"? אמר רב הונא: תותרי</strong> <small>[צמודים</small> זה לזה<small>].</small> ומסבירים: <strong>מאי משמע דהאי</strong> <small>[מה המשמעות,</small> מהיכן אתה למד <small>ש</small>לשון <small>זו]</small> <strong>"לבובין" לישנא דקרובי</strong> <small>[לשון של קירבה]</small> <strong>הוא,</strong> — <strong>דכתיב</strong> <small>[שנאמר]:</small> <strong>"לבבתני אחתי כלה"</strong> (שיר השירים ד, ט), ומפרשים זאת: קרבתיני.
 <strong>עולא אמר:</strong> לבובים משמעו <strong>עור שקושרין להם</strong> לזכרים <strong>כנגד לבם</strong> (ומכאן "לבובים" — מכוסי לב) <strong>כדי שלא יפלו עליהם זאבים.</strong> ותוהים: האם ה<strong>זאבים</strong> רק על ה<strong>זכרים נפלי</strong> <small>[</small>הם <small>מתנפלים],</small> ואולם על <strong>נקבות</strong> הם <strong>לא נפלי</strong> <small>[מתנפלים]?</small> ומדוע עושים הגנה זו רק לזכרים? ומשיבים: <strong>משום דמסגו בריש עדרא</strong> <small>[ש</small>הזכרים <small>מהלכים בראש העדר].</small> ושואלים: <strong>ו</strong>כי <strong>זאבין בריש עדרא נפלי</strong> <small>[בראש העדר</small> הם <small>מתנפלים]</small> ו<strong>בסוף עדרא</strong> <small>[העדר]</small> הם <strong>לא נפלי</strong> <small>[מתנפלים]?</small> <strong>אלא</strong> יש לומר: <strong>משום דשמני</strong> <small>[משום ש</small>הזכרים <small>שמנים]</small> ולכן הזאבים מתנפלים דווקא עליהם. ומקשים: <strong>ו</strong>כי <strong>בנקבות ליכא שמני</strong> <small>[אין שמנות]?</small> <strong>ותו</strong> <small>[ועוד],</small> <strong>מי ידעי</strong> <small>[האם יודעים,</small> מכירים<small>]</small> הזאבים <strong>בין הני להני</strong> <small>[אלה לאלה,</small> בין שמן לרזה<small>]?</small> <strong>אלא משום דזקפי חוטמייהו ומסגי כי דוו</strong> <small>[ש</small>הזכרים <small>זוקפים</small> את <small>חוטמם והולכים ומסתכלים</small> סביב <small>]</small> וחושבים הזאבים שפניהם למלחמה ואז מתנפלים הם עליהם.
 <strong>רב נחמן בר יצחק אמר:</strong> הכוונה בלבובים הוא <strong>עור שקושרין להן</strong> לזכרים <strong>תחת</strong> אבר <strong>זכרותן כדי שלא יעלו על הנקבות. וממאי</strong> <small>[וממה</small> מסיק הוא שבכך מדובר<small>]?</small> — <strong>מדקתני סיפא</strong> <small>[ממה ששנינו בסוף</small> המשנה<small>]:</small> <strong>והרחלים יוצאות שחוזות. מאי</strong> <small>[מה</small> פירוש<small>]</small> <strong>"שחוזות"</strong> — כמו "שאחוזות", <strong>שאוחזין</strong> וקושרים <strong>האליה שלהן למעלה כדי שיעלו עליהן זכרים</strong> בנקל. ומתקבל על הדעת ש<strong>רישא</strong> <small>[</small>ב<small>ראש</small> המשנה<small>]</small> מדובר על דבר שעושים כדי <strong>שלא יעלו על</strong> הזכרים <strong>הנקבות, וסיפא</strong> <small>[ובסוף]</small> מדובר בנושא דומה <strong>כדי שיעלו עליהן זכרים.</strong>
 ושואלים: <strong>מאי משמע דהאי</strong> <small>[מה המשמעות,</small> מהיכן לומדים אנו <small>שזה]</small> לשון <strong>"שחוזות" לישנא דגלויי</strong> <small>[לשון של]</small> <strong>הוא?</strong> — <strong>דכתיב</strong> <small>[ש</small>כן <small>נאמר]</small> בתיאור האשה הרעה: <strong>"והנה אשה לקראתו</strong>
## דף נד.
 <strong>שית זונה ונצרת לב"</strong> (משלי ז, י), ושחוזות דומה ל"שית זונה".
 <big>א</big> שנינו במשנה ש<strong>הרחלים יוצאות כבולות.</strong> ומסבירים: <strong>מאי</strong> <small>[מה</small> פירוש<small>]</small> <strong>"כבולות"?</strong> — <strong>שמכבלין</strong> (קושרין) <strong>אליה שלהן למטה כדי שלא יעלו עליהן הזכרים.</strong> ומסבירים: <strong>מאי משמע דהאי</strong> <small>[מה המשמעות,</small> מהיכן אתה למד <small>שזה]</small> לשון <strong>"כבול" לישנא דלא עביד פירי הוא</strong> <small>[</small>מ<small>לשון</small> דבר <small>שאיננו עושה פירות]</small> — <strong>דכתיב</strong> <small>[שנאמר]</small> שכאשר נתן שלמה לחירם חבל ארץ התאונן חירם ואמר: <strong>"מה הערים אשר נתת לי אחי ויקרא להם ארץ כבול עד היום הזה"</strong> (מהזהם א', ט, יג).
 <strong>מאי</strong> <small>[מה</small> משמעות<small>]</small> <strong>"ארץ כבול"? אמר רב הונא: שהיו בה בני אדם שמכובלין</strong> (קשורים ומוקפים) <strong>בכסף ובזהב. אמר ליה</strong> <small>[לו]</small> <strong>רבא: אי הכי, היינו דכתיב</strong> <small>[אם כך,</small> האם <small>זהו</small> מה <small>שנאמר]</small> <strong>"</strong>ויצא חירם לראות את הערים אשר נתן לו שלמה <strong>כי לא ישרו בעיניו"?</strong> וכי <strong>מפני שמכובלין בכסף ובזהב לא ישרו בעיניו? אמר ליה</strong> <small>[לו]:</small> <strong>אין</strong> <small>[כן],</small> אכן לא ישרו בעיניו ודווקא בשל עושרם הרב כי <strong>כיון דעתירי ומפנקי לא עבדי עבידתא</strong> <small>[ש</small>הם <small>עשירים ומפונקים אינם עושים עבודה],</small> וחירם רצה אנשים שיוכל לגייס לעבודת המלך.
 <strong>רב נחמן בר יצחק אמר: ארץ חומטון</strong> (חולות) <strong>היתה. ואמאי קרי</strong> <small>[ומדוע קורא]</small> <strong>לה "כבול"</strong> — <strong>דמשתרגא</strong> <small>[שטובעת]</small> <strong>בה כרעא</strong> <small>[הרגל]</small> <strong>עד כבלא</strong> <small>[הקרסול].</small> <strong>ו</strong>כן <strong>אמרי אינשי</strong> <small>[וכך</small> אכן נוהגים <small>אנשים לומר]</small> על אדמה רעה: <strong>ארעא מכבלא דלא עבד פירי</strong> <small>[ארץ כבולה,</small> קשורה, <small>שאינה עושה פירות].</small>
 <big>ב</big> שנינו במשנה שהרחלים יוצאות <strong>כבונות.</strong> ומסבירים: <strong>מאי</strong> <small>[מה</small> פירוש<small>]</small> <strong>"כבונות"?</strong> — <strong>שמכבנין אותו למילת,</strong> שעוטפים את הכבש מיומו הראשון במעין בגד כדי שהצמר ישאר נקי מאד, וישמש לכלי צמר משובחים. וכפי ששנינו במשנה שה<strong>שאת</strong> שהיא אחת מדרגות הצרעת, לבנה היא <strong>כצמר לבן.</strong> ואמרו: <strong>מאי</strong> <small>מהו</small> וכיצד הוא <strong>צמר לבן</strong> <small>[מהו</small> וכיצד הוא אותו <small>צמר לבו]</small> ו<strong>אמר רב ביבי בר אביי: כצמר נקי בן יומו שמכבנין אותו למילת.</strong>
 <big>ג</big> שנינו במשנה שנחלקו חכמים אם מותר לעיזים לצאת צרורות, שלדעת חכמים <strong>העזים יוצאות צרורות,</strong> ור' יוסי אוסר, ור' יהודה מחלק שאם היו צרורות להתייבש — מותר, ולהיחלב — אסור. <strong>איתמר</strong> <small>[נאמר]</small> מפי האמוראים, ש<strong>רב אמר: הלכה כר' יהודה, ושמואל אמר: הלכה כר' יוסי.</strong>
 <strong>ואיכא דמתני להא שמעתא באפי נפשיה</strong> <small>[ויש שהיה שונה הלכה זו בפני עצמה]</small> <small>כמחלוקת לגופה של הלכה ולא לגבי המשנה, ובלשון זו,</small> <strong>רב אמר: ליבש מותר ולא לחלב, ושמואל אמר: אחד זה ואחד זה אסור.</strong>
 <strong>ואיכא דמתני לה אהא</strong> <small>[ויש</small> <small>שהיה שונה</small> מחלוקת זו <small>על</small> ברייתא <small>זו],</small> ששנינו: <strong>עזים יוצאות צרורות ליבש אבל לא לחלב. משום</strong> (בשם) <strong>ר' יהודה בן בתירא אמרו: כך הלכה</strong> מעיקר הדין, <strong>אבל מי מפיס</strong> (מטיל גורל). כלומר, מי יכול להבחין בדבר שאי אפשר להכירו בראייה בלבד, <strong>איזה ליבש ואיזה לחלב? ומתוך שאין מכירין,</strong> אמרו חכמים: <strong>אחד זה ואחד זה אסור. אמר שמואל: ואמרי לה</strong> <small>[ויש אומרים]</small> שכך <strong>אמר רב יהודה</strong> שכך <strong>אמר שמואל: הלכה כר' יהודה בן בתירא.</strong> ולענין הלכה למעשה לכל הלשונות דברי שמואל מכוונים לדבר אחד. <strong>כי אתא</strong> <small>[כאשר בא]</small> <strong>רבין</strong> מארץ ישראל לבבל <strong>אמר</strong> בשם <strong>ר' יוחנן: הלכה כתנא קמא</strong> <small>[הראשון]</small> שמתיר בכל מקרה.
 <big>ד משנה</big> <strong>ובמה</strong> הבהמה <strong>אינה יוצאה</strong> בשבת לרשות הרבים? — <strong>לא יצא גמל במטולטלת</strong> שהיא כעין מרדעת, וכן לא יצא <strong>לא עקוד ולא רגול</strong> שהם סוגי קשירת הרגליים זו לזו כאשר יבואר בגמרא. <strong>וכן שאר כל הבהמות</strong> אסור לקשור אותן כך.
 וכן <strong>לא יקשור גמלים זה בזה וימשוך</strong> אותם אחריו כשיירה, <strong>אבל מכניס חבלים</strong> של כל גמל וגמל <strong>לתוך ידו וימשוך</strong> את כולם. <strong>ובלבד שלא יכרוך</strong> את החבלים הללו יחד.
 <big>גמרא</big> <strong>תנא</strong> <small>[שנינו]</small> בתוספתא: <strong>לא יצא הגמל במטולטלת הקשורה לו בזנבו</strong> בלבד, <strong>אבל יוצא הוא במטולטלת הקשורה</strong> גם <strong>בזנבו ו</strong>גם <strong>בחוטרתו</strong> (דבשתו), כיון שיש לשער שבכגון זה לא תיפול המטולטלת. <strong>אמר רבה בר רב הונא: יוצא</strong> נקבת <strong>הגמל במטולטלת הקשורה לה בשילייתה,</strong> כי מטולטלת זו הקשורה במקום המכאיב לה, ודאי לא תנתקה.
 <big>ה</big> שנינו במשנה שלא יצא הגמל <strong>לא</strong> כשהוא <strong>עקוד ולא</strong> כשהוא <strong>רגול. אמר רב יהודה: "עקוד"</strong> משמעו — <strong>עקידת יד ורגל</strong> שקושרים יד אחת ורגל אחת, <strong>כ</strong>עין עקידת <strong>יצחק בן אברהם</strong> שנאמר בו לשון "עקידה". <strong>"רגול"</strong> — <strong>שלא יכוף ידו</strong> של הגמל <strong>על גבי זרועו ויקשור,</strong> שכך עושים כדי שילך הגמל על שלוש רגליים בלבד ולא יוכל לברוח.
 <strong>מיתיבי</strong> <small>[מקשים]</small> על כך ממה ששנינו בברייתא בהגדרת "עקוד" ו"רגול": <strong>"עקוד"</strong> משמעו — קשירת <strong>שתי ידים ושתי רגלים. "רגול"</strong> — <strong>שלא יכוף ידו על גבי זרועו ויקשור</strong>. והרי זה שלא כדברי רב יהודה בענין עקידה! ומשיבים: <strong>הוא</strong> ש<strong>אמר כי האי תנא</strong> <small>[כ</small>שיטת <small>תנא זה]</small> שהובא בברייתא, <strong>דתניא</strong> <small>[ששנינו</small> בברייתא<small>]:</small> <strong>"עקוד"</strong> — <strong>עקידת יד ורגל או שתי ידים ושתי רגלים, "רגול"</strong> — <strong>שלא יכוף ידו</strong> של הגמל <strong>על גבי זרועו ויקשור.</strong>
 ועוד מקשים: <strong>ואכתי לא דמי</strong> <small>[ועדיין אינו דומה]</small> שכן <strong>בשלמא רישא וסיפא</strong> <small>[נניח לראש וסוף</small> הברייתא<small>]</small> — <strong>ניחא</strong> <small>[נוח,</small> מובן<small>],</small> ואולם <strong>מציעתא קשיא</strong> <small>[האמצע קשה],</small> שהרי בברייתא נאמר כי "עקוד" הינו גם עקידת ידיים ורגליים, ולא כדברי רב יהודה!
 <strong>אלא</strong> יש לומר כי <strong>הוא,</strong> רב יהודה ש<strong>אמר כי האי תנא</strong> <small>[כמו תנא זה,</small> תנא אחר<small>]</small> שדבריו מפורשים בברייתא אחרת, שלדבריו <strong>"עקוד"</strong> משמעו — <strong>עקידת יד ורגל, כ</strong>עקידת <strong>יצחק בן אברהם. "רגול"</strong> — <strong>שלא יכוף ידו על גבי זרועו ויקשור.</strong>
 <big>ו</big> שנינו במשנה ש<strong>לא יקשור גמלים</strong> זה בזה ויצא. ושואלים: <strong>מאי טעמא</strong> <small>[מה טעם]</small> הדבר? <strong>אמר רב אשי: משום דמיחזי כמאן דאזיל לחינגא</strong> <small>[שנראה כמי שהולך לשוק]</small> למכור סחורות או להוביל שיירה של גמלים, ואינו לכבוד השבת.
 עוד שנינו במשנה שאסור לכרוך את החבלים השונים הקשורים בגמלים על גבי היד, <strong>אבל מכניס</strong> את החבלים של כל הגמלים בידו ומושך. <strong>אמר רב אשי: לא שנו</strong> איסור זה משום דיני שבת, <strong>אלא לענין</strong> איסור <strong>כלאים.</strong> ושואלים: <strong>כלאים דמאי</strong> <small>[של מה]?</small> <strong>אילימא</strong> <small>[אם תאמר]</small> שהבעייה היא כאן ב<strong>כלאים</strong> של <strong>אדם,</strong> שיהא אסור לאדם ובהמה להיות קשורים זה בזה, כדרך שאסור בכלאיים לחרוש בשור וחמור, <strong>ו</strong>אולם דבר זה לא יתכן, שכן <strong>התנן</strong> <small>[הרי שנינו</small> במשנה<small>]:</small> <strong>אדם מותר עם</strong> כל בעלי החיים <strong>כולם לחרוש ולמשוך,</strong> שאיסור כלאיים לענין זה הוא בבהמות בלבד!
 <strong>אלא</strong> תאמר שהאיסור הוא משום <strong>כלאים</strong> שב<strong>חבלים,</strong> שאם היה חבל אחד עשוי צמר וחבל אחד של פשתן אסור לכרוך אותם יחד משום כלאי בגדים (שעטנז). ואולם גם דבר זה קשה, שכן <strong>והתניא</strong> <small>[והרי שנינו</small> בברייתא<small>]</small> <strong>התוכף תכיפה אחת,</strong> כלומר, שמכניס את המחט פעם אחת בלבד בבד או כורך דברים פעם אחת בלא קשר כפול — אותה תכיפה <strong>אינה</strong> משמשת <strong>חיבור</strong> לכל דבר, ומה חשש יש אם יכרוך את החבלים על ידו?
 ומשיבים: <strong>לעולם</strong> המדובר ב<strong>כלאים</strong> שב<strong>חבלים, והכי קאמר</strong> <small>[וכך אמר]:</small> <strong>ובלבד שלא יכרוך ויקשור,</strong> שאז נוצר קשר כפול שהוא חיבור גמור לדיני שעטנז.
 הגבלה נוספת לגבי משיכת הגמלים בחבלים בשבת <strong>אמר שמואל: ובלבד שלא יצא חבל מתחת ידו טפח,</strong> שלא ייראה כנושא חבל בידו בשבת. ומקשים: <strong>והא תנא דבי</strong> <small>[והרי שנה</small> החכם <small>מבית</small> מדרשו<small>]</small> של <strong>שמואל</strong> שלא יצא החבל <strong>טפחיים!</strong>
 <strong>אמר אביי: השתא</strong> <small>[עכשיו]</small> ששמענו ש<strong>אמר שמואל טפח, ותנא דבי</strong> <small>[והרי שנה</small> החכם <small>מבית</small> מדרשו<small>]</small> של <strong>שמואל טפחיים,</strong> הרי <strong>שמואל הלכה למעשה אתא לאשמעינן</strong> <small>[בא להשמיענו]</small> שאף על פי שהתירו התנאים בברייתא טפחיים, ואולם הלכה למעשה יש להחמיר עד טפח.
## דף נד:
 <strong>והתניא</strong> <small>[והרי שנינו</small> בברייתא<small>]:</small> <strong>ובלבד שיגביה מן הקרקע טפח</strong> ואין הגבלה לגבי אורך החבל היוצא מן היד! ומשיבים: <strong>כי תניא</strong> <small>[כאשר נשנתה</small> הברייתא<small>]</small> <strong>ההיא</strong> הרי זה <strong>בחבלא דביני ביני</strong> <small>[בחבל שבינתיים],</small> שהחבל בין הגמל לבין המחזיק בו לא ייגרר על גבי הקרקע, אלא יהיה מוגבה למעלה, שיראו הכל שהחבל קשור בגמל.
 <big>א משנה</big> במשנה זו רשימה נוספת של דברים שאסור להניח לבהמה לצאת בהם בשבת. <strong>אין חמור יוצא במרדעת בזמן שאינה קשורה לו</strong> מבעוד יום, <strong>ולא בזוג</strong> (פעמון) <strong>אף על פי שהוא פקוק</strong> במוך כדי למנוע מהענבל לקשקש בתוכו ולהשמיע קול, <strong>ולא בסולם</strong> (שמהותו תבואר בגמרא) <strong>שבצוארו</strong>, <strong>ולא ברצועה שברגלו.</strong> 
 <strong>ו</strong>כן <strong>אין התרנגולים יוצאין בחוטין ולא ברצועה שברגליהם</strong> ששמים להם לסימן, <strong>ואין</strong> האילים <strong>הזכרים יוצאין בעגלה שתחת האליה שלהן,</strong> שהיו נוהגים לעשות מתחת לאליותיהם של כבשים מגודלים כעין עגלה קטנה, כדי שלא תגרר האליה על גבי הקרקע ותיפצע.
 <strong>ואין הרחלים יוצאות חנונות, ואין העגל יוצא בגימון, ולא פרה בעור הקופר</strong> (קיפוד), <strong>ולא ברצועה שבין קרניה.</strong> ומסופר כי <strong>פרתו של ר' אלעזר בן עזריה היתה יוצאה</strong> בשבת <strong>ברצועה שבין קרניה</strong> והיה זה <strong>שלא ברצון חכמים.</strong>
 <big>ב גמרא</big> שנינו במשנה שאין החמור יוצא במרדעת בשבת. ומסבירים: <strong>מאי טעמא</strong> <small>[מה טעם]</small> אסור לשים אותה על גב החמור — <strong>כדאמרן</strong> <small>[כפי שאמרנו],</small> שיש לחשוש שמא תיפול המרדעת, ויבוא בעל החמור לטלטלה ברשות הרבים.
 עוד שנינו במשנה ש<strong>לא</strong> יוצא החמור <strong>בזוג אף על פי שהוא פקוק.</strong> וטעם הדבר — <strong>משום דמיחזי כמאן דאזיל לחינגא</strong> <small>[שנראה כמי שהולך לשוק]</small> ומקשט את חמורו בפעמונים לכבוד יום השוק.
 שנינו במשנה ש<strong>לא</strong> יוצא החמור בשבת <strong>בסולם שבצוארו. אמר רב הונא:</strong> סולם זה הוא <strong>בי לועא</strong> <small>[</small>מכשיר ששמים <small>על הלחי].</small> ו<strong>למאי עבדי ליה</strong> <small>[ל</small>שם <small>מה עושים אותו]?</small> מה צורך באותו מכשיר? — <strong>להיכא דאית ליה</strong> <small>[למקום שיש לו,</small> לחמור<small>]</small> <strong>מכה,</strong> ש<strong>לא הדר חייך ביה</strong> <small>[יחזור</small> החמור <small>ו</small><small>יחכך</small> אותו<small>]</small> ויחמיר בכך את הפציעה.
 עוד שנינו במשנה ש<strong>לא</strong> יוצא החמור בשבת <strong>ברצועה שברגלו.</strong> ומסבירים: רצועה זו למה היא נדרשת — <strong>דעבדו ליה לגיזרא</strong> <small>[שעושים לו ל</small>צורך <small>פסיעותיו],</small> שאם רגליו עקומות מעט ופוגעות זו בזו, קושרים לו רצועה במקום המועד לפגיעה, שלא יפצע.
 עוד שנינו ש<strong>אין התרנגולין יוצאין בחוטין.</strong> ומה סיבת קשירתם לתרנגול — <strong>דעבדי ליה סימנא כי היכי</strong> <small>[שעושים לו</small> בכך <small>סימן כדי]</small> ש<strong>לא ליחלפו</strong> <small>[יתחלפו]</small> באחרים.
 עוד שנינו שהתרנגולים <strong>לא</strong> יוצאים בשבת <strong>ברצועה</strong> שברגליהם. וסיבת קשירת אותה רצועה — <strong>דעבדי ליה כי היכי</strong> <small>[שעושים לו כדי]</small> ש<strong>לא ליתברו מאני</strong> <small>[ישברו כלים],</small> שעל ידי קשירת הרגליים זו בזו ממעטים הם בקפיצה. שנינו ש<strong>אין</strong> האילים <strong>הזכרים יוצאים בעגלה</strong> שתחת האליה שלהם. ומסבירים כי מטרת אותה עגלה <strong>כי היכי</strong> <small>[כדי]</small> ש<strong>לא לחמטן אלייתיה</strong> <small>[יפצעו אליותיהם].</small>
 <big>ג</big> שנינו במשנה ש<strong>אין הרחלים יוצאות חנונות.</strong> מסופר כי <strong>יתיב</strong> <small>[ישב]</small> <strong>רב אחא בר עולא קמיה</strong> <small>[לפני]</small> <strong>רב חסדא ויתיב וקאמר</strong> <small>[וישב ואמר]</small> שלדעתו "חנונות" פירושו: ש<strong>משעה שגוזזין אותה טומנין לה עזק</strong> (צמר או דברים רכים אחרים) <strong>בשמן ומניחין לה</strong> לכבשה על גבי <strong>פדחתה</strong> (מצחה) <strong>כדי שלא תצטנן. אמר ליה</strong> <small>[לו]</small> <strong>רב חסדא: אם כן</strong> דעתך שזהו הטיפול הראוי בכל כבשה גזוזה, אם כן <strong>עשיתה</strong> והחשבת כל כבשה כראש הגולה <strong>מר עוקבא,</strong> שלכאורה רק הוא ראוי לטיפול כל כך טוב, וכי יבואו לטפל כך בכל כבשה גזוזה?
 <strong>אלא יתיב</strong> <small>[ישב]</small> <strong>רב פפא בר שמואל קמיה</strong> <small>[לפני]</small> <strong>רב חסדא ויתיב וקאמר</strong> <small>[וישב ואמר]</small> שלדעתו "חנונות" פירושו: ש<strong>בשעה שכורעת</strong> הכבשה <strong>לילד טומנין לה שני עזקין</strong> (צרורות צמר רכים) <strong>של שמן, ומניחין לה אחד על פדחתה ואחד על הרחם כדי שתתחמם. אמר לו רב נחמן: אם כן</strong> דעתך שזהו הטיפול הראוי בכל כבשה גזוזה, אם כן <strong>עשיתה</strong> והחשבת כל כבשה כ<strong>ילתא</strong> אשת רב נחמן שאף היא היתה מבית ראש הגולה, ובודאי אין מטפלים כך בכבשה.
 <strong>אלא אמר רב הונא: עץ אחד יש בכרכי הים ו"חנון" שמו, ומביאין קיסם</strong> ממנו <strong>ומניחין לה בחוטמה כדי שתתעטש</strong> הכבשה <strong>ויפלו דרני</strong> <small>[</small>ה<small>קרציות]</small> שב<strong>ראשה.</strong> על כך שואלים: אם זהו פירוש "חנונות", <strong>אי הכי</strong> <small>[אם כן]</small> <strong>זכרים נמי</strong> <small>[גם כן]</small> יעשו להם טיפול זה! ומשיבים: <strong>כיון דמנגחי</strong> <small>[שמנגחים]</small> ה<strong>זכרים בהדדי</strong> <small>[זה את זה]</small> <strong>ממילא נפלן</strong> <small>[נופלות]</small> הקרציות. <strong>שמעון נזירא אמר:</strong> "חנונות" פירושו ששמים להם <strong>קיסמא דריתמא</strong> <small>[קיסם של רותם]</small> בחוטמן לצורך זה.
 ומעירים: <strong>בשלמא</strong> <small>[נניח]</small> להסבר של <strong>רב הונא</strong> שמשתמשים בעץ ה"חנון", <strong>היינו דקתני</strong> <small>[זהו ששנינו]</small> בלשון <strong>"חנונות"</strong> על שם אותו עץ, <strong>אלא לרבנן מאי</strong> <small>[ל</small>פי הסבריהם של שאר ה<small>חכמים מהו]</small> לשון <strong>"חנונות"?</strong> ומסבירים: <strong>דעבדינן להו מילתא דמרחמינן עלייהו</strong> <small>[שאנו עושים להן דבר שמרחמים עליהן]</small> ו"חנונות" הריהו לשון "חנינה".
 <big>ד</big> שנינו במשנה ש<strong>אין העגל יוצא בגימון.</strong> ושואלים: <strong>מאי</strong> <small>[מהו]</small> גימון זה שאמרנו שאין ה<strong>עגל</strong> יוצא <strong>בגימון? אמר רב הונא:</strong> גימון זה הוא <strong>בר נירא</strong> <small>[בן עול,</small> עול קטן<small>]</small> ששמים על העגל כדי להרגילו מצעירותו לשאת בעול. <strong>אמר ר' אלעזר: מאי משמע דהאי</strong> <small>[מה</small> <strong>המשמעות,</strong> מהיכן אתה למד<small>]</small> ש<strong>"גימון" לישנא דמיכף</strong> <small>[לשון כפיפה]</small> הוא — <strong>דכתיב</strong> <small>[שנאמר]:</small> <strong>"הלכף כאגמון ראשו"</strong> (ישעיהו נח, ה), ולדעתו "גימון" ו"אגמון" שורש אחד להם.
 עוד שנינו במשנה ש<strong>לא</strong> יוצאת ה<strong>פרה בעור הקופר</strong> ששמים לה בעטיניה בשבת. ומסבירים: <strong>דעבדי</strong> <small>[שעושים]</small> <strong>לה כי היכי</strong> <small>[כדי]</small> ש<strong>לא למציוה יאלי</strong> <small>[ינקו ממנה שרצים].</small>
 עוד שנינו ש<strong>לא</strong> יוצאת הפרה <strong>ברצועה שבין קרניה.</strong> ומעירים: <strong>אי</strong> <small>[אם]</small> <strong>ל</strong>שיטת <strong>רב</strong> ש<strong>אמר</strong> כפי שכבר שנינו שאף שמירה יתירה של בעל חיים יש בה משום משא, הרי <strong>בין</strong> כאשר רצועה זו נקשרה בקרני הפרה <strong>לנוי</strong> ו<strong>בין</strong> כאשר נקרשה לקרניו כדי <strong>לשמר</strong> — <strong>אסור.</strong> ו<strong>אי</strong> <small>[אם]</small> <strong>ל</strong>שיטת <strong>שמואל</strong> ש<strong>אמר</strong> ששמירה יתירה של בעל חיים אין בה משום משא, הרי אם כן <strong>לנוי</strong> — <strong>אסור,</strong> ו<strong>לשמר</strong> — <strong>מותר.</strong>
 מסופר ש<strong>פרתו של ר' אלעזר בן עזריה</strong> היתה יוצאת בשבת שלא ברצון חכמים ברצועה בין קרניה. ושואלים: <strong>וחדא פרה הויא ליה</strong> <small>[ו</small>כי <small>פרה אחת היתה לו]?</small> <strong>והא</strong> <small>[והרי]</small> <strong>אמר רב, ואמרי לה</strong> <small>[ויש אומרים]</small> ש<strong>אמר</strong> זאת <strong>רב יהודה</strong> שכך <strong>אמר רב: תריסר אלפי עגלי הוה</strong> <small>[שנים עשר</small> <strong>אלף עגלים היה] מעשר ר' אלעזר בן עזריה מעדריה</strong> <small>[מעדרו]</small> ב<strong>כל שתא ושתא</strong> <small>[שנה ושנה].</small> וכיון שאין מפרישים למעשר אלא מן העגלים הנולדים באותה שנה, בהכרח שהיה לו עדר עצום, ובודאי אי אפשר לדבר על "פרתו של ר' אלעזר בן עזריה".
 ואכן, <strong>תנא</strong> <small>[שנינו]</small> בתוספתא שנו: <strong>לא שלו היתה</strong> הפרה <strong>אלא של שכינתו היתה, ומתוך שלא מיחה בה</strong> לומר לה שאסור הדבר כדעת חכמים <strong>נקראת על שמו</strong> לגנאי, כאילו היתה זו פרה שלו.
 <big>ה</big> מסופר: <strong>רב ור' חנינא ור' יוחנן ורב חביבא מתנו</strong> <small>[שונים].</small> ומעירים מיד: <strong>בכוליה</strong> <small>[בכל]</small> <strong>סדר מועד כל כי האי זוגא חלופי</strong> <small>[בכל סדר מועד כל כמו</small> זוג <small>זה, מחליפים]</small> בגרסה אחת את <strong>ר' יוחנן ומעייל</strong> <small>[ומכניסים]</small> במקומו את <strong>ר' יונתן.</strong> על כל פנים ארבעה חכמים אלה אמרו: <strong>כל מי שאפשר</strong> לו <strong>למחות לאנשי ביתו</strong> על מעשה שאינו ראוי שהם עושים <strong>ולא מיחה</strong> — הרי הוא עצמו <strong>נתפס על</strong> עוונם של <strong>אנשי ביתו.</strong> ואם יכול למחות <strong>באנשי עירו</strong> ולא מחה — הריהו <strong>נתפס על</strong> עוון <strong>אנשי עירו.</strong> ואם יכול למחות <strong>בכל העולם כולו</strong> — הריהו <strong>נתפס על</strong> עוון <strong>כל העולם כולו.</strong>
 <strong>אמר רב פפא: והני דבי ריש גלותא נתפסו על כולי עלמא</strong> <small>[ואותם</small> אנשי <small>בית ראש הגולה נתפסים על</small> עוונות <small>כל העולם],</small> לפי שכח שררתם מוטל היה כמעט על כל העולם היהודי, ובידם היה לדאוג שלא יבואו לעבור עבירה. וזהו <strong>כי הא</strong> <small>[כמו זו]</small> ש<strong>אמר ר' חנינא: מאי דכתיב</strong> <small>[מהו שנאמר]</small> <strong>"ה' במשפט יבא עם זקני עמו ושריו</strong> ואתם בערתם הכרם גזילת העני בבתיכם<strong>"</strong> (ישעיה ג, יד). ולכאורה <strong>אם שרים חטאו</strong> בגזל,
## דף נה.
 <strong>זקנים</strong> שהם חכמי הדור <strong>מה חטאו? אלא אימא</strong> <small>[אמור]:</small> <strong>על זקנים,</strong> חברי הסנהדרין, יבוא ה' במשפט משום <strong>שלא מיחו בשרים.</strong>
 ומסופר: <strong>רב יהודה הוה יתיב קמיה</strong> <small>[היה יושב לפני]</small> <strong>שמואל. אתאי ההיא איתתא קא צווחה קמיה</strong> <small>[באה אשה אחת</small> ו<small>צוחה לפניו,</small> לפני שמואל<small>],</small> על עוול שנעשה <strong>לה, ולא הוה משגח</strong> <small>[היה משגיח]</small> <strong>בה. אמר ליה</strong> <small>[לו]</small> רב יהודה לשמואל: וכי <strong>לא סבר ליה מר</strong> <small>[אין אדוני סבור]</small> כדברי הכתוב: <strong>"אטם אזנו מזעקת דל גם הוא יקרא ולא יענה"</strong> (משלי כא, יג) <strong>אמר ליה</strong> <small>[לו]:</small> <strong>שיננא, רישך בקרירי, רישא דרישיך בחמימי</strong> <small>[גדול השיניים. ראשך,</small> כלומר, רבך, נמצא בעניין זה <small>בצוננים, ראש ראשך,</small> הממונה עליו, הוא שייכווה <small>ברותחים].</small> <strong>הא יתיב</strong> <small>[הרי יושב]</small> <strong>מר עוקבא</strong> שהוא <strong>אב בית דין,</strong> וכאב בית דין חובתו היא לדאוג לדברים. 
 ומנין שחובה זו אכן מוטלת על בית ראש הגולה? — <strong>דכתיב</strong> <small>[ש</small>כן <small>נאמר]</small> <strong>"בית דוד כה אמר ה' דינו לבקר משפט והצילו גזול מיד עושק פן תצא כאש חמתי ובערה ואין מכבה מפני רע מעלליכם"</strong> (ירמיהו כא, יב).
 <big>א</big> בנושא זה של תוכחה מסופר: <strong>אמר ליה</strong> <small>[לו]</small> <strong>ר' זירא לר' סימון: לוכחינהו מר להני דבי ריש גלותא</strong> <small>[יוכיח אדוני אותם, את</small> בני <small>בית ראש הגולה]</small> שהיתה לר' סימון השפעה עליהם. <strong>אמר ליה</strong> <small>[לו]:</small> <strong>לא מקבלי מינאי</strong> <small>[אין</small> הם <small>מקבלים ממני]</small> דברי תוכחה. <strong>אמר ליה</strong> <small>[לו]:</small> <strong>אף על גב דלא מקבלי לוכחינהו מר</strong> <small>[אף על פי שאינם מקבלים יוכיחם אדוני].</small>
 שכן <strong>אמר ר' אחא בר' חנינא: מעולם לא יצתה</strong> (יצאה) <strong>מדה טובה</strong> (הבטחה טובה) <strong>מפי הקדוש ברוך הוא וחזר בה לרעה חוץ מדבר זה, דכתיב</strong> <small>[שנאמר]:</small> <strong>"ויאמר ה' אליו עבר בתוך העיר בתוך ירושלם והתוית תו על מצחות האנשים הנאנחים והנאנקים על כל התועבות הנעשות בתוכה.</strong> זקן בחור ובתולה וטף ונשים תהרגו למשחית ועל כל איש אשר עליו התו אל תיגשו<strong>"</strong> (יחזקאל ט, ד. יחזקאל ט, ו).
 שכך <strong>אמר לו הקדוש ברוך הוא לגבריאל</strong> המלאך: <strong>לך ורשום על מצחן של צדיקים תיו של דיו</strong> כדי <strong>ש</strong>יהיה זה להם סימן ו<strong>לא ישלטו בהם מלאכי חבלה. ועל מצחם של</strong> ה<strong>רשעים</strong> רשום <strong>תיו של דם כדי ש</strong>יהיה זה להם סימן ו<strong>ישלטו בהן מלאכי חבלה.</strong>
 <strong>אמרה מדת הדין לפני הקדוש ברוך הוא: רבונו של עולם! מה נשתנו אלו מאלו? אמר לה: הללו צדיקים גמורים והללו רשעים גמורים. אמרה לפניו: רבונו של עולם!</strong> והרי <strong>היה בידם</strong> של צדיקים אלה <strong>למחות</strong> ברשעים <strong>ולא מיחו!</strong>
 <strong>אמר לה: גלוי וידוע לפני ש</strong>גם <strong>אם מיחו בהם לא</strong> היו <strong>מקבלים מהם</strong> אותה תוכחה ולא היו נמנעים ממעשיהם הרעים. <strong>אמר</strong> מידת הדין <strong>לפניו: רבונו של עולם! אם לפניך</strong> אכן <strong>גלוי</strong> שלא היתה תוכחתם מועילה, ואולם <strong>לפניהם,</strong> לפי הצדיקים <strong>מי</strong> <small>[האם]</small> <strong>גלוי?</strong> וחזר בו הקדוש ברוך הוא מההבטחה להגנה על הצדיקים, והסכים שאף אלה שלא מיחו ייענשו.
 <strong>והיינו דכתיב</strong> <small>[וזהו שנאמר]:</small> <strong>"זקן בחור ובתולה טף ונשים תהרגו למשחית ועל כל איש אשר עליו התו אל תגשו וממקדשי תחלו"</strong> (יחזקאל ט, ו). <strong>וכתיב</strong> <small>[ונאמר]</small> מיד באותו פסוק: <strong>"ויחלו באנשים הזקנים אשר לפני הבית"</strong> (פסוק ו). ו<strong>תני רב יוסף: אל תקרי "מקדשי" אלא "מקודשי"</strong> — <strong>אלו בני אדם שקיימו את התורה כולה מאלף ועד תיו. ומיד</strong> לפניו סמוך לענין זה נאמר: <strong>"והנה ששה אנשים באים מדרך שער העליון אשר מפנה צפונה ואיש כלי מפצו בידו ואיש אחד בתוכם לבש הבדים וקסת הספר במתניו ויבאו ויעמדו אצל מזבח הנחשת"</strong> (יחזקאל ט, ב).
 ומתחילה תוהים: <strong>מזבח הנחשת מי הוה</strong> <small>[האם היה]</small> בזמנו של יחזקאל בבית המקדש? והלוא כבר מימי שלמה לא היה אלא מזבח אבנים! אלא יש להבין על דרך המליצה: <strong>אמר להו</strong> <small>[להם]</small> <strong>הקדוש ברוך הוא: התחילו ממקום שאומרים שירה לפני,</strong> שהוא בית המקדש שמשתמשים שם בכלי שיר העשויים מנחושת. <strong>ומאן נינהו</strong> <small>[ומי הם]</small> אותם <strong>ששה אנשים</strong> המתוארים כאן? <strong>אמר רב חסדא: קצף, אף, וחימה, ומשחית, ומשבר, ומכלה.</strong>
 ועוד שואלים: <strong>ומאי שנא</strong> <small>[ובמה שונה,</small> מיוחדת<small>]</small> האות <strong>"תיו"</strong> שעל מצחם של הצדיקים? <strong>אמר רב: "תיו"</strong> היא ראש התיבה <strong>תחיה, "תיו"</strong> היא ראש המלה <strong>"תמות". ושמואל אמר:</strong> האות "תיו" היא ראש התיבה "תמה", ובאה ללמד כי <strong>תמה זכות אבות. ור' יוחנן אמר:</strong> האות "תיו" היא ראש התיבה "תחון", ובאה ללמד כי <strong>תחון זכות אבות.</strong>
 <strong>וריש לקיש אמר:</strong> האות <strong>"תיו"</strong> היא <strong>סוף חותמו של הקדוש ברוך הוא,</strong> שכן <strong>אמר ר' חנינא: חותמו של הקדוש ברוך הוא "אמת".</strong> והאות האחרונה בחותמו זה הרי היא האות ת'. <strong>אמר ר' שמואל בר נחמני:</strong> האות ת' באה לרמז ש<strong>אלו בני אדם שקיימו את התורה כולה מאלף ועד תיו.</strong>
 <big>ב</big> לגופם של הדברים שהוזכרו מקודם שתמה זכות אבות שואלים: ו<strong>מאימתי</strong> באמת <strong>תמה זכות אבות? אמר רב: מימות</strong> הנביא <strong>הושע בן בארי, שנאמר: "</strong>ועתה <strong>אגלה את נבלתה לעיני מאהביה ואיש לא יצילנה מידי"</strong> (הושע ב, יב). שאף האבות כבר אין בזכותם כח כדי להגן על ישראל.
 <strong>ושמואל אמר:</strong> זכות אבות תמה <strong>מימי חזאל, שנאמר: "וחזאל מלך ארם לחץ את ישראל כל ימי יהואחז"</strong> (מלכים ב' יג, כב). <strong>וכתיב</strong> <small>[ונאמר]</small> שם בהמשך: <strong>"ויחן ה' אותם וירחמם ויפן אליהם למען בריתו את אברהם יצחק ויעקב ולא אבה השחיתם ולא השליכם מעל פניו עד עתה"</strong> (מלכים ב' יג, פסוק כג), שתאריך זה היה האחרון שבו עדיין נזכרת זכות אבות.
 ואילו <strong>ר' יהושע בן לוי אמר:</strong> זכות האבות תמה כבר <strong>מימי אליהו, שנאמר: "ויהי בעלות המנחה ויגש אליהו הנביא ויאמר ה' אלהי אברהם יצחק וישראל היום יודע כי אתה אלהים בישראל ואני עבדך ובדברך עשיתי את כל הדברים האלה"</strong> (מלכים א, יח, לו), והוא מדייק: "היום יוודע" — ולא מאוחר יותר, כי היום תמה זכות האבות.
 <strong>ור' יוחנן אמר:</strong> תמה זכות האבות <strong>מימי חזקיהו, שנאמר: "למרבה המשרה ולשלום אין קץ על כסא דוד ועל ממלכתו להכין אותה ולסעדה במשפט ובצדקה מעתה ועד עולם קנאת ה' צבאות תעשה זאת"</strong> (ישעיהו ט, ו), כלומר, מעתה לא זכות האבות מגינה על ישראל כי אם רק קנאת ה'.
 <big>ג</big> כיון שנידונו כאן דברים השייכים לבעיית העונש בכלל, והקשר בין המעשה לבין העונשים הבאים על האדם, מוסיפים לדון בענין זה. <strong>אמר רב אמי: אין מיתה</strong> באה על האדם <strong>בלא חטא,</strong> שאילו לא היה האדם חוטא לא היה מת. <strong>ואין יסורין</strong> באים לאדם <strong>בלא עון.</strong>
 וראיות לדבר: <strong>אין מיתה בלא חטא</strong> — <strong>דכתיב</strong> <small>[ש</small>כן <small>נאמר]:</small> <strong>"הנפש החטאת היא תמות בן לא ישא בעון האב ואב לא ישא בעון הבן. צדקת הצדיק עליו תהיה ורשעת הרשע עליו תהיה"</strong> (יחזקאל יח, כ), לאמור, רק חטאו של אדם גורם לו מיתה, ואין לדבר על חטא קדמון. ו<strong>אין יסורין בלא עון</strong> — <strong>דכתיב</strong> <small>[ש</small>כן <small>נאמר]:</small> <strong>"ופקדתי בשבט פשעם ובנגעים עונם"</strong> (תהלים פט, לג).
## דף נה:
 <strong>מיתיבי</strong> <small>[מקשים]</small> ממה ששנינו בברייתא: <strong>אמרו מלאכי השרת לפני הקדוש ברוך הוא: רבונו של עולם! מפני מה קנסת מיתה על אדם הראשון? אמר להם: מצוה קלה צויתיו ועבר עליה. אמרו לו: והלא משה ואהרן שקיימו</strong> את <strong>כל התורה כולה, ומתו! אמר להם</strong> הקדוש ברוך הוא כלשון הכתוב: "הכל כאשר לכל <strong>מקרה אחד לצדיק ולרשע לטוב</strong> ולטהור ולטמא ולזובח ולאשר איננו זובח כטוב כחוטא הנשבע כאשר שבועה ירא" (קהלת ט, ב), והרי שהמוות אינו קשור במעשיו של אדם, אלא נגזר על הכל בשווה!
 ומשיבים: רב אמי <strong>הוא</strong> ש<strong>אומר</strong> דבריו אלה <strong>כי האי תנא</strong> <small>[כתנא זה],</small> <strong>דתניא</strong> <small>[ששנויה</small> ברייתא<small>],</small> <strong>ר' שמעון בן אלעזר אומר: אף משה ואהרן בחטאם מתו, שנאמר:</strong> "ויאמר ה' אל משה ואל אהרן <strong>יען לא האמנתם בי</strong> להקדישני לעיני בני ישראל לכן לא תביאו את הקהל הזה אל הארץ אשר נתתי להם" (במדבר כ, יב). <strong>הא</strong> <small>[הרי]</small> אם כן <strong>האמנתם בי</strong> — <strong>עדיין לא הגיע זמנכם ליפטר מן העולם,</strong> הרי שאף מות משה ואהרן תלוי בחטאם.
 ועוד <strong>מיתיבי</strong> <small>[מקשים]</small> ממה ששנינו: <strong>ארבעה</strong> אנשים <strong>מתו בעטיו</strong> (בגללו) <strong>של נחש.</strong> כלומר, לא משום חטאיהם, אלא מפני שנגזר מאז מעשה הנחש על בני אדם שימותו, והם עצמם נקיים היו מכל חטא. <strong>ואלו הם: בנימין בן יעקב, ועמרם אבי משה, וישי אבי דוד, וכלאב בן דוד. וכולהו גמרא, לבר</strong> <small>[וכולם</small> למדנו <small>ממסורת],</small> <strong>מישי אבי דוד דמפרש ביה קרא</strong> <small>[שמפורש בו הכתוב]</small> בדרך הדרש, <strong>דכתיב</strong> <small>[שנאמר]:</small> <strong>"ואת עמשא שם אבשלום תחת יואב שר הצבא ועמשא בן איש ושמו יתרא הישראלי אשר בא אל אביגיל בת נחש אחות צרויה אם יואב"</strong> (שמואל ב' יז, כה).
 ושואלים: <strong>וכי</strong> אביגיל <strong>בת נחש הואי</strong> <small>[היתה]?</small> <strong>והלא בת ישי הואי, דכתיב</strong> <small>[ש</small>כן <small>נאמר]:</small> "ואישי הוליד את בכורו את אליאב ואבינדב השני ושמעא השלישי. נתנאל הרביעי רדי החמישי. אוצם השישי דוד השביעי. <strong>ואחיתיהם צרויה ואביגיל</strong> ובני צרויה אבשי ויואב ועשה־אל שלושה. ואביגיל ילדה את עמשא ואבי עמשא יתר הישמעאלי" (דברי הימים א' ב, יג–יז), ואם כן היתה אביגיל בת ישי. <strong>אלא</strong> נקרא נחש כדי לומר <strong>שמת בעטיו של נחש.</strong>
 ועכשיו באים לברר: <strong>מני</strong> <small>[של מי</small> היא] ברייתא זו המספרת על הארבעה שמתו בלא חטא ? <strong>אילימא</strong> <small>[אם תאמר]</small> שזהו ה<strong>תנא</strong> שמספר מה אמרו <strong>מלאכי השרת, והא איכא</strong> <small>[והרי יש]</small> לדעתו גם <strong>משה ואהרן</strong> שאף הם מתו שלא בעוונם! <strong>אלא לאו</strong> <small>[האם לא]</small> ברייתא זו כ<strong>ר' שמעון בן אלעזר היא,</strong> הסבור שמשה ואהרן אף הם חטאו. <strong>ושמע מינה</strong> <small>[ולמד ממנה]</small> כי בעיקרו של דבר אף הוא מסכים ש<strong>יש מיתה בלא חטא ויש יסורין בלא עון. ו</strong>אם כן <strong>תיובתא</strong> <small>[קושיה חמורה]</small> היא על <strong>רב אמי,</strong> ואכן לפי זה נשאר הדבר <strong>בתיובתא</strong> <small>[קושיה חמורה]</small> ואין לה תשובה.
 <big>א</big> וכיון שהוזכרו בדרך אגב חטאי אבות האומה, באים לברר דברים אחדים בנושא זה. <strong>אמר ר' שמואל בר נחמני</strong> שכך <strong>אמר ר' יונתן: כל האומר</strong> ש<strong>ראובן חטא</strong> בבלהה <strong>אינו אלא טועה,</strong> וכפי <strong>שנאמר: "</strong>ויהי בשכון ישראל בארץ ההיא וילך ראובן וישכב את בלהה פילגש אביו וישמע ישראל <strong>ויהיו בני יעקב שנים עשר"</strong> (בראשית לה, כב), ואמרו חכמים כי מה שנאמר "ויהיו בני יעקב שנים עשר" <strong>מלמד שכולן שקולים כאחת</strong> בצדקתם, ואם כן הרי שאף ראובן לא חטא. <strong>אלא מה אני מקיים</strong> (כיצד אני מבין) את דברי הכתוב <strong>"וישכב את בלהה פילגש אביו"</strong> — <strong>מלמד שבלבל</strong> (הפך) <strong>מצעו של אביו,</strong> שהתרעם על שהיה באוהלה של בלהה, <strong>ומעלה עליו הכתוב כאילו שכב עמה.</strong>
 וכן <strong>תניא</strong> <small>[שנויה</small> ברייתא<small>],</small> <strong>ר' שמעון בן אלעזר אומר: מוצל אותו צדיק מאותו עון, ולא בא מעשה זה לידו,</strong> שכן וכי <strong>אפשר</strong> ש<strong>עתיד זרעו לעמוד על הר עיבל ולומר "ארור שכב עם אשת אביו</strong> כי גילה כנף אביו ואמר כל העם אמן<strong>"</strong> (דברים כז, כ), <strong>ויבא חטא זה לידו?</strong> וכי אפשר לתאר שיקללו בני השבט את אביהם? <strong>אלא מה</strong> (כיצד) <strong>אני מקיים</strong> את דברי הכתוב <strong>"וישכב את בלהה פילגש אביו"</strong> — יש להבין זאת ש<strong>עלבון אמו תבע. אמר: אם אחות אמי</strong> רחל <strong>היתה צרה לאמי,</strong> האם גם <strong>שפחת אחות אמי תהא צרה לאמי?</strong> על כן <strong>עמד ובלבל את מצעה,</strong> כדי שיהא יעקב באוהל לאה.
 <strong>אחרים אומרים: שתי מצעות בלבל, אחת של שכינה ואחת של אביו, והיינו דכתיב</strong> <small>[וזהו שנאמר]:</small> <strong>"</strong>פחז כמים אל תותר כי עלית משכבי אביך <strong>אז חללת יצועי עלה"</strong> (בראשית מט, ד), <strong>אל תקרי "יצועי" אלא "יצועיי"</strong> כי "משכבי אביך" כוונתן הן למיטתו של אביו והן להשראת השכינה המצויה באוהלי הצדיקים.
 ומעירים כי גופו של ענין הרי הוא <strong>כתנאי</strong> <small>[כ</small><small>מחלוקת</small> <small>תנאים]</small> שנחלקו בדבר זה במקום אחר. ששנינו שנחלקו חכמים בפירוש המלים <strong>"פחז כמים אל תותר",</strong> ובמיוחד בפרוש בדרך ראשי תיבות את המלה "פחז". <strong>ר' אליעזר אומר</strong> כי מלה זו היא ראשי התיבות של המילים <strong>"פזתה"</strong> (מלשון פזיזות), <strong>"חבתה"</strong> (התחייבת), <strong>"זלתה"</strong> (עשית מעשה זלזול, קלון). <strong>ר' יהושע אומר,</strong> ראשי תיבות אלה הם: <strong>"פסעתה על דת", "חטאת", "זנית". רבן גמליאל אומר</strong> ש"פחז" מתייחס לתשובתו של ראובן: <strong>"פיללתה"</strong> (התפללת להנצל מן החטא), <strong>"חלתה"</strong> (רעדת מלחטוא), <strong>"זרחה תפלתך".</strong>
 <strong>אמר רבן גמליאל: עדיין צריכין אנו</strong> בהבנת מדרש זה <strong>למודעי.</strong> ש<strong>ר' אלעזר המודעי אומר: הפוך את התיבה</strong> (המלה) <strong>ודורשה: זעזעתה, הרתעתה</strong> (שדורש ה' במקום ח' במלת "פחז" כמקובל), וכל כדי שלא תחטא ואכן <strong>"פרחה חטא ממך".</strong> ואם כן הרי שרבן גמליאל ור' אלעזר המודעי סבורים שלא חטא ראובן. <strong>רבא אמר, ואמרי לה</strong> <small>[ויש אומרים]</small> את השמועה הזאת משמו של <strong>ר' ירמיה בר אבא,</strong> בראשי תיבות אחרים: <strong>"זכרת עונשו של דבר", "חלית עצמך חולי גדול"</strong> כדי להימנע מן החטא, <strong>"פירשת מלחטוא".</strong>
 <big>ב</big> המילים <strong>ראובן, בני עלי, בני שמואל, דוד, ושלמה, ויואש</strong> הם <strong>סימן</strong> לדיונים הבאים בשאלה אם אמנם חטאו גדולי הדור.
 <strong>אמר ר' שמואל בר נחמני</strong> שכך <strong>אמר ר' יונתן: כל האומר</strong> ש<strong>בני עלי חטאו אינו אלא טועה, שנאמר: "ושם שני בני עלי (עם ארון ברית האלהים) חפני ופנחס כהנים לה'"</strong>(שמואל א' א, ג).
 ומעירים כי ר' יונתן <strong>סבר לה</strong> <small>[סבור הוא]</small> <strong>כרב,</strong> ש<strong>אמר רב: פנחס לא חטא.</strong> ומנין לו דבר זה? — הוא <strong>מקיש</strong> (משוה) את <strong>חפני לפנחס: מה פנחס לא חטא</strong> — <strong>אף חפני לא חטא. אלא מה אני מקיים</strong> את דברי הכתוב "ועלי זקן מאד ושמע את כל אשר יעשון בניו לכל ישראל ואת <strong>אשר ישכבן את הנשים</strong> הצובאות פתח אוהל מועד" (שמואל א' ב, כב) — יש להסביר זאת ש<strong>מתוך ששהו</strong> בני עלי <strong>את</strong> הקרבת <strong>קיניהן</strong> של הנשים שילדו והביאום כחלק מסדר טהרתן, שכן יולדת עניה צריכה להביא לטהרתה שני תורים או בני יונה לקרבן, והם הנקראים "קן", ומאחר שלא הזדרזו בני עלי בהקרבה גרמו <strong>שלא הלכו</strong> הנשים <strong>אצל בעליהן</strong> ובשל כך <strong>מעלה עליהן הכתוב כאילו שכבום,</strong> אבל חטאם היה רק ברשלנות ובחוסר תשומת לב.
 <strong>גופא</strong> <small>[לגוף</small> הדבר<small>]</small> הרי הזכרנו מקודם ש<strong>אמר רב</strong> ש<strong>פנחס לא חטא.</strong> וראייה לדבריו — ממה <strong>שנאמר: "ואחיה בן אחיטוב אחי איכבוד בן פנחס בן עלי כהן ה'</strong> בשילה נושא אפוד והעם לא ידע כי הלך יונתן<strong>"</strong> (שמואל א' יד, ג), ולכאורה האם <strong>אפשר</strong> ש<strong>חטא בא לידו</strong> של פנחס <strong>והכתוב מייחסו</strong> ומונה את דורות הכהנים שאחריו?
 <strong>והלא כבר נאמר</strong> לגבי החוטאים בזנות <strong>"יכרת ה' לאיש אשר יעשנה ער וענה מאהלי יעקב ומגיש מנחה לה' צבאות"</strong> (מלאכי ב, יב), ודרשו: <strong>אם ישראל הוא</strong> החוטא — <strong>לא יהיה לו</strong> בצאצאיו אדם <strong>ער</strong> ומבין בין ה<strong>חכמים, ו</strong>אף <strong>לא</strong> מבניו שיוכל להיות <strong>עונה</strong> לשאלות בין ה<strong>תלמידים</strong> שלפניהם. <strong>ואם כהן הוא</strong> — <strong>לא יהיה לו בן מגיש מנחה,</strong> ומאחר שבכל זאת היו לפנחס בנים ובני בנים ששמשו ככהנים, <strong>שמע מינה</strong> <small>[למד ממנה]</small> ש<strong>פנחס לא חטא.</strong>
 ומקשים: <strong>אלא הא כתיב</strong> <small>[הרי נאמר]</small> <strong>"אשר ישכבן"</strong> ומשמע ששניהם עשו זאת! ומתרצים: במקרא כתוב הדבר בכתיב חסר, ויש אפשרות לומר כי <strong>"ישכבן" כתיב</strong> <small>[כתוב]</small> בלשון יחיד, ולא חטאו שניהם.
  ומקשים: <strong>והכתיב</strong> <small>[והרי נאמר]</small> שאמר עלי: <strong>"אל בני כי לוא טובה השמעה</strong> אשר אנכי שומע מעבירים עם ה'<strong>"</strong> (שמואל א' ב, כד), ואם כן הפנייה כאן היא לשני הבנים! <strong>אמר רב נחמן בר יצחק:</strong> גם כאן יתכן לומר כי <strong>"בני" כתיב</strong> <small>[נאמר],</small> שאפשר לקרוא זאת בלשון יחיד.
 ומקשים: והלא כתוב <strong>"מעברים"</strong> והוא נדרש כאן שכוונתו: גורמים לעבור עבירה, וכתוב על שניהם בלשון רבים! <strong>אמר רב הונא בריה</strong> <small>[בנו]</small> של <strong>רב יהושע: "מעבירם" כתיב</strong> <small>[נאמר],</small> בכתיב חסר, שאפשר להבינו כלשון יחיד.
 ובכל זאת מקשים: <strong>והכתיב</strong> <small>[והרי נאמר]</small> "ובני עלי <strong>בני בליעל</strong> לא ידעו את ה'" (שמואל א' ב, יב)! ומשיבים: <strong>מתוך שהיה לו לפנחס למחות לחפני</strong> על מעשיו <strong>ולא מיחה, מעלה עליו הכתוב כאילו</strong> גם הוא <strong>חטא.</strong>
 <big>ג</big> <strong>אמר ר' שמואל בר נחמני</strong> שכך <strong>אמר ר' יונתן: כל האומר</strong>
## דף נו.
 <strong>בני שמואל חטאו אינו אלא טועה, שנאמר: "ויהי כאשר זקן שמואל</strong> וישם את בניו שופטים לישראל... <strong>ובניו לא הלכו בדרכיו</strong> ויטו אחרי הבצע ויקחו שוחד ויטו משפט<strong>"</strong> (שמואל א' ח, א-ג), ומן ההדגשה "ולא הלכו בניו בדרכיו" נלמד: <strong>בדרכיו הוא</strong> ש<strong>לא הלכו,</strong> ואולם <strong>מיחטא נמי</strong> <small>[לחטוא גם כן]</small> <strong>לא חטאו,</strong> שאמנם לא היו מושלמים כאביהם, אך לא חטאו.
 <strong>אלא מה</strong> (כיצד) <strong>אני מקיים</strong> את דברי הכתוב <strong>"ויטו אחרי הבצע"</strong> — <strong>שלא עשו כמעשה אביהם,</strong> שכן <strong>היה שמואל הצדיק מחזר בכל מקומות ישראל ודן אותם בעריהם, שנאמר: "והלך מדי שנה בשנה וסבב בית אל והגלגל והמצפה ושפט את ישראל</strong> את כל המקומות האלה<strong>"</strong> (שמואל א' ז, טז), <strong>והם לא עשו כן</strong> ללכת ממקום למקום ולזכות את ישראל, <strong>אלא ישבו בעריהם כדי להרבות שכר לחזניהן</strong> (שמשיהם) <strong>ולסופריהן,</strong> ולכן מעלה עליהם הכתוב שחטאו ברדיפת בצע ושוחד.
 ומעירים: דבר זה הוא <strong>כתנאי</strong> <small>[כ</small>מחלוקת <small>תנאים]</small> שנחלקו בכך במקום אחר. ששנינו שנחלקו במשמעות דברי הכתוב <strong>"ויטו אחרי הבצע",</strong> ש<strong>ר' מאיר אומר</strong> ש<strong>חלקם שאלו בפיהם,</strong> שהיו מבקשים את המעשרות המגיעים להם בתור לויים, ועל ידי כך קפחו לויים אחרים. <strong>ר' יהודה אומר: מלאי הטילו על בעלי בתים,</strong> שהיו מטילים על בני העיר חובה לדאוג לפרנסתם. <strong>ר' עקיבא אומר: קופה יתירה של מעשר נטלו בזרוע,</strong> שלקחו בכוח יותר מן הראוי לחלקם. <strong>ר' יוסי אומר: מתנות</strong> הראויות להם <strong>נטלו בזרוע,</strong> ולא נהגו כראוי, שהלוי צריך לקבל ולא לקחת בעצמו.
 <big>א</big> <strong>אמר ר' שמואל בר נחמני</strong> שכך <strong>אמר ר' יונתן: כל האומר</strong> ש<strong>דוד חטא אינו אלא טועה, שנאמר: "ויהי דוד לכל דרכיו משכיל וה' עמו"</strong> (שמואל א' יח, יד). שכן וכי <strong>אפשר</strong> ש<strong>חטא בא לידו ו</strong>בכל זאת תהא ה<strong>שכינה עמו?!</strong>
 <strong>אלא מה אני מקיים</strong> את דברי התוכחה של נתן <strong>"מדוע בזית את דבר ה' לעשות הרע</strong> בעיני את אוריה החיתי הכית בחרב ואת אשתו לקחת לך לאשה ואותו הרגת בחרב בני עמון<strong>"</strong> (שמואל ב' יב, ט), — יש להבין זאת <strong>שביקש לעשות</strong> כן <strong>ולא עשה.</strong>
 <strong>אמר רב: רבי</strong> (ר' יהודה הנשיא) <strong>דאתי</strong> <small>[שבא]</small> <strong>מ</strong>בית <strong>דוד מהפך ודריש בזכותיה</strong> <small>[ודורש בזכותו]</small> של <strong>דוד.</strong> ועל מה שנאמר <strong>"מדוע בזית את דבר ה' לעשות הרע" רבי אומר: משונה</strong> <small>[שונה]</small> <strong>רעה זו</strong> שנאמרה בדוד <strong>מכל רעות</strong> אחרות <strong>ש</strong>נאמרו <strong>בתורה,</strong> שהמלים "לעשות הרע" מיוחדות, <strong>שכל</strong> ה<strong>רעות</strong> האחרות <strong>ש</strong>נאמרו <strong>בתורה כתיב בהו</strong> <small>[נאמר בהן]</small> לשון <strong>"ויעש", וכאן כתיב</strong> <small>[נאמר]</small> לשון <strong>"לעשות",</strong> והדגשה זו באה לומר <strong>שביקש לעשות ולא עשה,</strong> וכוונתו אכן לא היתה לטובה, ואולם לא כן מעשיו.
 ומה שנאמר <strong>"את אוריה החתי הכית בחרב"</strong> — <strong>שהיה לך לדונו בסנהדרין</strong> כמורד במלכות, <strong>ולא דנת</strong> אותו בדרך זו, אלא הרגתו שלא לפי כללי הדין המקובלים. <strong>"ואת אשתו לקחת לך לאשה"</strong> — שבסופו של דבר <strong>ליקוחין</strong> (נישואין) <strong>יש לך בה,</strong> כלומר, אף שאין הדבר נאה, מכל מקום לא היתה על פי החוק אשת איש שבה אין נשואין תופסים כלל.
 וטעמו של דבר, ש<strong>אמר ר' שמואל בר נחמני</strong> שכך <strong>אמר ר' יונתן: כל היוצא למלחמת בית דוד</strong> ושאר מלחמות ישראל במלכותם, <strong>כותב גט כריתות לאשתו,</strong> שאם יקרה דבר וייהרג לא תישאר אשתו עגונה, ותוכל להינשא כרצונה. וכפי <strong>שנאמר: "ואת עשרת חריצי החלב האלה תביא לשר האלף ואת אחיך תפקד לשלום ואת ערבתם תקח"</strong> (שמואל א' יז, יח),
 ו<strong>מאי</strong> <small>[מהו]</small> <strong>"ערבתם"?</strong> — <strong>תני</strong> <small>[שנה]</small> <strong>רב יוסף:</strong> משמעו — <strong>דברים המעורבים בינו לבינה,</strong> כלומר, את הגט שקובע יחסים בינו לבינה — הרי שכבר נהגו אנשי הצבא לשלוח גט לנשיהם.
 <strong>"ואתו הרגת בחרב בני עמון"</strong> — <strong>מה חרב בני עמון אי</strong> (אין) <strong>אתה נענש עליו,</strong> על האנשים שנהרגו במלחמה, <strong>אף אוריה החתי אי אתה נענש עליו.</strong>
 <strong>מאי טעמא</strong> <small>[מה טעם]</small> — <strong>מורד במלכות הוה</strong> <small>[היה].</small> שכן <strong>אמר ליה</strong> <small>[לו]</small> לדוד: <strong>"ואדני יואב ועבדי אדני על פני השדה חנים"</strong> (שמואל ב' יא, יא), שבפני המלך אין מזכירים אדנותו של אחר, ולכן היה אסור לו להזכיר את אדנותו של יואב בפני דוד, שהזכרה כזאת כמוה כמרידה בו.
 <strong>אמר רב: כי מעיינת ביה</strong> <small>[כאשר אתה מעיין בו],</small> בעניינו של <strong>דוד לא משכחת ביה בר מדאוריה</strong> <small>[אינך מוצא בו</small> עוון <small>חוץ]</small> <strong>מ</strong>זה של <strong>אוריה. דכתיב</strong> <small>[ש</small>כן <small>נאמר]:</small> <strong>"</strong>אשר עשה דוד את הישר בעיני ה' ולא סר מכל אשר ציוהו כל ימי חייו <strong>רק בדבר אוריה החתי"</strong> (מלכים א' טו, ה).
 <strong>אביי קשישא רמי</strong> <small>[הזקן השליך,</small> הקשה<small>]</small> מדברי <strong>רב</strong> במקום אחד על דברי <strong>רב</strong> במקום אחר: <strong>מי</strong> <small>[האם]</small> <strong>אמר רב הכי</strong> <small>[כך]</small> בענין דוד? <strong>והאמר</strong> <small>[והרי אמר]</small> <strong>רב: קיבל דוד לשון הרע.</strong> וכידוע, כשם שאסור לומר לשון הרע כך אסור לקבלו ולהאמין לו. לדבר זה לא מצאו תשובה, ועל כן עדיין <strong>קשיא</strong> <small>[</small><small>קשה]</small> הדבר.
 <big>ב</big> <strong>גופא</strong> <small>[לגופו</small> של דבר<small>]</small> <strong>אמר רב: קיבל דוד לשון הרע, דכתיב</strong> <small>[ש</small>כן <small>נאמר]</small> שכשחיפש דוד את בנו יונתן <strong>"ויאמר לו המלך</strong> (דוד לציבא עבד שאול) <strong>איפוא הוא ויאמר ציבא אל המלך הנה הוא בית מכיר בן עמיאל בלא דבר"</strong> (שמואל ב' ט, ד), ואת משמעות "בלא דבר", מפרשים: שרצה לומר שבן יהונתן הוא אדם ריק בלא דבר תורה. ומסופר: <strong>"וישלח המלך</strong> דוד <strong>ויקחהו מבית מכיר בן עמיאל מלא דבר"</strong> (שמואל ב' ט, פסוק ה'), ומשמעות "מלא דבר" — שמצא אותו מלא בדברי תורה.
 וכמו כן <strong>מכדי חזייה דשקרא</strong> <small>[הרי ראה ששקרן]</small> <strong>הוא</strong> ציבא, ואם כן <strong>כי הדר אלשין עילויה מאי טעמא קיבלה מיניה</strong> <small>[כאשר חזר והלשין עליו מדוע קיבל ממנו]?</small> <strong>דכתיב</strong> <small>[ש</small>כן <small>נאמר]</small> שבבריחת דוד מאבשלום פגש את ציבא <strong>"ויאמר המלך</strong> ו<strong>איה בן אדניך ויאמר ציבא אל המלך הנה יושב בירושלם</strong> כי אמר היום ישיבו לי בית ישראל את ממלכות אבי<strong>"</strong> (שמואל ב' טז, ג), <strong>ומנא לן</strong> <small>[ומניין לנו]</small> ש<strong>קיבל מיניה</strong> <small>[ממנו]?</small> — <strong>דכתיב</strong> <small>[ש</small>כן <small>נאמר]:</small> <strong>"ויאמר המלך</strong> לציבא <strong>הנה לך כל אשר למפיבשת ויאמר ציבא השתחויתי אמצא חן בעיני</strong> אדוני <strong>המלך"</strong> (שמואל ב' טז, ד).
 <strong>ושמואל אמר: לא קיבל דוד לשון הרע</strong> כי <strong>דברים הניכרים חזא ביה</strong> <small>[ראה בו]</small> במפיבושת, ובשלהם נדמה היה לו שאכן צדק ציבא. <strong>דכתיב</strong> <small>[שנאמר]:</small> <strong>"ומפיבשת בן שאול ירד לפני המלך ולא עשה רגליו ולא עשה שפמו ואת בגדיו לא כבס</strong> למן היום לכת המלך עד היום אשר בא בשלום<strong>"</strong> (שמואל ב' יט, כה), וחשב דוד שהוא מתאבל על שובו בשלום. <strong>וכתיב</strong> <small>[ונאמר]:</small> <strong>"ויהי כי בא ירושלם לקראת המלך ויאמר לו המלך למה לא הלכת עמי מפיבשת. ויאמר אדני המלך עבדי רמני כי אמר עבדך אחבשה לי החמור וארכב עליה ואלך את המלך כי פסח</strong>
## דף נו:
 <strong>עבדך. וירגל בעבדך אל אדני המלך ואדני המלך כמלאך האלהים ועשה הטוב בעיניך"</strong> (שמואל ב' כו–כח). <strong>"ויאמר לו המלך למה תדבר עוד דבריך אמרתי אתה וציבא תחלקו את השדה. ויאמר מפיבשת אל המלך גם את הכל יקח אחרי אשר בא אדני המלך בשלום אל ביתו"</strong> (שמואל ב' ל–לא) ומתפרש ש<strong>אמר לו</strong> מפיבושת: <strong>אני אמרתי "מתי תבא בשלום" ואתה עושה לי כך? לא עליך יש לי תרעומות אלא על מי שהביאך בשלום.</strong>
 ו<strong>היינו דכתיב</strong> <small>[וזהו שנאמר]:</small> <strong>"ובן יהונתן מריב בעל"</strong> (דברי הימים א' ח, לד), ותמוה הדבר, שכן <strong>וכי "מריב בעל" שמו? והלא מפיבשת שמו! אלא מתוך שעשה מריבה עם בעליו</strong> הקדוש ברוך הוא, ובא בתרעומת מדוע ניצל דוד המלך, נקרא בכנוי זה. <strong>יצתה</strong> (יצאה) <strong>בת קול ואמרה לו: נצא בר נצא</strong> <small>[מתקוטט בן מתקוטט].</small> ומסבירים: <strong>"נצא"</strong> <small>[מתקוטט]</small> — <strong>הא דאמרן</strong> <small>[זה שאמרנו]</small> שבא בתרעומת בענין דוד. <strong>"בר נצא"</strong> <small>[בן מתקוטט]</small> — <strong>דכתיב</strong> <small>[ש</small>כן <small>נאמר]:</small> <strong>"ויבא שאול עד עיר עמלק וירב בנחל"</strong> (שמואל א' טו, ה), ו<strong>אמר ר' מני:</strong> שעשה מריבה עם הקדוש ברוך הוא <strong>על עסקי נחל,</strong> שאמר: אם על אדם אחד שנהרג עורפים את העגלה בנחל (ראה דברים כא, א-ט) מדוע יש להרוג את כל העמלקים הללו?
 ולענייננו <strong>אמר רב יהודה אמר רב: בשעה שאמר דוד למפיבשת: אתה וציבא תחלקו את השדה, יצתה בת קול ואמרה לו: רחבעם וירבעם יחלקו את המלוכה.</strong>
 ו<strong>אמר רב יהודה אמר רב: אילמלי לא קיבל דוד לשון הרע</strong> בענין מפיבושת <strong>לא נחלקה מלכות בית דוד, ולא עבדו ישראל עבודה זרה</strong> בשל ירבעם, <strong>ולא גלינו מארצנו.</strong>
 <big>א</big> <strong>אמר ר' שמואל בר נחמני</strong> שכך <strong>אמר ר' יונתן: כל האומר</strong> ש<strong>שלמה</strong> המלך <strong>חטא אינו אלא טועה, שנאמר: "ולא היה לבבו שלם עם ה' אלהיו כלבב דויד אביו"</strong> (מלכים א' יא, ד). ויש להבין: <strong>כלבב דוד אביו הוא</strong> ש<strong>לא הוה</strong> <small>[היה],</small> ואולם <strong>מיחטא נמי</strong> <small>[לחטוא גם כן]</small> <strong>לא חטא.</strong>
 <strong>אלא מה</strong> (כיצד) <strong>אני מקיים</strong> את דברי הכתוב <strong>"ויהי לעת זקנת שלמה נשיו הטו את לבבו</strong> ללכת אחרי אלהים אחרים" (מלכים א' יא, ד) — יש להבין כי <strong>ההיא</strong> שאמרנו מפורשת <strong>כ</strong>דברי <strong>ר' נתן.</strong> ש<strong>ר' נתן רמי</strong> <small>[השליך,</small> הראה סתירה<small>]</small> בדברי הכתובים. שבמצד אחד <strong>כתיב</strong> <small>[נאמר]</small> <strong>"ויהי לעת זקנת שלמה נשיו הטו את לבבו", והכתיב</strong> <small>[ו</small>מצד אחר <small>הרי נאמר]:</small> <strong>"כלבב דויד אביו"</strong> ומשמע: <strong>כלבב דוד אביו הוא</strong> ש<strong>לא הוה</strong> <small>[היה],</small> ואולם <strong>מיחטא נמי</strong> <small>[לחטוא גם כן]</small> <strong>לא חטא!</strong> אלא יש לומר כי <strong>הכי קאמר</strong> <small>[כך אמר]:</small> <strong>"ויהי לעת זקנת שלמה נשיו הטו את לבבו ללכת אחרי אלהים אחרים", ו</strong>אולם הוא <strong>לא הלך.</strong>
 ומקשים: <strong>והכתיב</strong> <small>[והרי נאמר]:</small> <strong>"אז יבנה שלמה במה לכמוש שקץ מואב</strong> בהר אשר על פני ירושלים ולמולך שקוץ בני עמון<strong>"</strong> (מלכים א' יד, ז), והרי שכן הלך אחר עבודה זרה! ומתרצים: <strong>שבקש לבנות ולא בנה.</strong>
 ומקשים: אם כך מבינים אנו צורה זו של לשון עתיד, <strong>אלא מעתה</strong> וכי תפרש את דברי הכתוב <strong>"אז יבנה יהושע מזבח לה'</strong> אלהי ישראל בהר עיבל<strong>"</strong> (יהושע ח, ל) וכי תפרש <strong>שבקש לבנות ולא בנה?! אלא</strong> ודאי מדובר ש<strong>בנה,</strong> ואם כן <strong>הכא נמי</strong> <small>[כאן גם כן]</small> בשלמה, הכוונה ש<strong>בנה!</strong>
 <strong>אלא</strong> יש להבין זאת <strong>כדתניא</strong> <small>[כפי ששנינו</small> בברייתא<small>],</small> <strong>ר' יוסי אומר:</strong> את הכתוב ביאשיהו <strong>"ואת הבמות אשר על פני ירושלם אשר מימין להר המשחה אשר בנה שלמה מלך ישראל לעשתרת שקץ צדונים</strong> ולכמוש שקוץ מואב ולמלכום תועבת בני עמון טימא המלך<strong>"</strong> (מלכים ב' כג, יג).
 שיש לתמוה: וכי <strong>אפשר</strong> ש<strong>בא</strong> המלך הצדיק <strong>אסא ולא ביערם,</strong> וכן בא <strong>המלך יהושפט ולא ביערם, עד שבא יאשיה וביערם? והלא כל עבודה זרה שבארץ ישראל אסא ויהושפט ביערום! אלא מקיש</strong> <small>[משווה]</small> <strong>ראשונים לאחרונים, מה אחרונים,</strong> כלומר, יאשיהו, <strong>לא עשו</strong> ביעור זה, ונעשה עוד קודם לכן, <strong>ו</strong>אף על פי כן <strong>תלה בהן</strong> הכתוב <strong>לשבח</strong> כאילו ביער יאשיהו בתוך שאר עבודה זרה גם במות אלה, <strong>אף ראשונים,</strong> שלמה, <strong>לא עשו</strong> את הבמות, <strong>ו</strong>אף על פי כן <strong>תלה בהן</strong> הכתוב <strong>לגנאי</strong> כאילו בנה.
 ומקשים: <strong>והכתיב</strong> <small>[והרי נאמר]:</small> <strong>"ויעש שלמה הרע בעיני ה'"</strong>(מלכים א, יא, ו)! <strong>אלא מפני שהיה לו למחות בנשיו ולא מיחה מעלה עליו הכתוב כאילו חטא</strong> בעצמו.
 <strong>אמר רב יהודה</strong> שכך <strong>אמר שמואל: נוח</strong> היה <strong>לו לאותו צדיק</strong> שלמה, <strong>שיהא שמש</strong> ועובד עבודה קשה <strong>לדבר אחר</strong> (עבודה זרה) <strong>ואל יכתב בו "ויעש הרע בעיני ה'",</strong> אף שלא עשה.
 <strong>אמר רב יהודה</strong> שכך <strong>אמר שמואל:</strong> חטא שלמה היה ש<strong>בשעה שנשא</strong> שלמה <strong>את בת פרעה, הכניסה לו אלף מיני זמר, ואמרה לו: כך עושים לעבודה זרה פלונית, וכך עושים לעבודה זרה פלונית, ולא מיחה בה</strong> על דיבורים אלה.
 ו<strong>אמר רב יהודה אמר שמואל: בשעה שנשא שלמה את בת פרעה ירד גבריאל ונעץ קנה בים ו</strong>אחר זמן <strong>עלה</strong> ונדבק <strong>בו,</strong> בקנה, <strong>שירטון</strong> והצטברה אדמה משנה לשנה, <strong>ו</strong>על מקום זה <strong>נבנה כרך גדול של רומי</strong> שהיא המכשיר להעניש בסוף דורות את ישראל.
 <strong>במתניתא תנא</strong> <small>[בברייתא שנו]:</small> <strong>אותו היום שהכניס ירבעם שני עגלי זהב, אחד בבית אל ואחד בדן, נבנה צריף</strong> (סוכה קלועה) <strong>אחד,</strong> שהיה הבית הראשון באותו מקום, <strong>וזהו</strong> ראשית <strong>איטליאה</strong> (איטליה) <strong>של יון.</strong>
 <big>ב</big> ו<strong>אמר ר' שמואל בר נחמני</strong> שכך <strong>אמר ר' יונתן: כל האומר</strong> ש<strong>יאשיהו חטא</strong> — <strong>אינו אלא טועה, שנאמר: "ויעש הישר בעיני ה' וילך בכל דרך דוד אביו</strong> ולא סר ימין ושמאל<strong>"</strong> (מלכים ב' כב, ב). <strong>אלא מה אני מקיים</strong> בדברי הכתוב <strong>"וכמהו לא היה לפניו מלך אשר שב</strong> אל ה' בכל לבבו ובכל נפשו ובכל מאודו ככל תורת משה ואחריו לא קם כמוהו<strong>"</strong> (מלכים ב' כג, כה), שלכאורה אפשר להבין מכאן שבימיו הראשונים היה חוטא, אלא שאחר כך שב אל ה' — לא תשובה על חטאים ממש עשה, אלא
 <strong>שכל דין</strong> דין שהיה בו הוא הדיין <strong>שדן מ</strong>אז היה <strong>בן שמנה</strong> שנים כשעלה למלוכה, <strong>עד</strong> בן <strong>שמנה עשרה החזירן להן</strong> לאותם שחייב בדין, שחשש שמא בשנות ילדותו לא דן כהלכה. ו<strong>שמא תאמר</strong> כי <strong>נטל מזה</strong> שזיכהו אז <strong>ונתן לזה</strong> שחייבו — <strong>תלמוד לומר</strong> ששב <strong>"</strong>ו<strong>בכל מאדו"</strong> שמובנו בכל ממונו, וכוונתו: <strong>שנתן להם משלו.</strong>
 <strong>ופליגא</strong> <small>[וחלוקה]</small> אימרה זו על דעת <strong>רב,</strong> ש<strong>אמר רב: אין לך גדול בבעלי תשובה יותר מיאשיהו בדורו ואחד בדורנו.</strong> ושואלים: <strong>ומנו</strong> <small>[ומי הוא]</small> אחד זה בדורו של רב? ומשיבים: הוא <strong>אבא אבוה</strong> <small>[אביו]</small> של <strong>ר' ירמיה בר אבא. ואמרי לה</strong> <small>[ויש אומרים]</small> שהיה זה <strong>אחא אחוה</strong> <small>[אחיו]</small> של <strong>אבא אבוה</strong> <small>[אביו]</small> של <strong>רב ירמיה בר אבא.</strong> ש<strong>אמר מר</strong> <small>[החכם]:</small> <strong>ר' אבא ואחא אחי הוו</strong> <small>[אחים היו].</small>
 <strong>אמר רב יוסף: ועוד אחד</strong> בעל תשובה גדול יש <strong>בדורנו. ומנו</strong> <small>[ומי הוא]?</small> — <strong>עוקבן בר נחמיה ריש גלותא</strong> <small>[ראש הגולה].</small> <strong>והיינו</strong> <small>[וזהו]</small> המכונה <strong>"נתן דצוציתא". אמר רב יוסף: הוה יתיבנא בפירקא, והוה קא</strong> <small>[הייתי יושב בדרשת הרגל, והייתי]</small> <strong>מנמנם, וחזאי בחילמא דקא פשט</strong> <small>[וראיתי בחלומי שפשט</small> המלאך<small>]</small> <strong>ידיה וקבליה</strong> <small>[ידו וקיבל אותו]</small> את נתן דצוציתא, להראות שחזר בתשובה שלימה.
## דף נז.
 <big>א משנה</big> במשנה זו נמנים הדברים שמותר ושאסור לאשה לצאת בהם בשבת. ודבר זה תלוי בהכרעה אם חפץ מסויים נחשב כתכשיט לאשה או כמשא בלבד. ואף אם נחשב כתכשיט, שמא יש לחשוש לטלטולו ביד ברשות הרבים. ואמרו: <strong>במה,</strong> באלו דברים <strong>אשה יוצאה</strong> (יוצאת) בשבת <strong>ובמה,</strong> באלו דברים <strong>אינה יוצאה?</strong>
 — <strong>לא תצא אשה לא בחוטי צמר ולא בחוטי פשתן ולא ברצועות</strong> מחומרים אחרים <strong>ש</strong>אשה קולעת <strong>ב</strong>שערות <strong>ראשה. ו</strong>אשה הרוצה לטבול לטהרתה <strong>לא תטבול בהן,</strong> בכל אלה, <strong>עד שתרפם,</strong> שכאשר החוטים והרצועות מהודקים בשערות ראשה אין המים יכולים להכנס ברווח בין השיער והרצועה ולא עולה לה טבילה. 
 <strong>ו</strong>כן אסור לאשה לצאת <strong>לא ב</strong>תכשיט הקרוי <strong>"טוטפת", ולא בסרביטין בזמן שאינן תפורים</strong> וצמודים לכיסוי ראשה. וכן <strong>לא</strong> תצא אשה <strong>בכבול לרשות הרבים. </strong>
 ואף <strong>לא בעיר של זהב ולא ב</strong>תכשיט <strong>קטלא ולא בנזמים ולא בטבעת שאין עליה חותם</strong> ועשויה לקישוט בלבד, <strong>ולא במחט שאינה נקובה</strong> המשמשת כתכשיט.
 <strong>ו</strong>אולם <strong>אם יצאת</strong> (יצאה) בכל אחד מאלה <strong>אינה חייבת חטאת,</strong> כי מדין תורה מותר לאשה לצאת בתכשיטיה, ורק החכמים גזרו על מקצת תכשיטים שלא תצא אשה בהם, שמא תבוא להראותם לחברותיה ותטלטלם ארבע אמות ברשות הרבים.
 <big>ב גמרא</big> שנינו במשנה כי אין אשה טובלת בקישוטי השיער המהודקים בראשה. ושואלים: <strong>טבילה מאן דכר</strong> <small>[מי הזכיר]</small> את <strong>שמה?</strong> והלא המשנה מדברת בדיני שבת, ומדוע דנה בהלכות טבילה?
 <strong>אמר רב נחמן בר יצחק</strong> שכך <strong>אמר רבה בר אבוה: מה טעם קאמר</strong> <small>[אמר],</small> שיש להבין דין זה כדבר הסבר, ולא כתוספת שאינה מן הענין. וכך יש להבין את המשנה: <strong>מה טעם לא תצא אשה לא בחוטי צמר ולא בחוטי פשתן</strong> — <strong>מפני שאמרו חכמים</strong> כי אף <strong>ב</strong>ימות ה<strong>חול לא תטבול בהן עד שתרפם. וכיון</strong> ש<strong>ב</strong>ימות ה<strong>חול לא תטבול בהן עד שתרפם, בשבת</strong> — <strong>לא תצא</strong> בהם, <strong>דילמא מיתרמי</strong> <small>[שמא תזדמן]</small> <strong>לה טבילה של מצוה ושריא להו</strong> <small>[ותתיר אותם]</small> בשעת הטבילה, <strong>ואתי לאתויינהו</strong> <small>[ותבוא להביאם,</small> לטלטלם<small>]</small> <strong>ארבע אמות ברשות הרבים.</strong>
 <strong>בעא מיניה</strong> <small>[שאל ממנו]</small> <strong>רב כהנא מרב: תיכי חלילתא מאי</strong> <small>[</small>חוטים העשויים <small>כשרשרות חלולות, מה</small> דינם<small>]</small> האם מותר לנשים לצאת בהם בשבת, או לא? והדבר תלוי בשאלה אם יש בהם משום חציצה בטבילה. <strong>אמר ליה</strong> <small>[לו]</small> רב: <strong>אריג קאמרת</strong> <small>[אמרת]?</small> <strong>כל שהוא אריג לא גזרו</strong> בו חכמים, כי באריג נכנסים המים ואין צורך לרפותו ואין איפוא חשש שתתירו לטבילה ותבוא לידי טלטול. <strong>איתמר נמי</strong> <small>[נאמר גם כן]</small> ש<strong>אמר רב הונא בריה</strong> <small>[שמו]</small> של <strong>רב יהושע: כל שהוא אריג לא גזרו</strong> בו חכמים.
 <strong>ואיכא דאמרי</strong> <small>[ויש שאומרים]</small> בלשון אחרת, ש<strong>אמר רב הונא בריה</strong> <small>[בנו]</small> של <strong>רב יהושע: חזינא לאחוותי דלא קפדן עלייהו</strong> <small>[ראיתי את אחיותי שאינן מקפידות עליהם]</small> ומתרחצות גם כאשר אותן שרשרות אריג קשורות בשערן, ואם כן נראה שהמים נכנסים בתוכן היטב וממילא אינן חוצצות אף לענין טבילה.
 ושואלים: <strong>מאי איכא</strong> <small>[מה</small> הבדל למעשה <small>יש]</small> <strong>בין הך לישנא</strong> <small>[לשון זו],</small> בראשונה, <strong>ובין הך לישנא</strong> <small>[לשון זו],</small> השניה?
 ומסבירים: <strong>איכא בינייהו דטניפן</strong> <small>[יש ביניהם</small> הבדל למעשה כשהשרשרות <small>מטונפות,</small> מלוכלכות<small>];</small> <strong>להך לישנא דאמר</strong> <small>[לאותה לשון</small> <strong>שאמרה]</strong> כי <strong>כל שהוא אריג לא גזרו</strong> בו חכמים — <strong>הני נמי</strong> <small>[אלא</small> הלא <small>גם כן]</small> <strong>ארוג</strong> הם, <strong>ולהך לישנא</strong> <small>[וללשון זו]</small> ש<strong>אמרת</strong> שמשמע ממנה שטעם הדבר <strong>משום קפידא</strong> <small>[הקפדה],</small> <strong>כיון דטניפא מקפד קפדא עלייהו</strong> <small>[ש</small>הן <small>מטונפות,</small> מלוכלכות, <small>מקפידה</small> היא <small>עליהן]</small> ובודאי תתיר אותן בשעת רחיצה, ומחויבת לעשות כן בשעת טבילה.
 <big>ג</big> <strong>תנן התם</strong> <small>[שנינו שם]</small> במשנה במסכת מקוואות: <strong>ואלו</strong> הדברים <strong>החוצצין באדם: חוטי צמר, וחוטי פשתן, והרצועות שבראשי הבנות. ר' יהודה אומר:</strong> חוטים <strong>של צמר ושל שער אין חוצצין מפני שהמים באין בהן. אמר רב הונא: וכולן,</strong> חוטי הצמר והפשתן, <strong>בראשי הבנות שנינו,</strong> שהם חוטים שנועדו לקשור את השיער, ולא במקום אחר.
 <strong>מתקיף לה</strong> <small>[מקשה עליה]</small> על הלכה זו של רב הונא <strong>רב יוסף: למעוטי מאי</strong> <small>[למעט</small> את <small>מה]</small> אמר רב הונא את דבריו? <strong>אילימא למעוטי</strong> <small>[אם נאמר</small> שבא <small>למעט]</small> את החוטים שקושרים ב<strong>צואר, ודמאי</strong> <small>[ושל מה,</small> מאיזה חומר<small>]</small> הם עשויים, <strong>אילימא למעוטי</strong> <small>[אם תאמר למעט]</small> חוטי <strong>צמר, השתא</strong> <small>[עכשיו,</small> הרי<small>]</small> <strong>רך על גבי קשה,</strong> כלומר, חוט הצמר הרך, על גבי השערות שהן קשות ביחס אליו אמרנו שהוא <strong>חוצץ,</strong> שנכרך הצמר סביב השיער בהידוק רב עד כדי חציצה בפני המים, <strong>רך על גבי רך</strong> כצמר על בשר הצואר <strong>מיבעיא</strong> <small>[נצרכה</small> לומר<small>]?</small> ודאי הוא שיש בכך חציצה.
 <strong>ואלא</strong> תאמר שבאו דברי רב הונא <strong>למעוטי</strong> <small>[למעט]</small> של <strong>חוטי פשתן.</strong> ושוב יש לשאול: <strong>השתא</strong> <small>[עכשיו,</small> הרי<small>]</small> אמרת כי <strong>קשה על גבי קשה,</strong> פשתן על גבי שיער, נכרך בהידוק רב עד כדי שהוא <strong>חוצץ, קשה על גבי רך מיבעיא</strong> <small>[נצרכה</small> לומר<small>]?</small>
 <strong>אלא אמר רב יוסף:</strong> רב הונא לא דן באפשרות הצמר או הפשתן להתהדק מסביב לבשר, אלא <strong>היינו טעמא</strong> <small>[זהו הטעם]</small> של <strong>רב הונא: לפי שאין אשה חונקת את עצמה</strong> כאשר היא מהדקת את הרצועה בצוארה. ובודאי לא תהדק את הרצועות והחוטים עד כדי שלא יוכלו המים לבוא פנימה.
 אף על מסקנה אחרונה זו <strong>איתיביה</strong> <small>[הקשה לו]</small> <strong>אביי:</strong> שנינו בברייתא ש<strong>הבנות יוצאות</strong> בשבת <strong>בחוטין</strong> הקשורים בנקבים <strong>שבאזניהן,</strong> שנהגו לנקוב לבנות הקטנות נקבים על מנת שיוכלו לשים בתוכם עגילים, וכשאין עגילים באוזן שמים לפי שעה חוטים בנקב כדי שלא יסתם, <strong>אבל לא בחבקין</strong> (רצועות) <strong>שבצואריהן. ואי אמרת</strong> <small>[ואם אומר אתה]</small> כי יש לקבל כנימוק בעל תוקף בהלכה, ש<strong>אין אשה חונקת</strong> את <strong>עצמה,</strong> אם כן <strong>חבקין שבצואריהן אמאי</strong> <small>[מדוע]</small> <strong>לא</strong> תצא עמם? והרי ודאי אינם מהודקים עד כדי להוות חציצה לטבילה!
 <strong>אמר רבינא:</strong>
## דף נז:
 <strong>הכא</strong> <small>[כאן]</small> <strong>ב</strong>מין חבק מיוחד הקרוי <strong>קטלא עסקינן</strong> <small>[עוסקים אנו],</small> שהיא רצועה רחבה ומקושטת התלויה בצואר, ושממנה יוצא כעין סינור קטן על החזה, ובקטלא זו <strong>אשה חונקת את עצמה</strong> כי הרצועה רחבה והידוקה אינו מכאיב. והטעם לקשירה זו — משום <strong>דניחא</strong> <small>[שנוח]</small> <strong>לה שתראה כבעלת בשר,</strong> כאשר הבשר בולט מצדי הקטלא, שנחשב אז לנוי לאשה כשהיא בעלת בשר.
 <big>א</big> באותה משנה במסכת מקוואות שנינו ש<strong>ר' יהודה אומר</strong> שחוטים <strong>של צמר ושל שער אין חוצצין</strong> בטבילה, <strong>מפני שהמים באין בהן.</strong>
 <strong>אמר רב יוסף</strong> שכך <strong>אמר רב יהודה</strong> שכך <strong>אמר שמואל: הלכה כר' יהודה בחוטי שער,</strong> אף כי אין הלכה כמותו בחוטי צמר.
 <strong>אמר ליה</strong> <small>[לו]</small> <strong>אביי:</strong> אחר שאומר אתה כי <strong>הלכה</strong> כדבריו, <strong>מכלל</strong> הדברים אתה למד <strong>דפליגי</strong> <small>[שנחלקו]</small> חכמים בענין חוטי שיער. ואולם במשנה לא נזכרה כלל דעה שחוטי שיער יש בהם משום חציצה!
 <strong>וכי תימא</strong> <small>[ואם תאמר]</small> כי <strong>אי לאו דשמעינן</strong> <small>[שאם לא היינו שומעים,</small> לא היתה ידועה<small>]</small> דעת <strong>התנא קמא</strong> <small>[הראשון]</small> <strong>דאיירי</strong> <small>[שעוסק,</small> דן<small>]</small> <strong>ב</strong>ענין <strong>חוטי שער, איהו נמי</strong> <small>[הוא</small> ר' יהודה, <small>גם כן]</small> <strong>לא הוה מיירי</strong> <small>[היה דן]</small> בהם, ולכן יש מקום להניח כי דעת התנא קמא היתה לאסור בחוטי שיער, ובא ר' יהודה לחלוק עליו. ואולם הדברים ניתנים להתפרש גם אחרת: <strong>ודילמא</strong> <small>[ושמא]</small> בדרך <strong>"כשם" קאמר להו</strong> <small>[אמר להם],</small> כלומר, <strong>כי היכי דמודיתו</strong> <small>[כשם שאתם מודים]</small> <strong>לי בחוטי שער</strong> שאינם חוצצים, <strong>אודו</strong> <small>[הודו]</small> <strong>לי נמי</strong> <small>[גם כן]</small> <strong>בחוטי צמר,</strong> והזכרת חוטי שיער לא לציין ולהבליט מחלוקת באה, אלא להיפך, להסתמך על הלכה מוסמכת, 
 ואכן <strong>איתמר</strong> <small>[נאמר]</small> ש<strong>אמר רב נחמן</strong> שכך <strong>אמר שמואל: מודים חכמים לר' יהודה בחוטי שער.</strong>
 וכן <strong>תניא נמי הכי</strong> <small>[שנויה</small> ברייתא <small>גם כן כך]:</small> <strong>חוטי צמר חוצצין, חוטי שער אין חוצצין. ר' יהודה אומר: של צמר ושל שער אין חוצצים.</strong>
 <strong>אמר רב נחמן בר יצחק: מתניתין נמי דיקא</strong> <small>[משנתנו גם כן</small> מובנת כך בדרך <small>דיוק],</small> <strong>דקתני</strong> <small>[ששנינו]</small> במשנה אחרת בפרקנו: <strong>יוצאה אשה בחוטי שער בין משלה בין משל חברתה.</strong> ולכאורה משנה זו <strong>מני</strong> <small>[</small>של <small>מי היא]?</small> <strong>אילימא</strong> <small>[אם תאמר]</small> שדעת <strong>ר' יהודה</strong> היא — <strong>אפילו חוטי צמר נמי</strong> <small>[גם כן]</small> צריך היה להתיר! <strong>אלא לאו רבנן</strong> <small>[האם לא</small> תאמר כי שיטת <small>חכמים]</small> <strong>היא, ושמע מינה</strong> <small>[ולמד ממנה]</small> כי <strong>בחוטי שער לא פליגי</strong> <small>[אינם חלוקים].</small> ומסכמים: אכן, <strong>שמע מינה</strong> <small>[למד ממנה].</small>
 <big>ב</big> בין תכשיטי הנשים ששנינו במשנה שלא תצא האשה בהם נאמר <strong>כי לא</strong> תצא האשה <strong>ב</strong>תכשיט הקרוי <strong>"טוטפת".</strong> ושואלים: <strong>מאי</strong> <small>[מה היא]</small> <strong>"טוטפת"</strong> זו? <strong>אמר רב יוסף: חומרתא דקטיפתא</strong> <small>[צרור בשמים]</small> כנגד עין הרע.
 <strong>אמר ליה</strong> <small>[לו]</small> <strong>אביי: ותהוי</strong> <small>[ותהא]</small> עטיפה זו <strong>כקמיע מומחה,</strong> כלומר, קמיע שנבדקה והוכחה יעילותה, <strong>ותשתרי</strong> <small>[ותותר],</small> שהרי קמיע כזה מותר לטלטלו בשבת!
 <strong>אלא אמר רב יהודה משמיה</strong> <small>[משמו]</small> של <strong>אביי:</strong> הטוטפת היא <strong>אפוזיינו,</strong> שהוא תכשיט שעונדים על המצח. <strong>תניא נמי הכי</strong> <small>[שנויה</small> ברייתא <small>גם כן כך]:</small> <strong>יוצאה אשה בסבכה המוזהבת</strong> שהיא שמה כעין רשת על גבי שערותיה כדי להחזיקן, <strong>ובטוטפת ובסרביטין הקבועין בה</strong> בסבכה, כי ודאי לא תסיר האשה את כל כיסוי ראשה להראות לחברתה את תכשיטיה.
 ואמרו: <strong>איזו טוטפת ואיזו סרביטין? אמר ר' אבהו: טוטפת</strong> היא זו המונחת על המצח ו<strong>מוקפת לה מאזן לאזן. סרביטין</strong> הם אלה שמוסיפים בהם ו<strong>המגיעין לה עד לחייה.</strong>
 <strong>אמר רב הונא:</strong> תכשיטים אלה <strong>עניות עושין אותן של מיני צבעונין,</strong> ואילו <strong>עשירות עושין אותן של כסף ושל זהב.</strong>
 <big>ג</big> שנינו במשנה כי <strong>לא</strong> תצא האשה בשבת <strong>בכבול. אמר ר' ינאי: כבול זה איני יודע מהו, אי כבלא דעבדא תנן</strong> <small>[אם חותמת של עבד שנינו</small> במשנתנו<small>],</small> שהיו העבדים נוהגים להלך וחותם על בגדיהם כדי שידעו שעבדים הם, וכבול זה הוא שנאסר. <strong>אבל</strong> מין הכבול במשמעות האחרת, שהוא <strong>כיפה של צמר</strong> ששמה אשה על שערותיה <strong>שפיר דמי</strong> <small>[יפה הדבר,</small> מותר<small>].</small> <strong>או דילמא</strong> <small>[שמא]:</small> <strong>כיפה של צמר תנן</strong> <small>[שנינו</small> במשנתנו<small>]</small> שאסורה, <strong>וכל שכן כבלא דעבדא</strong> <small>[כבל של עבד].</small>
 <strong>אמר ר' אבהו: מסתברא כמאן דאמר</strong> <small>[מסתבר</small> לומר <small>כ</small>דעת <small>מי שאומר]</small> ש<strong>כיפה של צמר תנן</strong> <small>[מסתבר כמי שאמר כיפה של צמר שנינו].</small> <strong>ותניא נמי הכי</strong> <small>[ושנויה</small> ברייתא <small>גם כן כך]:</small> <strong>יוצאה אשה בכבול ובאיסטמא לחצר</strong> בשבת, <strong>ר' שמעון בן אלעזר אומר: אף בכבול</strong> שאמרנו, אין ההיתר מוגבל רק לרשות היחיד, אלא אף <strong>לרשות הרבים. כלל אמר ר' שמעון בן אלעזר: כל</strong> דבר <strong>שהוא למטה מן השבכה יוצאין בו</strong> בשבת לרשות הרבים, שודאי לא תגלה אשה את הסבכה כדי להראות תכשיט הנתון מתחתיה ברשות הרבים, <strong>כל שהוא למעלה מן השבכה</strong> כעין כובע וכיוצא בו — <strong>אין יוצאין בו.</strong> ומהקשר ומסמיכות ההלכה העוסקת בכבול לדברי ר' שמעון בן אלעזר למדים שכבול היא כיפה של צמר הנמצאת תחת הסבכה.
 כיון שהוזכרה "איסטמא" בברייתא, שואלים: <strong>מאי</strong> <small>[מהי]</small> <strong>איסטמא</strong> זו? <strong>אמר ר' אבהו:</strong> איסטמא היא הדבר הנקרא בארמית <strong>"ביזיוני".</strong> ואולם הסבר זה של ר' אבהו שהיה בניב הארמי של ארץ ישראל לא הובן בבבל, ושאלו שם: <strong>מאי</strong> <small>[מהו]</small> <strong>ביזיוני</strong> זה? <strong>אמר אביי</strong> שכך <strong>אמר רב:</strong> הכוונה היא למה שקרוי בבבל <strong>"כליא פרוחי",</strong> שהוא מעין סרט או כובע קטן שאוספים וקושרים בו אותן שערות היוצאות מתחת לסבכה.
 <strong>תנו רבנן</strong> <small>[שנו חכמים]</small> בתוספתא, <strong>שלושה דברים נאמרו באיסטמא: אין בה משום כלאים</strong> (כלאי בגדים, <strong>שעטנז),</strong> כיון שאיננה ארוגה אלא היא עשוייה מלבד קשה, ובכגון זה אין כלאיים נוהגים. <strong>ואינה מטמאה בנגעים</strong> כי בצרעת הבגד נטמאים רק בגדים ארוגים, <strong>ואין יוצאים בה לרשות הרבים</strong> בשבת.
 <strong>משום</strong> (בשם) <strong>ר' שמעון אמרו: אף</strong>
## דף נח.
 <strong>אין בה משום עטרות כלות,</strong> שגזרו חכמים כזכר לחורבן הבית שלא תתקשט כלה בעטרה בחופה, ואיסטמא אינה כלולה באיסור זה.
 <strong>ושמואל אמר:</strong> "כבול" זה ששנינו במשנה שאסור לצאת בו בשבת לרשות הרבים, <strong>כבלא דעבדא תנן</strong> <small>[חותם של עבד שנינו].</small> ומקשים: <strong>ומי</strong> <small>[והאם]</small> <strong>אמר שמואל הכי</strong> <small>[כך]?</small> <strong>והאמר</strong> <small>[והרי אמר]</small> <strong>שמואל: יוצא העבד</strong> בשבת <strong>בחותם שבצוארו, אבל לא בחותם שבכסותו,</strong> ואם חותם זה שבצווארו כבול הוא, הרי אמרו במשנה שאין יוצאים בו לרשות הרבים!
 ומתרצים: <strong>לא קשיא</strong> <small>[אין</small> זה <small>קשה],</small> <strong>הא</strong> <small>[זה]</small> ששנינו שאמר שמואל שיוצא בו בשבת — הרי זה באופן <strong>דעבד ליה רביה</strong> <small>[שעשה לו</small> אותו <small>אדונו],</small> שבכגון זה חושש הוא מרבו ולא יבוא להסירו, ואין אם כן חשש לטלטול, ואילו <strong>הא</strong> <small>[זה]</small> ששנינו במשנתנו שאסור לצאת בכבול ולדעת שמואל זהו חותם העבד, הרי זה באופן <strong>דעבד איהו לנפשיה</strong> <small>[שעשה</small> העבד אותו <small>לעצמו],</small> כדי שידעו עבדו של מי הוא ותהא עליו הגנת אדוניו, ומאחר והדבר תלוי בדעתו, יתכן שיבוא להסירו ועלול לבוא לידי טלטול ולכן אסרוהו.
 ומקשים: <strong>במאי אוקימתא להא</strong> <small>[במה העמדת את זו]</small> של <strong>שמואל</strong> — בחותם <strong>דעבד ליה רביה</strong> <small>[שעשה לו רבו],</small> אם כן <strong>בחותם שבכסותו אמאי</strong> <small>[מדוע]</small> <strong>לא</strong> יצא בו? והלא גם חותם שבכסותו אם עשה לו אותו רבו לא יבוא להסירו!
 ומתרצים: החשש הוא <strong>דילמא מיפסק, ומירתת ומיקפל ליה ומחית ליה אכתפיה</strong> <small>[שמא יפסק</small> החותם וישבר, <small>ומפחד</small> העבד <small>ומקפל</small> את הטלית <small>ומניחה על כתפו]</small> כדי שלא יראה האדון שנשבר החותם בבגד. והאיסור בדבר. ו<strong>כ</strong>פי ששנה <strong>רב יצחק בר יוסף,</strong> ש<strong>אמר רב יצחק בר יוסף</strong> שכך <strong>אמר ר' יוחנן: היוצא</strong> לרשות הרבים <strong>בטלית מקפלת ומונחת לו על כתפיו בשבת</strong> — <strong>חייב חטאת,</strong> כי אין זו דרך מלבוש, אלא דרך הוצאת משא.
 <strong>וכי הא</strong> <small>[וכמו זה]</small> ש<strong>אמר ליה</strong> <small>[לו]</small> <strong>שמואל לרב חיננא בר שילא: כולהו רבנן דבי ריש גלותא לא ליפקו בסרבלי חתימי, לבר מינך, דלא קפדי עליך דבי ריש גלותא</strong> <small>[כל חכמי בית ראש הגולה אל יצאו בסרבלים חתומים,</small> בעלי חותם, בשבת, <small>חוץ ממך, שאין מקפידים עליך בבית ראש הגולה].</small> שחכמי ראש הגולה נחשבו רשמית לעבדי הבית, והיו מהלכים בחותם של בית ראש הגולה ובשבת אסור להם ללכת בסרבל חתום, שמא יישבר החותם ומפחד ראש הגולה יבואו להסירו מעליהם ולקפלו ולהניחו על כתפיהם ולטלטלו בשבת. ורק רב חיננא בר שילא שאנשי ראש הגולה אינם מקפידים עליו, ואף אם אין חותם בלבושו אין רואים בכך מרידה בראש הגולה מותר לו לצאת בחותם זה בשבת.
 <big>א</big> מעתה באים לדון <strong>גופא</strong> <small>[לגוף]</small> הדברים ש<strong>אמר שמואל</strong> שמותר לעבד לצאת <strong>בחותם שבצוארו אבל לא בחותם שבבגדו</strong>. ואומרים: <strong>תניא נמי הכי</strong> <small>[שנוייה</small> ברייתא <small>גם כן כך]:</small> <strong>יוצא העבד בחותם שבצוארו אבל לא בחותם שבכסותו.</strong>
 <strong>ורמינהו</strong> <small>[ומשליכים,</small> מקשים<small>]</small> ממה ששנינו בברייתא אחרת: <strong>לא יצא העבד בחותם שבצוארו ולא בחותם שבכסותו</strong> בשבת, ולענין טומאה <strong>זה וזה אין מקבלים טומאה. ולא</strong> יצא <strong>בזוג</strong> (פעמון) התלוי <strong>בצוארו, אבל יוצא הוא בזוג שבכסותו,</strong> ולענין טומאה <strong>זה וזה מקבלין טומאה.</strong>
 <strong>ולא תצא בהמה לא בחותם שבצוארה, ולא בחותם שבכסותה, ולא בזוג שבכסותה, ולא בזוג שבצוארה</strong> כיון שלגבי הבהמה אין בכך זה נחשב כתכשיט אלא כמשא, ולענין טומאה <strong>זה וזה,</strong> החותם והזוג, <strong>אין מקבלין טומאה,</strong> משום שתכשיטי בהמה וכליה אינם בכלל הדברים המקבלים טומאה. והרי שאסור לעבד לצאת אף בחותם שבצווארו, ושלא כשיטת שמואל!
 ומשיבים: <strong>לימא</strong> <small>[נאמר]</small> כי <strong>הא</strong> <small>[זה]</small> הברייתא שהתירה — הרי זה באופן <strong>דעבד ליה רביה</strong> <small>[שעשה לו רבו]</small> חותם זה, שמאחר והוא חושש להסירו אין חשש שיבוא לטלטלו, ואילו <strong>הא</strong> <small>[זו]</small> הברייתא שאסרה — הרי זה באופן <strong>דעבד איהו לנפשיה</strong> <small>[שעשה הוא לעצמו]</small> ויש חשש שיבוא להסירו ולטלטלו.
 את התירוץ הזה דוחים: <strong>לא, אידי ואידי דעבד ליה רביה</strong> <small>[וזה וזה</small> מדובר באופן <small>שעשה לו רבו],</small> אלא יש להסביר את ההבדל באופן אחר; <strong>וכאן</strong> שאסרו מדובר בחותם של <strong>מתכת, וכאן</strong> שהתירו <strong>הרי זה בשל טיט. וכ</strong>מו שאמר <strong>רב נחמן</strong> שכך <strong>אמר רבה בר אבוה: דבר המקפיד עליו רבו</strong> אם יאבד — <strong>אין יוצאים בו</strong> בשבת, שמא יינתק מן הבגד, ומתוך פחד יטלטלנו העבד בידו. <strong>דבר שאין מקפיד עליו</strong> האדון — <strong>יוצאין בו.</strong>
 ומוסיפים: <strong>הכי נמי מסתברא</strong> <small>[כך גם כן מסתבר]</small> להבין את דברי הברייתא, <strong>מדקתני</strong> <small>[ממה ששנינו]</small> שם: <strong>זה וזה אין מקבלין טומאה.</strong> ומעתה <strong>אי אמרת בשלמא</strong> <small>[נניח אם אומר אתה]</small> כי מדובר בחותם <strong>של מתכת</strong> אפשר להבין את החידוש שבברייתא כך: <strong>הני הוא דלא מקבלי</strong> <small>[אלה הם שאינם מקבלים]</small> <strong>טומאה, הא</strong> <small>[אבל]</small> <strong>כלים דידהו</strong> <small>[שלהם,</small> ממינם<small>]</small> — <strong>מקבלי</strong> <small>[מקבלים]</small> <strong>טומאה.</strong>
 <strong>אלא אי אמרת</strong> <small>[אם אומר אתה]</small> כי <strong>בשל טיט תנן</strong> <small>[שנינו],</small> האם תוכל לדייק כמו כן ולומר כי <strong>הני הוא דלא מקבלי</strong> <small>[אלה הם שאינם מקבלים]</small> <strong>טומאה, הא</strong> <small>[אבל]</small> <strong>כלים דידהו מקבלי</strong> <small>[שלהם,</small> ממינם<small>]</small> — <strong>מקבלי</strong> <small>[מקבלים]</small> <strong>טומאה?!</strong>
 <strong>והא תניא</strong> <small>[והרי שנינו</small> בברייתא<small>]:</small> <strong>כלי אבנים כלי גללים וכלי אדמה</strong> שלא נשרפה ולא נעשתה חרס — <strong>אין מקבלין טומאה לא מדברי תורה ולא מדברי סופרים.</strong> נמצא שאף כלי גמור העשוי טיט אינו נטמא! <strong>אלא שמע מינה</strong> <small>[למד מכאן]</small> שבכלים <strong>של מתכת</strong> דיברה ברייתא זו, ומסכמים: אכן <strong>שמע מינה</strong> <small>[למד ממנה].</small>
 <big>ב</big> באותה ברייתא שנינו ש<strong>אמר מר</strong> <small>[החכם]</small> ש<strong>לא</strong> יצא העבד ב<strong>זוג שבצוארו, אבל יוצא הוא בזוג שבכסותו.</strong>
 ושואלים: ב<strong>זוג שבצוארו אמאי</strong> <small>[מדוע]</small> <strong>לא</strong> יצא — מתוך החשש <strong>דילמא מיפסיק ואתא לאיתויי</strong> <small>[שמא ייקרע ויבוא להביאו,</small> לטלטלו<small>],</small> אם כן, <strong>זוג שבכסותו נמי ליחוש דילמא מיפסיק ואתי לאיתויי</strong> <small>[גם כן נחשוש שמא ייקרע ויבוא לטלטלו]!</small>
 ומשיבים: <strong>הכא במאי עסקינן</strong> <small>[כאן במה אנו עוסקים]</small> — <strong>דמיחא ביה מומחא</strong> <small>[</small>כשהזוג <small>ארוג בו,</small> בבגד<small>].</small> <strong>וכ</strong>פי ששנה <strong>רב הונא בריה</strong> <small>[בנו]</small> של <strong>רב יהושע: כל שהוא ארוג</strong> בבגד <strong>לא גזרו</strong> לאסור יציאה בו.
 <big>ג</big> בברייתא שהובאה קודם <strong>אמר מר</strong> <small>[החכם]</small> ש<strong>לא תצא בהמה לא בחותם שבצוארה, ולא בחותם שבכסותה, ולא בזוג שבצוארה, ולא בזוג שבכסותה,</strong> ולענין טומאה <strong>זה וזה,</strong> החותם והזוג, <strong>אין מקבלין טומאה.</strong>
 <strong>ורמינהי</strong> <small>[ומשליכים,</small> מקשים<small>]</small> ממה ששנינו בברייתא אחרת: <strong>זוג של בהמה</strong> — <strong>טמאה</strong>
## דף נח:
 <strong>של</strong> (התלוי על) <strong>דלת</strong> — <strong>טהור,</strong> כי הפעמון בטל לגבי הדלת, והדלת עצמה אינה נחשבת לכלי אלא לחלק מן הבית, ולכן דינה כמותו, שמאחר והוא מחובר בקרקע אינו מקבל טומאה וכן דין כל המחובר לו.
 ואם לקח זוג <strong>של דלת ועשאו לבהמה</strong> — <strong>טמאה,</strong> כלומר הריהו מקבל טומאה, ואילו זוג <strong>של בהמה ועשאו לדלת, אף על פי שחיברו לדלת ו</strong>אף <strong>קבעו במסמרים</strong> — הריהו נשאר <strong>טמא,</strong> שדינו עדיין כזוג של בהמה, <strong>שכל הכלים יורדין לידי טומאתן</strong> להיחשב ככלים גמורים או ככלים המסוגלים לקבל טומאה <strong>במחשבה</strong> בלבד, שעל ידי החלטה להקצותם לצורך מסויים שעל ידו יקבלו טומאה הריהם מוכשרים מיד לקבל טומאה, <strong>ואין עולים מידי טומאתן אלא בשינוי מעשה</strong> שעושים בגוף הכלי, אבל שינוי ייעוד בלבד אינו מועיל. ולענייננו, הלא נאמר כאן שזוג בהמה מקבל טומאה בניגוד למה ששנינו בברייתא הקודמת!
 ומשיבים: <strong>לא קשיא</strong> <small>[אין</small> זה <small>קשה],</small> <strong>הא</strong> <small>[זה]</small> ששנינו שהזוג טמא הרי זה באופן <strong>דאית ליה</strong> <small>[שיש לו]</small> <strong>עינבל,</strong> ואילו <strong>הא</strong> <small>[זה]</small> ששנינו שהזוג טהור הרי זה באופן <strong>דלית ליה</strong> <small>[שאין לו]</small> <strong>עינבל.</strong>
 ושואלים: <strong>מה נפשך,</strong> בכל אופן קשה הדבר, שכן <strong>אי מנא</strong> <small>[אם</small> הפעמון <small>כלי]</small> <strong>הוא,</strong> אם כן <strong>אף על פי דלית ליה</strong> <small>[שאין לו]</small> <strong>עינבל</strong> יקבל טומאה. ומצד אחר, <strong>אי לאו מנא</strong> <small>[אם לא כלי]</small> <strong>הוא</strong> — וכי ה<strong>עינבל משוי ליה מנא</strong> <small>[</small>הוא ש<small>עושה אותו כלי]?!</small>
 ומשיבים: <strong>אין</strong> <small>[כן],</small> אכן העינבל קובע לגבי טומאת הפעמון. ו<strong>כ</strong>מו ש<strong>ר' שמואל בר נחמני אמר</strong> בשם <strong>ר' יונתן.</strong> ש<strong>אמר ר' שמואל בר נחמני</strong> שכך <strong>אמר ר' יונתן: מנין ל</strong>מכשיר ה<strong>משמיע קול בכלי מתכות שהוא טמא</strong> (מקבל טומאה) לפי שהוא נחשב לכלי — ממה <strong>שנאמר : "כל דבר אשר יבא באש תעבירו באש</strong> וטהר אך במי נידה יתחטא, וכל אשר לא יבוא באש תעבירו במים<strong>"</strong> (במדבר לא, כג). ודורשים: "כל דבר" — <strong>אפילו דיבור,</strong> כלומר, כלי המשמיע קול ("דבר") <strong>יבא באש</strong> לטהרו.
 ואולם עדיין יש מקום לבירור, <strong>במאי אוקימתא</strong> <small>[במה העמדת,</small> הסברת<small>]</small> את הברייתא — <strong>בדלית ליה</strong> <small>[ב</small>זוג <small>שאין לו]</small> <strong>עינבל,</strong> אם כן <strong>אימא מציעתא</strong> <small>[אמור</small> את <small>אמצעה</small> של הברייתא<small>]</small> ששנינו בה: שאדם <strong>לא</strong> יוצא <strong>בזוג שבצוארו, אבל יוצא הוא בזוג שבכסותו, ו</strong>לענין טומאה <strong>זה וזה מקבלין טומאה.</strong> ומעתה <strong>אי דלית ליה</strong> <small>[אם מדובר</small> באופן <small>שאין לו</small> <strong>עינבל מי מקבלי</strong> <small>האם</small> הוא <small>מקבל</small> <strong>טומאה?</strong>
 <strong>ורמינהו</strong> <small>[ומשליכים,</small> מקשים<small>]</small> על כך ממה ששנינו בתוספתא: <strong>העושה זגין</strong> (פעמונים) <strong>למכתשת ולעריסה ולמטפחות ספרים</strong> שעוטפים בהם את ספרי התורה, <strong>ולמטפחות תינוקות</strong> — כל אלה אם <strong>יש להם עינבל</strong> — <strong>טמאין</strong> (מקבלים טומאה), ואם <strong>אין להם עינבל</strong> — <strong>טהורים</strong> (אינם מקבלים טומאה). ואם לאחר שנטמאו <strong>ניטלו עינבליהן</strong> — <strong>עדיין טומאתן עליהם.</strong> הרי שאף בפעמוני אדם העינבל קובע אם הפעמון נחשב לכלי!
 ומשיבים: <strong>הני מילי</strong> <small>[דברים אלה]</small> אמורים דווקא <strong>ב</strong>זוג של <strong>תינוק, דלקלא עבידי ליה</strong> <small>[שלקול עושים לו</small> את הפעמון<small>],</small> ואם אין הפעמון משמיע קול — אין בו שימוש ואינו בר קבלת טומאה. <strong>אבל</strong> אצל <strong>גדול</strong> הזוג עצמו <strong>תכשיט הוא ליה</strong> <small>[לו]</small> <strong>אף על גב דלית ליה</strong> <small>[אף על פי שאין לו]</small> <strong>עינבל.</strong>
 <big>א</big> שנינו בתוספתא ש<strong>אמר מר</strong> <small>[החכם]</small> שפעמונים שנטמאו ולאחר מכן <strong>ניטלו עינבליהן עדיין טומאתן עליהן.</strong> ותוהים: <strong>למאי חזו</strong> <small>[למה ראויים</small> הם<small>]</small> אחר שניטלו עינבליהם? והרי כשבורים הם ולכאורה נטהרים הם בכך! <strong>אמר אביי:</strong> הטעם לכך שטומאתם בעינה עומדת, <strong>הואיל שההדיוט יכול להחזירו</strong> לעינבל זה ולקובעו בזוג. שלדעת אביי כל כלי שנתפרק, אם יכול כל אדם (שאינו אומן) להרכיבו מחדש אינו קרוי שבור ולא בטלה טומאתו. 
 על הסבר זה <strong>מתיב</strong> <small>[מקשה]</small> <strong>רבא</strong> ממה ששנינו: <strong>הזוג והעינבל</strong> הם <strong>חיבור</strong> זה לזה;
 ומכאן — שאם הפרידם שוב אינם נחשבים כמחוברים! והוא מוסיף, <strong>וכי תימא, הכי קאמר</strong> <small>[ואם תאמר</small> כי <small>כך אמר,</small> נתכוון לומר<small>]:</small> ש"חיבור" משמעו — <strong>אף על גב דלא מחבר</strong> <small>[אף על פי שאינו מחובר]</small> — <strong>כמאן דמחבר דמי</strong> <small>[כמו שמחובר</small> הוא <small>נחשב],</small> ואולם הרי שנינו: <strong>מספורת</strong> (מספריים) <strong>של פרקים</strong> (שאפשר לפרק את להביה) <strong>ואיזמל של רהיטני</strong> (הסכין שבמקצוע) מהווים <strong>חיבור לטומאה</strong> כאשר הם מחוברים, <strong>ואין</strong> הם מהווים <strong>חיבור להזאה.</strong> שבזמן שמטהרים את הכלי מטומאת מת ומזים עליו מי חטאת (במדבר יט) יש להזות על כל חלק לעצמו.
 <strong>ואמרינן</strong> <small>[ואמרנו]</small> בבירור הדבר: <strong>מה נפשך,</strong> בכל אופן שתסביר ותאמר אין זה מובן, שכן <strong>אי</strong> <small>[אם]</small> <strong>חיבור הוא</strong> — ייחשב אם כן חיבור <strong>אפילו להזאה, ואי</strong> <small>[ואם]</small> <strong>לא חיבור הוא</strong> — <strong>אפילו לטומאה נמי</strong> <small>[גם כן]</small> <strong>לא</strong> ייחשב כחיבור!
 <strong>ואמר רבה: דבר תורה</strong> (מיסוד ההלכה האמור בתורה), <strong>בשעת מלאכה,</strong> כששני החלקים מחוברים הרי זה נחשב כ<strong>חיבור בין לטומאה בין להזאה.</strong> ו<strong>שלא בשעת מלאכה</strong> — <strong>אינו</strong> נחשב כ<strong>חיבור לא לטומאה ולא להזאה. ו</strong>אולם <strong>גזרו</strong> חכמים להחמיר <strong>על טומאה שלא בשעת מלאכה</strong> שייחשב הכלי כמחובר <strong>משום טומאה שהיא בשעת מלאכה. ו</strong>כן <strong>על הזאה שהיא בשעת מלאכה</strong> שלא תועיל לכל החלקים אם הזה על חלק אחד בלבד <strong>משום הזאה שלא בשעת מלאכה,</strong> שנחשב הכלי כמפורק. ומכל מקום למדנו שחיבור מסוג זה נחשב רק כאשר שני החלקים מחוברים בפועל, אך כשהחלקים נפרדים אפילו עשויים הם להתחבר בקלות — נחשב הכלי כשבור, ויש איפוא לדחות את הסברו של אביי.
 <strong>אלא אמר רבא:</strong> יש להסביר באופן אחר:
## דף נט.
 <strong>הואיל וראוי</strong> הפעמון בלא הזוג <strong>להקישו</strong> <small>[להכות בו]</small> <strong>על גבי חרס</strong> והוא משמיע קול כבתחילה, ואם כן, אף משניטל העינבל ממשיך הפעמון במלאכתו הראשונה ונחשב איפוא ככלי שלם.
 <strong>איתמר נמי</strong> <small>[נאמר גם כן]</small> ש<strong>אמר ר' יוסי בר' חנינא</strong> שפעמון שניטל העינבל שלו עדיין נחשב לכלי שלם <strong>הואיל וראוי להקישו על גבי חרס.</strong> ואילו <strong>ר' יוחנן אמר:</strong> הפעמון אף לאחר שניטל עינבלו נחשב עדיין ככלי <strong>הואיל ו</strong>הוא עדיין <strong>ראוי לגמע בו מים לתינוק.</strong>
 <big>א</big> ולעיקר דברי ר' יוחנן שואלים: <strong>ו</strong>כי <strong>ר' יוחנן לא בעי</strong> <small>[אינו צריך,</small> אינו סבור<small>]</small> שכלי שביטלוהו משימושו הראשון נשאר טמא רק כאשר עדיין עושה הוא <strong>מעין מלאכה ראשונה? והתניא</strong> <small>[והרי שנינו</small> בברייתא<small>]:</small> נאמר "כל המשכב אשר ישכב עליו הזב יטמא <strong>וכל</strong> ה<strong>כלי אשר ישב עליו</strong> יטמא" (ויקרא טו, ד), ולכאורה <strong>יכול</strong> שבכלל זה גם אם <strong>כפה</strong> (הפך) כלי מידה של <strong>סאה וישב עליה,</strong> או <strong>כפה תרקב</strong> (חצי סאה) <strong>וישב עליה יהא</strong> הכלי <strong>טמא</strong> — <strong>תלמוד לומר: "אשר ישב עליו הזב",</strong> והכוונה: <strong>מי שמיוחד לישיבה, יצא</strong> כלי <strong>זה שאומרים לו</strong> לזב: <strong>עמוד</strong> מן הכלי <strong>ונעשה</strong> בו <strong>מלאכתנו.</strong>
 ונחלקו בכך אמוראים; <strong>ר' אלעזר אומר: במדרסות,</strong> כלומר, בהלכות הנוגעות לזב ונידה היושבים או שוכבים על חפץ, משמש נימוק זה של הצורך בלומר "<strong>עמוד ונעשה מלאכתנו</strong>" כדי לטהר את הכלי. <strong>ו</strong>אולם <strong>אין אומרים בטמא מת "עמוד ונעשה מלאכתנו".</strong> שחפץ שנטמא בטומאת מת ונשבר, כיון שאפשר להשתמש בו למלאכה כלשהי הריהו עדיין כלי, ומוכשר לקבל טומאה. ואילו <strong>ר' יוחנן אמר: אף אומר בטמא מת "עמוד ונעשה מלאכתנו",</strong> כדי לטהר את הכלי.
 הרי שלשיטתו כלי שאינו ראוי עוד למלאכתו הראשונה, אף על פי שהוא משמש לצורך אחר דינו כשבור. ואף הפעמון, כיון שאינו ראוי לצלצל עוד צריך להיות טהור לדעת ר' יוחנן, אף אם ראוי הוא עדיין לגמוע בו מים. ומשיבים: <strong>איפוך קמייתא</strong> <small>[הפוך את הראשונה]</small> שלא ר' יוחנן אמר טעם זה, אלא ר' יוסי בר' חנינא. ומקשים: <strong>ומאי חזית דאפכת קמייתא</strong> <small>[ומה ראית שהפכת את</small> המימרה <small>הראשונה]?</small> <strong>איפוך בתרייתא</strong> <small>[הפוך</small> את <small>האחרונה]</small> וגם אז לא תהיה סתירה בדברי ר' יוחנן!
 ומשיבים: כך אכן מסתבר לומר, שכן <strong>הא שמעינן ליה</strong> <small>[הרי</small> כבר <small>שמענו אותו]</small> את <strong>ר' יוחנן דבעי</strong> <small>[שמצריך]</small> כדי להשאיר את הכלי בטומאתו שיהא עדיין עושה <strong>מעין מלאכה ראשונה,</strong> ולשיטתו הוא הולך. <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>סנדל של בהמה</strong> אם הוא <strong>של מתכת</strong> הריהו <strong>טמא</strong> (מקבל טומאה). ושואלים: <strong>למאי חזי</strong> <small>[למה</small> הוא <small>ראוי]?</small> שהרי כלי בהמה אינם מטמאים אלא אם כן יש בהם שימוש לאדם! <strong>אמר רב: ראוי</strong> סנדל זה <strong>לשתות בו מים במלחמה</strong> כאשר אין כלים אחרים. <strong>ור' חנינא אמר: ראוי לסוך בו שמן במלחמה. ור' יוחנן אמר: בשעה שבורח מן הקרב</strong> הריהו <strong>מניחו ברגליו ורץ על קוצין ועל הברקנים.</strong> שלדעתו אין לקבל נימוקים אלה, שלפיהם אין הסנדל משמש עוד למלאכתו הקבועה. ומכאן נראה שסבור ר' יוחנן שכלי נשאר טמא רק אם משמש עדיין מעין מלאכתו הראשונה.
 ואגב שואלים: <strong>מאי</strong> <small>[מה]</small> ההבדל המעשי <strong>בין</strong> הסברו של <strong>רב ל</strong>זה של <strong>ר' חנינא?</strong> ומשיבים: <strong>איכא בינייהו דמאיס</strong> <small>[יש ביניהם</small> הבדל למעשה באופן <small>ש</small>הסנדל <small>מאוס</small> ומלוכלך<small>],</small> שלדעת רב כיון שאינו ראוי לשתות בו — אינו מטמא עוד. ולר' חנינא, כיון שעדיין אפשר לסוך ממנו — הריהו מטמא.
 ואילו <strong>בין</strong> הסברו של <strong>ר' יוחנן ל</strong>זה של <strong>ר' חנינא איכא בינייהו דיקיר</strong> <small>[יש ביניהם</small> הבדל מעשי באופן <small>ש</small>הסנדל <small>כבד]</small> שאמנם ראוי הוא לסיכה, אך אינו ראוי לברוח בו, ויהא טהור לשיטת ר' יוחנן.
 <big>ב</big> שנינו במשנה ש<strong>לא</strong> תצא אשה בשבת לרשות הרבים <strong>בעיר של זהב.</strong> ושואלים: <strong>מאי</strong> <small>[מהו]</small> <strong>"בעיר של זהב "? רבה בר בר חנה אמר</strong> שכך <strong>אמר ר' יוחנן</strong> שהוא <strong>ירושלים דדהבא</strong> <small>[של זהב],</small> תכשיט זהב כעין עטרה שעליו תבנית העיר ירושלים,
## דף נט:
 <strong>כדעבד ליה</strong> <small>[כמו שעשה לה]</small> <strong>ר' עקיבא לדביתהו</strong> <small>[לאשתו].</small>
 ובענין זה <strong>תנו רבנן</strong> <small>[שנו חכמים]</small> בתוספתא: <strong>לא תצא אשה בעיר של זהב. ואם יצתה</strong> (יצאה) בו לרשות הרבים הריהי <strong>חייבת חטאת,</strong> אלו <strong>דברי ר' מאיר. וחכמים אומרים:</strong> מלכתחילה <strong>לא תצא</strong> בו, <strong>ו</strong>אולם <strong>אם יצתה</strong> — <strong>פטורה.</strong> ו<strong>ר' אליעזר אומר: יוצאה אשה בעיר של זהב לכתחלה.</strong>
 ומסבירים: <strong>במאי קמיפלגי</strong> <small>[במה,</small> באיזה עקרון, <small>הם חלוקים]?</small> <strong>ר' מאיר סבר</strong> <small>[סבור]</small> כי תכשיט זה כ<strong>משוי</strong> (משא) <strong>הוא</strong> נחשב ולא כתכשיט, והנושא משא ברשות הרבים חייב חטאת. <strong>ורבנן סברי</strong> <small>[סבורים]</small> כי <strong>תכשיט הוא.</strong> ומדוע אסרוהו? — משום החשש <strong>דילמא שלפא ומחויא ליה ואתיא לאתויי</strong> <small>[שמא תשלוף,</small> תוציא את התכשיט ממקומו <small>ותראה אותו</small> לחברתה <small>ותבוא לטלטלו</small> ברשות הרבים<small>].</small> <strong>ור' אליעזר סבר</strong> <small>[סבור]:</small> <strong>מאן</strong> <small>[מי]</small> <strong>דרכה למיפק</strong> <small>[לצאת]</small> בעיר של זהב? רק <strong>אשה חשובה, ו</strong>אם כן אין מקום לחשש זה, שכן <strong>אשה חשובה לא משלפא ומחויא</strong> <small>[אינה שולפת ומראה].</small>
 <big>א</big> מאחר ודובר אודות היתר היציאה בתכשיט הנקרא עיר של זהב, מוסיפים עוד לדון בענין תכשיטים אחרים. <strong>כלילא,</strong> שהוא תכשיט כעין עטרה, נחלקו אמוראים האם מותר לצאת בו, <strong>רב אסר</strong> לצאת בו <strong>ושמואל שרי</strong> <small>[התיר].</small>
 ומגדירים את המחלוקת: בכלילא <strong>דאניסכא</strong> <small>[של מתכת]</small> <strong>כולי עלמא לא פליגי</strong> <small>[הכל אינם חלוקים]</small> ולדעת הכל <strong>אסור</strong> לצאת בו. <strong>כי פליגי דארוקתא</strong> <small>[כאשר נחלקו</small> היה זה <small>באריג</small> משובץ מתכת<small>].</small> <strong>מר סבר</strong> <small>[חכם זה,</small> רב האוסר, <small>סבור]</small> כי בתכשיט מעין זה <strong>אניסכא</strong> <small>[</small>ה<small>מתכת]</small> היא ה<strong>עיקר,</strong> ואסור. <strong>ומר סבר</strong> <small>[וחכם זה,</small> שמואל המתיר, <small>סבור]</small> כי <strong>ארוקתא</strong> <small>[</small>ה<small>אריג]</small> הוא ה<strong>עיקר,</strong> ולכן יש להתיר.
 <strong>רב אשי מתני לקולא</strong> <small>[שנה</small> מחלוקת זו בפירוש <small>מיקל]</small> שאמר: <strong>דארוקתא כולי עלמא לא פליגי דשרי</strong> <small>[של אריג הכל אינם חלוקים שמותר].</small> <strong>כי פליגי דאניסכא</strong> <small>[וכאשר נחלקו</small> היה זה ב<small>של מתכת].</small> ומחלוקתם: <strong>מר סבר</strong> <small>[חכם זה,</small> רב האוסר, <small>סבור]</small> כי יש לחשוש <strong>דילמא שלפא ומחויא ואתיא לאתויי</strong> <small>[שמא תשלוף,</small> תוציא <small>ותראה</small> אותו לחבירתה, <small>ו</small>בתוך כך <small>תבוא להביאו,</small> לטלטלו<small>].</small> <strong>ומר סבר</strong> <small>[וחכם זה,</small> שמואל המתיר, <small>סבור]</small> כי <strong>מאן</strong> <small>[מי]</small> <strong>דרכה למיפק</strong> <small>[לצאת]</small> <strong>בכלילא</strong> — <strong>אשה חשובה, ואשה חשובה לא שלפא ומחויא</strong> <small>[אינה שולפת ומראה]</small> את הכלילא שלה.
 באותו ענין <strong>אמר ליה</strong> <small>[לו]</small> <strong>רב שמואל בר בר חנה לרב יוסף</strong> שחלה ושכח תלמודו: <strong>בפירוש אמרת לן משמיה</strong> <small>[לנו משמו]</small> של <strong>רב</strong> שבתכשיט <strong>כלילא שרי</strong> <small>[מותר]</small> לצאת בשבת.
 אגב דבר זה מסופר כי יום אחד <strong>אמרו ליה</strong> <small>[לו]</small> <strong>לרב: אתא גברא רבה אריכא</strong> <small>[בא אדם גדול גבה קומה]</small> <strong>לנהרדעא ומטלע</strong> <small>[והוא צולע],</small> <strong>ודרש</strong> כי <strong>כלילא שרי</strong> <small>[מותר]</small> לצאת בה בשבת. <strong>אמר</strong> רב: <strong>מאן גברא רבה אריכא דאיטלע</strong> <small>[מי הוא אדם גבה קומה שהוא צולע]</small> — <strong>לוי,</strong> ואם כן <strong>שמע מינה נח נפשיה</strong> <small>[למד מכך</small> כי <small>נחה נפשו,</small> נפטר<small>]</small> <strong>ר' אפס ויתיב</strong> <small>[ויושב]</small> <strong>ר' חנינא ברישא</strong> <small>[בראש</small> הישיבה<small>],</small> <strong>ולא הוה ליה איניש</strong> <small>[היה לו אדם]</small> <strong>ללוי למיתב גביה</strong> <small>[לשבת אצלו],</small> <strong>וקאתי להכא</strong> <small>[ובא לכאן].</small> כי בשעה שהיה ר' אפס בראש הישיבה, היה ר' חנינא יושב מחוץ לבית המדרש. כי כניסה לבית המדרש היתה בה קבלת מרותו של ראש הישיבה ולא רצה ר' חנינא שהיה חשוב לעשות כן. ומשום כבודו ישב לוי אתו כחבר מחוץ לבית המדרש. ומאחר שבא לוי מארץ ישראל וודאי נפטר ר' אפס, ולוי שלא רצה להיות כפוף לר' חנינא, מכיון שלא היה ר' חנינא גדול ממנו לא בשנים ולא בתורה, החליט ללכת למקום אחר, לבבל.
 ושואלים: מדוע הסיק רב מסקנה זו דווקא? <strong>ודילמא נח נפשיה</strong> <small>[ושמא נחה נפשו,</small> נפטר<small>]</small> <strong>ר' חנינא, ור' אפס כדקאי קאי</strong> <small>[כפי שעמד</small> עדיין הוא <small>עומד],</small> שעדיין הוא ראש הישיבה, <strong>ולא הוה ליה איניש</strong> <small>[היה לו אדם]</small> <strong>ללוי למיתב גביה</strong> <small>[לשבת אצלו]</small> מחוץ לבית המדרש, <strong>וקאתי להכא</strong> <small>[ובא לכאן]?</small> ומשיבים כי דבר זה לא יתכן, משני טעמים: ראשית <strong>אם איתא</strong> <small>[יש,</small> קרא<small>]</small> אכן ש<strong>ר' חנינא</strong> הוא ש<strong>שכיב</strong> <small>[נפטר]</small> — <strong>לוי לר' אפס מיכף הוה כייף ליה</strong> <small>[היה כפוף לו],</small> שאף מתחילה, רק מפני כבודו של ר' חנינא לא נכנס לוי לבית המדרש. <strong>ותו</strong> <small>[ועוד],</small> <strong>ר' חנינא לא סגי</strong> <small>[יתכן]</small> ש<strong>לא מליך</strong> <small>[ימלוך,</small> יעמוד בראש הישיבה<small>],</small> <strong>דכי הוה קא ניחא נפשיה</strong> <small>[ש</small>כן <small>כאשר נחה נפשו,</small> נפטר<small>]</small> <strong>רבי</strong> (ר' יהודה הנשיא) <strong>אמר</strong> בדברי צוואתו: <strong>חנינא בר' חמא יתיב</strong> <small>[ישב]</small> <strong>בראש</strong> הישיבה. <strong>וכתיב בהו</strong> <small>[ונאמר בהם]</small> <strong>בצדיקים: "ותגזר אמר ויקם לך</strong> ועל דרכיך נגה אור<strong>"</strong> (איוב כב, כח), וכיון שיצא הדבר מפי צדיק לא יתכן שלא יתקיימו דבריו שישב ר' חנינא בראש.
 ואנו חוזרים לענין "כלילא". כאשר <strong>דרש לוי בנהרדעא</strong> שהתכשיט <strong>כלילא שרי</strong> <small>[מותר]</small> לצאת בו בשבת, <strong>נפיק עשרין</strong> <small>[יצאו עשרים]</small> <strong>וארבע כלילי מכולא</strong> <small>[</small>נשים לבושות בתכשיט <small>כלילא מכל]</small> <strong>נהרדעא.</strong> ואילו כאשר <strong>דרש רבה בר אבוה במחוזא</strong> כי <strong>כלילא שרי</strong> <small>[מותר]</small> <strong>נפקו תמני סרי כלילי מחדא מבואה</strong> <small>[שמונה עשרה</small> נשים לבושות בתכשיט <small>כלילא ממבוא אחד],</small> שהעיר מחוזא היתה עיר מסחר עשירה, ונשים רבות היו בה בעלות תכשיטים יקרים.
 <big>ב</big> <strong>אמר רב יהודה אמר רב שמואל: קמרא שרי</strong> <small>[חגורה מוזהבת</small> יקרה <small>מותרת]</small> לצאת בה בשבת. <strong>איכא דאמרי דארוקתא</strong> <small>[יש אומרים</small> שהמדובר הוא בקמרא העשוי <small>אריג</small> ומשובץ בזהב<small>],</small> <strong>ואמר רב ספרא: מידי דהוה</strong> <small>[כשם שהוא</small> הדין<small>]</small> ב<strong>טלית מוזהבת</strong> שמותר לצאת בה בשבת.
 <strong>ואיכא דאמרי דאניסכא</strong> <small>[ויש אומרים ש</small>המדובר בקמרא <small>העשויה</small> <small>ממתכת],</small> <strong>ואמר רב ספרא: מידי דהוה</strong> <small>[כשם שהוא</small> הדין<small>]</small> ב<strong>אבנט של מלכים</strong> שעשוי כולו זהב.
 <strong>אמר ליה</strong> <small>[לו]</small> <strong>רבינא לרב אשי: קמרא עילוי המיינא מאי</strong> <small>[על גבי אבנט מהו]</small> דינו, המותר לצאת בו בשבת? <strong>אמר ליה תרי המייני קאמרת</strong> <small>[שתי חגורות אמרת],</small> וודאי אין דרכו של אדם לצאת בשתי חגורות, ואחת מהן אם כן משא הוא.
 <strong>אמר רב אשי: האי רסוקא</strong> (מעין גלימה קצרה), <strong>אי אית ליה מפרחייתא</strong> <small>[אם יש לה רצועות</small> קצרות לקושרה<small>]</small> — <strong>שרי</strong> <small>[</small><small>מותר]</small> לצאת בה, <strong>ואי</strong> <small>[ואם]</small> <strong>לא</strong> — <strong>אסיר</strong> <small>[אסור].</small>
 עוד שנינו במשנה ש<strong>לא</strong> תצא האשה בשבת <strong>בקטלא.</strong> ומסבירים: <strong>מאי</strong> <small>[מהי]</small> <strong>קטלא</strong> זו — <strong>מנקטא פארי</strong> <small>[</small>כעין <small>סינור קטן</small> התלוי על הצואר<small>].</small> ו<strong>נזמים</strong> ששנינו במשנה שלא תצא האשה בהם בשבת, מסבירים כי הם <strong>נזמי האף,</strong> ולא נזמי אוזניים.
 <big>ג</big> שנינו במשנה ש<strong>לא</strong> תצא האשה בשבת <strong>בטבעת שאין עליה חותם.</strong> ומנסים להסיק מכאן: <strong>הא</strong> <small>[הרי]</small> כאשר <strong>יש עליה חותם</strong> — הריהי <strong>חייבת</strong> חטאת. שאינה נפטרת מקרבן אלא כאשר היא יוצאת בטבעת שאין עליה חותם והיא כתכשיט, אבל טבעת שיש עליה חותם, ומשמשת בעיקר לגברים לחתום בה על מסמכים שונים נחשבת לאשה בשבת כמשאוי. <strong>אלמא לאו</strong> <small>[מכאן</small> שטבעת זו <small>לא]</small> <strong>תכשיט הוא.</strong>
 <strong>ורמינהו</strong> <small>[ומשליכים,</small> מראים סתירה<small>]</small> לכך ממה ששנינו במסכת כלים: <strong>תכשיטי נשים טמאים</strong> (בני קבלת טומאה). <strong>ואלו הן תכשיטי נשים: קטלאות, נזמים וטבעות, וטבעת בין שיש עליה חותם ובין שאין עליה חותם, ונזמי האף.</strong> והרי שאף טבעת שיש עליה חותם נחשבת כתכשיט נשים!
 <strong>אמר ר' זירא: לא קשיא</strong> <small>[אין</small> זה <small>קשה],</small> אלא <strong>הא</strong> <small>[זה]</small> שאמרנו בהבנת דברי המשנה שיש לחלק בין טבעת בעלת חותם לזו שאינה בעלת חותם שיטת <strong>ר' נחמיה</strong> היא, ואילו <strong>הא</strong> <small>[זו]</small> המשנה במסכת כלים שאינה מחלקת בין הטבעות שיטת <strong>רבנן</strong> <small>[חכמים]</small> היא.
 <strong>דתניא</strong> <small>[ש</small>כן <small>שנינו</small> בברייתא<small>]:</small> אם היתה <strong>היא,</strong> הטבעת, <strong>של מתכת וחותמה של אלמוג</strong> — <strong>טמאה</strong> (מקבלת טומאה). משום שעיקר החפץ הוא גוף הטבעת, והוא עשוי מתכת המקבלת טומאה. ואולם, אם <strong>היא של אלמוג וחותמה של מתכת</strong> — <strong>טהורה</strong> (אינה מקבלת טומאה). ואילו <strong>ר' נחמיה מטמא, שהיה ר' נחמיה אומר: בטבעת הלך</strong> (לך) <strong>אחר חותמה,</strong> ואם החותם עשוי מחומר המקבל טומאה — טמא, ואם מחומר שאינו מקבל טומאה — טהור. וכן <strong>בעול הלך אחר סמלוניו,</strong> שהם כעין מסמרים ששמים בו להדקו ולפי החומר שממנו עשויים הסמלונים דנים אם העול כולו טמא.
## דף ס.
 <strong>בקולב הלך</strong> (לך) <strong>אחר מסמרותיו,</strong> שבהם תולים את החפצים. <strong>בסולם הלך אחר שליבותיו, בערסא</strong> (מאזניים גדולות) <strong>הלך אחר שלשלותיו</strong> ולא לפי כפות המאזניים. <strong>וחכמים אומרים:</strong> בכל הכלים <strong>הכל הולך אחר המעמיד,</strong> שאין אנו דנים לפי החלק החשוב מבחינת התפקיד, אלא לפי עיקר מבנהו של הכלי. ואם כן, לדעת ר' נחמיה יש לחלק, אף בדיני שבת, בין טבעת שיש בה חותם ושאין בה חותם, שהרי לדעתו החותם הוא עיקרה של הטבעת. וחכמים הסבורים, לדיני טומאה, שעיקרה של הטבעת הוא גופה ולא חותמה, מתירים משום כך בשבת אף בטבעת שיש עליה חותם.
 <strong>רבא אמר:</strong> אפשר לתרץ את הסתירה בצורה אחרת, והמשנה בדיני טומאה יש להבינה כי <strong>לצדדים קתני,</strong> וכל קטע בה מתייחס לצד (ענין) אחר. וכך יש להבינה: טבעת ש<strong>יש עליה חותם</strong> — הריהי <strong>תכשיט</strong> של <strong>איש, אין עליה חותם</strong> — הריהי <strong>תכשיט</strong> של <strong>אשה.</strong>
  ו<strong>רב נחמן בר יצחק אמר</strong> ליישב את הסתירה בין המשניות בדרך זו: וכי מהלכות <strong>טומאה</strong> על הלכות <strong>שבת קרמית</strong> <small>[</small><small>מקשה אתה]?!</small> והלא העקרונות היסודיים שבדינים אלה אינם דומים כלל, שכן ב<strong>טומאה "</strong>כל <strong>כלי מעשה"</strong> (במדבר לא, נא) <strong>אמר רחמנא</strong> <small>[אמרה התורה],</small> <strong>ו</strong>לכן טבעת שיש עליה חותם <strong>כלי הוא,</strong> ומקבלת טומאה. ואילו ב<strong>שבת משום משוי</strong> (משא) <strong>אמר רחמנא</strong> <small>[אמרה התורה]</small> שיש לחשוש, ולכן כש<strong>אין עליה חותם</strong> — הריהי <strong>תכשיט,</strong> ומותרת בטלטול, <strong>יש עליה חותם</strong> — הריהי <strong>משוי ,</strong> ואסור.
 <big>א</big> שנינו במשנה ש<strong>לא</strong> תצא האשה בשבת <strong>במחט שאינה נקובה.</strong> ושואלים: <strong>למאי חזיא</strong> <small>[למה ראויה]</small> כקישוט מחט כזו? <strong>אמר רב יוסף: הואיל ואשה אוגרת</strong> (אוספת) <strong>בה</strong> את <strong>שערה,</strong> שהיא מכניסה סיכה זו בתוך שערותיה ומצמידה אותן על ידי כך אל הסבכה.
 <strong>אמר ליה</strong> <small>[לו]</small> <strong>אביי:</strong> אם כן <strong>ותהוי</strong> <small>[תהא]</small> מחט זו <strong>כבירית טהורה, ותשתרי</strong> <small>[ותותר].</small> שבין הביריות השונות יש סוג בירית שאינו מקבל טומאה, והוא בירית העשויה כרצועה המחזיקה את הגרב שלא תפול, ומותר לצאת בה בשבת, אפילו היתה מקושטת, שמפני הצניעות ודאי לא תבוא אשה להראות או להסיר את הבירית ברשות הרבים. ואף במחט זו התחובה בסבכה — אין להניח שתפרע אשה את שערה ברחוב.
 <strong>אלא תרגמא</strong> <small>[הסביר</small> אותה<small>]</small> <strong>רב אדא נרשאה קמיה</strong> <small>[מ</small>העיר <small>נרש לפני]</small> <strong>רב יוסף: הואיל ואשה חולקת בה שערה,</strong> שעושה בשערותיה כעין שביל על ידי מחט זו. ומקשים: <strong>בשבת</strong> שאסור לסרוק את השערות <strong>למאי חזיא</strong> <small>[למה ראויה]</small> מחט זו? <strong>אמר רבא: טס של זהב יש לה על ראשה,</strong> ובקצהו מחט זו, <strong>בחול חולקת בה שערה,</strong> ואילו <strong>בשבת</strong> מכניסה את המחט בכיסוי ראשה, והחלק המקושט <strong>מניחתה כנגד פדחתה</strong> (מצחה) כשאר תכשיטים.
 <big>ב משנה</big> <strong>לא יצא האיש</strong> בשבת <strong>בסנדל המסומר</strong> (שיש לו מסמרים בסוליותיו) כאשר יבואר טעמו של דבר בגמרא. <strong>ולא</strong> יצא בסנדל <strong>יחיד, בזמן שאין ברגלו מכה</strong> (פצע). <strong>ולא</strong> יצא <strong>בתפילין, ולא בקמיע בזמן שאינו מן המומחה,</strong> שהקמיע נכתב בידי מי שאין ידוע עדיין אם מומחה הוא לכתוב קמיעות המועילים לנושא אותן. <strong>ו</strong>כן לא יצא <strong>לא בשריון ולא בקסדא ולא במגפיים. ואם יצא</strong> בכל אלה — <strong>אינו חייב חטאת.</strong>
 <big>ג גמרא</big> ושואלים: <strong>סנדל המסומר מאי טעמא</strong> <small>[מה טעם]</small> אסרו לצאת בו בשבת?
 <strong>אמר שמואל:</strong> אנשים <strong>שלפי</strong> <small>[נשלפים,</small> נשמטים<small>]</small> מן ה<strong>גזירה</strong> (גזירת השמד) <strong>היו</strong> לאחר אחת המלחמות באותם ימים, <strong>והיו</strong> אנשים אלו <strong>נחבאין במערה, ואמרו</strong> הנחבאים: <strong>הנכנס</strong> למערה — <strong>יכנס, והיוצא</strong> ממנה — <strong>אל יצא.</strong> שאין היוצא יודע אם אורבים מבחוץ ויכול בכך להסגיר את כל יושבי המערה.
 ואירע ש<strong>נהפך סנדלו של אחד מהם</strong> כשצדו הקדמי מאחור, ונראו עקבותיו כפסיעות יוצאות מן המערה, ו<strong>כסבורין הם</strong> ש<strong>אחד מהן יצא וראוהו</strong> ה<strong>אויבים ועכשיו באין עליהן. דחקו זה בזה והרגו זה את זה יותר ממה שהרגו בהם אויבים.</strong> ולזכר אותו אסון שאירע בגלל סנדל מסומר אסרו לצאת בו.
 <strong>ר' אילעאי בן אלעזר אומר</strong> שסיבת הגזירה היתה אחרת, ולדעתו מקור הגזירה היה בכך שפעם אחת <strong>במערה היו יושבין</strong> אותם <strong>אנשים ושמעו קול</strong> סנדל המסומר <strong>מעל גבי המערה, כסבורין היו שבאו עליהם אויבים, דחקו זה בזה והרגו זה את זה יותר ממה שהרגו בהן אויבים.</strong>
 <strong>רמי בר יחזקאל אמר,</strong> טעם הגזירה היה שונה, והוא: <strong>בבית הכנסת היו יושבים</strong> אנשים אלו <strong>ושמעו קול</strong> סנדל מסומר <strong>מאחורי בית הכנסת, כסבורין היו שבאו עליהם אויבים. דחקו זה בזה והרגו זה את זה יותר ממה שהרגו בהן אויבים.</strong>
 ולזכר אותו אסון שאירע בגלל סנדל מסומר <strong>באותה שעה אמרו: אל יצא אדם בסנדל המסומר.</strong> ומקשים: <strong>אי הכי</strong> <small>[אם כך]</small> <strong>ב</strong>ימות ה<strong>חול נמי ליתסר</strong> <small>[גם כן ייאסר]</small> לנעול סנדל מסומר! ומשיבים: <strong>מעשה</strong> זה <strong>כי הוה</strong> <small>[כאשר היה]</small> — <strong>בשבת הוה</strong> <small>[</small>הוא ש<small>היה]</small> ולכך גזרו איסור רק מעין המאורע, בשבת. ומקשים: אם כן <strong>ביום טוב לישתרי</strong> <small>[יותר]</small> לנעול סנדל מסומר! <strong>אלמה תנן</strong> <small>[מדוע שנינו ב</small>אותה <small>משנה]:</small>
## דף ס:
 <strong>משלחין</strong> כמתנה <strong>כלים ביום טוב בין תפורין</strong> ו<strong>בין שאינן תפורין,</strong> שדבר הראוי לשימוש כלשהו בחג — מותר לשלחו במתנה, <strong>אבל לא סנדל המסומר ולא מנעל שאינו תפור (ביום טוב) בשבת,</strong> שאסור להשתמש בהם. ומכאן נלמד שסנדל המסומר אסור בלבישה ביום טוב!
 ומסבירים: <strong>בשבת מאי טעמא</strong> <small>[מה טעם]</small> אסרו — משום <strong>דאיכא כינופיא</strong> <small>[שיש התכנסות</small> קהל<small>],</small> <strong>ביום טוב נמי איכא כינופיא</strong> <small>[גם כן יש התכנסות].</small> ומקשים: ב<strong>תענית ציבור</strong> הרי גם כן <strong>איכא כינופיא</strong> <small>[יש התכנסו]</small> ואם כן גם בה <strong>ליתסר</strong> <small>[ייאסר]</small> הסנדל המסומר בנעילה. ומשיבים: ה<strong>מעשה</strong> שבגללו אסרו <strong>כי הוה בכינופיא דאיסורא</strong> <small>[כאשר היה,</small> היה זה <small>בהתכנסות של איסור],</small> ביום שנאסר בעשיית מלאכה, <strong>הכא כינופיא דהתירא</strong> <small>[כאן</small> בתענית <small>התקהלות של היתר]</small> היא, שיום שמותר בעשיית מלאכה הוא, ואינו דומה כלל. והרחבה מסויימת (כמו משבת ליום טוב) של גזירות שנעשו לזכרון מקובלת היא.
 <strong>ואפילו ל</strong>שיטת <strong>ר' חנינא בן עקיבא</strong> שגזירה שגזרו מחמת מאורע מסויים שאירע לא גזרו אלא בנסיבות הדומות לאותו מאורע, שהוא <strong>אמר</strong> בענין אחר ש<strong>לא אסרו אלא בירדן ובספינה וכמעשה שהיה.</strong> שפעם העבירו אפר פרה אדומה אל מעבר לירדן בספינה, והתברר שהיתה טומאה בקרקעית הספינה, ורצו חכמים לגזור שלא להעביר כלל אפר פרה אדומה מעל מקור מים, ים או נהר, מעל גשר או באמצעות ספינה. ור' חנינא בן עקיבא אמר שגזירות שנוצרו לזכר מאורע אין גוזרים אלא בדיוק כשם שהיה המעשה בשעתו ולכן לא גזרו אלא בירדן ובספינה. אולם גם לשיטה מצמצמת זו <strong>הני מילי</strong> <small>[דברים אלה]</small> אמורים דווקא ב<strong>ירדן</strong> לעומת נהרות אחרים מכיון <strong>דשאני</strong> <small>[ש</small>הוא <small>שונה]</small> <strong>משאר נהרות</strong> בכמה <small>דברים, רוחב או עומק,</small> <strong>אבל יום טוב ושבת כי הדדי נינהו</strong> <small>[זה כמו זה הם],</small> <strong>דתנן</strong> <small>[</small>כן <small>שנינו</small> במשנה<small>]:</small> <strong>אין בין יום טוב לשבת</strong> הבדל בהלכה <strong>אלא</strong> היתר הכנת <strong>אוכל נפש בלבד</strong> ביום טוב.
 <big>א</big> <strong>אמר רב יהודה</strong> שכך <strong>אמר שמואל: לא שנו</strong> שסנדל המסומר יהא אסור <strong>אלא</strong> כאשר קבעו בו את המסמרים כדי <strong>לחזק</strong> את מבנהו, <strong>אבל</strong> אם קבעום <strong>לנוי</strong> — <strong>מותר.</strong> ושואלים: <strong>וכמה</strong> מסמרים נחשבים <strong>לנוי? ר' יוחנן אמר: חמש ב</strong>סנדל <strong>זה וחמש בזה. ור' חנינא אמר: שבע בזה ושבע בזה.</strong>
 <strong>אמר ליה</strong> <small>[לו]</small> <strong>ר' יוחנן לרב שמן בר אבא: אסברא</strong> <small>[אסביר]</small> <strong>לך: לדידי</strong> <small>[לשיטתי]</small> נועצים בסנדל זה לנוי <strong>שתים מכאן</strong> מצידו החיצוני, אחד סמוך לאצבעותיו ואחד סמוך לעקבו, <strong>ושתים מכאן,</strong> מצידו הפנימי אחד סמוך לאצבעותיו ואחד סמוך לעקבו, <strong>ואחת בתרסיותיו</strong> (רצועותיו), ו<strong>לר' חנינא שלוש מכאן ושלוש מכאן ואחת בתרסיותיו.</strong>
 <strong>מיתיבי</strong> <small>[מקשים]</small> על כך ממה ששנינו בברייתא: <strong>סנדל הנוטה</strong> (שאין סולייתו ישרה) <strong>עושה לו שבע</strong> מסמרים בתחתיתו לישרו, ומותר בשבת, אלו <strong>דברי ר' נתן. ורבי מתיר</strong> אף <strong>בשלוש עשרה.</strong>
 ומעירים: <strong>בשלמא</strong> <small>[נניח]</small> <strong>ל</strong>שיטת <strong>ר' חנינא הוא</strong> ש<strong>אמר</strong> דבריו <strong>כר' נתן. אלא</strong> ל<strong>ר' יוחנן</strong> ש<strong>אמר</strong> דבריו, <strong>כמאן</strong> <small>[כ</small>שיטת <small>מי]</small> אמרם? והרי שני התנאים אינם מסכימים לשיטתו! ומשיבים: <strong>הוא</strong> ש<strong>אומר</strong> דבריו <strong>כ</strong>שיטת <strong>ר' נהוראי, דתניא</strong> <small>[ש</small>כן <small>שנינו</small> בברייתא<small>]</small> ש<strong>ר' נהוראי אמר:</strong> אם <strong>חמש</strong> מסמרים קבועים בסנדל <strong>מותר</strong> לצאת בו בשבת, <strong>ו</strong>אולם אם קבועים בו <strong>שבע</strong> מסמרים — <strong>אסור</strong> לצאת בו. 
 <strong>אמר ליה</strong> <small>[לו]</small> החכם <strong>איפה לרבה בר בר חנה: אתון</strong> <small>[אתם]</small> <strong>תלמידי ר' יוחנן עבידו</strong> <small>[עשו]</small> <strong>כ</strong>שיטת <strong>ר' יוחנן, אנן נעביד</strong> <small>[אנחנו נעשה]</small> <strong>כ</strong>שיטת <strong>ר' חנינא.</strong>
 <strong>בעא מיניה</strong> <small>[שאל ממנו]</small> <strong>רב הונא מרב אשי: חמש</strong> מסמרים הקבועים בסנדל <strong>מהו</strong> לצאת בו? <strong>אמר ליה</strong> <small>[לו]:</small> <strong>אפילו שבע מותר.</strong> שאלו עוד: <strong>תשע</strong> מהו? <strong>אמר ליה</strong> <small>[לו]:</small> <strong>אפילו שמונה אסור.</strong>
 <strong>בעא מיניה ההוא רצענא</strong> <small>[שאל רצען אחד]</small> <strong>מר' אמי:</strong> אם <strong>תפרו</strong> לאותו סנדל <strong>מבפנים</strong> בעור — <strong>מהו</strong> לקבוע בו מסמרים ויוכלו לצאת בו? <strong>אמר ליה</strong> <small>[לו]</small> ר' אמי: <strong>מותר, ולא ידענא מאי טעמא</strong> <small>[ו</small>אולם <small>איני יודע מה טעם]</small> הדבר.
 <strong>אמר רב אשי: ולא ידע מר מאי טעמא</strong> <small>[ו</small>כי <small>אין אדוני יודע מה טעם]?</small> והלא פשוט הוא! <strong>כיון</strong> ש<strong>תפרו מבפנים הוי ליה</strong> <small>[הרי הוא</small> נעשה<small>]</small> בכך <strong>מנעל</strong> ויוצא מכלל סנדל, ו<strong>בסנדל גזרו ביה רבנן</strong> <small>[גזרו בו חכמים]</small> איסור, ואילו <strong>במנעל לא גזרו ביה רבנן</strong> <small>[גזרו בו חכמים].</small>
 <big>ב</big> <strong>בעא מיניה</strong> <small>[שאל ממנו]</small> <strong>ר' אבא בר זבדא מר' אבא בר אבינא:</strong> אם <strong>עשאו</strong> לאותו סנדל <strong>כמין כלבוס</strong> שתקע בו מסמרים עקומים, המחודדים משני קצותיהם, ואמצע המסמר בולט כלפי חוץ, <strong>מהו</strong> הדין בכגון זה, האם מותר לצאת בו בשבת? <strong>אמר ליה</strong> <small>[לו]:</small> <strong>מותר.</strong> ו<strong>איתמר נמי</strong> <small>[נאמר גם כן]</small> ש<strong>אמר ר' יוסי בר' חנינא: עשאו כמין כלבוס</strong> — <strong>מותר.</strong>
 <strong>אמר רב ששת:</strong> סנדל ש<strong>חיפהו</strong> <small>[כיסהו]</small> <strong>כולו במסמרות כדי שלא תהא קרקע אוכלתו</strong> (משפשפת אותו) — <strong>מותר</strong> לצאת בו בשבת, שנעשה ככלי אחר, ואינו סנדל המסומר שגזרו בו.
 ואכן <strong>תניא כוותיה</strong> <small>[שנוייה</small> ברייתא <small>כשיטתו]</small> של <strong>רב ששת: לא יצא האיש בסנדל המסומר ולא יטייל</strong> בו אפילו <strong>מבית לבית</strong> בחצרו, ו<strong>אפילו</strong> לא <strong>ממטה למטה</strong> בביתו. <strong>אבל</strong> כיון שהאיסור הוא משם זכרון למעשה שהיה בלבד, אינו אלא כפי שהיה באותו מעשה ואינו אלא על נעילת הסנדל, ולכן <strong>מטלטלין אותו לכסות בו את הכלי ולסמוך בו</strong> את <strong>כרעי המטה. ור' אלעזר בר' שמעון אוסר</strong> אף בשימוש אחר. <strong>נשרו</strong> ה<strong>רוב</strong> מ<strong>מסמרותיו ונשתייר בו</strong> רק <strong>ארבע</strong> או <strong>חמש</strong> — <strong>מותר</strong> לצאת בו. <strong>ורבי מתיר</strong> לצאת בו אם נשארו בו <strong>עד שבעה</strong> מסמרים. ואם <strong>חיפהו בעור מלמטה</strong> תחת העץ <strong>וקבע לו מסמרות מלמעלה</strong> — <strong>מותר. עשאו</strong> את המסמר <strong>כמין כלבוס, או</strong> שעשאו <strong>כמין טס</strong> שטוח מאד בקצהו <strong>או</strong> חד <strong>כמין יתד, או שחיפהו כולו במסמרות כדי שלא תהא קרקע אוכלתו</strong> — <strong>מותר</strong> לצאת בו.
 וכיון שהובאה ברייתא זו דנים בה לגופה; <strong>הא גופא קשיא</strong> <small>[היא עצמה קשה]</small> שכן מצד אחד <strong>אמרת</strong> שאם <strong>נשרו רוב מסמרותיו</strong> — מותר, ומכאן שהוא הדין <strong>אף על גב</strong> <small>[אף על פי]</small> ש<strong>נשתיירו ביה טובא</strong> <small>[בו הרבה],</small> <strong>והדר תני</strong> <small>[וחזר ושנה]:</small> <strong>ארבע או חמש,</strong> ומשמע כי רק ארבע או חמש — <strong>אין</strong> <small>[כן],</small> מותר לצאת בו, ואולם <strong>טפי</strong> <small>[יותר]</small> — <strong>לא,</strong> בלא לדקדק מה היה מספר המסמרים קודם לכן!
 <strong>אמר רב ששת: לא קשיא</strong> <small>[אין</small> זה <small>קשה],</small> ויש ליישב באופן זה: <strong>כאן</strong> שהתירו בנפילת רובן הרי זה באופן <strong>שנגממו,</strong> שרק ראשי המסמרים נקטעו ועדיין רוב המסמר נעוץ, ורואים שרובם נפלו. <strong>כאן</strong> שהתירו רק בארבעה ובחמשה <strong>הרי זה באופן שנעקרו</strong> 
 ואין רואין אלא את המסמרים המצויים בנעל. ועוד מדקדקים בלשון התוספתא: שנינו בה שאם נשרו רוב מסמרי הסנדל ונותרו בו <strong>ארבע או חמש</strong> מסמרים — <strong>מותר</strong> לצאת בו. ומקשים: <strong>השתא</strong> <small>[עכשיו]</small> אם אמרת שכאשר נותרו <strong>חמש</strong> מסמרים <strong>שרי</strong> <small>[מותר]</small> לצאת בו, <strong>ארבע מיבעיא</strong> <small>[צריך</small> לומר<small>]?!</small> ומשיבים: <strong>אמר רב חסדא, ארבע</strong> שאמרו הריהן <strong>מסנדל קטן, וחמש מסנדל גדול,</strong> ולכל אחד מהם דין המיוחד לו.
 שנינו באותה תוספתא ש<strong>רבי מתיר עד שבע.</strong> ומקשים: <strong>והתניא</strong> <small>[והרי שנינו</small> בברייתא אחרת<small>]</small> שבסנדל הנוטה <strong>רבי מתיר</strong> אם יש בו <strong>עד שלש עשרה</strong> מסמרים! ומשיבים: <strong>נוטה שאני</strong> <small>[שונה],</small> שמכיון שאין המסמרים אלא ליישור הסנדל, אינו נידון כסנדל המסומר.
 ומעירים: <strong>השתא דאתית להכי</strong> <small>[עכשיו שהגעת לכאן]</small> וחדשת הסבר שסנדל נוטה דינו שונה, <strong>לר' יוחנן</strong> שקבע בניגוד לדעת שיטות התנאים שמספר המסמרים הוא חמש בסנדל זה וחמש בסנדל זה, כפי ששנינו מקודם, <strong>נמי לא קשיא</strong> <small>[גם כן אינו קשה],</small> כי <strong>נוטה שאני</strong> <small>[שונה]</small> אבל בשאינו נוטה אף לדעתו לא הותר כל כך.
 <strong>אמר רב מתנה ואמרי לה</strong> <small>[ויש אומרים]</small> ש<strong>אמר</strong> זאת <strong>רב אחדבוי בר מתנה</strong> שכך <strong>אמר רב מתנה: אין הלכה כר' אלעזר בר' שמעון</strong> האוסר את הסנדל המסומר בכל טלטול. ומקשים: <strong>פשיטא</strong> <small>[פשוט,</small> מובן מאליו<small>]</small> והלא כלל הוא שבכל מחלוקת שנחלקו בה <strong>יחיד ורבים הלכה כרבים,</strong> ודעתו בתוספתא היא דעת יחיד בלבד! ומשיבים: <strong>מהו דתימא מסתברא טעמא</strong> <small>[מהו שתאמר</small> כי <small>מסתבר הטעם]</small> של <strong>ר' אלעזר בר' שמעון בהא</strong> <small>[בזה]</small> ויפסקו כמותו אף שהוא יחיד, על כן <strong>קא משמע לן</strong> <small>[השמיע לנו]</small> שאין הלכה כן.
 <strong>אמר ר' חייא: אי לאו דקרו</strong> <small>[אם לא ש</small>היו <small>קוראים]</small> <strong>לי "בבלאי שרי איסורי"</strong> <small>[בבלי מתיר]</small> <strong>שרינא ביה טובא</strong> <small>[הייתי מתיר בו,</small> באותו סנדל <small>הרבה].</small> ושואלים: <strong>וכמה</strong> היה מתיר? <strong>בפומבדיתא אמרין</strong> <small>[אמרו]:</small> <strong>עשרים וארבע</strong> מסמרים. <strong>בסורא אמרין</strong> <small>[אמרו]:</small> <strong>עשרין ותרתין</strong> <small>[עשרים ושנים].</small> <strong>אמר רב נחמן בר יצחק: וסימניך</strong> <small>[וסימן</small> יהיה <small>לך]</small> כדי שתזכור מה אמרו בסורא ומה אמרו בפומבדיתא: <strong>עד דאתא</strong> <small>[שבא]</small> <strong>מפומבדיתא לסורא חסר תרתי</strong> <small>[שני</small> מסמרים<small>]</small> ממנעלו. כי הדרך מפומבדיתא לארץ ישראל עוברת את סורא, והרי זה סימן לזכרון, שבטורח הדרך נפלו מ"סנדלו של ר' חייא" שני מסמרים.
 <big>ג</big> שנינו במשנה ש<strong>לא</strong> יוצאים בשבת <strong>ב</strong>סנדל <strong>יחיד בזמן שאין ברגלו מכה.</strong>
## דף סא.
 <strong>הא</strong> <small>[הרי]</small> אם <strong>יש ברגלו מכה</strong> — <strong>נפיק</strong> <small>[יוצא]</small> בסנדל אחד. ואם כן: <strong>בהי מינייהו נפיק</strong> <small>[באיזה מהם,</small> מן הסנדלים, <small>יוצא]?</small> <strong>אמר רב הונא: ב</strong>סנדל הנעול על <strong>אותה</strong> רגל <strong>שיש בה מכה. אלמא קסבר</strong> <small>[מכאן שהוא סבור]</small> כי <strong>סנדל לשום</strong> (לשם) <strong>צער עביד</strong> <small>[</small>הוא <small>עשוי],</small> שכרגיל הולך אדם בסנדל רק כדי למנוע מעצמו את כאב ההליכה על אבנים וכדומה, וכשרואים שהוא נעול סנדל אחד מבינים שאינו חש לכאב זה, ורק משום פצע שברגלו נעל סנדל זה, ורגלו האחרת יחפה כדרכו, ואין חושדים אותו שהוא נועל.
 <strong>וחייא בר רב אמר: באותה שאין בה מכה</strong> נועל את אותו סנדל יחיד. <strong>אלמא קסבר</strong> <small>[מכאן שהוא סבור]</small> כי סנדל <strong>לשום תענוג עביד</strong> <small>[</small>הוא <small>עשוי],</small> ואותו הוא נועל ברגל הבריאה, <strong>ו</strong>רגל <strong>זו שיש בה מכה, מכתה מוכחת עליה</strong> שאינו יכול לנעול סנדל על גבי אותה רגל, והשאיר אותו סנדל בביתו, ואין הדבר נראה משונה.
 ומעירים: <strong>ואף ר' יוחנן סבר להא</strong> <small>[סבור כ</small>הלכה <small>זו]</small> של <strong>רב הונא</strong> שאין נועלים סנדל אלא משום צער. ודבר זה נלמד ממעשה <strong>שאמר ליה</strong> <small>[לו]</small> <strong>ר' יוחנן לרב שמן בר אבא</strong> שמשו: <strong>הב</strong> <small>[תן]</small> <strong>לי</strong> את <strong>מסנאי</strong> <small>[נעלי].</small> <strong>יהב ליה</strong> <small>[נתן לו]</small> את הנעל של רגל <strong>ימין. אמר ליה</strong> <small>[לו]</small> <strong>עשיתו</strong> לרגל זו כאילו יש בה <strong>מכה.</strong> שלדעת ר' יוחנן יש לנעול נעל שמאל תחילה, והנועל נעל ימין בראשונה שוב אינו נועל של שמאל אחריה, ואם כן יצטרך ללכת בנעל אחת, ויחשבו שהוא פצוע באותה רגל, וכדברי רב הונא שעל הרגל בה המכה הוא נועל את הסנדל.
 ודוחים: <strong>ודילמא</strong> <small>[ושמא]</small> <strong>כ</strong>שיטת <strong>חייא בר רב סבירא ליה</strong> <small>[סבור הוא]</small> שנועלים על הרגל הבריאה, <strong>והכי קאמר</strong> <small>[וכך אמר]:</small> <strong>עשית</strong> רגל <strong>של שמאל</strong> שאינו נועל בה כאילו היתה בה <strong>מכה.</strong> ואם כן אין להוכיח מדברי ר' יוחנן בזה.
 <big>א</big> <strong>ו</strong>לגוף דברי ר' יוחנן, <strong>אזדא</strong> <small>[הולך]</small> <strong>ר' יוחנן לטעמיה</strong> <small>[לטעמו,</small> לשיטתו<small>].</small> ש<strong>אמר ר' יוחנן: כ</strong>דרך הנחת <strong>תפילין כך</strong> דרך נעילת <strong>מנעלין. מה תפילין</strong> מניח <strong>ב</strong>יד <strong>שמאל, אף מנעלין</strong> מתחיל <strong>ב</strong>רגל <strong>שמאל.</strong>
 <strong>מיתיבי</strong> <small>[מקשים]</small> על כך ממה ששנינו בברייתא: <strong>כשהוא נועל</strong> מנעליו — <strong>נועל של ימין</strong> תחילה <strong>ואחר כך נועל של שמאל!</strong>
 <strong>אמר רב יוסף: השתא דתניא הכי</strong> <small>[עכשיון ששנויה</small> ברייתא <small>כך],</small> <strong>ואמר ר' יוחנן הכי</strong> <small>[כך],</small> <strong>דעבד הכי</strong> <small>[</small>מי <small>שעשה</small> כך] — <strong>עבד</strong> <small>[עשה],</small> <strong>ודעבד הכי</strong> <small>[ו</small>מי <small>שעשה כך]</small> — <strong>עבד</strong> <small>[עשה],</small> שלכל מנהג יש סימוכין.
 <strong>אמר ליה</strong> <small>[לו]</small> <strong>אביי:</strong> מדוע נקבל בוודאות את ההנחה שר' יוחנן חלוק על הברייתא, ואחר שכן אין להכריע בדבר? <strong>דילמא</strong> <small>[שמא]</small> <strong>ר' יוחנן הא מתניתא לא הוה שמיע ליה, ואי הוה שמיע ליה הוה הדר ביה</strong> <small>[ברייתא זו לא שמע,</small> ידע <small>ממנה, ואילו היה שומע ממנה היה חוזר בו].</small> <strong>ואי נמי שמיע ליה</strong> <small>[ואם גם כן</small> יכול אתה לומר <small>ששמע ממנה]</small> <strong>וקסבר</strong> <small>[</small>אולם <small>הוא סבור]</small> ש<strong>אין הלכה כאותה משנה,</strong> ובכל אופן ראוי להכריע בין השיטות.
 <strong>אמר רב נחמן בר יצחק:</strong> ו<strong>ירא שמים יוצא ידי שתיהן</strong> (שתי השיטות) (יעב"ץ). <strong>ומנו</strong> <small>[ומי הוא]</small> ירא שמים זה? — <strong>מר בריה</strong> <small>[בנו]</small> של <strong>רבנא. היכי עביד</strong> <small>[איך</small> הוא <small>עושה]?</small> — <strong>סיים דימיניה ולא קטר</strong> <small>[נועל</small> את <small>של</small> רגל <small>ימינו ואינו קושר]</small> את השרוכים, <strong>וסיים דשמאליה וקטר</strong> <small>[ונעל</small> את <small>של שמאלו, וקושר],</small> <strong>והדר קטר דימיניה</strong> <small>[וחוזר</small> אחר כך ו<small>קושר</small> את <small>של ימינו].</small> <strong>אמר רב אשי: חזינא</strong> <small>[ראיתי אותו]</small> את <strong>רב כהנא</strong> ש<strong>לא קפיד</strong> <small>[</small>היה <small>מקפיד]</small> בסדר נעילת נעליים. 
 כיון שהובא קטע זה מהלכות דרך ארץ מביאים את הענין כולו: <strong>תנו רבנן</strong> <small>[שנו חכמים]:</small> <strong>כשהוא נועל</strong> את נעליו הריהו <strong>נועל</strong> את <strong>של ימין</strong> תחילה <strong>ואחר כך נועל</strong> את <strong>של שמאל,</strong> שהימין חשובה לכל דבר. ו<strong>כשהוא חולץ</strong> — <strong>חולץ</strong> את <strong>של שמאל ואחר כך חולץ</strong> את <strong>של ימין,</strong> כדי שתשאר הרגל הימנית נעולה.
 וכן <strong>כשהוא רוחץ</strong> את רגליו הריהו <strong>רוחץ</strong> את <strong>של ימין</strong> תחילה <strong>ואחר כך רוחץ</strong> את <strong>של שמאל. כשהוא סך</strong> — <strong>סך של ימין ואחר כך של שמאל. והרוצה לסוך</strong> את <strong>כל גופו</strong> — <strong>סך</strong> את <strong>ראשו תחילה מפני שהוא מלך</strong> (חשוב) <strong>על כל איבריו</strong> האחרים של האדם.
 <big>ב</big> שנינו במשנה ש<strong>לא</strong> יצא האיש בשבת <strong>בתפילין. אמר רב ספרא : לא תימא</strong> <small>[אל תאמר]</small> שדבר זה הוא רק <strong>אליבא דמאן דאמר</strong> <small>[לשיטת מי שאומר]</small> ש<strong>שבת לאו</strong> <small>[לא]</small> <strong>זמן תפילין הוא,</strong> שאסור להניח בה תפילין, ולכך גם אסור לצאת בהם. <strong>אלא אפילו למאן דאמר</strong> <small>[ל</small>דעת <small>מי שאמר]</small> ש<strong>שבת זמן תפילין הוא</strong> — <strong>לא יצא</strong> בהם, וזאת משום החשש <strong>דילמא אתי לאיתויי</strong> <small>[שמא יבוא להביא]</small> אותם בידו <strong>ברשות הרבים,</strong> ובכך הוא נושא משא בשבת ועובר על דברי תורה.
 <strong>ואיכא למתני לה אסיפא</strong> <small>[ויש</small> מי <small>ששונה אותה,</small> את הערת רב ספרא, <small>על סופה</small> של הפיסקה<small>],</small> כך: <strong>ואם יצא</strong> בתפילין <strong>אינו חייב חטאת.</strong> ועל כך <strong>אמר רב ספרא: לא תימא</strong> <small>[אל תאמר]</small> שדבר זה הוא רק <strong>אליבא דמאן דאמר</strong> <small>[לשיטת מי שאומר]</small> ש<strong>שבת זמן תפילין הוא,</strong> ולכך אם הוציאם אינו עובר בכך על איסור תורה ואינו מתחייב בכך חטאת, <strong>אלא אפילו למאן דאמר</strong> <small>[ל</small>דעת <small>מי שאמר]</small> ש<strong>שבת לאו</strong> <small>[לא]</small> <strong>זמן תפילין הוא</strong> — <strong>אינו חייב חטאת,</strong> ו<strong>מאי טעמא</strong> <small>[מה טעם]</small> פטור? — כי <strong>דרך מלבוש עבידא</strong> <small>[עשוייה]</small> הנחת התפילין, והלובש בגד או תכשיט בשבת, אף שאסור להשתמש בו בשבת, מכל מקום איסור טילטול מן התורה אין בכך.
 <big>ג</big> שנינו במשנה ש<strong>לא</strong> יצא אדם <strong>בקמיע בזמן שאינו מן המומחה. אמר רב פפא: לא תימא</strong> <small>[אל תאמר]</small> שהכוונה היא שאינו יוצא בקמיע אלא <strong>עד</strong> ש<strong>מומחה גברא</strong> <small>[האיש]</small> שכותב אותו, <strong>ו</strong>גם <strong>מומחה</strong> ה<strong>קמיע,</strong> שנבדק ונמצא שהוא מועיל, <strong>אלא כיון</strong> ש<strong>מומחה גברא</strong> <small>[האיש]</small> הכותב אותו<strong>, אף על גב</strong> <small>[אף על</small> פי] ש<strong>לא מומחה</strong> ה<strong>קמיע</strong> יכול הוא לצאת אתו.
 ומעירים: <strong>דיקא נמי</strong> <small>[מדוייק גם כן]</small> הדבר מלשון המשנה, <strong>דקתני</strong> <small>[ש</small>כן <small>שנינו]</small> במשנתנו: <strong>"ולא בקמיע בזמן שאינו מן המומחה", ולא קתני</strong> <small>[שנינו]</small> <strong>"בזמן</strong> שהקמיע עצמו <strong>אינו מומחה",</strong> ומכאן שדי שיתמחה כותב הקמיעות ואין צורך בהוכחת תועלתו של הקמיע עצמו. ומעירים: אכן <strong>שמע מינה</strong> <small>[למד ממנה].</small>
 <strong>תנו רבנן</strong> <small>[שנו חכמים]</small> בתוספתא: <strong>איזהו קמיע מומחה</strong> — <strong>כל שריפא</strong> אדם אחד פעם אחת, <strong>ושנה, ושלש. אחד קמיע של כתב, ואחד קמיע של עיקרין</strong> (שורשי צמחים לסגולה). <strong>אחד</strong> הוא אם נבדק <strong>בענין ריפוי חולה שיש בו סכנה, ואחד</strong> ב<strong>חולה שאין בו סכנה,</strong> שבכל זה מותר לאדם לצאת בשבת בו.
 ו<strong>לא</strong> הותר דווקא בקמיע <strong>ש</strong>כבר <strong>נכפה</strong> (חלה במחלת הנפילה) והוא נוטל את הקמע אתו כדי להצילו מנפילה נוספת, <strong>אלא</strong> אפילו אם מעולם לא נפל ורק דואג <strong>שלא יכפה</strong> (יחלה במחלה זו), מותר לו לצאת עמו.
 ואף <strong>קושר ומתיר</strong> אותו <strong>ואפילו ברשות הרבים. ובלבד שלא יקשרנו</strong>
## דף סא:
 <strong>בשיר ובטבעת ויצא בו ברשות הרבים.</strong> וטעם האיסור: <strong>משום מראית העין,</strong> שנראה כתכשיט בלבד האסור בטלטול.
 על מה ששנינו בהגדרת קמיע מומחה שהוא זה שריפא אדם אחד שלוש פעמים, מקשים: <strong>והתניא</strong> <small>[והרי שנינו</small> בברייתא<small>]:</small> <strong>איזהו קמיע מומחה</strong> — <strong>כל שריפא שלושה בני אדם כאחד!</strong>
 ומשיבים: <strong>לא קשיא</strong>, אין בכך סתירה, אלא, <strong>הא</strong> <small>[זה]</small> ששנינו בברייתא שצריך לדעת שריפא כבר שלושה אנשים — הרי זה כדי <strong>למחויי גברא</strong> <small>[להוכיח מומחיות של האדם</small> כותב <small>הקמיע</small><small>],</small> שאחר שקמיעותיו הוכיחו את עצמם בריפוי בשלושה אנשים שונים שאף ודאי כל אחד לוקה בחולי אחר, ודאי שכותבם מומחה בכתיבת קמיעות. ואילו <strong>הא</strong> <small>[זה]</small> ששנינו בתוספתא שצריך לדעת שריפא אדם אחד שלוש פעמים — הרי זה כאשר רוצים <strong>למחויי</strong> <small>[ל</small>הוכיח <small>שמומחה]</small> <strong>קמיע</strong> זה ומועיל למה שייעדוהו.
 <strong>אמר רב פפא: פשיטא</strong> <small>[פשוט]</small> <strong>לי</strong> במקרה שנכתבו <strong>תלת קמיע לתלת גברי תלתא תלתא זמני</strong> <small>[שלושה קמיעות לשלושה אנשים שלוש שלוש פעמים</small> לכל אחד<small>]</small> והועילו — <strong>שאיתמחי גברא ואתמחי</strong> <small>[התמחה האדם והתמחה]</small> ה<strong>קמיע.</strong> וכן פשוט לי שהכותב <strong>תלתא קמיע לתלתא גברי חד חד זימנא</strong> <small>[שלושה קמיעות לשלושה אנשים פעם אחת]</small> והועילו — <strong>גברא איתמחי</strong> <small>[האדם התמחה],</small> ואילו <strong>קמיעא</strong> <small>[</small>ה<small>קמיע]</small> <strong>לא איתמחי</strong> <small>[התמחה].</small> וכן כאשר כתב <strong>חד קמיע לתלתא גברי</strong> <small>[קמיע אחת לשלושה אנשים]</small> והועיל — <strong>הקמיע איתמחי</strong> <small>[התמחה]</small> ואילו <strong>גברא</strong> <small>[האדם]</small> הכותב <strong>לא איתמחי</strong> <small>[התמחה].</small>
 ואולם <strong>בעי</strong> <small>[שאל]</small> <strong>רב פפא:</strong> כאשר כתב <strong>תלתא קמיע לחד גברא מאי</strong> <small>[שלושה קמיעות לאדם אחד מה]</small> יש לומר בכגון זה; ה<strong>קמיע ודאי לא איתמחי</strong> <small>[התמחה],</small> ואולם <strong>גברא איתמחי</strong> <small>[האדם</small> הכותב <small>התמחה]</small> <strong>או לא איתמחי</strong> <small>[התמחה]?</small> וצדדי השאלה: <strong>מי אמרינן</strong> <small>[האם אנו אומרים]</small> שהאדם התמחה בכך שכן <strong>הא אסי ליה</strong> <small>[הרי</small> הקמיע שהוא כתב <small>ריפא אותו]</small> את אותו חולה, <strong>או דילמא</strong> <small>[שמא]</small> נאמר כי <strong>מזלא דהאי גברא</strong> <small>[המזל של אותו אדם</small> חולה<small>]</small> <strong>הוא דקא</strong> <small>[שהוא]</small> <strong>מקבל</strong> ומושפע מ<strong>כתבא</strong> <small>[</small>מן <small>הכתב],</small> אבל אדם אחר לא יתרפא. לשאלה זו לא נמצא פתרון ולכן <strong>תיקו</strong> <small>[תעמוד]</small> במקומה.
 <big>א</big> <strong>איבעיא להו</strong> <small>[נשאלה להם</small> לתלמידי הישיבה<small>]</small> שאלה זו: <strong>קמיעין</strong> האם <strong>יש בהן משום קדושה, או דילמא</strong> <small>[שמא]</small> <strong>אין בהן משום קדושה?</strong> ושואלים: <strong>למאי הילכתא</strong> <small>[למה,</small> לאיזו <small>הלכה]</small> יש חשיבות בהכרעה זו? <strong>אילימא לאצולינהו</strong> <small>[אם תאמר ל</small>ענין <small>הצלתם]</small> <strong>מפני הדליקה,</strong> אין הדבר יתכן, שכן <strong>תא שמע</strong> <small>[בוא</small> ו<small>שמע]</small> פתרון לכך ממה ששנינו: <strong>הברכות והקמיעין, אף על פי שיש בהן אותיות</strong> של שמות קדושים <strong>ומענינות</strong> (נושאים) <strong>הרבה שבתורה</strong> — <strong>אין מצילין אותן מפני הדליקה, ונשרפים במקומן!</strong>
 <strong>אלא</strong> תאמר שנשאלה השאלה <strong>לענין גניזה,</strong> אם יש צורך לגנוז את הקמיע שבלה, או שמותר להשליכו לאחר שימוש. ואולם אף לענין זה <strong>תא שמע</strong> <small>[בוא</small> ו<small>שמע]</small> פתרון לדבר ממה ששנינו: <strong>היה</strong> שם ה' <strong>כתוב,</strong> אף <strong>על ידות הכלים ו</strong>אף <strong>על כרעי</strong> (רגלי) <strong>המטה</strong> — <strong>יגוד</strong> (יקצוץ) את השם <strong>ויגנזנו,</strong> הרי שמקפידים בגניזת שם בכל מקום שהוא כתוב בו!
 <strong>אלא</strong> יש לומר שנשאלה השאלה לענין <strong>ליכנס</strong> (להכנס) <strong>בהן בבית הכסא, מאי</strong> <small>[מה</small> הדין<small>]?</small> האם נאמר ש<strong>יש בהן קדושה, ואסיר</strong> <small>[ואסור],</small> <strong>או דילמא</strong> <small>[שמא]</small> <strong>אין בהן קדושה, ושרי</strong> <small>[מותר]?</small> <strong>תא שמע</strong> <small>[בוא</small> ו<small>שמע]</small> פתרון לדבר ממה ששנינו במשנתנו ש<strong>לא</strong> יצא אדם בשבת <strong>בקמיע בזמן שאינו מן המומחה,</strong> ומדייקים מכאן: <strong>הא</strong> <small>[הרי]</small> אם הוא <strong>מן המומחה</strong> — <strong>נפיק</strong> <small>[יוצא]</small> בו,
 <strong>ואי אמרת</strong> <small>[ואם אומר אתה]</small> כי <strong>קמיעין יש בהן משום קדושה, זמנין דמיצטריך</strong> <small>[לפעמים שמצטרך]</small> <strong>לבית הכסא</strong> ויצטרך להסיר את הקמיע, <strong>ואתי לאיתויינהו</strong> <small>[ויבוא להביאם,</small> לטלטלם<small>]</small> מתוך שכחה <strong>ארבע אמות ברשות הרבים.</strong> ומאחר שאיננו חוששים לכך, נלמד שקמיעין אין בהם משום קדושה לענין זה ומותר להכנס בהם לבית הכסא! ודוחים: <strong>הכא במאי עסקינן</strong> <small>[כאן במה אנו עוסקים]</small> — <strong>בקמיע של עיקרין</strong> (שרשים, עשבים) ובקמיע זו אין קדושה.
 ושואלים: <strong>והתניא</strong> <small>[והרי שנינו</small> בברייתא<small>]:</small> <strong>אחד קמיע של כתב ואחד קמיע של עיקרין</strong> שווים לענין הלכה! <strong>אלא הכא במאי עסקינן</strong> <small>[כאן במה אנו עוסקים]</small> — <strong>בחולה שיש בו סכנה,</strong> ומשום הסכנה התירו לו להיכנס בקמיעו לבית הכסא, על אף ביזיון השם שבדבר. <strong>והתניא</strong> <small>[והרי שנינו</small> בברייתא<small>]:</small> <strong>אחד חולה שיש בו סכנה ואחד חולה שאין בו סכנה</strong> דינם שווה לענין זה.
 <strong>אלא</strong> יש לומר כי <strong>כיון דמסי</strong> <small>[שמרפא]</small> הקמיע, <strong>אף על גב דנקיט ליה בידיה</strong> — <strong>נמי שפיר דמי</strong> <small>[אף על פי שמחזיקו בידו</small> — <small>גם כן יפה הדבר,</small> מותר<small>],</small> שכיון שלצורך הרפואה בו אין הבדל אם הקמיע תלוי בצוארו או נמצא בידו, על כן כשם שהתירו לענדו על צוארו בשבת, כך התירו לשאתו בידו.
## דף סב.
 <strong>והתניא</strong> <small>[והרי שנינו</small> בברייתא<small>]</small> ש<strong>ר' אושעיא אומר</strong> בענין הקמיע: <strong>ובלבד שלא יאחזנו בידו ויעבירנו ארבע אמות ברשות הרבים,</strong> הרי שאף בקמיע אנו מחלקים בענין זה,
 <strong>אלא</strong> יש לתרץ כי <strong>הכא במאי עסקינן</strong> <small>[כאן במה אנו עוסקים]</small> — <strong>ב</strong>קמיע ה<strong>מחופה</strong> ב<strong>עור,</strong> שכיון שהכתב עצמו מכוסה שוב אין בכך בזיון השם אם נכנס לבית הכסא עמו.
 ומקשים: <strong>והרי תפילין</strong> שאף בהן הכתב <strong>מחופה</strong> ב<strong>עור</strong> בתי התפילין <strong>ותניא</strong> <small>[ו</small>בכל זאת <small>שנינו]</small> כי <strong>הנכנס לבית הכסא</strong> כשהוא עטור בתפילין — <strong>חולץ</strong> את ה<strong>תפילין ברחוק ארבע אמות</strong> מבית הכסא, <strong>ונכנס.</strong> הרי שאין הבדל להלכה אם הכתב מחופה או אינו מחופה!
 ודוחים: <strong>התם</strong> <small>[שם,</small> בתפילין<small>]</small> אין האיסור משום הכתב שבתוך התפילין אלא <strong>משום שי"ן</strong> הבולטת בעור בתי התפילין עצמן. ושי"ן זו חייבת להיות בכל תפילין, וכפי ש<strong>אמר אביי שי"ן של תפילין</strong> מקור חובתה ב<strong>הלכה למשה מסיני. ו</strong>כן <strong>אמר אביי: דל"ת של תפילין</strong> שקושרים בצורה זו את רצועות תפילין של ראש מקור חובתה ב<strong>הלכה למשה מסיני. ו</strong>כן <strong>אמר</strong> עוד <strong>אביי: יו"ד של תפילין</strong> מקור חובתה ב<strong>הלכה למשה מסיני.</strong> ומפני אותיות אלה נזהרים בקדושת התפילין ואין נכנסים עמם לבית הכסא.
 <big>א</big> שנינו במשנה שלא יצא אדם בשבת לצאת <strong>לא בשריון ולא בקסדא ולא במגפיים.</strong>
 מלים אלה לא היו מובנות, ועל כן הסבירו אותן: <strong>שריון</strong> הוא <strong>זרדא,</strong> והוא שריון עשוי קשקשים. <strong>קסדא</strong> — <strong>אמר רב</strong> שהוא <strong>סנוארתא,</strong> מעין כובע של עור תחת כובע המתכת. ו<strong>מגפיים</strong> — <strong>אמר רב</strong> שהם <strong>פזמקי,</strong> כעין מגפי ברזל למלחמה.
 <big>ב משנה</big> <strong>לא תצא אשה</strong> לרשות הרבים <strong>במחט הנקובה</strong> (מחט רגילה שיש בקצה נקב), <strong>ולא בטבעת שיש עליה חותם, ולא בכוליאר, ולא בכובלת</strong> שעל מהותם יהא עוד דיון בגמרא, <strong>ולא בצלוחית של פלייטון</strong> (בושם).
 <strong>ואם יצתה</strong> (יצאה) — <strong>חייבת חטאת,</strong> אלו <strong>דברי ר' מאיר</strong> הסבור כי המוציאתם עוברת משום נשיאת משא ביום השבת. <strong>וחכמים פוטרין</strong> את היוצאת בשבת <strong>בכובלת ובצלוחית של פלייטון,</strong> שלדעתם אלה הן תכשיטים, ולכן מותרים הם בטלטול מעיקר הדין.
 <big>ג גמרא</big> על מה ששנינו במשנה כי אשה אסורה לצאת בשבת <strong>בטבעת בעלת חותם, ומשמע שבטבעת ללא חותם מותרת לצאת, אמר עולא: ו</strong>דינים אלה ביחס לאשה <strong>חילופיהן באיש,</strong> שאיש שטלטל טבעת שיש בה חותם — פטור, ואם טלטל טבעת שאין בה חותם כיון שאינה נחשבת לו כתכשיט אסור בטלטולה והריהו חייב חטאת. ורוצים להסיק, <strong>אלמא קסבר</strong> <small>[מכאן שסבור]</small> <strong>עולא</strong> כי <strong>כל מידי דחזי</strong> <small>[דבר שראוי]</small> <strong>לאיש לא חזי</strong> <small>[אינו ראוי]</small> <strong>לאשה, ומידי דחזי</strong> <small>[ודבר שראוי]</small> <strong>לאשה לא חזי</strong> <small>[אינו ראוי]</small> <strong>לאיש.</strong>
 <strong>מתיב</strong> <small>[מקשה]</small> על כך <strong>רב יוסף</strong> ממה ששנינו בתוספתא: <strong>הרועים יוצאין</strong> בשבת <strong>בשקין. ולא</strong> על <strong>הרועים בלבד אמרו</strong> חכמים שמותרים לצאת בשקים בשבת, <strong>אלא</strong> אף <strong>כל אדם. אלא</strong> אמרו חכמים בלשון זו מפני <strong>שדרכן של הרועים לצאת בשקין.</strong> הרי אף שהשק אינו מלבוש רגיל לכל אדם, כיון שהכל עשויים להשתמש בו, מותר הוא בלבישה אף למי שאינו רועה ואינו רגיל בשק. ועל פי אותו עיקרון נאמר שתכשיטי נשים וגברים, אף שאין רגילים להחליפם, מכל מקום כיון שאפשר שלעתים ישתמש האיש בשל אשה ולהיפך, הריהם מותרים!
 <strong>אלא אמר רב יוסף: קסבר</strong> <small>[סבור הוא]</small> <strong>עולא</strong> כי <strong>נשים עם בפני עצמן הן.</strong> וההבדל בין מנהגי נשים וגברים גדול מן ההבדל שבין בעלי מקצועות שונים.
 <strong>איתיביה</strong> <small>[הקשה לו]</small> <strong>אביי</strong> ממה ששנינו: <strong>המוצא תפילין</strong> מחוץ לעיר בשבת — הריהו <strong>מכניסן זוג זוג, אחד האיש ואחד האשה. ואי אמרת</strong> <small>[ואם אומר אתה]</small> כי <strong>נשים עם בפני עצמן הן, והא</strong> <small>[והרי]</small> התפילין <strong>מצות עשה שהזמן גרמא הוא,</strong> שיש זמנים שחייבים בה ויש זמנים שפטורים ממנה. <strong>ו</strong>כלל בידינו כי <strong>כל מצוות עשה שהזמן גרמא נשים פטורות</strong> מהן. ואם נחזיק בשיטה שבגדי גבר ותכשיטיו אינם ראויים בשום פנים לאשה, משום מה מותר לאשה להניח את התפילין בשבת ולהכניסם העירה? והלא אין הם ראויים לנשים, והריהם כשאר משאות!
 ומשיבים: <strong>התם</strong> <small>[שם]</small> בענין תפילין <strong>קסבר</strong> <small>[סבור הוא]</small> <strong>ר' מאיר: לילה זמן תפילין הוא, ו</strong>כן <strong>שבת</strong> ויום טוב <strong>זמן תפילין הוא,</strong> ואם כן <strong>הוה ליה</strong> <small>[נעשית לה]</small> מצות התפילין <strong>מצות עשה שלא הזמן גרמא,</strong> שלשיטה זו, מצוה תמיד להניח תפילין, ואין מצוות התפילין מוגבלת בזמן, <strong>ו</strong>לכן דינה כ<strong>כל מצות עשה שלא הזמן גרמא</strong> — <strong>נשים חייבות,</strong> ולכן מותר לנשים להניח את התפילין ולטלטלן.
 על עיקר הדין במשנה שלדעת ר' מאיר מן התורה אשה המוציאה טבעת שיש עליה חותם חייבת, שואלים: <strong>והא</strong> <small>[הרי]</small> <strong>הוצאה כלאחר יד הוא!</strong> שהרי טבעת שיש עליה חותם לאשה אינה תכשיט אלא חפץ כשאר החפצים, ודרך טלטול חפצים כרגיל הריהי בנשיאתם בידו, ואילו נשיאת חפץ על גבי האצבע אין זו דרך הולכה רגילה, והריהו טלטול שלא בדרך הראויה לכך ("כלאחר יד") וכל מלאכה שנעשתה כלאחר יד ולא כדרך עשייתה אין בה איסור מן התורה!
 <strong>אמר ר' ירמיה</strong> יש לומר כי <strong>באשה גזברית עסקינן</strong> <small>[עוסקים אנו],</small> ואשה כזו דרכה אף בחול לענוד על אצבעה טבעת שיש עליה חותם. <strong>אמר רבא בר בר חנא</strong> שכך <strong>אמר ר' יוחנן: תרצת</strong> והסברת מדוע ובאיזה אופן <strong>האשה</strong> תתחייב חטאת, ואולם <strong>איש</strong> הנושא טבעת שאין עליה חותם <strong>מאי איכא למימר</strong> <small>[מה</small> יש <small>לומר]?</small> מדוע יחויב?
 <strong>אלא אמר רבא</strong> שהטעם הוא אחר: <strong>פעמים שאדם נותן לאשתו טבעת שיש עליה חותם להוליכה לקופסא</strong> שבביתו כדי לשומרה שם, <strong>ו</strong>כדי שלא תאבד את הטבעת <strong>מניחתה</strong> האשה <strong>בידה</strong> על אצבעה, <strong>עד שמגעת לקופסא. ו</strong>כן <strong>פעמים שהאשה נותנת לבעלה טבעת שאין עליה חותם להוליכה אצל אומן לתקן, ומניחה</strong> הבעל <strong>בידו עד שמגיע אצל</strong> ה<strong>אומן.</strong> ולכן אף שאין מחליפים את סוגי הטבעות לקישוט, בכל זאת אחת הדרכים הרגילות והמקובלות לטלטל טבעת הריהי בענידתה על האצבע.
 <big>ד</big> שנינו במשנה שלא תצא אשה בשבת <strong>לא בכוליאר ולא בכובלת.</strong> ושואלים: <strong>מאי</strong> <small>[מהו]</small> <strong>כוליאר</strong> זה? <strong>אמר רב:</strong> הוא <strong>מכבנתא</strong> — סיכה שבה פורפת אשה את צואר בגדה. <strong>כובלת</strong> — <strong>אמר רב</strong> שהוא <strong>חומרתא דפילון</strong> <small>[צרור של בושם].</small> <strong>וכן אמר רב אסי</strong> כדברי רב שהוא <strong>חומרתא דפילון</strong> <small>[צרור של בושם].</small>
 <strong>תנו רבנן</strong> <small>[שנו חכמים]</small> בברייתא: <strong>לא תצא אשה</strong> בשבת <strong>בכובלת, ואם יצתה</strong> (יצאה) — <strong>חייבת חטאת,</strong> שיש בכך איסור מן התורה, אלו <strong>דברי ר' מאיר. וחכמים אומרים:</strong> אמנם <strong>לא תצא</strong> לכתחילה, <strong>ו</strong>אולם <strong>אם יצתה</strong> — <strong>פטורה. ר' אליעזר אומר: יוצאת אשה בכובלת</strong> אף <strong>לכתחלה.</strong>
 ושואלים: <strong>במאי קמיפלגי</strong> <small>[במה,</small> באיזה עיקרון <small>הם חולקים]?</small> <strong>ר' מאיר סבר</strong> <small>[סבור]</small> כי <strong>משאוי</strong> (משא) <strong>הוא</strong> ולכן המוציאו לרשות הרבים בשבת חייב חטאת. <strong>ורבנן סברי</strong> <small>[וחכמים סבורים]</small> כי אמנם <strong>תכשיט הוא ו</strong>אולם אסרו לצאת בו לכתחילה מתוך החשש <strong>דילמא שלפא ומחויא ואתיא לאיתוייה</strong> <small>[שמא תוציא</small> את הכובלת ממקומה <small>ותראנה</small> לחברתה <small>ותבוא להביאה,</small> לטלטלה<small>]</small> ברשות הרבים. <strong>ור' אליעזר סבר</strong> <small>[סבור]:</small> <strong>מאן</strong> <small>[מי]</small> <strong>דרכה למירמי</strong> <small>[מי דרכה ללבוש]</small> בשמים אלה — <strong>אשה שריחה רע,</strong> ו<strong>אשה שריחה רע לא שלפא ומחויא, ולא אתיא לאתוייה</strong> <small>[אינה מוציאה ומראה ואינה</small> עשויה <small>להביאו,</small> לטלטלו<small>]</small> <strong>ארבע אמות ברשות הרבים,</strong> שכן אם תוציאו יהיה ניכר ריחה הרע ובודאי אינה רוצה להראות ברבים שריחה רע. בברייתא זו סוכם כי ר' אליעזר מתיר מלכתחילה לצאת בכובלת.
 ותוהים על כך: <strong>והתניא</strong> <small>[והרי שנינו</small> בברייתא<small>]</small> במקום אחר כי <strong>ר' אליעזר פוטר</strong> את האשה היוצאת בשבת <strong>בכובלת ובצלוחית של פלייטון.</strong> ובדיני שבת "פוטר" משמעו שאמנם יש בכך איסור לכתחילה, אלא שאין בכך חיוב מן התורה!
 ומשיבים: <strong>לא קשיא</strong> <small>[אין</small> זה <small>קשה],</small> אלא <strong>הא כי קאי</strong> <small>[זה כשהוא עומד,</small> מוסב<small>],</small> על דברי <strong>ר' מאיר,</strong> ואילו <strong>הא כי קאי אדרבנן</strong> <small>[זה כשהוא מוסב על</small> דברי <small>חכמים].</small> ובפירוט: <strong>כי קאי</strong> <small>[כאשר הוא עומד]</small> על דברי <strong>ר' מאיר</strong> ש<strong>אמר</strong> שהוא <strong>חייב חטאת, אמר ליה</strong> <small>[לומר]</small> שהוא <strong>פטור. ו</strong>אולם <strong>כי קאי אדרבנן דאמרי</strong> <small>[כאשר הוא עומד,</small> מתייחס לדברי <small>חכמים האומרים],</small> שאם עשה כן הריהו <strong>פטור, אבל</strong> מלכתחילה <strong>אסור</strong> לעשות כן, <strong>אמר איהו</strong> <small>[הוא]</small> ש<strong>מותר</strong> אף <strong>לכתחלה.</strong>
## דף סב:
 <strong>ומאי</strong> <small>[מה,</small> היכן<small>]</small> אמר זאת <strong>ר' מאיר? דתניא</strong> <small>[ש</small>כן <small>שנינו</small> בברייתא<small>]:</small> <strong>לא תצא אשה</strong> בשבת <strong>במפתח שבידה, ואם יצאת</strong> (יצאה) — הריהי <strong>חייבת חטאת,</strong> אלו <strong>דברי ר' מאיר. ר' אליעזר פוטר בכובלת ובצלוחית של פלייטון.</strong>
 על עצם הלשון תוהים: <strong>כובלת מאן דכר</strong> <small>[מי הזכיר]</small> את <strong>שמה?</strong> שהרי לא דיבר ר' מאיר בכובלת, ומדוע בא ר' אליעזר לומר בה דבר?
 ומשיבים: <strong>חסורי מחסרא והכי קתני</strong> <small>[חסרה</small> המשנה <small>וכך יש לשנותה]:</small> <strong>וכן בכובלת וכן בצלוחית של פלייטון לא תצא, ואם יצאה</strong> — <strong>חייבת חטאת,</strong> אלו <strong>דברי ר' מאיר. ר' אליעזר פוטר בכובלת ובצלוחית של פלייטון. במה דברים אמורים</strong> שפוטר בהם ר' אליעזר — <strong>כשיש בהם בושם, אבל</strong> כאשר <strong>אין בהם בושם</strong> — <strong>חייבת</strong> משום הוצאת כלי בשבת.
 <strong>אמר רב אדא בר אהבה: זאת אומרת</strong> ש<strong>המוציא אוכלין פחות מכשיעור</strong> שחייבים עליו משום הוצאה בשבת <strong>בכלי</strong> — <strong>חייב,</strong> כי אף שאינו חייב משום הוצאת האוכלים, הריהו מתחייב משום הוצאת הכלי. ואין אנו אומרים שהכלי טפל לאוכל שבו ואין הוצאתו נחשבת. והוכחה לכך ממה שאמרנו <strong>דהא</strong> <small>[שהרי]</small> צלוחית ש<strong>אין בה בושם, כפחות מכשיעור בכלי דמי</strong> <small>[נחשבת]</small> <strong>וקתני</strong> <small>[ושנינו]</small> ש<strong>חייבת</strong> אף שיש ריח בושם בכלי.
 <strong>רב אשי אמר:</strong> אין להוכיח מכאן, כי <strong>בעלמא אימא</strong> <small>[בכלל אומר]</small> <strong>לך</strong> שבמקרה כגון זה <strong>פטור, ושאני הכא דליתיה לממשא</strong> <small>[ו</small>אולם <small>שונה כאן שאין לממשו</small> של הבושם<small>]</small> <strong>כלל</strong> והכלי ריק לגמרי ולכן אסור הוא בטלטול.
 <big>א</big> כיון שהוזכר הפלייטון הביאו כמה דברים הקשורים בו. נאמר: "השותים במזרקי יין <strong>וראשית שמנים ימשחו</strong> ולא נחלו על שבר יוסף" (עמוס ו, ו), ו"ראשית שמנים ימשחו" <strong>אמר רב יהודה</strong> שכך <strong>אמר שמואל: זה פלייטון.</strong>
 <strong>מתיב</strong> <small>[מקשה]</small> <strong>רב יוסף</strong> ממה ששנינו בתוספתא: <strong>אף על פלייטון גזר ר' יהודה בן בבא</strong> שלא ישתמשו בו משום אבילות החורבן, <strong>ולא הודו לו</strong> חכמים. <strong>ואי אמרת</strong> <small>[ואם אמרת]</small> שפלייטון הוא הכתוב בפסוק זה, ושיש בו <strong>משום תענוג, אמאי</strong> <small>[מדוע]</small> <strong>לא הודו לו?</strong> והרי בפסוק זה מגנים את אלה שאינם סובלים את כאבה של האומה!
 <strong>אמר ליה</strong> <small>[לו]</small> <strong>אביי: ולטעמיך</strong> <small>[ולטעמך,</small> לשיטתך<small>]</small> <strong>הא דכתיב</strong> <small>[זה שנאמר]</small> באותו פסוק <strong>"השתים במזרקי יין",</strong> ונחלקו <strong>ר' אמי ור' אסי</strong> מה הם מזרקי יין אלה, <strong>חד</strong> <small>[אחד</small> מהם<small>]</small> <strong>אמר</strong> שהם <strong>קנישקנין</strong> (כלי יין שיש לו כמה פיות ואפשר לשתות מאחדים מהם יחד), <strong>וחד</strong> <small>[ואחד</small> מהם<small>]</small> <strong>אמר שמזרקין</strong> (זורקים) <strong>כוסותיהן זה לזה</strong> בשמחה ובדיחות דעת. אם כן <strong>הכי נמי דאסיר</strong> <small>[כך גם כן</small> תאמר <small>שאסור]?</small> <strong>והא</strong> <small>[והרי]</small> <strong>רבה בר רב הונא איקלע לבי ריש גלותא</strong> <small>[הזדמן לבית ראש הגולה]</small> <strong>ו</strong>ראה ש<strong>שתה</strong> ראש הגולה <strong>בקנישקנין, ולא אמר ליה</strong> <small>[לו]</small> רבה בר רב הונא <strong>ולא מידי</strong> <small>[דבר]!</small>
 <strong>אלא</strong> יש לומר כי הכלל בזה הוא: <strong>כל מידי דאית ביה</strong> <small>[דבר שיש בו]</small> <strong>תענוג ואית ביה</strong> <small>[ויש בו]</small> <strong>שמחה</strong> — <strong>גזרו</strong> בו <strong>רבנן</strong> <small>[חכמים]</small> שלא לעשותו מפני אבל החורבן, <strong>אבל מידי דאית ביה</strong> <small>[שיש</small> <strong>בו] תענוג ולית ביה</strong> <small>[ואין בו]</small> <strong>שמחה</strong> — <strong>לא גזרו</strong> בו <strong>רבנן</strong> <small>[חכמים],</small> והפלייטון, כיון שאין בו משום שמחה, אף שהוא דבר יקר ומענג — לא אסרוהו. כיון שהוזכרו פסוקים אלה בגנות גדולי שומרון באים עתה לפרש מקצתם.
 נאמר: <strong>"השכבים על מטות שן וסרחים על ערשתם</strong> ואוכלים כרים מצאן ועגלים מתוך מרבק<strong>"</strong> (עמוס ו, ד). <strong>אמר ר' יוסי בר' חנינא:</strong> פסוק זה <strong>מלמד</strong> שחטאם <strong>שהיו משתינין מים בפני מטותיהן ערומים.</strong>
 <strong>מגדף בה</strong> <small>[לועג,</small> דוחה <small>זאת]</small> <strong>ר' אבהו: אי הכי</strong> <small>אם כך</small> שלשון "סרוחים" מלמד על כך, אם כן <strong>היינו דכתיב</strong> <small>[זהו</small> לכאורה גם פירוש מה <small>שנאמר]</small> <strong>"לכן עתה יגלו בראש גלים</strong> וסר מרזח סרוחים<strong>"</strong> (עמוס ו, ז), והדבר תמוה, שכן <strong>משום</strong> ש<strong>משתינין מים בפ ני מטותיהם</strong> כשהם <strong>ערומים יגלו בראש גולים?!</strong> שאף שהוא מנהג מגונה, מכל מקום עונש חמור זה ודאי אינו מגיע בשל כך!
 <strong>אלא אמר ר' אבהו:</strong> פסוק זה עוסק בחטא חמור, ויש לומר ש<strong>אלו בני אדם שהיו אוכלים ושותים זה עם זה ודובקין</strong> (מצמידים) <strong>מטותיהן זו בזו ומחליפין נשותיהן זה עם זה ומסריחין ערסותם</strong> (מיטותיהם) <strong>בשכבת זרע שאינו שלהן,</strong> והוא שנאמר: "וסרוחים על ערשותם", ובשל עבירות חמורות אלו נענשו ש"יגלו בראש גולים".
 <big>ב</big> אגב הדברים שהוזכרו קודם <strong>אמר ר' אבהו, ואמרי לה במתניתא תנא</strong> <small>[ויש אומרים</small> כי <small>בברייתא</small> היא <small>שנויה]:</small> <strong>שלושה דברים מביאין את האדם לידי עניות,</strong> שנענשים עליהן משמים, <strong>ואלו הן</strong>: <strong>המשתין מים בפני מטתו ערום, ו</strong>זה ש<strong>מזלזל בנטילת ידים, ושאשתו מקללתו בפניו.</strong>
 ומבארים: <strong>"המשתין מים בפני מטתו ערום", אמר רבא: לא אמרן</strong> <small>[אמרנו]</small> איסור זה <strong>אלא</strong> בכגון <strong>דמהדר אפיה לפורייה</strong> <small>[שמיסב פניו למטתו]</small> ומטיל מימיו לעברה, <strong>אבל</strong> אם מיסב פניו ומטיל מימיו <strong>לבראי</strong> <small>[לחוץ]</small> — <strong>לית לן</strong> <small>[אין לנו]</small> <strong>בה</strong> איסור חמור כל כך.
 <strong>ו</strong>כן גם כאשר הוא <strong>מהדר אפיה לפורייה</strong> <small>[מיסב פניו למיטתו]</small> <strong>לא אמרן</strong> <small>[אמרנו]</small> איסור זה <strong>אלא</strong> כאשר מטיל מימיו <strong>לארעא</strong> <small>[לארץ],</small> <strong>אבל</strong> כאשר מטיל <strong>מימו במנא</strong> <small>[בכלי]</small> <strong>— לית לן</strong> <small>[אין לנו]</small> <strong>בה</strong> איסור, שאין הדבר מגונה כל כך.
 <strong>ו</strong>לענין ה<strong>מזלזל בנטילת ידים, אמר רבא: לא אמרן</strong> <small>[אמרנו]</small> דבר זה <strong>אלא</strong> בכגון שהוא <strong>לא משא ידיה</strong> <small>[רוחץ ידיו]</small> <strong>כלל, אבל</strong> אם <strong>משא</strong> <small>[רוחץ]</small> <strong>ולא משא</strong> <small>[רוחץ]</small> — <strong>לית לן</strong> <small>[אין לנו]</small> <strong>בה</strong> חשש זה.
 ומעירים בגמרא: <strong>ולאו מלתא היא</strong> <small>[ואין זה דבר</small> נכון<small>],</small> שכן <strong>אמר רב חסדא: אנא משאי</strong> <small>[אני רחצתי]</small> <strong>מלא חפני מיא</strong> <small>[מים]</small> <strong>ויהבו</strong> <small>[ונתנו]</small> <strong>לי מלא חפני טיבותא</strong> <small>[טובה],</small> ומכאן נלמד שלענין הסגולה שבדבר ראוי להרבות במים.
 <strong>ו</strong>על מה שאמרו <strong>שאשתו מקללתו בפניו, אמר רבא:</strong> מדובר כאן כשמקללתו <strong>על עסקי תכשיטיה,</strong> שמתאוננת על שאינו נותן לה תכשיטים. ומעירים: <strong>והני מילי הוא דאית ליה ולא עביד</strong> <small>[ודברים אלה הם</small> דווקא <small>כשיש לו</small> כסף <small>ואינו עושה]</small> עבורה תכשיטים, אבל אם אין לו כסף, אין בכך חשש.
 <big>ג</big> כיון שדובר בחטאים שבימי בית המקדש הראשון מוסיפים לבאר פסוקים אחרים שיש בהם מעין זה. <strong>דרש רבא בריה</strong> <small>[בנו]</small> של <strong>רב עילאי, מאי דכתיב</strong> <small>[מהו שנאמר]</small> <strong>"ויאמר ה' יען כי גבהו בנות ציון</strong> ותלכנה נטויות גרון ומשקרות עיניים הלוך וטפוף תלכנה וברגליהן תעכסנה" (ישעיהו ג, טז) — "יען כי גבהו בנות ציון" הכוונה: <strong>שהיו מהלכות בקומה זקופה</strong> ומגביהות עצמן שלא בדרך צניעות. על האמור <strong>"ותלכנה נטויות גרון"</strong> מסביר הוא ש<strong>היו מהלכות</strong> פסיעות קטנות <strong>עקב בצד גודל,</strong> כדי להראות עצמן יותר. ו<strong>"משקרות עינים"</strong> — <strong>דהוה מלאן כוחלא לעינייהו ומרמזן</strong> <small>[שהיו ממלאות כחול בעיניהן ומרמזות].</small> <strong>"הלוך וטפוף"</strong> — <strong>שהיו מהלכות</strong> העשירות שבהן אשה <strong>ארוכה בצד</strong> אשה <strong>קצרה</strong> כדי שתראה הגבוהה יותר בולטת (צפה = טפה) בגובהה. <strong>"וברגליהן תעכסנה"</strong> — <strong>אמר ר' יצחק דבי</strong> <small>[מבית</small> מדרשו<small>]</small> של <strong>ר' אמי: מלמד שמטילות</strong> היו בשמי <strong>מור ואפרסמון במנעליהן ומהלכות בשוקי ירושלים, וכיון שמגיעות אצל בחורי ישראל</strong> היו <strong>בועטות בקרקע ומתיזות עליהם</strong> מן הבושם <strong>ומכניסות בהן יצר הרע כארס בכעוס</strong> (של נחש).
 <strong>מאי</strong> <small>[מה]</small> <strong>פורענותיהם</strong> על חטאים אלה? — <strong>כדדריש</strong> <small>[כפי שדרש]</small> <strong>רבה בר עולא: "והיה תחת בשם מק יהיה</strong> ותחת חגורה נקפה ותחת מעשה מקשה קרחה ותחת פתיגיל מחגרת שק, כי תחת יופי". (ישעיהו ג, כד), ומפרש: "והיה תחת בושם מק יהיה" — <strong>מקום שהיו מתבשמות בו נעשה נמקים נמקים</strong> (רקבון), <strong>"ותחת חגורה נקפה"</strong> — <strong>מקום שהיו חגורות בצלצול</strong> (שרוך) <strong>נעשה נקפים נקפים</strong> (פצעים). <strong>"ותחת מעשה מקשה קרחה"</strong> — <strong>מקום שהיו מתקשטות בו</strong> בשערן <strong>נעשה קרחים קרחים. "ותחת פתיגיל מחגרת שק"</strong> — <strong>פתחים המביאין לידי גילה</strong> שהוא הרחבה של המלה "פתיגיל", <strong>יהיו למחגרת שק. "כי תחת יפי"</strong> — <strong>אמר רבא: היינו דאמרי אינשי</strong> <small>[זה שאומרים בני אדם],</small> כפתגם עממי: <strong>חלופי שופרא</strong> <small>[במקום יופי]</small> — <strong>כיבא</strong> <small>[מוגלה].</small>
 ועוד על פסוק אחר: <strong>"ושפח ה' קדקד בנות ציון</strong> וה' פתהן יערה <strong>".</strong> "ושיפח ה' קדקד בנות ציון" — <strong>אמר ר' יוסי בר' חנינא: מלמד שפרחה בהן צרעת.</strong> וראיה לכך: <strong>כתיב הכא</strong> <small>[נאמר כאן]</small> <strong>"ושפח", וכתיב התם</strong> <small>[ונאמר שם]</small> בין סוגי הצרעת: "ו <strong>לשאת ולספחת</strong> ולבהרת<strong>"</strong> (ויקרא יד, נו).
 ובפירוש דברי הכתוב <strong>"וה' פתהן יערה"</strong> נחלקו <strong>רב ושמואל, חד</strong> <small>[אחד</small> מהם<small>]</small> <strong>אמר: שנשפכו,</strong> כלומר, שפכו דם <strong>כקיתון. וחד</strong> <small>[ואחד</small> מהם<small>]</small> <strong>אמר: שנעשו פתחיהן</strong> (ערוותן) מלאים שער <strong>כיער.</strong>
 <big>ד</big> וכיון שדובר בחטאי ירושלים ובשפע שהיה בה קודם חורבנה, <strong>אמר ר' יהודה</strong> שכך <strong>אמר רב: אנשי ירושלים אנשי שחץ</strong> (גסות) <strong>היו. אדם אומר לחברו: במה סעדת היום? בפת עמילה</strong> (שנילושה יפה), <strong>או בפת שאינה עמילה? ביין גורדלי</strong> (שהיה לבן), <strong>או</strong>
## דף סג.
 <strong>ביין חרדלי</strong> <small>[שהיה שחור]?</small> <strong>במסב</strong> (מטה לשבת עליה) <strong>רחב, או במסב קצר</strong> (צר)? <strong>בחבר טוב, או בחבר רע?</strong> ו<strong>אמר רב חסדא: וכולן</strong> רמז הם <strong>לזנות.</strong> שבכל אלה רמזו לענייני נשים מסוגים שונים. ש"פת עמילה" משמעו — בעולה, "יין גורדלי" — נערה בהירה, "מסב רחב" — אשה שמנה.
 וכיון שדובר בירושלים, <strong>אמר רחבה</strong> שכך <strong>אמר ר' יהודה: עצי ירושלים של קינמון היו, ובשעה שהיו מסיקין מהם ריחן</strong> היה <strong>נודף בכל ארץ ישראל. ומשחרבה ירושלים נגנזו</strong> עצי בושם אלה, <strong>ולא נשתייר</strong> מהם <strong>אלא כשעורה, ומשתכח בגזאי דצימצמאי מלכתא</strong> <small>[ונמצא באוצר המלכה צימצמאי].</small>
 <big>א משנה</big> כשם שיש דברים המיוחדים לאשה שאסור לה להוציאם, כך אמרו ש<strong>לא יצא האיש</strong> בשבת <strong>לא בסייף</strong> (בחרב) <strong>ולא בקשת ולא בתריס</strong> (מגן) <strong>ולא באלה ולא ברומח. ואם יצא</strong> באחד מכלים אלה לרשות הרבים — <strong>חייב חטאת.</strong>
 <strong>ר' אליעזר אומר:</strong> כלי נשק אצל האיש <strong>תכשיטין הן לו,</strong> וכשם שמותר לאיש לצאת בתכשיטים אחרים, מותר לו לצאת בכלי נשק.
 <strong>וחכמים אומרים:</strong> כלי נשק <strong>אינן אלא לגנאי</strong> ועתידים להתבטל לעתיד לבוא, וכפי <strong>שנאמר: "וכתתו חרבותם לאתים וחניתותיהם למזמרות לא ישא גוי אל גוי חרב ולא ילמדו עוד מלחמה"</strong> (ישעיהו ב, ד).
 ובענין תכשיטי נשים הוסיפו שה<strong>בירית</strong> ששמים על הרגל להחזיק את הגרביים הריהי <strong>טהורה</strong> מלקבל טומאה ככלי, <strong>ו</strong>אף <strong>יוצאין בה בשבת.</strong>
 ואילו ה<strong>כבלים</strong> שאף הם היו מתכשיטי נשים — הריהם <strong>טמאים</strong> (מקבלים טומאה), <strong>ואין יוצאין בהן בשבת .</strong>
 <big>ב גמרא</big> מתחילה באים לברר פירושה של מלה שהוזכרה, ומסבירים: <strong>מאי</strong> <small>[מהו]</small> <strong>"אלה"</strong> זו — הוא המקל הקרוי <strong>"קולפא".</strong>
 שנינו במשנה ש<strong>ר' אליעזר אומר</strong> שכלי נשק <strong>תכשיטין הן לו</strong> לאיש. <strong>תניא</strong> <small>[שנויא</small> ברייתא<small>]</small> העוסקת בענין זה בהרחבה: <strong>אמרו לו</strong> חכמים <strong>לר' אליעזר: וכי מאחר</strong> ש<strong>תכשיטין הן לו,</strong> לדעתך <strong>מפני מה הן בטלין לימות המשיח? אמר להן</strong> ר' אליעזר: לא מפני שאינם לנוי אלא <strong>לפי שאינן צריכים</strong> עוד באותו זמן, וכפי <strong>שנאמר</strong> שם: <strong>"לא ישא גוי אל גוי חרב "</strong>ולכן לא ינהגו עוד בסוג זה של תכשיט. ושואלים: <strong>ותהוי</strong> <small>[ושיהיה]</small> הנשק <strong>לנוי בעלמא</strong> <small>[בלבד],</small> שאף שלא ישתמשו בנשק לצורך מלחמה, ישתמשו בו לנוי! <strong>אמר אביי: מידי דהוה אשרגא בטיהרא</strong> <small>[כדרך שהוא</small> ביחס <small>לנר בצהרים],</small> שכיון שאין נזקקים לאורו, אף איננו משמש לנוי. וכן כלי נשק, כאשר אינם נחוצים לתפקידם, אינם משמשים עוד לנוי.
 <strong>ופליגא</strong> <small>[וחלוקה]</small> ברייתא זו על דעת <strong>שמואל.</strong> ש<strong>אמר שמואל: אין בין העולם הזה לימות המשיח אלא שיעבוד גליות בלבד</strong> שיסור מישראל, אבל סדרי העולם בכל שאר התחומים ישארו כמו שהם, וכפי <strong>שנאמר: "כי לא יחדל אביון מקרב הארץ"</strong> (דברים טו, יא), שאף סדרי החברה לא ישתנו, ויהיו מלחמות בעולם.
 וברייתא זו <strong>מסייע ליה</strong> <small>[מסייעת לו</small> לשיטתו<small>]</small> של <strong>ר' חייא בר אבא</strong> השונה משל שמואל. ש<strong>אמר ר' חייא בר אבא: כל הנביאים לא נתנבאו אלא לימות המשיח</strong> ולזמן זה נאמרו בשורותיהם, <strong>אבל לעולם הבא</strong> כבר נאמר: <strong>"עין לא ראתה אלהים זולתך</strong> יעשה למחכה לו<strong>"</strong> (ישעיהו סד, ג), ומה שיהא בעולם הבא אינו ניתן לתיאור אפילו בדרך הנבואה.
 <strong>ואיכא דאמרי</strong> <small>[ויש אומרים]</small> שמחלוקת ר' אליעזר וחכמים היתה באופן שונה במקצת: <strong>אמרו לו</strong> חכמים <strong>לר' אליעזר: וכי מאחר</strong> ש<strong>תכשיטין הן לו,</strong> לדעתך <strong>מפני מה הן בטלים לימות המשיח? אמר להן</strong> ר' אליעזר: <strong>אף לימות המשיח אינן בטלין.</strong> ו<strong>היינו</strong> <small>[זהו]</small> מעין הרעיון של <strong>שמואל</strong> שלא ישתנה העולם, <strong>ופליגא</strong> <small>[וחלוק]</small> הוא על <strong>ר' חייא בר אבא.</strong>
 <strong>אמר ליה</strong> <small>[לו]</small> <strong>אביי לרב דימי, ואמרי לה</strong> <small>[ויש אומרים]</small> שאמר זאת <strong>לרב אויא, ואמרי לה</strong> <small>[ויש אומרים]</small> שאמר זאת <strong>רב יוסף לרב דימי, ואמרי לה</strong> <small>[ויש אומרים]</small> שאמר זאת רב יוסף <strong>לרב אויא, ואמרי לה</strong> <small>[ויש אומרים]</small> שאמר זאת <strong>אביי לרב יוסף: מאי טעמא</strong> <small>[מה הטעם]</small> של <strong>ר' אליעזר</strong> ש<strong>אמר</strong> שכלי נשק <strong>תכשיטין הן לו</strong> — <strong>דכתיב</strong> <small>[ש</small>כן <small>נאמר]:</small> <strong>"חגור חרבך על ירך גבור הודך והדרך"</strong> (תהילים מה, ד), הרי שהחרב נחשבת כקישוט.
  מסופר שלאחר זמן <strong>אמר ליה</strong> <small>[לו]</small> <strong>רב כהנא למר בריה</strong> <small>[בנו]</small> של <strong>רב הונא:</strong> וכי הוכחה היא זו? והלא <strong>האי</strong> <small>[</small>פסוק <small>זה]</small> <strong>בדברי תורה כתיב</strong> <small>[נאמר]</small> וכוונתו סמלית! <strong>אמר ליה</strong> <small>[לו]:</small> אף על פי כן <strong>אין מקרא יוצא מידי פשוטו,</strong> ואף שניתן להידרש בדרכים שונות, אין לעוקרו לגמרי ממשמעותו הפשוטה.
 ו<strong>אמר רב כהנא</strong> על כך: <strong>כד הוינא בר תמני סרי שנין והוה גמירנא ליה לכוליה תלמודא,</strong> <small>[כאשר הייתי בן שמונה עשרה שנה ולמדתי</small> כבר <small>את כל התלמוד],</small> <strong>ו</strong>עם כל זה <strong>לא הוה ידענא</strong> <small>[ידעתי]</small> ש<strong>אין מקרא יוצא מידי פשוטו עד השתא</strong> <small>[עכשיו].</small> ושואלים: <strong>מאי קא משמע לן</strong> <small>[מה השמיע לנו]</small> רב כהנא כשסיפר זאת? ומשיבים: בא ללמדנו <strong>דליגמר איניש והדר ליסבר</strong> <small>[שילמד אדם</small> תחילה, <small>ואחר כך</small> ישתדל <small>להבין].</small>
 <big>ג</big> <strong>סימן "זרות".</strong> אותו פסוק שנאמר בתהלים והובא קודם נקרש כאן בכמה פנים.
 ש<strong>אמר ר' ירמיה</strong> שכך <strong>אמר ר' אלעזר: שני תלמידי חכמים המחדדין זה</strong> את <strong>זה בהלכה הקדוש ברוך הוא מצליח להם,</strong> וכפי <strong>שנאמר: "והדרך צלח</strong> רכב על דבר אמת וענוה צדק ותורך נוראות ימינך<strong>"</strong> (תהלים מה, <small>ה), ואמרו חכמים:</small> <strong>אל תקרי</strong> <small>[תקרא]</small> <strong>"והדרך" אלא</strong> בשינוי מבטא האותיות וצורתן <strong>"וחדדך",</strong> לומר שהמחודד סופו שמצליח. <strong>ולא עוד אלא ש</strong>אותם הנוהגים כן <strong>עולין לגדולה,</strong> וכפי <strong>שנאמר: "צלח רכב". יכול אפילו</strong> אם למדו <strong>שלא לשמה</strong> — <strong>תלמוד לומר: "על דבר אמת ".</strong> יכול יצליח ה' דרכו אפילו <strong>אם הגיס דעתו</strong> (התגאה) — <strong>תלמוד לומר: "וענוה צדק". ואם עושין כן</strong> כראוי <strong>— זוכין לתורה שניתנה בימין</strong> של הקדוש ברוך הוא, וכפי <strong>שנאמר: "ותורך נוראות ימינך".</strong>
 <strong>רב נחמן בר יצחק אמר: זוכין לדברים שנאמרו בימינה של תורה.</strong> וכפי ש<strong>אמר רבא בר רב שילא, ואמרי לה</strong> <small>[ויש אומרים]</small> ש<strong>אמר</strong> זאת <strong>רב יוסף בר חמא</strong> שכך <strong>אמר רב ששת: מאי דכתיב</strong> <small>[מהו שנאמר]</small> <strong>"ארך ימים בימינה בשמאלה עשר וכבוד"</strong> (משלי ג, טז), שכן הדבר תמוה: <strong>אלא בימינה ארך ימים איכא</strong> <small>[יש],</small> ואילו <strong>עושר וכבוד ליכא</strong> <small>[אין]?</small> <strong>אלא</strong> יש להבין זאת כך: <strong>למיימינין בה,</strong> העוסקים בתורה לשמה ובכוונת הלב — <strong>אורך ימים איכא</strong> <small>[יש]</small> להם, <strong>וכל שכן</strong> שיש להם <strong>עושר וכבוד.</strong> ואילו <strong>למשמאילים בה</strong> — <strong>עושר וכבוד איכא</strong> <small>[יש]</small> להם, <strong>ואולם אורך ימים ליכא</strong> <small>[אין]</small> להם.
 <strong>אמר ר' ירמיה</strong> שכך <strong>אמר ר' שמעון בן לקיש: שני תלמידי חכמים הנוחין זה לזה בהלכה הקדוש ברוך הוא מקשיב להן, שנאמר: "אז נדברו יראי ה'</strong> איש אל רעהו ויקשב ה' וישמע <strong>ויכתב ספר זכרון לפניו ליראי ה' ולחושבי שמו"</strong> (מלאכי ג, טז) ו<strong>אין</strong> משמעות לשון <strong>"דיבור" אלא נחת, שנאמר: "ידבר עמים תחתינו"</strong> (תהלים מז, ד), שמשעמו שיכניע, ישקיט את העמים תחת עם ישרא, ואף כאן "דיבור" משמעו בבהכנעה ובנחת.
 וכיון שנדרש חלק מהפסוק, שואלים: <strong>מאי</strong> <small>[מה]</small> משמעות <strong>"ולחושבי שמו "? אמר ר' אמי:</strong> לומר <strong>שאפילו</strong> אם רק <strong>חישב לעשות מצוה, ו</strong>בסופו של דבר <strong>נאנס ולא עשאה, מעלה עליו הכתוב כאילו עשאה.</strong>
 ועוד בשבחם של בעלי מצוות <strong>אמר רב חיננא בר אידי: כל העושה מצוה כמאמרה</strong> (כראוי) <strong>אין מבשרין אותו בשורות רעות, שנאמר: "שומר מצוה לא ידע דבר רע"</strong> (קהלת ח, ה)<strong>.</strong>
 והוסיף ו<strong>אמר רב אסי ואיתימא</strong> <small>[ויש אומרים]</small> שאמר זאת <strong>ר' חנינא: אפילו הקדוש ברוך הוא גוזר גזירה</strong> — <strong>הוא מבטלה,</strong> וכפי <strong>שנאמר: "באשר דבר מלך שלטון ומי יאמר לו מה תעשה"</strong> (קהלת ח, ד), <strong>וסמיך ליה</strong> <small>[וסמוך לו]</small> שאף שדבר מלך, הוא הקדוש ברוך הוא גוזר גזירה מכל מקום <strong>"שומר מצוה לא ידע דבר רע"</strong> (קהלת ח, ה), ששומר המצוה יכול לבטל דבר זה ולא ידע דבר רע".
 <strong>אמר ר' אבא</strong> שכך <strong>אמר ר' שמעון בן לקיש: שני תלמידי חכמים המקשיבים זה לזה בהלכה הקדוש ברוך הוא שומע לקולן, שנאמר: "היושבת בגנים חברים מקשיבים לקולך השמיעני"</strong> (שיר השירים ח, יג),
 <strong>ואם אין עושין כן,</strong> שאינם מקשיבים זה לזה — הריהם <strong>גורמין</strong> בכך <strong>לשכינה שמסתלקת מישראל, שנאמר: "ברח דודי ודמה</strong> לך לצבי או לעופר האילים על הרי בשמים<strong>"</strong> (שיר השירים ח, יד).
 <strong>אמר ר' אבא</strong> שכך <strong>אמר ר' שמעון בן לקיש: שני תלמידי חכמים</strong> בודדים <strong>המדגילים</strong> <small>[המשבשים,</small> מטעים, (תוספות)<small>]</small> <strong>זה לזה בהלכה</strong> בכל זאת <strong>הקדוש ברוך הוא אוהבם, שנאמר: "ודגלו עלי אהבה"</strong> (שיר השירים ב, ד). <strong>אמר רבא: והוא</strong> דווקא בכגון <strong>דידעי צורתא דשמעתא</strong> <small>[ש</small>הם <small>יודעים</small> את <small>יסוד ההלכה]</small> וטעותם נובעת מחסרון ידיעה מתקדמת יותר. <strong>והוא</strong> דווקא בכגון <strong>דלית להו רבה במתא למיגמר מיניה</strong> <small>[שאין להם</small> אדם <small>גדול בעיר ללמוד ממנו].</small>
 <big>ד</big> <small>ועוד</small> <strong>אמר ר' אבא</strong> שכך <strong>אמר ר' שמעון בן לקיש: גדול המלוה</strong> לחבירו כסף <strong>יותר מן העושה צדקה. ו</strong>זה ה<strong>מטיל בכיס,</strong> שנותן כספים לאדם הנזקק לכך ועושה עמו שותפות <strong>יותר מכולם,</strong> כיון שאז אין המקבל מתבייש בקבלת החסד.
 ועוד <strong>אמר ר' אבא</strong> שכך <strong>אמר ר' שמעון בן לקיש: אם תלמיד חכם נוקם ונוטר כנחש הוא,</strong> בכל זאת <strong>חגריהו על מתניך,</strong> שיש בידו לפחות זכות התורה. ולהיפך, <strong>אם עם הארץ הוא חסיד</strong> בכל זאת <strong>אל תדור בשכונתו,</strong> שאינו יוצא מגדר עם הארץ למרות חסידותו.
 ו<strong>אמר רב כהנא</strong> שכך <strong>אמר ר' שמעון בן לקיש, ואמרי לה</strong> <small>[ויש אומרים]</small> שאמר זאת <strong>רב אסי</strong> שכך <strong>אמר ריש לקיש, ואמרי לה</strong> <small>[ויש אומרים]</small> ש<strong>אמר</strong> זאת <strong>ר' אבא</strong> שכך <strong>אמר ר' שמעון בן לקיש: כל המגדל כלב רע בתוך ביתו</strong> הרי בכך הוא <strong>מונע חסד מתוך ביתו,</strong> שחוששים עניים להכנס לביתו, וכפי <strong>שנאמר: "למס</strong>
## דף סג:
 <strong>מרעהו חסד</strong> ויראת שדי יעזוב<strong>"</strong> (איוב ו, יד), <strong>שכן בלשון יונית קוראין לכלב "למס". רב נחמן בר יצחק אמר:</strong> המחזיק כלב רע <strong>אף פורק ממנו יראת שמים,</strong> וכפי <strong>שנאמר</strong> בסוף אותו פסוק <strong>"ויראת שדי יעזוב".</strong>
 ומסופר: <strong>ההיא איתתא דעיילא לההוא ביתא למיפא</strong> <small>[אשה אחת</small> שהיתה הרה <small>נכנסה לבית אחד לאפות]</small> בתנור שבאותו בית. <strong>נבח בה כלבא</strong> <small>[כלב]</small> שהיה באותו בית, <strong>איתעקר</strong> <small>[</small>ו<small>נעקר]</small> <strong>ולדה. אמר לה מרי דביתא</strong> <small>[בעל</small> <strong>הבית]: לא תידחלי, דשקילי ניביה ושקילין טופריה</strong> <small>[אל תפחדי, שניטלו שיניו וניטלו צפרניו].</small> <strong>אמרה ליה</strong> <small>[לו]:</small> <strong>שקולא טיבותיך ושדיא אחיזרי</strong> <small>[נטולה טובתך וזרוקה על הקוצים],</small> כלומר, עתה כבר אין תועלת בדברי העידוד שלך כי <strong>כבר נד</strong> ה<strong>ולד</strong> ממקומו וימות.
 <big>א</big> בקשר לדברים שנאמרו קודם מביאים את מה ש<strong>אמר רב הונא: מאי דכתיב</strong> <small>[מהו שנאמר]:</small> <strong>"שמח בחור בילדותך ויטיבך לבך בימי בחורותיך והלך בדרכי לבך ובמראה עיניך ודע כי על כל אלה יביאך האלהים במשפט"</strong> (קהלת יא, ט) — <strong>עד כאן,</strong> כלומר, עד המלה "ודע" — <strong>דברי יצר הרע, מכאן ואילך</strong> הם <strong>דברי</strong> ה<strong>יצר</strong> ה<strong>טוב.</strong>
 <strong>ריש לקיש אמר: עד כאן לדברי תורה,</strong> שנותנים לאדם ללמוד ולעסוק בתורה ולשמוח בחידושיה, <strong>מכאן ואילך</strong> "ודע כי על כל אלה יביאך האלהים במשפט" הוא <strong>למעשים טובים,</strong> שעתיד אדם לתת את הדין אם למד דבר ולא קיימו.
 <big>ב</big> שנינו במשנה שה<strong>בירית טהורה</strong> (אינה מקבלת טומאה). <strong>אמר רב יהודה: בירית זו אצעדה</strong> (צמיד שעל הזרוע).
 <strong>מתיב</strong> <small>[מקשה]</small> על כך <strong>רב יוסף:</strong> הרי נאמר כאן ש<strong>בירית טהורה ויוצא בה בשבת, ואילו אצעדה טמאה היא,</strong> כפי שאכן נאמר בכתוב במפורש בענין השלל אשר ניטל מהמדיינים "ונקרב את קרבן ה' איש אשר מצא כלי זהב" וכו' (במדבר לא, נא) ולפני כן נאמר ביחס לדברים הניטלים כשלל "תתחטאו ביום השלישי וביום השביעי אתם ושביכם" (במדבר לא, יט), והרי שאצעדה היא מהדברים המקבלים טומאה!
 אלא <strong>הכי קאמר</strong> <small>[כך אמר,</small> התכוון לומר<small>]:</small> <strong>בירית</strong> ברגל <strong>תחת</strong> (במקום) <strong>אצעדה</strong> בזרוע היא <strong>עומדת,</strong> שתפקידה ברגל להחזיק את הגרביים דומה לזה של האצעדה בזרוע, ואינה תכשיט המקבל טומאה, ואינה אלא כמשמשת את הגרביים, וטהורה.
 מסופר: <strong>יתיב</strong> <small>[ישבו]</small> <strong>רבין ורב הונא קמיה</strong> <small>[לפני]</small> <strong>ר' ירמיה, ויתיב</strong> <small>[וישב]</small> <strong>ר' ירמיה וקא</strong> <small>[והיה]</small> <strong>מנמנם,</strong> וכיון שנמנם שוחחו תלמידיו אלה ביניהם. <strong>ויתיב</strong> <small>[וישב]</small> <strong>רבין וקאמר</strong> <small>[ואמר]:</small> מה ההבדל בין הבירית והכבלים — ש<strong>בירית ב</strong>רגל <strong>אחת,</strong> ו<strong>כבלים בשתים.</strong>
 <strong>אמר ליה</strong> <small>[לו]</small> <strong>רב הונא</strong>: <strong>אלו ואלו,</strong> גם הבירית וגם הכבלים, <strong>בשתים,</strong> וההבדל הוא כאשר יש ביריות <strong>ומטילין שלשלת ביניהן ונעשו כבלים.</strong>
 ושואל רבין: <strong>ו</strong>כי ה<strong>שלשלת שבו משויא ליה מנא</strong> <small>[עושה אותו לכלי]?</small> שאם בלא השלשלת אין הביריות נחשבות ככלי, מדוע תיחשבנה בתוספת שלשלת לכלי המקבל טומאה.
 <strong>וכי תימא</strong> <small>[ואם תאמר]</small> שטעם הדבר הוא <strong>כר' שמואל בר נחמני,</strong> ש<strong>אמר ר' שמואל בר נחמני</strong> שכך <strong>אמר ר' יוחנן: מניין למשמיע קול</strong> (כלי שמלאכתו להשמיע קול) <strong>בכלי מתכות שהוא טמא</strong> (מקבל טומאה) כתורת כלי — <strong>שנאמר</strong> בדיני טומאת כלים: <strong>"כל דבר אשר יבא באש</strong> תעבירו באש וטהר<strong>"</strong> (במדבר לא, כג), ומלשון "דבר" למדו כי <strong>אפילו דיבור במשמע,</strong> שכלי שמשמיע קול ("דיבור") אף הוא טמא.
 ואולם אין הדבר דומה, כי <strong>בשלמא התם</strong> <small>[נניח שם]</small> — <strong>קא בעו לה לקלא, וקעביד</strong> <small>[צריכים אותו,</small> את הכלי <small>ל</small>צורך <small>קולו והוא עושה]</small> <strong>מעשה,</strong> ואולם <strong>הכא מאי</strong> <small>[מה,</small> איזה<small>]</small> <strong>מעשה קעביד</strong> <small>[היא</small> השלשלת <small>עושה]?</small> שאמנם היא משמיעה קול, ואולם אינה משמשת לצורך כלשהו!
 אמר לו: <strong>הכא נמי קעביד</strong> <small>[כאן גם כן היא</small> השלשלת <small>עושה]</small> <strong>מעשה</strong> לתועלת, וכפי ש<strong>אמר רבה בר בר חנה</strong> שכך <strong>אמר ר' יוחנן: משפחה אחת היתה בירושלים שהיו פסיעותיהן</strong> של בנותיה <strong>גסות</strong> (גדולות) <strong>והיו בתולותיהן נושרות,</strong> וכדי לפתור בעיה זו <strong>עשו להן כבלים והטילו שלשלת ביניהן</strong> כדי <strong>שלא יהיו פסיעותיהן גסות ו</strong>אכן לאחר מכן <strong>לא היו בתולותיהן נושרות.</strong> בינתיים <strong>איתער בהו</strong> <small>[התעורר בהם,</small> מקולם<small>]</small> <strong>ר' ירמיה</strong> ו<strong>אמר להו</strong> <small>[להם]:</small> <strong>יישר</strong> (נכון), יפה אמרתם, <strong>וכן אמר ר' יוחנן</strong> בענין זה.
 <big>ג</big> כיון שדובר בכמה ענייני טומאה, מסופר: <strong>כי אתא</strong> <small>[כאשר בא]</small> <strong>רב דימי</strong> מארץ ישראל לבבל <strong>אמר</strong> בשם <strong>ר' יוחנן: מניין לאריג</strong> בגודל <strong>כל שהוא שהוא טמא</strong> (מקבל טומאה), שאין לכך שיעור מסויים — למדים הלכה זו <strong>מ</strong>ן ה<strong>ציץ</strong> של הכהן הגדול, הנחשב למרות קטנותו לכלי.
 <strong>אמר ליה</strong> <small>[לו]</small> <strong>אביי: ו</strong>כי <strong>ציץ אריג הוא?! והתניא</strong> <small>[והרי שנינו</small> בברייתא<small>]:</small> <strong>ציץ</strong> עשוי <strong>כמין טס</strong> (חתיכה חלקה) <strong>של זהב, ורוחב</strong> הציץ <strong>שתי אצבעות, ומוקף</strong> (מונח על המצח בהיקף הראש) <strong>מאוזן לאוזן, וכתוב עליו בשתי שיטין</strong> (שורות) <strong>"יו"ד ה"א"</strong> (שם הויה) <strong>למעלה ו"קודש למ"ד" למטה.</strong> שעל הציץ צריך לחקוק "קודש לה'", וכדי לכבד את השם היו כותבים אותו גבוה יותר מאשר המלה "קודש".
 <strong>ואמר ר' אליעזר בר' יוסי: אני ראיתיו</strong> באוצר הקיסר <strong>בעיר רומי וכתוב</strong> עליו <strong>"קודש לה'" בשיטה</strong> (שורה) <strong>אחת.</strong> ועל כל פנים אחר שהציף הוא טס של זהב כיצד אפשר להביא ראיה ממנו לדיני אריג!
 <strong>כי סליק</strong> <small>[כאשר עלה]</small> <strong>רב דימי לנהרדעא שלח להו</strong> <small>[להם]</small> לבני הישיבה: <strong>דברים שאמרתי לכם</strong> בענין אריג שהוא מקבל טומאה בכלשהו <strong>טעות הם בידי, ברם</strong> (אבל) <strong>כך אמרו משום</strong> (בשם) <strong>ר' יוחנן: מניין לתכשיט כל שהוא שהוא טמא</strong> (מקבל טומאה) — נלמד הדבר <strong>מ</strong>ן ה<strong>ציץ. ומניין לאריג כל שהוא שהוא טמא</strong> — ממה שנאמר: <strong>"או בגד</strong> או עור או שק כל כלי אשר יעשה מלאכה בהם במים יובא וטמא עד הערב וטהר<strong>"</strong> (ויקרא יא, לב) ומלשון הריבוי של "או בגד" למדים שכל בגד, אפילו קטן ביותר, נכנס בהגדרה זו.
 בדומה לזו <strong>תנו רבנן</strong> <small>[שנו חכמים]</small> בברייתא: <strong>אריג כל שהוא</strong> — <strong>טמא, ותכשיט כל שהוא</strong> — <strong>טמא.</strong> דבר שחציו <strong>אריג ו</strong>חציו <strong>תכשיט כל שהוא</strong> — <strong>טמא.</strong> ו<strong>מוסף</strong> גם ה<strong>שק על הבגד ש</strong>אף הוא <strong>טמא משום אריג.</strong>
 <strong>אמר רבא</strong> בביאור דברי הברייתא: <strong>אריג כל שהוא טמא,</strong> — <strong>מ</strong>מה שנאמר <strong>"או בגד", תכשיט כל שהוא</strong> — <strong>טמא,</strong> ונלמדת ההלכה <strong>מ</strong>דין <strong>ציץ. אריג ותכשיט כל שהוא</strong> — <strong>טמא,</strong> ודבר זה נלמד <strong>מ</strong>מה שנאמר: <strong>"</strong>ויקח משה ואלעזר הכהן את הזהב מאתם <strong>כל כלי מעשה"</strong> (במדבר לא, נא), וכל חפץ, כיון שמשמש הוא למעשה כלשהו, נכנס להגדרה של "כל כלי מעשה".
 <strong>אמר ליה ההוא מרבנן</strong> <small>[לו אחד החכמים]</small> <strong>לרבא:</strong> והלא אותו מקרא <strong>במדין כתיב</strong> <small>[נאמר],</small> ושם דובר רק בדיני טומאת מת, וכיצד לומד אתה מכאן לדיני טומאה בכלל?
 <strong>אמר ליה גמר</strong> <small>[למד]</small> בדרך גזירה שווה
## דף סד.
 <strong>"כלי" "כלי" מהתם</strong> <small>[משם],</small> שגם בדיני מת וגם בדיני טומאות אחרות נזכרה המלה "כלי", ואנו למדים הלכה מהלכה.
 שנינו בברייתא הקודמת ש<strong>מוסף שק על הבגד שטמא משום אריג.</strong> ותוהים: <strong>אטו</strong> <small>[וכי]</small> <strong>בגד לאו</strong> <small>[לא]</small> <strong>אריג הוא?!</strong> אלא <strong>הכי קאמר</strong> <small>[כך אמר]</small> כך יש לתקן ולומר: <strong>מוסף</strong> דין ה<strong>שק</strong> העשוי משערות עזים <strong>על הבגד,</strong> ש<strong>אף על פי שאינו אריג</strong> — הריהו <strong>טמא.</strong> ושואלים: דבר העשוי משערות עזים ואפילו בלתי ארוג, <strong>למאי חזי</strong> <small>[למה ראוי]?</small> <strong>אמר ר' יוחנן: שכן עני קולע שלש נימין</strong> (שערות) עזים <strong>ותולה בצואר בתו</strong> לקישוט.
 <big>א</big> <strong>תנו רבנן</strong> <small>[שנו חכמים]</small> בברייתא אחרת מדרש הלכה מפורט בענין אותו כתוב. מה שנאמר <strong>"שק" אין לי</strong> ללמוד מכך <strong>אלא</strong> ש<strong>שק</strong> שלם יקבל טומאה, <strong>מניין לרבות</strong> לקבלת טומאה אף <strong>את הקילקלי</strong> (מושכות) <strong>ואת החבק</strong> (רצועה שקושרים לסוס תחת בטנו) — <strong>תלמוד לומר: "או שק",</strong> שבאה המלה "או" ללמדנו שאין המדובר רק בשק, אלא אף בדברים אחרים הדומים לו. <strong>יכול שאני מרבה</strong> על ידי הוספה זו אף <strong>את החבלים ואת המשיחות</strong> (חבלים דקים) — <strong>תלמוד לומר: "שק".</strong> ואנו למדים: <strong>מה שק</strong> הינו <strong>טווי ואריג</strong> — <strong>אף כל</strong> שהוא <strong>טווי ואריג,</strong> והחבלים והמשיחות אינם עשויים מחוטים טוויים, וודאי שאינם ארוגים.
 <strong>הרי הוא אומר ב</strong>דיני טומאת מת: <strong>"</strong>וכל בגד <strong>וכל כלי עור וכל מעשה עזים</strong> וכל כלי עץ <strong>תתחטאו"</strong> (במדבר לא, כ) ובא הפסוק <strong>לרבות</strong> לקבלת טומאה גם את <strong>הקילקלי ואת החבק</strong> שאף הם בכלל מעשה עיזים.
 <strong>יכול שאני מרבה אף את החבלים ואת המשיחות</strong> שאף הם מעשי עיזים? ודנים תחילה בדרך סברה: <strong>ודין הוא</strong> שלא יהיה החבל טמא, שכן <strong>טימא</strong> הכתוב דבר הנוגע <strong>בשרץ, וטימא</strong> דבר הנוגע <strong>במת.</strong> ו<strong>מה כשטימא בשרץ לא טימא אלא</strong> את ה<strong>טווי ואריג</strong> כפי שאמרנו, <strong>אף כשטימא במת לא טימא אלא</strong> את ה<strong>טווי ואריג.</strong>
 ואולם אפשר לדחות: <strong>הן</strong> (אמנם) <strong>אם היקל בטמא שרץ שהיא</strong> טומאה <strong>קלה</strong> ואמר שבה אין החבלים מקבלים טומאה, האם <strong>נקיל</strong> גם <strong>בטומאת המת שהיא חמורה?!</strong> ושמא כיון שטומאת מת חמורה יותר, יטמא בה אף דבר שאיננו טווי וארוג ובכלל זה אף החבלים — <strong>תלמוד לומר</strong> המילים <strong>"בגד" ו"עור", "בגד" ו"עור" לגזירה שוה,</strong> שילמד אחד על חבירו. ש<strong>נאמר "בגד" ו"עור" ב</strong>טומאת <strong>שרץ</strong> ("וכל אשר יפול עליו מהם במותם יטמאו מכל כלי עץ או בגד או עור או שק כל כלי אשר יעשה מלאכה בהם במים יובא וטמא עד הערב וטהר".
 ויקרא יא, לב), <strong>ונאמר "בגד" ו"עור" ו</strong>כן <strong>נאמר "בגד" ו"עור" ב</strong>טומאת <strong>מת.</strong> ואנו למדים: <strong>מה בגד ועור האמור ב</strong>טומאת <strong>שרץ לא טימא</strong> אותם <strong>אלא</strong> כאשר הם <strong>טווי ואריג, אף בגד ועור האמור ב</strong>טומאת <strong>מת לא טימא אלא</strong> כאשר <strong>הם טווי ואריג.</strong>
 ועל ידי גזירה שווה זו אפשר להמשיך ולומר: <strong>ומה בגד ועור האמור במת טמא כל</strong> שהוא <strong>מעשה עזים</strong> — <strong>אף בגד ועור האמור בשרץ טמא כל</strong> שהוא <strong>מעשה עזים.</strong>
 <strong>אין לי</strong> ללמוד מגזירה שווה זו לקבלת טומאה <strong>אלא דבר הבא מן העזים</strong> בלבד, <strong>מנין לרבות דבר הבא</strong> (שנעשה) <strong>מזנב הסוס ומזנב הפרה</strong> שאף הוא מקבל טומאה? — <strong>תלמוד לומר: "או שק",</strong> כלומר, שק וכל הדומה לו, ובכלל זה גם העשוי מזנב הסוס וזנב הפרה.
 על כך תוהים: <strong>והא אפיקתיה</strong> <small>[והרי הוצאת אותו,</small> השתמשת בו<small>],</small> בריבוי זה ללמוד <strong>ל</strong>טומאת <strong>קילקלי וחבק,</strong> וכיצד ניתן ללמוד מכאן לענין זנב סוס ופרה?
 ומשיבים: <strong>הני מילי מקמי דליתיה</strong> <small>[דברים אלו</small> אמרנו <small>לפני שבאה]</small> ה<strong>גזרה שוה, השתא דאתי</strong> <small>[עכשיו שבאה]</small> ה<strong>גזירה שווה אייתור ליה</strong> <small>[נעשו מיותרים],</small> שמן המילים "וכל מעשה עזים" למדים לכל דבר הנעשה משערות עזים (כמו החבק), ושוב אין צורך ללמוד זאת מריבוי "או שק", ומשום כך משמשת לשון ריבוי זו לענין אחר, לדבר הנעשה מזנב הסוס או הפרה.
 וממשיכים במדרש ההלכה: <strong>ואין לי אלא</strong> שהעשוי מזנב סוס נטמא <strong>בשרץ,</strong> ואולם <strong>בטומאת מת מניין</strong> שדבר העשוי מהם נטמא<strong>?</strong>
 ומתחילה רוצים להוכיח מסברה: <strong>ודין הוא</strong> שיהא כן, שכן <strong>טימא במת וטימא בשרץ, מה כשטימא בשרץ עשה דבר הבא מזנב הסוס ומזנב הפרה</strong> שהוא מקבל טומאה <strong>כ</strong>דבר העשוי <strong>מעשה עזים, אף כשטימא במת עשה דבר הבא מזנב הסוס ומזנב הפרה כמעשה עזים.</strong>
 ודוחים: <strong>הן</strong> (אמנם) <strong>אם הרבה</strong> הכתוב והוסיף פרטים נוספים <strong>בטומאת ערב</strong> כטומאת שרץ, שהטמא בה טובל קרוב לערב ונטהר — <strong>שהיא מרובה,</strong> כי רוב הטומאות האחרות הן טומאות מסוג זה, ומן הדין אם כן אף להרבות בה פרטים כדבר הבא מזנב הסוס או הפרה, ואולם האם <strong>נרבה</strong> אותם דברים אף <strong>בטומאת שבעה שהיא מועטת,</strong> שאינה אלא במגע המת?!
 אלא <strong>תלמוד לומר "בגד" ו"עור" "בגד" ו"עור" ל</strong>לימוד בדרך <strong>גזירה שוה.</strong> וכך יש ללמוד: <strong>נאמר "בגד" ו"עור" ב</strong>טומאת <strong>שרץ ונאמר "בגד" ו"עור" ב</strong>טומאת <strong>מת, מה "בגד" ו"עור" האמור בשרץ עשה</strong> הכתוב <strong>דבר הבא מזנב הסוס ומזנב הפרה</strong> לענין קבלת טומאה <strong>כמעשה עזים, אף "בגד" ו"עור" האמור במת</strong> מלמדנו ש<strong>עשה</strong> הכתוב <strong>דבר הבא מזנב הסוס ומזנב הפרה כמעשה עזים.</strong>
 <big>ב</big> ומעירים: <strong>ו</strong>חייבים לומר שבשני הפסוקים הללו המילים "בגד" ו"עור" הן <strong>מופנה.</strong> כלומר, אינן צריכות לעניינן ולא באו אלא כדי ללמוד מהן להשוואה זו, שכן גזירה שווה הסומכת על ביטויים שיש להם משמעות רק לצורך גזירה שווה אינה ניתנת לפירכה בדרך הגיונית. <strong>דאי לאו</strong> <small>[שאם</small> מילים אלה <small>לא]</small> <strong>מופנה</strong> הן אפשר לדון בהשוואה על פי ההגיון, ו<strong>איכא למיפרך</strong> <small>[יש אפשרות לפרוך,</small> להקשות<small>]</small> על ההשוואה <small>כך:</small> <strong>מה לשרץ</strong> שאתה לומד ממנו, הלא חמור הוא, <strong>שכן מטמא</strong> הוא אף <strong>ב</strong>שיעור קטן <strong>כעדשה,</strong> מה שאין כן במת שאינו מטמא אלא בכזית ממנו, 
 אלא ודאי <strong>לאי אפנויי מופני</strong> <small>[שהוא מופנה].</small> ומוכיחים שאכן מילים אלה מופנות לצורך ההשוואה בלבד: <strong>מכדי</strong> <small>[הרי</small> טומאת <strong>שרץ איתקש</strong> <small>הוקשה,</small> הושוותה<small>]</small> <strong>ל</strong>טומאת <strong>שכבת זרע, דכתיב</strong> <small>[ש</small>כן <small>נאמר]:</small> <strong>"</strong>והנוגע בכל טמא נפש או <strong>איש אשר תצא ממנו שכבת זרע"</strong> (ויקרא כב, ד), <strong>וסמיך ליה</strong> <small>[וסמוך לו]</small> "או <strong>איש אשר יגע בכל שרץ</strong> אשר יטמא לו או באדם אשר יטמא לו לכל טומאתו" (ויקרא כב, ה), <strong>וכתיב ביה</strong> <small>[ונאמר בו]</small> <strong>ב</strong>דיני <strong>שכבת זרע: "וכל בגד וכל עור אשר יהיה עליו שכבת זרע</strong> וכובס במים וטמא עד הערב<strong>"</strong> (ויקרא טו, יז), וכיון שסמוכים הפסוקים למדים הם בהלכה זה מזה, ואם כן <strong>"בגד" ו"עור" דכתב רחמנא</strong> <small>[שכתבה התורה]</small> <strong>ב</strong>טומאת <strong>שרץ למה לי,</strong> לשם מה נכתבו? אלא ודאי <strong>שמע מינה לאפנויי</strong> <small>[למד מזה</small> שבא כדי להדגיש שהמילים <small>מופנות,</small> מיותרות<small>].</small>
 ומעירים: <strong>ואכתי</strong> <small>[ועדיין]</small> <strong>מופנה מצד אחד הוא,</strong> שאמנם המילים "בגד" ו"עור" האמור בטומאת שרץ אינן הכרחיות במקומן ואפשר היה לדעת את הנלמד ממנו בדרך אחרת, ואולם האמור בטומאת מת חשוב לעניינו, והגזירה השווה הזו מופנה איפוא רק מצד אחד (מצד דיני שרץ). <strong>הניחא למאן דאמר</strong> <small>[זה נוח ל</small>דעת <small>מי שאומר]</small> כי גזירה שווה ה<strong>מופנה מצד אחד</strong> בלבד <strong>למידין</strong> ממנה <strong>ואין משיבין</strong> (דוחים על ידי סברה בלבד) עליה. <strong>אלא למאן דאמר</strong> <small>[ל</small>דעת <small>מי שאומר]</small> כי גזירה שווה כעין זו <strong>למידין</strong> ממנה <strong>ומשיבין</strong> עליה, <strong>מאי איכא למימר</strong> <small>[מה יש לומר]?</small>
 ומשיבים: "בגד" ו"עור" האמורים ב<strong>מת נמי אפנויי מופנה</strong> <small>[גם כן מופנים</small> הם<small>],</small> שכן <strong>מכדי</strong> <small>[הרי]</small> <strong>מת אתקש</strong> <small>[הוקש,</small> הושווה<small>]</small> <strong>לשכבת זרע, דכתיב</strong> <small>[ש</small>כן <small>נאמר]:</small> <strong>"והנגע בכל טמא נפש או איש אשר תצא ממנו שכבת זרע"</strong> (ויקרא כב, ד), <strong>וכתיב</strong> <small>[ונאמר]</small> <strong>ב</strong>דין <strong>שכבת זרע: "וכל בגד וכל עור"</strong> (ויקרא טו, יז), אם כן <strong>"בגד" ו"עור" דכתב רחמנא</strong> <small>[שכתבה התורה]</small> <strong>ב</strong>טומאת <strong>מת למה לי?</strong> — <strong>שמע מינה לאפנויי</strong> <small>[למד ממנו</small> שבא כדי <small>להפנות]</small> להדגיש שמילים אלה מיותרות במקומן, ונועדו לצורך ההשוואה עם דיני השרצים.
 <big>ג</big> כיון שהוזכרו במשא ומתן זה דברים הקשורים במלחמת מדין, דורשים עוד מן הכתובים באותו ענין; <strong>"ונקרב את קרבן ה' איש אשר מצא כלי זהב אצעדה וצמיד טבעת עגיל וכומז</strong> לכפר על נפשותינו לפני ה'<strong>"</strong> (במדבר לא, נ). <strong>אמר ר' אלעזר: "עגיל"</strong> — <strong>זה דפוס</strong> (כלי שבו שמים) <strong>של דדין. "כומז"</strong> — <strong>זה דפוס של בית הרחם.</strong>
 <strong>אמר רב יוסף: אי הכי, היינו דמתרגמינן</strong> <small>[אם כן, זהו שאנחנו מתרגמים]</small> "כומז" במלה הארמית <strong>"מחוך",</strong> שכוונתו <strong>דבר המביא לידי גיחוך. אמר ליה</strong> <small>[לו]</small> <strong>רבה: מגופיה דקרא שמע מינה</strong> <small>[מגופו של הפסוק למד ממנו]</small> מה שימושו של "כומז", שכן נדרש <strong>"כומז"</strong> כנוטריקון: <strong>כאן מקום זימה.</strong>
 על הנאמר באותו פרק <strong>"ויקצף משה על פקודי החיל</strong> שרי האלפים ושרי המאות הבאים מצבא המלחמה<strong>"</strong> (במדבר לא, יד), <strong>אמר רב נחמן</strong> שכך <strong>אמר רבה בר אבוה, אמר להן משה לישראל: שמא חזרתם לקלקולכם הראשון</strong> כשם שחטאתם בבנות מואב ומדין בשיטים? <strong>אמרו לו: "</strong>ו<strong>לא נפקד ממנו איש"</strong> (במדבר לא, מט), כלומר, כולנו שלמים במעשים כשם שהיינו. <strong>אמר להן: אם כן כפרה למה?</strong> שהרי תכשיטים אלו הביאו הנשיאים לכפר על נפשותיהם. <strong>אמרו לו: אם</strong> אמנם <strong>מידי עבירה</strong> במעשה <strong>יצאנו, מידי הרהור</strong> עבירה <strong>לא יצאנו! מיד</strong> החליטו <strong>"ונקרב את קרבן ה'".</strong>
 <strong>תנא דבי</strong> <small>[שנה</small> החכם <small>מבית</small> מדרשו<small>]</small> של <strong>ר' ישמעאל: מפני מה הוצרכו ישראל שבאותו הדור כפרה</strong> — <strong>מפני</strong>
## דף סד:
 <strong>שזנו</strong> (נהנו) <strong>עיניהם מן הערוה.</strong>
 ועל אותו פסוק המונה את התכשיטים <strong>אמר רב ששת: מפני מה מנה הכתוב תכשיטין שבחוץ,</strong> כגון צמיד שביד, <strong>עם תכשיטין שבפנים,</strong> כגון כומז? — <strong>לומר לך</strong> כי <strong>כל המסתכל</strong> אפילו <strong>באצבע קטנה של אשה כאילו מסתכל במקום התורפה</strong> (הערווה), שהרי כפרה זו היתה על שחטאו בהסתכלות.
 <big>א משנה</big> ועוד בדיני המותר והאסור לצאת בו בשבת. <strong>יוצאה אשה בחוטי שער</strong> ששמה על ראשה, <strong>בין</strong> שהם <strong>מ</strong>שערות <strong>שלה</strong> שהתקינה מהן פיאה, <strong>בין משל חבירתה, בין משל בהמה.</strong>
 <strong>ו</strong>יוצאת אשה <strong>ב</strong>תכשיטים הקרויים <strong>"טוטפת", ובסרביטין בזמן שהם תפורין</strong> ואינם נופלים, 
 וכן <strong>ב</strong>דבר הקרוי <strong>"כבול" ובפאה נכרית</strong> יוצאת בשבת <strong>לחצר,</strong> אף כי לא לרשות הרבים. וכן יוצאת <strong>במוך שבאזנה, ובמוך שבסנדלה ובמוך שהתקינה לנדתה,</strong>
 <strong>ובפילפל, ובגלגל</strong> (גרגר) <strong>מלח וכל דבר שניתן לתוך פיה</strong> לרפואה או להרחקת ריח רע, <strong>ובלבד שלא תתן</strong> דברים אלה לתוך פיה <strong>לכתחלה בשבת, ואם נפל</strong> — <strong>לא תחזיר.</strong>
 <strong>שן תותבת</strong> (זרה) וכן (רמב"ן) <strong>שן של זהב</strong> — <strong>רבי מתיר</strong> לצאת בה, <strong>וחכמים אוסרים.</strong>
 <big>ב גמרא</big> שנינו במשנה שיוצאת אשה בחוטי שיער מכמה סוגים. ומעירים: <strong>וצריכא</strong> <small>[וצריך]</small> להשמיע את כולם, <strong>דאי אשמעינן דידה</strong> <small>[שאם היה משמיע לנו</small> רק שערות <small>שלה]</small> הייתי אומר שיכולה לצאת בהם <strong>משום דלא מאיס</strong> <small>[שאינן מאוסות],</small> וזהות הן לאלה <strong>שבראשה, ולכן אין כל סיבה שבתוא להסירן מראשה ולטלטלן בידיה ברשות הרבים, אבל</strong> של <strong>חבירתה דמאיס</strong> <small>[שהן מאוסות]</small> וצבען שונה מאלה שלה — <strong>אימא</strong> <small>[הייתי אומר]</small> ש<strong>לא</strong> תצא בהן, משום החשש שמא תתבייש בהן ותסירן מראשה, ותבוא לטלטלן ברשות הרבים.
 <strong>ואי אשמעינן</strong> <small>[ואם היה משמיע לנו]</small> שמותר לה לצאת בשערות <strong>חבירתה</strong> — הייתי אומר כי מותרת לצאת בהן משום ש<strong>בת מינה היא,</strong> ולכן אינן מאוסות בעיניה ולא תבוא להסירן, <strong>אבל ב</strong>שערות <strong>בהמה</strong> כיון ש<strong>לאו בר</strong> <small>[שאינה בת]</small> <strong>מינה אימא</strong> <small>[הייתי אומר]</small> ש<strong>לא</strong> תצא בהן משום החשש שתבוא להסירן, על כן <strong>צריכא</strong> <small>[הוצרכה]</small> לציין במפורש בכל מקרה.
 <strong>תנא</strong> <small>[שנויה</small> תוספתא<small>]:</small> <strong>ובלבד שלא תצא ילדה</strong> (צעירה) <strong>ב</strong>שערות של <strong>זקנה, וזקנה ב</strong>שערות <strong>של ילדה.</strong>
 ומקשים: <strong>בשלמא</strong> <small>[נניח]</small> <strong>זקנה</strong> היוצאת <strong>ב</strong>שערות <strong>של ילדה</strong> — מובן הדבר, כי <strong>שבח הוא לה</strong> שתראה צעירה. <strong>אלא ילדה ב</strong>שערות <strong>של זקנה אמאי</strong> <small>[מדוע]</small> תצא כך? והלא <strong>גנאי הוא לה!</strong> ולשם מה תוסיף אשה לעצמה שערות שיבה? ומשיבים: <strong>איידי דתנא</strong> <small>[על ידי,</small> מפני <small>ששנה]</small> <strong>זקנה בשל ילדה, תנא נמי</strong> <small>[שנה גם כן]</small> שלא לצורך <strong>ילדה בשל זקנה.</strong>
 <big>ג</big> שנינו במשנה שיוצאת אשה <strong>בכבול ובפאה נכרית לחצר. אמר רב: כל</strong> תכשיט ולבוש <strong>שאסרו חכמים לצאת בו</strong> בשבת <strong>לרשות הרבים אסור לצאת בו</strong> גם <strong>לחצר,</strong> מחשש שמא תשכח ותצא לרחוב, <strong>חוץ מכבול ופאה נכרית.</strong>
 <strong>ר' ענני בר ששון משמיה</strong> <small>[משמו]</small> של <strong>ר' ישמעאל אמר: הכל,</strong> כל התכשיטים, דינם לענין היתר היציאה בהם לחצר <strong>ככבול</strong> שמותרים.
 <strong>תנן</strong> <small>[שנינו</small> במשנה<small>]</small> שמותר לצאת <strong>בכבול ובפיאה נכרית לחצר, בשלמא</strong> <small>[נניח]</small> <strong>ל</strong>שיטת <strong>רב</strong> — <strong>ניחא</strong> <small>[נוח</small> הדבר<small>],</small> שרק כבול ופאה נכרית מותר לצאת בהם לחצר, <strong>אלא ל</strong>שיטת <strong>ר' ענני בר ששון קשיא</strong> <small>[קשה]!</small> ומשיבים: <strong>ר' ענני בר ששון משמיה דמאן קאמר ליה</strong> <small>[משמו של מי אמר זאת]</small> — <strong>משמיה</strong> <small>[משמו]</small> של <strong>ר' ישמעאל בר יוסי,</strong> ו<strong>ר' ישמעאל בר' יוסי תנא הוא ופליג</strong> <small>[וחולק],</small> רשות בידו כתנא לחלוק על המשנה, שהרי אף היא חיבור מתורת התנאים.
 ושואלים: <strong>ו</strong>לשיטת <strong>רב, מאי שנא הני</strong> <small>[מה שונים אלו]</small> כבול ופיאה נכרית שאותם התירו? <strong>אמר עולא: כדי שלא תתגנה</strong> (תמאס) האשה <strong>על בעלה,</strong> אם תחוייב להיות בלתי מקושטת אף בחצר ביתה. <strong>כדתניא</strong> <small>[כפי ששנינו</small> בברייתא<small>]</small> על הנאמר <strong>"והדוה בנדתה"</strong> (ויקרא טו, לג), <strong>זקנים הראשונים אמרו</strong> שפסוק זה בא ללמדנו שתהא הנדה מרוחקת מבעלה בכל הדברים, <strong>שלא תכחול</strong> את עיניה בכחול, <strong>ו</strong>ש<strong>לא תפקוס</strong> בצבע אדום בפניה <strong>ולא תתקשט בבגדי צבעונין. עד שבא ר' עקיבא ולימד: אם כן</strong> אתה עושה — <strong>אתה מגנה על בעלה, ונמצא בעלה מגרשה,</strong> ולכן אין לעשות הרחקות שתגרומנה לכך. <strong>אלא מה תלמוד לומר "והדוה בנדתה"</strong> — הכוונה: <strong>ב</strong>איסור <strong>נדתה תהא</strong> אף לאחר שתפסק זיבת הדם <strong>עד שתבא במים</strong> לטבול.
 <big>ד</big> <strong>אמר רב יהודה אמר רב: כל מקום שאסרו חכמים</strong> דבר <strong>מפני מראית העין</strong> — <strong>אפילו בחדרי חדרים</strong> שאין איש רואה <strong>אסור,</strong> שלא חלקו חכמים בדבריהם ואסרו בכל מקרה.
 ומקשים: והלא <strong>תנן</strong> <small>[שנינו</small> במשנה<small>]</small> ש<strong>לא</strong> תצא בהמת ישראל בשבת <strong>בזוג</strong> (פעמון) שבצוארה <strong>אף על פי ש</strong>הוא <strong>פוקק</strong> ואינו משמיע קול, משום מראית עין, שנראה כמוליכה לשוק. <strong>ותניא</strong> <small>[ושנינו</small> בברייתא<small>]:</small> <strong>פוקק לה</strong> לבהמה <strong>זוג בצוארה ומטייל עמה בחצר.</strong> נמצא שדבר שאסרו חכמים מפני מראית עין, התירוהו בחצר!
 ומשיבים: <strong>תנאי היא</strong> <small>[</small>מחלוקת <small>תנאים היא]</small> בדבר זה, <strong>דתניא</strong> <small>[ש</small>כן <small>שנינו</small> בברייתא<small>]:</small>
## דף סה.
 <strong>שוטחן בחמה</strong> (בשמש), <strong>אבל לא כנגד העם</strong> (בני אדם) שיבואו לחושדו שכיבס בגדיו בשבת. ו<strong>ר' אליעזר ור' שמעון אוסרין</strong> אפילו במקום שאינו נראה לרבים. הרי שנחלקו חכמים אם הנאסר מפני מראית העין אסור בכל מקום.
 <big>א</big> שנינו במשנה שיוצאת אשה בשבת <strong>במוך שבאזנה. תני</strong> <small>[שנה]</small> <strong>רמי בר יחזקאל: והוא</strong> דווקא באופן <strong>שקשור</strong> המוך <strong>באזנה</strong> ולא תבוא להוציאו.
 <strong>ו</strong>כן מה ששנינו היתר שתצא <strong>במוך שבסנדלה תני</strong> <small>[שנה]</small> <strong>רמי בר יחזקאל: והוא</strong> דווקא באופן <strong>שקשור לה בסנדלה.</strong>
 ועל מה ששנינו במשנה שיכולה האשה לצאת <strong>במוך שהתקינה לה לנדתה, סבר</strong> <small>[סבור היה]</small> <strong>רמי בר חמא למימר</strong> <small>[לומר]</small> כי אף <strong>הוא</strong> הותרה לצאת בו דווקא באופן <strong>שקשורה לה</strong> המוך <strong>בין יריכותיה. אמר רבא</strong> מוך זה הותר לה לצאת בו <strong>אף על פי שאינו קשור לה,</strong> כי <strong>כיון דמאיס</strong> <small>[שהוא מאוס]</small> <strong>לא אתיא לאיתויי</strong> <small>[תבוא להביאו,</small> ולטלטלו בידה.
 <strong>בעא מיניה</strong> <small>[שאל ממנו]</small> <strong>ר' ירמיה מר' אבא: עשתה לה בית יד</strong> (כפפה) שתוכל להחזיק בו מוך זה, <strong>מהו</strong> הדין בכגון זה<strong>?</strong> האם מאחר ואין בכך חשש מיאוס יש לחשוש שתבוא לטלטלו, או לא? <strong>אמר ליה</strong> <small>[לו]:</small> <strong>מותר. איתמר נמי</strong> <small>[נאמר גם כן]</small> ש<strong>אמר רב נחמן בר אושעיא</strong> שכך <strong>אמר ר' יוחנן: עשתה לה בית יד</strong> — <strong>מותר.</strong>
 על מוך זה שבאוזן מסופר כי <strong>ר' יוחנן נפיק בהו לבי מדרשא</strong> <small>[יצא בו לבית המדרש],</small> <strong>וחלוקין</strong> היו <strong>עליו חבריו</strong> על שעשה כן מפני שלא היה קשור באזניו. <strong>ר' ינאי נפיק בהו</strong> <small>[יצא בהם]</small> <strong>לכרמלית וחלוקין</strong> היו <strong>עליו כל</strong> חכמי <strong>דורו.</strong> ומקשים: <strong>והתני</strong> <small>[והרי שנה]</small> <strong>רמי בר יחזקאל: והוא</strong> שהותר הרי זה דווקא כ<strong>שקשור לה</strong> המוך <strong>באזנה!</strong> ומתרצים: <strong>לא קשיא</strong> <small>[אין</small> זה <small>קשה],</small> <strong>הא</strong> <small>[זה]</small> ששנינו שיצאו <strong>חכמים במוך זה הרי זה באופן דמיהדק</strong> <small>[שהוא מהודק]</small> ולכן הותר לצאת בו אף שאינו קשור, ואילו <strong>הא</strong> <small>[זה]</small> שאמר רמי בר יחזקאל שלא הותר אלא כאשר הוא קשור, הרי זה רק באופן <strong>דלא מיהדק</strong> <small>[שאינו מהודק].</small>
 שנינו במשנה שאשה יוצאת <strong>בפלפל ובגלגל מלח</strong> בפיה. ומסבירים: <strong>פלפל</strong> מחזיקה בפיה כדי <strong>ל</strong>הפיג את <strong>ריח הפה,</strong> ו<strong>גלגל</strong> (גרגר) <strong>מלח לדורשיני</strong> (כאב שיניים). ומה ששנינו במשנה שאשה יוצאת בשבת ב<strong>כל דבר שנותנת לתוך פיה</strong> מתפרש שהוא <strong>זנגבילא</strong> <small>[זנגביל],</small> <strong>אי נמי דרצונא</strong> <small>[או גם כן קנמון].</small>
 <big>ב</big> שנינו במשנה בענין יציאת האשה בשבת ב<strong>שן תותבת</strong> ו<strong>שן של זהב</strong> שנחלקו בכך חכמים, <strong>רבי מתיר וחכמים אוסרין. אמר ר' זירא לא שנו</strong> שנחלקו <strong>אלא</strong> בשן <strong>של זהב</strong> שהיא יקרה ועשויה האשה להוציאה מפיה ולהראותה לחברותיה ועלולה לבוא לידי טלטול, <strong>אבל בשל כסף</strong> שאינה יקרה כל כך ואין חשש שתוציאה מפיה, ל<strong>דברי הכל מותר. תניא נמי הכי</strong> <small>[שנויה</small> ברייתא <small>גם כן כך]:</small> <strong>בשל כסף</strong> ל<strong>דברי הכל מותר,</strong> ב<strong>של זהב רבי מתיר וחכמים אוסרין.</strong>
 <strong>אמר אביי: רבי ור' אליעזר ור' שמעון בן אלעזר כולהו סבירא להו</strong> <small>[כולם סבורים]</small> כי <strong>כל מידי דמיגניא ביה</strong> <small>[דבר שמתגנה,</small> מתכערת <small>בו]</small> <strong>לא אתיא לאחו‍יי</strong> <small>[תבוא</small> להביאו ו<small>להראותו].</small>
 ומפרטים: <strong>רבי</strong> — <strong>הא דאמרן</strong> <small>[זה שאמרנו</small> כאן<small>].</small> <strong>ר' אליעזר</strong> — <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>ר' אליעזר פוטר</strong> אשה היוצאת <strong>בכובלת ובצלוחית של פלייטון,</strong> שאשה שריחה רע לא תוציא תכשיטים אלה ממקומם להוליכה בידה.
 ו<strong>ר' שמעון בן אלעזר</strong> — <strong>דתניא</strong> <small>[ש</small>כן <small>שנינו</small> בברייתא<small>],</small> <strong>כלל אמר ר' שמעון בן אלעזר:</strong> כל תכשיט ש<strong>הוא למטה</strong> (מתחת) <strong>מן הסבכה</strong> המכסה את השערות האשה <strong>יוצאה בו</strong> בשבת, שודאי לא תתיר את קליעת שערותיה להראותו, <strong>למעלה מן הסבכה</strong> — <strong>אינה יוצאה בו,</strong> שכן יש חשש שתוציאו ותטלטלו.
 <big>ג משנה</big> <strong>יוצאה</strong> אשה <strong>ב</strong>מטבע של <strong>סלע ש</strong>קושרת <strong>על הצינית</strong> (פצע שברגל). <strong>הבנות</strong> ה<strong>קטנות יוצאות בחוטין, ואפילו בקיסמין שבאזניהם</strong> ששמים בנקבים שבאוזן, שכאשר אין עונדים עדיין לילדה עגילים, שמים הוטים או קיסמין כדי שלא יסתמו נקבים אלה. <strong>ערביות</strong> (נשים יהודיות הגרות בערב) <strong>יוצאות רעולות</strong> (מכוסות בצעיף על פניהן), <strong>ומדיות פרופות, ו</strong>כן הותר ל<strong>כל אדם</strong> בכל מקום לצאת בשבת ברעלה או בפריפה, <strong>אלא שדברו חכמים בהוה,</strong> כלומר, בדברים ובאופנים המצויים. <strong>פורפת</strong> אשה שאין לה כפתור <strong>על האבן,</strong> שמכניסה אבן קטנה ועוטפת אותה בחלק מן הבגד ומשתמשת בו כבכפתור, <strong>ו</strong>כן <strong>על האגוז ועל המטבע, ובלבד שלא תפרוף לכתחלה בשבת</strong> בדברים אלה.
 <big>ד גמרא</big> שואלים: <strong>מאי</strong> <small>[מהי]</small> <strong>צינית</strong> זו ששנינו במשנה שיוצאת האשה בסלע הקשור בו בשבת? ומסבירים: <strong>בת ארעא</strong> (מכה שבכף הרגל).
 ושואלים: <strong>ומאי שנא</strong> <small>[ומה שונה,</small> מדוע דווקא<small>]</small> שמים על הפצע <strong>סלע? אילימא</strong> <small>[אם תאמר]</small> כי <strong>כל מידי דאקושא מעלי</strong> <small>[דבר ש</small>הוא <small>קשה</small> הריהו <small>מועיל]</small> <strong>לה,</strong> אם כן <strong>ליעבד</strong> <small>[יעשה]</small> <strong>לה חספא</strong> <small>[חרס]</small> בלבד! <strong>אלא</strong> תאמר שהוא <strong>משום שוכתא</strong> <small>[חלודה]</small> שבמטבע שמועילה — אם כן <strong>ליעבד לה טסא</strong> <small>[שיעשו לה טס,</small> פיסת כסף קטנה<small>]!</small> <strong>אלא</strong> תאמר שהוא <strong>משום צורתא</strong> <small>[הצורה,</small> התבנית שעל המטבע<small>],</small> אם כן <strong>ליעבד</strong> <small>[יעשה]</small> <strong>לה פולסא</strong> <small>[אסימון]!</small> <strong>אמר אביי: שמע מינה כולהו מעלין</strong> <small>[למד מכאן</small> ש<small>כל</small> אלה יחד <small>מעולים]</small> <strong>לה.</strong>
 <big>ה</big> כיון שהוזכר במשנה ש<strong>הבנות יוצאות בחוטין,</strong> מספרים כי <strong>אבוה</strong> <small>[אביו]</small> של <strong>שמואל לא שביק</strong> <small>[הניח]</small> <strong>להן לבנתיה דנפקי</strong> <small>[לבנותיו שתצאנה]</small> <strong>בחוטין, ולא שביק להו גניאן גבי הדדי</strong> <small>[הניח להן לשכב זו אצל זו,</small> יחד<small>],</small> <strong>ועביד להו</strong> <small>[ועשה להן]</small> <strong>מקואות ביומי</strong> <small>[בימי,</small> בתקופת<small>]</small> <strong>ניסן ומפצי ביומי</strong> <small>[ומפצים,</small> מחצלות בנהר פרת <small>בימי,</small> בתקופת<small>]</small> <strong>תשרי</strong> שכיון שהמים רדודים מרובה בהם הטיט, ועשה מחצלות שתוכלנה לטבול בלא להתלכלך.
 ודנים בכל פרט לעצמו: <strong>לא שביק להו</strong> <small>[הניח</small> <strong>להן]</strong> שתהיינה <strong>יוצאות בחוטין, והאנן תנן</strong> <small>[והרי אנחנו שנינו</small> במשנתנו<small>]</small> ש<strong>הבנות יוצאות בחוטין!</strong> ומשיבים: <strong>בנתיה דאבוה</strong> <small>[בנותיו של אביו]</small> של <strong>שמואל</strong> בחוטים <strong>צבעונין הוו</strong> <small>[היו]</small> רוצות לצאת, וחשש שמא בגלל יופיים תבואנה להראותן ולטלטלן.
 ועוד, <strong>לא שביק להו גניאן גבי הדדי</strong> <small>[הניח להן לשכב זו אצל זו,</small> יחד<small>],</small> <strong>לימא</strong> <small>[האם נאמר]</small> כי דבר זה <strong>מסייע ליה</strong> <small>[לו]</small> <strong>לרב הונא</strong> בהלכה שאמר. ש<strong>אמר רב הונא: נשים המסוללות</strong> (מתחככות) <strong>זו בזו</strong> משום תאות תשמיש —
## דף סה:
 <strong>פסולות לכהונה,</strong> שהדבר נחשב לזנות וזונה אסורה לכהן (תוספות).
 ודוחים: <strong>לא,</strong> אין הדבר הכרחי, ואילו טעמו של אבי שמואל — משום שהוא <strong>סבר כי היכי</strong> <small>[כדי]</small> ש<strong>לא לילפן גופא נוכראה</strong> <small>[תלמדנה,</small> תתרגלנה, לישון עם <small>גוף זר],</small> ויבואו בסופו של דבר.
 <strong>ועביד להו</strong> <small>[ועשה להן]</small> <strong>מקוה ביומי</strong> <small>[בימי,</small> בתקופת<small>]</small> <strong>ניסן,</strong> הרי זה <strong>מסייע ליה</strong> <small>[לו]</small> <strong>לרב</strong> ש<strong>אמר רב: מטרא במערבא סהדא רבא</strong> <small>[</small>ל<small>גשם</small> היורד <small>במערב,</small> בארץ ישראל, <small>העד הגדול]</small> הוא נהר ה<strong>פרת,</strong> שמי הפרת מתרבים לאחר תקופת הגשמים, וגשמי צפון בבל שמשם יורד הפרת מקבילים בעיקרם לגשמים שבארץ ישראל, ולכן מי הפרת המרובים שבתקופת האביב — מי גשמים הם. <strong>וסבר</strong> <small>[וסבר היה]</small> אבי שמואל <strong>שלא</strong> תיטהרנה בטבילה <strong>בפרת, משום החשש שמא ירבו הנוטפין</strong> (מי הגשמים) <strong>על הזוחלין</strong> (מי הנהר), ולא יטהר הנהר עוד כנהר. כי בדיני המקוה קיימים שני אופני טהרה, האחד הוא הטבילה במקום שניקוו בו מים, כגון מי גשמים, והם עומדים במקומם, והאחר במים הזורמים כדרכם בטבע, כמי מעיין ונהר. ואולם מי גשמים אינם מטהרים כשהם זורמים אלא כשהם קוויים.
 <strong>ופליגא</strong> <small>[וחלוק הוא]</small> על <strong>שמואל</strong> בנו. ש<strong>אמר שמואל: נהרא מכיפיה מיברך</strong> <small>[הנהר מתברך מאפיקו]</small> (גאונים), שתוספת המים בנהר אינה בעיקר מן הגשמים אלא ממים תת קרקעיים. <strong>ופליגא דידיה אדידיה,</strong> <small>[וחלוקים</small> דבריו <small>על</small> דברי <small>עצמו],</small> ש<strong>אמר שמואל: אין המים מטהרין בזוחלין אלא</strong> מי נהר ה<strong>פרת ביומי</strong> <small>[בימי,</small> תקופת<small>]</small> <strong>תשרי בלבד,</strong> שכיון שלא ירדו גשמים בתקופת הקיץ רק אז ברור שהמים הם מי הנהר בלבד.
 <big>א</big> שנינו במשנה שהאשה <strong>פורפת על האבן,</strong> אבל לא תפרוף לכתחילה בשבת. ומקשים: <strong>והאמרת רישא</strong> <small>[והרי אמרת בראש</small> הלכה זו במשנה<small>]</small> ש<strong>"פורפת",</strong> ומשמעו שלכתחילה מותר לה לעשות כן, וכיצד תוסבר הסתירה? <strong>אמר אביי: סיפא אתאן</strong> <small>[בסוף</small> הלכה זו <small>הגענו]</small> <strong>ל</strong>מקרה של <strong>מטבע</strong> שהוזכר אף הוא במשנה, ודין זה יוצא דופן, כי מאחר שהמטבע הוא מוקצה משימוש בשבת אין להשתמש בו לכאורה כפריפה, ובכל אופן הותר.
 <strong>בעי</strong> <small>[שאל]</small> <strong>אביי: אשה מהו שתערים ותפרוף</strong> בגדה <strong>על האגוז</strong> כדי <strong>להוציא</strong> אותו בדרך זו בהיתר <strong>לבנה</strong> ה<strong>קטן</strong> הנמצא ברשות הרבים <strong>בשבת?</strong>
 ומעירים: שאלה זו <strong>תיבעי למאן דאמר</strong> <small>[תישאל ל</small>דעת <small>מי שאומר]</small> ש<strong>מערימין,</strong> שמותר להערים בזמן דליקה בשבת, ומותר ללבוש בגדים מרובים זה על גבי זה כדי להוציאם מבית בוער בשבת. וכמו כן שאלה זו <strong>תיבעי למאן דאמר</strong> <small>[תישאל ל</small>דעת <small>מי שאומר]</small> ש<strong>אין מערימין.</strong>
 ומפרטים: <strong>תיבעי למאן דאמר</strong> <small>[תישאל ל</small>דעת <small>מי שאומר]</small> ש<strong>מערימין בדליקה,</strong> והנימוק: <strong>התם</strong> <small>[שם]</small> <strong>הוא</strong> שהותר להערים משום <strong>דאי</strong> <small>[שאם]</small> <strong>לא שרית ליה</strong> <small>[תתיר לו]</small> להערים <strong>אתי לכבויי</strong> <small>[יבוא לכבות],</small> <strong>אבל הכא אי</strong> <small>[כאן אם]</small> <strong>לא שרית ליה</strong> <small>[תתיר לה]</small> לאשה זו להערים ולהוציא בגד בנה לרשות הרבים בדרך פריפה <strong>לא אתי לאפוקי</strong> <small>[תבוא להוציא].</small>
 <strong>או דלמא</strong> <small>[שמא]</small> <strong>אפילו למאן דאמר</strong> <small>[ל</small>דעת <small>מי שאומר]</small> ש<strong>אין מערימין בדליקה, התם</strong> <small>[שם]</small> הוא שנאסר הדבר משום שאף כרגיל <strong>דרך הוצאה</strong> של בגדים היא אף <strong>בכך,</strong> בדרך הערמה, <strong>אבל הכא</strong> <small>[כאן]</small> — על ידי פריפה <strong>אין דרך הוצאה בכך,</strong> ואין בדבר איסור מן התורה כלל, ואם כן <strong>אימא שפיר דמי</strong> <small>[אמור</small> כי <small>יפה הדבר,</small> מותר<small>].</small> לשאלה זו לא נמצא פתרון, ולכן <strong>תיקו</strong> במקומה.
 <big>ב משנה</big> <strong>הקיטע</strong> (קטוע רגל) <strong>יוצא</strong> בשבת <strong>בקב</strong> (רגל עשויה עץ) <strong>שלו</strong> שדינו כמנעל, אלו <strong>דברי ר' מאיר</strong>
## דף סו.
 <strong>ור' יוסי אוסר,</strong> שאינו מחשיב אותו למנעל.
 <strong>ואם יש לו</strong> לקב <strong>בית קיבול כתיתין</strong> — מקום חלול בראש הקב שבו שם הקיטע דברים רכים (=כתיתין) שלא להכאיב לגדם <strong>טמא</strong> (מקבל טומאה) הקב, שאז דינו ככלי קיבול של עץ המקבל טומאה.
 וה<strong>סמוכות שלו</strong> שהם כעין נעליים שעושה מי שנקטעו שתי רגליו ונועלם על ברכיו ועליהן הוא הולך, אם הוא זב הריהן <strong>טמאין מדרס,</strong> שהם ככלי שדורס (דורך) עליו הזב, ומקבלים טומאה משום כך, <strong>ויוצאין בהן בשבת</strong> שהן כרגלי הקיטע, ואף <strong>נכנסין בהן בעזרה</strong> שבבית המקדש, אף שאסור לבוא נעול נעליים לעזרה.
 ואילו קיטע שאינו יכול כלל ללכת, ויושב על כסא וגורר עצמו בסמוכות, ה<strong>כסא ו</strong>ה<strong>סמוכות שלו טמאין מדרס, ו</strong>אולם <strong>אין יוצאין בהם בשבת, ואין נכנסין בהן בעזרה.</strong>
 ה<strong>לוקטמין</strong> (אשר תבואר מהותם בגמרא) <strong>טהורין</strong> מלקבל טומאה כיון שאינם כלי, <strong>ואין יוצאין בהן</strong> בשבת.
 <big>א גמרא</big> <strong>אמר ליה</strong> <small>[לו]</small> <strong>רבא לרב נחמן: היכי תנן</strong> <small>[איך שנינו</small> במשנתנו<small>]?</small> האם הגירסה במשנה שהקיטע יוצא בקב ור' יוסי אוסר, או אין הקיטע יוצא ור' יוסי מתיר? <strong>אמר ליה</strong> <small>[לו]</small> רב נחמן: <strong>לא ידענא</strong> <small>[אינני יודע].</small> ועוד שאלו רבא: <strong>הילכתא מאי</strong> <small>[מה ההלכה]</small> בענין זה? <strong>אמר ליה</strong> <small>[לו]:</small> <strong>לא ידענא</strong> <small>[אינני יודע].</small>
 <strong>איתמר</strong> <small>[נאמר]</small> כי <strong>אמר שמואל</strong> שגירסת המשנה היא <strong>"אין הקיטע</strong> יוצא <strong>",</strong> ור' יוסי מתיר. <strong>וכן אמר רב הונא</strong> שהגירסה <strong>"אין הקיטע". אמר</strong> על כך <strong>רב יוסף: הואיל ואמר שמואל</strong> כי הגירסה היא <strong>"אין הקיטע" ו</strong>כמו כן <strong>אמר</strong> אף <strong>רב הונא,</strong> אם כן <strong>אנן נמי ניתני</strong> <small>[אנו גם כן נשנה]</small> במשנה כגירסה זו <strong>"אין הקיטע".</strong>
 <strong>מתקיף לה</strong> <small>[מקשה עליה]</small> <strong>רבא בר שירא:</strong> וכי <strong>לא שמיע להו הא דמתני ליה</strong> <small>[שמעו הם</small> הלכה <small>זו ששנה</small> <strong>לו] רב חנן בר רבא לחייא בר רב קמיה</strong> <small>[לפני]</small> <strong>רב בקיטונא דבי</strong> <small>[בקיטון,</small> חדר קטן <small>של בית]</small> <strong>רב,</strong> שגרס לפניו: <strong>אין הקיטע יוצא</strong> בשבת <strong>בקב שלו,</strong> אלו <strong>דברי ר' מאיר, ור' יוסי מתיר. ומחוי ליה</strong> <small>[והראה לו]</small> <strong>רב</strong> ברמז: <strong>איפוך</strong> <small>[הפוך]</small> את השיטות, שיש לגרוס שר' יוסי הוא האוסר ור' מאיר הוא המתיר. <strong>אמר רב נחמן בר יצחק, וסימנא</strong> <small>[וסימן]</small> לזכור מי המתיר והאוסר יהא: <strong>"סמ"ך סמ"ך",</strong> שהאות ס' שנמצאת גם במלה "יוסי" וגם במלה "אוסר" באה להזכיר כי ר' יוסי <strong>הוא האוסר.</strong>
 ומעירים: <strong>ואף שמואל</strong> האומר כי הגירסה היא "אין הקיטע" ולדעתו ר' יוסי מתיר, <strong>הדר ביה</strong> <small>[חזר בו]</small> מדבריו. <strong>דתנן</strong> <small>[ש</small>כן <small>שנינו</small> במשנה<small>]</small> יבמה <strong>שחלצה</strong> ליבם <strong>בסנדל שאינו שלו,</strong> או <strong>בסנדל של עץ, או</strong> שהיה סנדל <strong>של</strong> רגל <strong>שמאל ב</strong>רגל <strong>ימין</strong> — <strong>חליצה</strong> זו <strong>כשרה.</strong>
 <strong>ואמרינן</strong> <small>[ואמרנו]:</small> <strong>מאן</strong> <small>[מיהו]</small> ה<strong>תנא</strong> הסבור שסנדל של עץ נחשב כנעל? ו<strong>אמר שמואל:</strong> שיטת <strong>ר' מאיר היא, דתנן</strong> <small>[ש</small>כן <small>שנינו</small> במשנתנו<small>]:</small> <strong>הקיטע יוצא בקב שלו,</strong> אלו <strong>דברי ר' מאיר,</strong> ו<strong>ר' יוסי אוסר,</strong> והרי אם כן שגרס שמואל לבסוף כגירסת רב.
 <strong>ואף רב הונא הדר ביה</strong> <small>[חזר בו]</small> מגרסתו, <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>סנדל של סיידין</strong> שהוא מעין סנדל קלוע מקש או מנצרים לכסות בו את נעלי העור שלא יתקלקלו מן הסיד אם הסייד זב והלך בו, הרי סנדל זה <strong>טמא מדרס,</strong> שהוא נחשב כנעל. <strong>ואשה חולצת בו, ויוצאים בו בשבת,</strong> אלו <strong>דברי ר' עקיבא ולא הודו לו</strong> חכמים.
 ושואלים: <strong>והתניא</strong> <small>[והרי שנינו</small> בברייתא<small>]</small> ש<strong>הודו לו! אמר רב הונא: מאן</strong> <small>[מיהו]</small> החכם עליו נאמר ש<strong>הודו לו</strong> — <strong>ר' מאיר, ומאן</strong> <small>[ומיהו]</small> החכם עליו נאמר ש<strong>לא הודו לו</strong> — <strong>ר' יוסי.</strong> הרי שאף הוא גרס במשנתנו שר' יוסי אוסר.
 <strong>אמר רב יוסף: מאן</strong> <small>[מיהו]</small> החכם עליו נאמר ש<strong>לא הודו לו</strong> לר' עקיבא — <strong>ר' יוחנן בן נורי. דתנן</strong> <small>[ש</small>כן <small>שנינו</small> במשנה<small>]:</small> <strong>כורת של קש ושפופרת של קנים, ר' עקיבא מטמא</strong> אותם בתורת כלי, שלדעתו הם מקבלים טומאה, <strong>ור' יוחנן בן נורי מטהר.</strong> והרי שלדעת ר' יוחנן בן נורי דבר העשוי קש אינו נחשב לכלי ראוי לשימוש.
 שנינו מקודם ש<strong>אמר מר</strong> <small>[החכם]</small> ש<strong>סנדל של סיידין טמא מדרס.</strong> ושואלים: <strong>הא לאו להילוכא עבדי</strong> <small>[הרי לא להילוך עשויים</small> סנדלים אלו<small>]!</small> <strong>אמר רב אחא בר רב עולא:</strong> לעיתים הם כן משמשים להילוך, <strong>שכן הסייד מטייל בו</strong> לעתים <strong>עד שמגיע לביתו,</strong> ואם כן מתהלכים לפעמים בסנדל זה.
 <big>ב</big> שנינו במשנה ש<strong>אם יש</strong> בקב <strong>בית קיבול כתיתין</strong> — <strong>טמא</strong> (מקבל טומאה). <strong>אמר אביי:</strong> הכוונה היא ש<strong>טמא טומאת מת,</strong> שאם נגעה בו טומאה זו הריהן טמא, <strong>ו</strong>אולם <strong>אין</strong> הוא <strong>טמא</strong> טומאת <strong>מדרס,</strong> שאם השתמש זב בקב זה — לא נטמא הקב, כיון שאין הזב יכול להשען עליו בכל כובד משקלו. <strong>רבא אמר:</strong> קב זה <strong>אף טמא</strong> טומאת <strong>מדרס.</strong>
 <strong>אמר רבא: מנא אמינא לה</strong> <small>[מנין אומר אני אותה</small> הלכה<small>]</small> — <strong>דתנן</strong> <small>[ש</small>כן <small>שנינו</small> במשנה<small>]:</small> <strong>עגלה של</strong> ילד <strong>קטן</strong> שעשויה כדי ללמדו ללכת (תוספות) — <strong>טמא מדרס,</strong> כיון שבמדת עשוייה היא להישען עליה. <strong>ואביי אמר</strong> שאין לדמות: <strong>התם</strong> <small>[שם]</small> בעגלת הקטן — <strong>סמיך עילויה</strong> <small>[נשען עליה],</small> ואילו <strong>הכא</strong> <small>[כאן]</small> בקב הלא <strong>לא סמיך עילויה</strong> <small>[אינו נשען עליו</small> בשלימות<small>].</small>
 <strong>אמר אביי: מנא אמינא לה</strong> <small>[מנין אומר אני אותה</small> הלכה<small>]</small> — <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>מקל של זקנים טהור מכלום</strong> (אינו מקבל כל טומאה), והרי שמצאנו כבר שדבר שנסמכים עליו במידה מסויימת אינו נטמא מדרס!
 <strong>ורבא</strong> דוחה, ואומר שיש לחלק בין הדברים: <strong>התם</strong> <small>[שם,</small> במקל של זקן<small>]</small>
## דף סו:
 <strong>לתרוצי סוגיא עבידא</strong> <small>[ליישר</small> את <small>פסיעותיו</small> ולזקוף את קומתו <small>נעשה],</small> אבל לא להישען עליו ממש, <strong>הכא</strong> <small>[כאן]</small> בקב — <strong>לסמוך עילויה</strong> <small>[עליו]</small> <strong>הוא דעבידא</strong> <small>[שעשוי]</small> הקב, <strong>וסמיך עליה</strong> <small>[ו</small>אכן <small>נשען עליו].</small>
 <big>א</big> שנינו במשנה שסמוכות הזב וכסאו <strong>טמאין מדרס, ואין יוצאין בהן בשבת, ואין נכנסין בהן לעזרה.</strong>
 <strong>תני תנא קמיה</strong> <small>[שנה חוזר המשניות לפני]</small> <strong>ר' יוחנן</strong> את ההלכה בענין זה בגירסה הפוכה: <strong>"נכנסין בהן לעזרה".</strong>
 <strong>אמר ליה</strong> <small>[לו]</small> ר' יוחנן: <strong>אני שונה</strong> שדבר זה <strong>אשה חולצת בו</strong> כיון שהוא נחשב לנעל לכל דבר, <strong>ואת אמרת</strong> <small>[ואתה אומר]</small> ש<strong>נכנסין</strong> בו לעזרה?! <strong>תני</strong> <small>[שנה]</small> <strong>"אין נכנסין בהן לעזרה".</strong>
 שנינו במשנה נזכר ש<strong>לוקטמין טהורה.</strong> ושואלים: <strong>מאי</strong> <small>[מהו]</small> <strong>לוקטמין? אמר ר' אבהו:</strong> פירושו — <strong>חמרא דאכפא</strong> <small>[חמור שעל הכתפיים]</small> שעושים דמות חמור מעץ לשעשוע ונושאים אותו על הכתפיים ונראה כאילו חמור רוכב עליהם. <strong>רבא בר פפא אמר:</strong> זהו <strong>קשירי,</strong> כלומר, מעין קביים גבוהים, ששמים מתחת לרגליים להלך בהם בטיט, או לשעשוע. <strong>רבא בר רב הונא אמר:</strong> זהו <strong>פרמי</strong> <small>[מסכות].</small>
 <big>ב משנה</big> <strong>הבנים</strong> (ילדים) <strong>יוצאין</strong> בשבת <strong>בקשרים</strong> שעושים לסגולה, <strong>ובני מלכים</strong> — <strong>בזוגין</strong> (פעמונים), <strong>ו</strong>לא רק הם, <strong>אלא כל אדם</strong> מותר לצאת בהם, <strong>אלא שדברו חכמים בהווה</strong> (במצוי, ברגיל).
 <big>ג גמרא</big> שנינו במשנה כי הילדים יוצאים בשבת בקשרים. ושואלים: <strong>מאי</strong> <small>[מה</small> הם<small>]</small> <strong>קשרים</strong> אלה? <strong>אמר אדא מרי</strong> שכך <strong>אמר רב נחמן בר ברוך</strong> שכך <strong>אמר רב אשי בר אבין</strong> שכך <strong>אמר רב יהודה:</strong> אלה הם <strong>קשורי פואה,</strong> שקושרים את צמח הפואה לרפואה וסגולה.
 <strong>אמר אביי, אמרה לי אם</strong> (אומנתי): <strong>תלתא</strong> <small>[שלושה</small> קשרים<small>]</small> — <strong>מוקמי</strong> <small>[מעמידים]</small> את המחלה שלא תגבר, <strong>חמשה</strong> קשרים — <strong>מסו</strong> <small>[מרפאים],</small> <strong>שבעה</strong> — <strong>אפילו לכשפים מעלי</strong> <small>[יפים].</small>
 <strong>אמר רב אחא בר יעקב: והוא</strong> שמועיל הפואה לרפואה הרי זה דווקא באופן <strong>דלא חזי ליה שמשא וסיהרא</strong> <small>[שאין</small> המתרפא <small>רואה אותה</small> את <small>השמש והירח],</small> שאינו מביט בהם, <strong>ולא חזי מיטרא</strong> <small>[ואינו רואה גשם],</small> <strong>ולא שמיע ליה</strong> <small>[ואינו שומע]</small> <strong>קול ברזלא</strong> <small>[ברזל],</small> <strong>וקל תרנגולתא, וקל ניגרי</strong> <small>[וקול תרנגולת וקול פסיעות].</small> <strong>אמר רב נחמן בר יצחק: נפל פותא בבירא</strong> <small>[נפלה</small> סגולת <small>הפואה בבור],</small> שאם הרפואה תלויה בזהירות כזאת — שוב אין אדם יכול להשתמש בה למעשה.
 ושואלים: אם כן הוא שאלה הם קישורי פואה הנעשים כסגולה לריפוי מחלות, <strong>מאי איריא</strong> <small>[מדוע דווקא]</small> ה<strong>בנים</strong> יכולים לצאת בהם? <strong>אפילו בנות נמי</strong> <small>[גם כן]!</small> וכן <strong>מאי איריא</strong> <small>[מדוע דווקא]</small> <strong>קטנים? אפילו גדולים נמי</strong> <small>[גם כן]!</small>
 <strong>אלא מאי</strong> <small>[מהם]</small> <strong>קשרים</strong> הללו — <strong>כי הא</strong> <small>[כמו</small> דבר <small>זה]</small> ש<strong>אמר אבין בר הונא</strong> שכך <strong>אמר רב חמא בר גוריא: בן שיש</strong> לו <strong>געגועין על אביו</strong> ואינו יכול להיפרד — <strong>נוטל</strong> האב <strong>רצועה ממנעל של ימין וקושר לו</strong> כסגולה <strong>בשמאלו.</strong> ומשום שגעגועים אלה מצויים בילדים קטנים, ובעיקר בבנים, שהיו מטפלים ומתעסקים בהם יותר מבבנות, אמרו שהבנים הם היוצאים בקשרים. בעניינה של אותה רפואה <strong>אמר רב נחמן בר יצחק: וסימניך</strong> <small>[וסימן</small> יש <small>לך]</small> על איזה צד לקשור — <strong>תפילין,</strong> שקושרים באמצעות יד ימין על יד שמאל, <strong>וחילופא</strong> <small>[ו</small>אם עשה <small>היפך</small> הדבר<small>]</small> שקשר רצועה ממנעל שמאל על ימינו — <strong>סכנתא</strong> <small>[סכנה]</small> היא, משום שבכך יגברו געגועיו יותר מדי.
 <big>ד</big> וכיון שדובר בסגולות וברפואות שונות ובהיתר שימושן בשבת מביאים עוד מדברי אותו חכם בנושאים אלה. <strong>אמר אבין בר הונא</strong> שכך <strong>אמר רב חמא בר גוריא: סחופי כסא אטיבורי בשבתא</strong> <small>[לכפות כוס</small> ריקה שהיו בה חמין <small>על הטבור בשבת</small> לרפואה<small>]</small> — <strong>שפיר דמי</strong> <small>[יפה הדבר,</small> מותר<small>].</small>
 <strong>ו</strong>עוד <strong>אמר אבין בר הונא</strong> שכך <strong>אמר רב חמא בר גוריא: מותר לסוך שמן ומלח בשבת.</strong>
 <strong>כי הא</strong> <small>[כמו</small> מעשה <small>זה]</small> שכשיצאו <strong>רב הונא מבי</strong> <small>[מבית]</small> <strong>רב, ורב מבי</strong> <small>[מבית]</small> <strong>ר' חייא, ור' חייא מבי</strong> <small>[מבית]</small> <strong>רבי, כי הוו מיבסמי</strong> <small>[כאשר היו שתויים</small><small>]</small> <strong>מייתי משחא ומילתא, ושייפי להו לגוייתא דידייהו וגוייתא דכרעייהו, ואמרי</strong> <small>[היו מביאים שמן ומלח, ומשפשפים אותם בכפות ידיהם וגב רגליהם, והיו אומרים]:</small> <strong>"כי היכי דציל הא מישחא</strong> — <strong>ליציל חמריה דפלניא בר פלניתא"</strong> <small>["כשם שצלול שמן זה</small> — כך <small>יצטלל יינו של פלוני בן פלונית"].</small> <strong>ואי</strong> <small>[ואם]</small> הוא <strong>לא</strong> יכול להביא שמן ומלח, או אינו מועיל — <strong>מייתי שיעא דדנא ושרי ליה במיא, ואמר</strong> <small>[יביא מגופת חבית וישרה אותה במים, ויאמר]:</small> <strong>"כי היכי דליציל האי שיעא ליציל חמריה דפלניא בר פלניתא"</strong> <small>["כשם שצלולה מגופה זו,</small> כך <small>יצטלל יינו של פלוני בן פלונית"].</small>
 <strong>ו</strong>עוד <strong>אמר אבין בר הונא</strong> שכך <strong>אמר רב חמא בר גוריא: מותר לחנק בשבת,</strong> כלומר, לחבוש בחוזקה צואר שחוליותיו נקעו.
 <strong>ו</strong>עוד <strong>אמר אבין בר הונא</strong> שכך <strong>אמר רב חמא בר גוריא: לפופי ינוקא בשבתא</strong> <small>[לחתל</small> בחזקה <small>תינוק</small> שנולד <small>בשבת]</small> — <strong>שפיר דמי</strong> <small>[יפה הדבר,</small> מותר<small>],</small> שיש צורך ליישר על ידי החיתולים איברים שמפני הלידה אינם נמצאים לעתים במקומם הנכון.
 על דברים אלו היו גירסות שונות, כי <strong>רב פפא מתני</strong> <small>[היה שונה]</small> שתי הלכות ב<strong>בנים,</strong> ילדים, ו<strong>רב זביד מתני</strong> <small>[היה שונה]</small> הלכה אחת ב<strong>בן.</strong> ומפרטים: <strong>רב פפא מתני</strong> <small>[היה שונה]</small> שתי הלכות ב<strong>בנים, ותרוייהו מתני להן</strong> <small>[ו</small>את <small>שתיהן היה שונה אותן]</small> <strong>ב</strong>שם <strong>אבין בר הונא.</strong> ואילו <strong>רב זביד מתני</strong> <small>[היה שונה]</small> הלכה אחת ב<strong>בן, קמייתא מתני</strong> <small>[</small>את <small>הראשונה היה שונה]</small> <strong>ב</strong>שם <strong>אבין בר הונא, והאי מתני לה</strong> <small>[ו</small>את <small>זאת היה שונה אותה]</small> <strong>ב</strong>שם <strong>רבה בר בר חנה.</strong> ש<strong>אמר רבה בר בר חנה : לפופי ינוקא בשבתא</strong> <small>[חיתול התינוק בשבת]</small> — <strong>שפיר דמי</strong> <small>[יפה הדבר,</small> מותר<small>].</small>
 <big>ה</big> ומביאים עוד דברים שאמר אביי בשם אומנתו כדברי סגולה. <strong>אמר אביי, אמרה לי אם: כל מנייני</strong> — <strong>בשמא דאימא</strong> <small>[המניינים</small> והלחשים אומרים אותם — <small>בשם האם]</small> של הנצרך ללחש, <strong>וכל קיטרי</strong> — <strong>בשמאלא</strong> <small>[הקשרים</small> שעושים כסגולה — קושרים <small>ב</small>צד <small>שמאל].</small>
 <strong>ו</strong>עוד <strong>אמר אביי, אמרה לי אם: כל מנייני דמפרשי</strong> <small>[מנין</small> הלחשים <small>שמפורשים],</small> כלומר, לחשים <small>שמניין הפעמים אותו אמורים לאומרם</small> — <strong>כדמפרשי</strong> <small>[כשם ש</small>הם <small>מפורשים]</small> כך צריך אכן לעשות, <strong>ודלא מפרשי</strong> <small>[ושאינם מפורשים],</small> שלא התפרש כמה פעמים צריך לאומרם — יאמרום <strong>ארבעין וחד זימני</strong> <small>[ארבעים ואחת פעמים].</small>
 <strong>תנו רבנן</strong> <small>[שנו חכמים]</small> בברייתא: <strong>יוצאין באבן תקומה</strong> כסגולה כנגד הפלה <strong>בשבת, משום</strong> (בשם) <strong>ר' מאיר אמרו אף במשקל אבן תקומה.</strong> כלומר, באבן או חפץ אחר שמשקלו בדיוק כאבן תקומה, שאף הוא מועיל. <strong>ו</strong>דין זה הוא <strong>לא</strong> בהכרח רק באשה <strong>ש</strong>כבר <strong>הפילה</strong> עובר אחר קודם לכן ויש חשש שמא תפיל שוב, <strong>אלא</strong> אפילו לא הפילה מעולם ורק חוששת <strong>שמא תפיל</strong> עכשיו בראשונה, <strong>ולא</strong> רק אשה <strong>שעיברה</strong> (שידוע לה שהיא מעוברת), <strong>אלא</strong> אפילו חוששת <strong>שמא תתעבר ותפיל. אמר רב יימר בר שלמיא משמיה</strong> <small>[משמו]</small> של <strong>אביי: והוא דאיכוון ואיתקל</strong> <small>[שהזדמן ושקל],</small> שמשקל אבן תקומה אינו מועיל כאשר יוצרים אבן אחרת במשקל דומה, אלא רק אם נמצאה באקראי אבן כזאת שמשקלה מכוון. <strong>בעי</strong> <small>[שאל]</small> <strong>אביי:</strong> אם מצא חפץ שלישי <strong>שהוא זהה במשקל</strong> של דבר שנמצא כבר והוא זהה ל<strong>משקל</strong> אבן תקומה <strong>מאי</strong> <small>[מהו]</small> לענין זה, האם יש בו תועלת? לשאלה זו לא נמצאה תשובה ועל כן <strong>תיקו</strong> <small>[תעמוד]</small> במקומה.
 <strong>ו</strong>עוד <strong>אמר אביי, אמרה לי אם: לאשתא בת יומא</strong> — <strong>לישקול זוזא חיוורא</strong> <small>[ל</small>ריפוי <small>קדחת בת יום</small> — <small>יקח דינר חדש],</small> <strong>וליזיל למלחתא, וליתקול מתקליה מילחא</strong> <small>[וילך ל</small>בריכות ה<small>מלח, ויקח משקלו מלח],</small> <strong>ולצייריה בחללא דבי צואר בנירא ברקא</strong> <small>[ויצררנו בחלל בית צוארו בחוט</small> עשוי <small>שיער].</small>
 <strong>ואי</strong> <small>[ואם]</small> <strong>לא</strong> הועילה סגולה ראשונה זו — <strong>ליתוב</strong> <small>[ישב]</small> על <strong>פרשת דרכים, וכי חזי שומשמנא גמלא דדרי מידי, לישקליה ולישדייה בגובתא דנחשא, וליסתמיה באברא, וליחתמי בשיתין גושפנקי, ולברזוליה, ולידריה, ולימא ליה</strong> <small>[וכאשר הוא רואה נמלה גדולה שנושאת דבר מה, יקחנה ויכניסנה בשפופרת של נחושת, ויסתמנה בעופרת, ויחתמנה בששים חותמות, וינענעה, וירימנה, ויאמר לה]:</small> <strong>"טעונך עלי וטעונאי עלך"</strong> <small>["משאך עלי ומשאי,</small> קדחתי, <small>עליך"].</small> <strong>אמר ליה</strong> <small>[לו]</small> <strong>רב אחא בריה</strong> <small>[בנו]</small> של <strong>רב הונא לרב אשי: ודילמא איניש אשכחיה ואיפסק ביה</strong> <small>[ושמא אדם מצא</small> כבר נמלה זו <small>והשתמש בה</small> לסגולה זו<small>],</small> ומה יועילנו שיחליף קדחת שלו (משאו) בקדחת של חבירו שהיא עכשיו משא הנמלה? <strong>אלא לימא ליה</strong> <small>[יאמר לה]</small> לנמלה: <strong>"טעונאי וטעונך עלך"</strong> <small>["משאי ומשאך עליך"].</small>
 <strong>ואי</strong> <small>[ואם]</small> <strong>לא</strong> הועילה אף סגולה זו <strong>— לישקול כוזא חדתא, וליזיל לנהרא, ולימא ליה</strong> <small>[יקח כד חדש, וילך לנהר, ויאמר לו]:</small> <strong>"נהרא נהרא, אוזפן כוזא דמיא לאורחא דאיקלע</strong> <small>[נהר נהר, הלוה לי כד מים לאורח שהזדמן]</small> <strong>לי". וליהדר שב זימני על רישיה, ולשדיין לאחוריה, ולימא ליה</strong> <small>[ויסובבנו שבע פעמים על ראשו, וישפכנו לאחוריו, ויאמר לו]:</small> <strong>"נהרא נהרא, שקול מיא דיהבת</strong> <small>[קח</small> את <small>המים שנתת]</small> <strong>לי, דאורחא דאיקלע</strong> <small>[שהאורח שהזדמן]</small> <strong>לי ביומיה אתא וביומיה אזל"</strong> <small>[ביומו בא וביומו הלך].</small>
 <strong>אמר רב הונא:</strong>
## דף סז.
 <strong>לאשתא תילתא</strong> <small>[לקדחת שלישית],</small> שבאה לו כל שלושה ימים לסירוגין, <strong>לייתי</strong> <small>[יביא]</small> <strong>שבעה סילוי</strong> <small>[קוצים]</small> <strong>משבעה דיקלי</strong> <small>[דקלים],</small> <strong>ושבעה ציבי</strong> <small>[קיסמים]</small> <strong>משבעה כשורי</strong> <small>[קורות],</small> <strong>ושבעה סיכי</strong> <small>[יתידות]</small> <strong>משבעה גשורי</strong> <small>[גשרים],</small> <strong>ושבעה קטימי</strong> <small>[</small>מיני <small>אפר]</small> <strong>משבעה תנורי</strong> <small>[תנורים],</small> <strong>ושבעה עפרי</strong> <small>[</small>מיני <small>עפר]</small> <strong>משבעה סנרי</strong> (חלל ציר הדלת), <strong>ושבעה כופרי</strong> מיני <small>זפת]</small> <strong>משבעה ארבי</strong> <small>[ספינות],</small> <strong>ושבעה בוני כמוני</strong> <small>[גרגירי כמון],</small> <strong>ושבעה ביני מדיקנא דכלבא סבא</strong> <small>[שערות מזקן כלב זקן],</small> <strong>ולציירינהו בחללא דבית צוארא בנירא ברקא</strong> <small>[ושיצררן בחלל בית צוארו בחוט של שיער].</small>
 <big>א</big> <strong>אמר ר' יוחנן: לאשתא צמירתא לישקל סכינא דכולא פרזלא</strong> <small>[ל</small>ריפוי <small>קדחת חמה יקח סכין שכולו,</small> אף הקת, <small>ברזל],</small> <strong>וליזל להיכא דאיכא וורדינא, וליקטר ביה נירא ברקא</strong> <small>[וילך למקום שיש סנה, ויקשור בו חוט שיער].</small>
 ואז ב<strong>יומא קמא ליחרוק ביה פורתא, ולימא</strong> <small>[</small>ב<small>יום הראשון יחתוך בו קצת, ויאמר]:</small> <strong>"וירא מלאך ה' אליו</strong> בלבת אש מתוך הסנה וירא והנה הסנה בוער באש והסנה איננו אוכל<strong>"</strong> (שמות ג, ב), <strong>למחר ליחרוק ביה פורתא ולימא</strong> <small>[יחתוך בו</small> עוד <small>קצת, ויאמר]:</small> <strong>"ויאמר משה אסרה נא ואראה</strong> את המראה הגדול הזה מדוע לא יבער הסנה<strong>"</strong> (שמות ג, ג), <strong>למחר ליחרוק ביה פורתא ולימא</strong> <small>[למחר יחתוך בו</small> עוד <small>קצת, ויאמר]:</small> <strong>"וירא ה' כי סר לראות</strong> ויקרא אליו אלהים מתוך הסנה ויאמר משה משה ויאמר הנני" (שמות ג, ד).
 <strong>אמר ליה</strong> <small>[לו]</small> <strong>רב אחא בריה</strong> <small>[בנו]</small> של <strong>רבא לרב אשי ולימא</strong> <small>[שיאמר]:</small> <strong>"ויאמר אל תקרב הלום</strong> של נעליך מעל רגליך כי המקום אשר אתה עומד עלי אדמת קודש הוא <strong>"</strong>שלפי תכנו מתאים יותר ללחש השבעה זה כנגד הקדחת! <strong>אלא ליומא קמא לימא</strong> <small>[ביום הראשון יאמר]</small> שני פסוקים ראשונים <strong>"וירא מלאך ה' אליו</strong> בלבת אש מתוך הסנה וירא והנה הסנה בוער באש והסנה איננו אוכל <strong>"</strong>וכן <strong>"ויאמר משה</strong> אסורה נא ואראה", <strong>ולמחר לימא</strong> <small>[ולמחרת יאמר]:</small> <strong>"וירא ה' כי סר לראות", ולמחר</strong> יאמר: <strong>"ויאמר ה' אל תקרב הלם</strong> של נעליך מעל רגליך כי המקום אשר אתה עומד עליו אדמת קודש הוא" (שמות ג, ה).
 <strong>וכי פסק ליה ליתתיה ולפסקי, ולימא הכי</strong> <small>[וכאשר חותך אותו ינמיך ויחתכנו, ויאמר כך]:</small> <strong>"הסנה הסנה! לאו</strong> <small>[לא]</small> <strong>משום דגביהת</strong> <small>[שאתה גבוה]</small> <strong>מכל אילני</strong> <small>[האילנות]</small> <strong>אשרי</strong> <small>[השרה]</small> <strong>הקדוש ברוך הוא שכינתיה עלך</strong> <small>[שכינתו עליך],</small> <strong>אלא משום דמייכת</strong> <small>[שנמוך אתה]</small> <strong>מכל אילני</strong> <small>[האילנות]</small> <strong>אשרי קודשא בריך הוא שכינתיה עלך</strong> <small>[השרה הקדוש ברוך הוא שכינתו עליך].</small> <strong>וכי היכי דחמיתיה אשתא</strong> <small>[וכמו שראתה האש]</small> <strong>חנניה מישאל ועזריה ועריקת מן קדמוהי</strong> <small>[וברחה מהם],</small> <strong>כן תחמיניה אשתא</strong> <small>[תראה אש</small> הקדחת<small>]</small> את <strong>פלוני בר</strong> <small>[בן]</small> <strong>פלונית ותיערוק מן קדמוהי</strong> <small>[ותברח מלפניו,</small> ממנו<small>]</small> <strong>".</strong>
 <big>ב</big> <strong>לסימטא לימא הכי</strong> <small>[ל</small>ריפוי <small>שחין יאמר כך]:</small> <strong>"בז, בזייה, מס, מסייא, כס, כסייה, שרלאי, ואמרלאי, אלין מלאכי דאישתלחו מארעא</strong> <small>[אלה המלאכים שהשתלחו מארץ]</small> <strong>סדום ולאסאה שחינא כאיבין</strong> <small>[ו</small>כל זה היה כדי <small>לרפא שחינין כואבים],</small> <strong>בזך, בזיך, בזבזיך, מסמסיך, כמון, כמיך, עיניך</strong> (מראך) <strong>ביך</strong> <small>[בך]</small> (שלא תאדים יותר), <strong>עינך ביך</strong> <small>[בך],</small> <strong>אתריך</strong> <small>[מקומך]</small> <strong>בך</strong> (שלא תרחיב), <strong>זרעיך</strong> <small>[זרעך]</small> <strong>כקלוט וכפרדה דלא</strong> <small>[ שאינה]</small> <strong>פרה ולא רביא</strong> <small>[ואינה רבה],</small> <strong>כך לא תפרה ולא תרבה בגופיה</strong> <small>[בגופו]</small> של <strong>פלוני בר</strong> <small>[בן]</small> <strong>פלונית".</strong>
 <strong>לכיפה לימא הכי</strong> <small>[ל</small>ריפוי <small>פצע יאמר כך]:</small> <strong>"חרב שלופה וקלע נטושה לא</strong> יהא <strong>שמיה יוכב חולין מכאובין</strong> <small>[שמו כאב חולי ומכאוב]</small>". 
 <strong>לשידא לימא הכי</strong> <small>[ל</small>הצלה מ<small>שד יאמר כך]:</small> <strong>"הוית דפקיק, דפקיק הוית, ליטא תבור ומשומת</strong> <small>[מקולל שבור ומוחרם]</small> השד הקרוי <strong>בר טיט בר טמא בר טינא, כשמגז מריגז ואיסטמאי".</strong>
 <strong>לשידא</strong> <small>[ל</small>הצלה מ<small>שד]</small> של <strong>בית הכסא לימא הכי</strong> <small>[יאמר כך]:</small> <strong>"אקרקפי דארי ואאוסי דגורייתא אשכחתון לשידאי</strong> <small>[על ראשו של האריה ועל חטמה של הלביאה מצאנו את השד]</small> הקרוי <strong>'בר שיריקא פנדא', במישרא דכרתי חבטיה, בלועא דחמרא חטרתיה</strong> <small>[בערוגת הכרישין הפלתיו,</small> ו<small>בלחי החמור היכיתיו].</small>
 <big>ג</big> שנינו במשנה ש<strong>בני מלכים</strong> יוצאים <strong>בזגין</strong> (פעמונים), וכן כל אדם. ושואלים: <strong>מאן</strong> <small>[מהיו]</small> ה<strong>תנא</strong> הסבור שכל אדם מישראל רשאי לנהוג בענין הוצאת תכשיטים יקרים כמנהג בני מלכים? <strong>אמר ר' אושעיא:</strong> שיטת <strong>ר' שמעון היא,</strong> ש<strong>אמר: כל ישראל בני מלכים הם,</strong> ולכן אפילו תכשיטים יקרים הולמים כל אדם מישראל, ולא יבוא להראותם או להסירם מפני הבושה. <strong>רבא אמר :</strong> כאן מדובר <strong>באריג</strong> <small>[ב</small>שהפעמון <small>ארוג]</small> <strong>בכסותו,</strong> שבכגון זה אין לחשוש שמא יוציאם מן האריג, <strong>ו</strong>כ<strong>דברי הכל</strong> היא משנה זו.
 <big>ד משנה</big> <strong>יוצאין</strong> בשבת <strong>בביצת החרגול ובשן שועל ובמסמר מן הצלוב</strong> (שנתקע במי שנדון למוות בנוסח הרומי, על הצלב) <strong>משום</strong> סגולה ו<strong>רפואה,</strong> אלו <strong>דברי ר' מאיר. וחכמים אוסרין</strong> להשתמש באלה <strong>אף בחול, משום דרכי האמורי,</strong> שכל אלה הם אמונות תפלות ומנהגי גויים שיש להתרחק מהם.
 <big>ה גמרא</big> שנינו במשנה שלדעת ר' מאיר יוצאין בשבת בביצת החרגול ובשן של שועל ובמסמר מן הצלוב לסגולה או רפואה. ואת מהות דברים אלה מסבירים: <strong>יוצאין בביצת החרגול</strong> — <strong>דעבדי לשיחלא</strong> <small>[שעושים</small> כסגולה <small>לכאב אזניים].</small> <strong>ובשן של שועל</strong> — <strong>דעבדי לשינתא</strong> <small>[שעושים</small> כסגולה <small>ל</small>ענין <small>שינה],</small> <strong>דחייא</strong> <small>[של</small> שועל <small>חי]</small> — <strong>למאן דניים</strong> <small>[למי שישן</small> יותר מדי<small>]</small> שיתעורר. <strong>דמיתא</strong> <small>[של</small> שועל <small>מת]</small> — <strong>למאן דלא ניים</strong> <small>[למי שאיננו ישן].</small> <strong>ובמסמר מן הצלוב</strong> — <strong>דעבדי לזרפא</strong> <small>[שעושים ל</small>רפואת <small>זיהום].</small>
 <big>ו</big> שנינו במשנה כי כל הדברים האמורים אפשר לצאת בהם בשבת <strong>משום רפואה,</strong> אלו <strong>דברי ר' מאיר.</strong>
 על עיקר ההלכה שבמשנה זאת <strong>אביי ורבא דאמרי תרוייהו</strong> <small>[שאמרו שניהם]:</small> <strong>כל דבר שיש בו משום רפואה</strong> שנראה לעין שהיא מועילה, <strong>אין בו משום דרכי האמורי,</strong> ואין לחשוש לכך במי הנוהג בכך, אם גוי אם ישראל.
 ומקשים: <strong>הא</strong> <small>[הרי]</small> מדברים אלה יוצא שדבר ש<strong>אין בו משום רפואה יש בו משום דרכי האמורי. והתניא</strong> <small>[והרי שנינו</small> בברייתא<small>]:</small> <strong>אילן שמשיר פירותיו סוקרו</strong> (צובעו) <strong>(וצובע אותו) בסיקרא</strong> <small>[צבע אדום]</small> <strong>וטוענו באבנים. בשלמא</strong> <small>[נניח]</small> כי יכול הוא ל<strong>טוענו באבנים</strong> לפי שיש בדבר תועלת ממשית, <strong>כי היכי דליכחוש חיליה</strong> <small>[כדי שיחלש כוחו],</small> שלעתים משיר אילן את פירותיו מפני ריבוי הפריחה שלו, שאין בכח העץ להבשיל את כל הפירות המרובים היוצאים מהפריחה, ולכן משתמשים באבנים כדי להחליש מעט את כח העץ בשעת פריחתו. <strong>אלא סוקרו בסיקרא מאי</strong> <small>[מה,</small> איזו<small>]</small> <strong>רפואה קעביד</strong> <small>[הוא עושה]</small> בכך?
 ומסבירים: הדבר נעשה <strong>כי היכי דליחזייה אינשי וליבעו עליה רחמי</strong> <small>[כדי שיראוהו בני אדם ויבקשו עליו רחמים].</small> <strong>כדתניא</strong> <small>[כפי ששנינו</small> בברייתא<small>]</small> על הנאמר "והצרוע אשר בו הנגע בגדיו יהיו פרומים וראשו יהיה פרוע ועל שפם יעטה <strong>וטמא טמא יקרא"</strong> (ויקרא יג, מה): הטעם לכך שקורא ומודיע שהוא טמא, כי <strong>צריך להודיע צערו לרבים, ורבים יבקשו עליו רחמים. אמר רבינא: כמאן תלינן כובסי בדיקלא</strong> <small>[כדעת מי תולים אנחנו אשכולות תמרים לא</small> בשלים <small>בדקל]</small> המשיר את תמריו — <strong>כי האי תנא</strong> <small>[</small>כדעת <small>תנא זה]</small> שצריך להודיע לרבים את צערו.
 <strong>תני תנא</strong> <small>[שנה חוזר המשניות]</small> <strong>בפרק</strong> התוספתא על מעשה <strong>אמוראי קמיה</strong> <small>[האמורי לפני]</small> <strong>ר' חייא בר אבין. אמר ליה</strong> <small>[לו]</small> ר' חייא: <strong>כולהו אית בהו</strong> <small>[כולם</small> הנמנים שם <small>יש בהם]</small> <strong>משום דרכי האמורי, לבר מהני</strong> <small>[חוץ מאלה]:</small> <strong>מי שיש לו עצם בגרונו מביא</strong> עצם <strong>מאותו המין</strong> שנתקע בגרונו <strong>ומניח ליה על קדקדו, ולימא הכי</strong> <small>[ויאמר כך]:</small> <strong>"חד חד נחית בלע, בלע נחית חד חד"</strong> <small>[אחד אחד יורד</small> ו<small>בולע, בולע</small> ו<small>יורד אחד אחד]</small> <strong>", ואין בו משום דרכי האמורי.</strong>
 <strong>לאדרא לימא הכי</strong> <small>[לעצם דג</small> שבגרון <small>יאמר כך]:</small> <strong>"ננעצתא כמחט, ננעלתא כתריס, שייא שייא</strong> <small>[רד רד].</small>
## דף סז:
 <big>א</big> מתוך שדנו בדרכי האמורי מביאים ממה ששנינו בפרק "אמוריים" ובעוד מקורות דברים בנושא זה. <strong>האומר "גד גדי, וסנוק לא אשכי ובושכי</strong> <small>[התמזל מזלי ועייף אל תהי ביום ובלילה]</small> <strong>"</strong>— <strong>יש בו משום דרכי האמורי. ר' יהודה אומר:</strong> דבר זה חמור מדרכי האמורי כי <strong>"גד " אינו אלא לשון עבודה זרה,</strong> וכפי <strong>שנאמר:</strong> "ואתם עוזבי ה' השכחים את הר קדשי <strong>הערכים לגד שלחן</strong> והממלאים למני ממסך" (ישעיהו סה, יא), ויש בכך משום תפילה לעבודה זרה.
 ואם בלילה מבקש אדם ש<strong>הוא</strong> יקרא <strong>בשמה</strong> של אשתו <strong>והיא בשמו</strong> כסגולה — <strong>יש בו משום דרכי האמורי.</strong>
 האומר <strong>"דונו דני"</strong> <small>[התחזקו חביותי]</small> — <strong>יש בו משום דרכי האמורי. ר' יהודה אומר:</strong> הרי זה חמור יותר, כי <strong>אין "דן " אלא לשון עבודה זרה,</strong> וכפי <strong>שנאמר: "הנשבעים באשמת שמרון ואמרו חי אלהיך דן"</strong> (עמוס ח, יד).
 <strong>האומר לעורב</strong> שהוא שומעו קורא וחושש מפני סימן רע <strong>"צרח", ולעורבתא</strong> <small>[ולעורבת]</small> אומר <strong>"שריקי והחזירי לי זנביך לטובה"</strong> — <strong>יש בו משום דרכי האמורי.</strong>
 וכן <strong>האומר "שחטו תרנגול זה</strong> מפני <strong>שקרא ערבית"</strong> (בשעות הערב) או <strong>"</strong>שחטו <strong>תרנגולת</strong> זו <strong>שקראה גברית</strong> (כמו תרנגול) — <strong>יש בו משום דרכי האמורי.</strong>
 האומר <strong>"אשתה ואותיר, אשתה ואותיר"</strong> כדי שיתרבה היין — <strong>יש בו משום דרכי האמורי.</strong>
 <strong>המבקעת ביצים בכותל, והטח</strong> אותן — <strong>בפני האפרוחים יש בו משום דרכי האמורי.</strong>
 <strong>ו</strong>כן <strong>המגיס</strong> הקדירה <strong>בפני</strong> ה<strong>אפרוחים</strong> כסגולה שלא ימותו — <strong>יש בו משום דרכי האמורי.</strong>
 וכן אשה <strong>המרקדת והמונה שבעים ואחד אפרוחים,</strong> שחוזרת ומונה אותם עד שמגיעה למספר זה <strong>בשביל שלא ימותו</strong> — <strong>יש בו משום דרכי האמורי.</strong>
 האשה <strong>המרקדת לכותח,</strong> שכשעושה כותת מרקדת כדי שיצליח, <strong>והמשתקת</strong> את העומדים כסגולה כדי שיתבשלו היטב ה<strong>עדשים, והמצווחת</strong> כסגולה שיתבשלו ה<strong>גריסין</strong> — כל אלה <strong>יש בו משום דרכי האמורי.</strong>
 <strong>המשתנת בפני קדירתה בשביל שתתבשל מהרה</strong> — <strong>יש בו משום דרכי האמורי.</strong>
 <strong>אבל נותנים קיסם של תות ושברי זכוכית בקדירה בשביל שתתבשל מהרה,</strong> שבזה אין אמונה תפלה, אלא תועלת ממשית, <strong>וחכמים אוסרין בשברי זכוכית</strong> לא משום האמונה התפלה, אלא <strong>מפני הסכנה</strong> שמא לא יסננו אותם היטב אחר כך.
 <strong>תנו רבנן</strong> <small>[שנו חכמים]</small> בתוספתא: <strong>נותנים בול</strong> (גוש) <strong>של מלח לתוך הנר בשביל שתאיר ותדליק,</strong> ויש בכך משום תועלת ולא כסגולה, ואין בכך חשש לדרכי האמורי. וכן <strong>נותנים טיט וחרסית תחת הנר בשביל שתמתין ותדליק</strong> ולא תבער מהרה.
 <strong>אמר רב זוטרא: האי מאן דמיכסי שרגא דמשחא ומגלי נפטא קעבר</strong> <small>[מי שמכסה את הנר,</small> בית הקיבול, <small>של שמן ומגלה</small> בית קיבול <small>של נפט עובר]</small> <strong>משום "בל תשחית",</strong> שעל ידי כך חומר הבעירה כלה מהר בלא תועלת.
 האומר בשעת שתיה <strong>"חמרא וחיי לפום רבנן"</strong> <small>[יין וחיים לפי חכמים]</small> — <strong>אין בו משום דרכי האמורי.</strong> וכן <strong>מעשה בר' עקיבא שעשה משתה לבנו ועל כל כוס וכוס שהביא אמר: "חמרא וחיי לפום רבנן, חיי וחמרא לפום רבנן ולפום תלמידהון"</strong> <small>[יין וחיים לפי חכמים, חיים ויין לפי חכמים ולפי תלמידיהם].</small>
 
 <big>א משנה</big> <strong>כלל גדול אמרו</strong> חכמים בדיני <strong>שבת: כל השוכח עיקר שבת,</strong> שאיננו יודע כלל שיש מצוות שבת בתורה, <strong>ועשה מלאכות הרבה בשבתות הרבה</strong> — <strong>אינו חייב</strong> כאשר נודע לו <strong>אלא</strong> קרבן <strong>חטאת אחת</strong> על כל אותן המלאכות. <strong>היודע עיקר שבת</strong> אלא שנשכח ממנו יום השבת, כגון שטעה בימי השבוע <strong>ועשה מלאכות הרבה בשבתות הרבה</strong> — <strong>חייב</strong> כשנודע לו שהיתה זו מלאכה האסורה להביא קרבן חטאת <strong>על כל שבת ושבת.</strong> ו<strong>היודע ש</strong>היום <strong>הוא שבת</strong> אלא שלפי שעה שכח איסורן של מלאכות מסויימות, <strong>ועשה מלאכות הרבה בשבתות הרבה</strong> — <strong>חייב</strong> להביא קרבן חטאת <strong>על כל</strong>
## דף סח.
 <strong>אב מלאכה ומלאכה</strong> (סוג מלאכה) שעשה. ואילו <strong>העושה מלאכות הרבה</strong> שהן <strong>מעין מלאכה אחת,</strong> כיון שהן נכללות בהגדרה אחת של אב מלאכה מסויים, <strong>אינו חייב אלא חטאת אחת.</strong>
 <big>א גמרא</big> מתחילה באים לברר את לשון המשנה, ושואלים: <strong>מאי טעמא תנא</strong> <small>[מה טעם שנה]</small> בלשון <strong>"כלל גדול "? אילימא</strong> <small>[אם תאמר]</small> <strong>משום דקבעי למיתני</strong> <small>[שרצה</small> התנא <small>לשנות]</small> במשנה בהמשך הפרק "ו <strong>עוד כלל אחר</strong> אמרו" שלא כלל בו אלא שתי הלכות, ועל כן במשנתנו שכללה יותר הלכות <strong>תנא</strong> <small>[שנה]</small> בה התנא בלשון <strong>"כלל גדול". וגבי</strong> <small>[ואצל]</small> <strong>שביעית נמי</strong> <small>[גם כן]</small> <strong>משום דקבעי למיתני</strong> <small>[שרצה</small> התנא <small>לשנות]</small> במשנה (שביעית פ"ז מ"ב) לשון <strong>"עוד כלל אחר " תנא</strong> <small>[שנה]</small> שם בתחילת הפרק לשון <strong>"כלל גדול",</strong> ותובן איפוא לשון זו אף במסכת שביעית. <strong>והא גבי</strong> <small>[ו</small>אולם <small>הרי אצל]</small> <strong>מעשר</strong> שנאמרו שם במשנה (מעשרות פ"א מ"א) שני כללים בזה אחר זה, <strong>דקתני</strong> <small>[ששנה]</small> התנא בהמשך המשנה לשון "ועוד <strong>כלל אחר</strong> אמרו", <strong>ו</strong>אף על פי כן <strong>לא תני</strong> <small>[שנה]</small> התנא בתחילתה בלשון <strong>"כלל גדול",</strong> אלא "כלל אמרו"!
 <strong>אמר ר' יוסי בר אבין:</strong> הביטוי "כלל גדול" אכן אינו תלוי במציאותו של כלל נוסף, אלא בחשיבותו של הכלל. ולכן <strong>שבת ושביעית דאית בהו</strong> <small>[שיש בהם]</small> דינים שונים שחלקם <strong>אבות ו</strong>חלקם <strong>תולדות</strong> — <strong>תנא</strong> <small>[שנה]</small> התנא במשנה בלשון <strong>"</strong>כלל <strong>גדול",</strong> ואילו <strong>מעשר דלית</strong> <small>[שאין]</small> <strong>בה אבות ותולדות,</strong> אלא לכל דיניו הגדרה זהה <strong>לא תנא</strong> <small>[שנה]</small> בלשון <strong>"כלל גדול ".</strong> ומקשים: <strong>ול</strong>גירסת המשניות של <strong>בר קפרא, דתני</strong> <small>[ששנה]</small> לשון <strong>"כלל גדול " במעשר, מאי</strong> <small>[מה,</small> אלו<small>]</small> <strong>אבות ומאי</strong> <small>[ומה,</small> אלו<small>]</small> <strong>תולדות איכא</strong> <small>[יש]</small> במעשר?
 <strong>אלא לאו היינו טעמא</strong> <small>[האם לא זהו הטעם]</small> שבכל מקום שנאמר "כלל גדול" הרי הוא ביחס לכללים אחרים בהלכות אחרות; וכך יש להבין: <strong>גדול עונשו של שבת,</strong> כלומר, התחום בו חלים דיני שבת והעונשים על חילולה <strong>יותר משל שביעית,</strong> ש<strong>אילו שבת איתא</strong> <small>[ישנה,</small> הלכותיה חלות<small>]</small> <strong>בין בתלוש</strong> מן הקרקע ו<strong>בין במחובר, ואילו שביעית בתלוש ליתא</strong> <small>[אינה,</small> אין הלכותיה חלות<small>]</small> ו<strong>במחובר איתא</strong> <small>[ישנה].</small> <strong>ו</strong>כן <strong>גדול עונשה של שביעית יותר מן המעשר,</strong> ש<strong>אילו שביעית איתא</strong> <small>[ישנה]</small> מן התורה <strong>בין במאכל אדם</strong> ו<strong>בין במאכל בהמה, ואילו מעשר במאכל אדם איתא</strong> <small>[ישנו]</small> ו<strong>במאכל בהמה ליתא</strong> <small>[אינו].</small>
 <strong>ול</strong>שיטת <strong>בר קפרא דתני</strong> <small>[ששנה]</small> לשון <strong>"כלל גדול "</strong>אף <strong>במעשר</strong> יש להבין כך: <strong>גדול עונשו של מעשר יותר משל פיאה,</strong> ש<strong>אילו</strong> חובת <strong>מעשר איתא</strong> <small>[ישנה,</small> חלה<small>]</small> מדברי סופרים גם <strong>בתאנה ו</strong>גם על <strong>ירק, ואילו פיאה ליתא</strong> <small>[אינה</small> שייכת<small>]</small> <strong>בתאנה ו</strong>ב<strong>ירק. דתנן</strong> <small>[ש</small>כן <small>שנינו</small> במשנה<small>]</small> במסכת פיאה, <strong>כלל אמרו ב</strong>דין <strong>פיאה: כל שהוא אוכל, ונשמר, וגידולו מן הארץ, ולקיטתו כאחת, ומכניסו לקיום</strong> — <strong>חייב בפיאה.</strong>
 ומסבירים מה בא כל פרט בהגדרה זו להדגיש: מה שאמרו <strong>"אוכל"</strong> — הרי זה בא <strong>למעוטי</strong> <small>[למעט,</small> להוציא<small>]</small> <strong>ספיחי סטיס וקוצה</strong> שלמעשה שימושם רק לצורך צביעה ולא למאכל, ולכך אין בהם דין פאה. ומה שאמרו <strong>"ונשמר"</strong> — הרי זה בא <strong>למעוטי</strong> <small>[למעט,</small> להוציא<small>]</small> גידולי <strong>הפקר,</strong> שכיון שאינם נשמרים הריהם פטורים מן הפיאה. <strong>"וגידולו מן הארץ"</strong> — הרי זה בא <strong>למעוטי</strong> <small>[למעט,</small> להוציא<small>]</small> <strong>כמיהין ופטריות</strong> שאינם כשאר הצמחים, ואין כוח גידולם מן האדמה, ולכך אי אפשר לומר עליהם שגידולם מן הארץ. <strong>"ולקיטתו כאחת"</strong> — הרי זה בא <strong>למעוטי</strong> <small>[למעט,</small> להוציא<small>]</small> <strong>תאנה</strong> שפירותיה נלקטים במשך זמן רב, לפי שאינם מבשילים בבת אחת. <strong>"ומכניסו לקיום"</strong> — הרי זה בא <strong>למעוטי</strong> <small>[למעט,</small> להוציא<small>]</small> <strong>ירק,</strong> שאין אדם אוצר (מקיים) אותו זמן ממושך במחסנים, כיון שאינו נשמר לאורך זמן.
 <strong>ואילו גבי</strong> <small>[אצל]</small> <strong>מעשר תנן</strong> <small>[שנויה</small> משנה<small>],</small> <strong>כלל אמרו במעשר: כל שהוא אוכל ונשמר וגידולו מן הארץ</strong> — <strong>חייב במעשר. ואילו</strong> התנאים של <strong>לקיטתו כאחת ומכניסו לקיום לא תנן</strong> <small>[שנינו],</small> ומכאן שתאנה וירקות נכנסים בגדר חובת המעשר, ורחב איפוא תחום חלות דיני מעשר מזה של הפיאה.
 <big>ב</big> במשנה דובר בשוכח עיקר שבת, ויש צורך לברר כיצד יתכן שאדם מישראל ישכח את כל עיקרה של שבת. <strong>רב ושמואל דאמרי תרוייהו</strong> <small>[שאמרו שניהם]:</small> <strong>מתניתין</strong> <small>[משנתנו]</small> מדברת <strong>בתינוק שנשבה לבין הגוים</strong> ולא למד מאומה, או <strong>גר שנתגייר לבין הגוים</strong> ולא ידע את דיני השבת. <strong>אבל</strong> מי ש<strong>הכיר</strong> פעם שיש שבת בעולם <strong>ולבסוף שכח</strong> מאיזה טעם שהוא — <strong>חייב על כל שבת ושבת</strong> כמי שיודע עיקר שבת. ומעתה באים לברר את השיטה ולמצות את פרטיה. <strong>תנן</strong> <small>[שנינו</small> במשנתנו<small>]:</small> <strong>"השוכח עיקר שבת", לאו</strong> <small>[האם לא]</small> <strong>מכלל</strong> לשון "השוכח" אתה למד <strong>דהויא ליה</strong> <small>[שהיתה לו]</small> <strong>ידיעה מעיקרא</strong> <small>[מתחילה]?!</small> שהרי שיכחה משמעה שנעלם דבר שהיה ידוע פעם, וקשה איפוא לשיטת רב ושמואל! ודוחים: <strong>לא, מאי</strong> <small>[מה</small> פירוש<small>]</small> <strong>"כל השוכח עיקר שבת"</strong> — ש<strong>היתה שכוח ממנו</strong> מאז ומעולם <strong>עיקרה של שבת,</strong> שלא ידע ממנה כלל.
 ושוב מקשים: <strong>אבל</strong> אם כן, לשיטה זו אם <strong>הכיר ולבסוף שכח מאי</strong> <small>[מה</small> יהא דינו<small>]</small> — הריהו <strong>חייב על כל שבת ושבת,</strong> אם כן <strong>אדתני</strong> <small>[עד שהוא שונה]</small> במשנה את הדין הבא ש<strong>היודע עיקר שבת ועשה מלאכות הרבה בשבתות הרבה</strong> שהוא <strong>חייב</strong> חטאת <strong>על כל שבת ושבת, ליתני</strong> <small>[שישנה]</small> במקום זאת <strong>"הכיר ולבסוף שכח", ו</strong>נבין מעצמנו ש<strong>כל שכן הא</strong> <small>[</small>מקרה <small>זה]</small> שהיודע ממש עיקרה של שבת וודאי שיהא חייב על כל שבת ושבת! ומתרצים: לשיטת רב ושמואל <strong>מאי</strong> <small>[מה</small> משמעות<small>]</small> הביטוי <strong>"היודע עיקר שבת"</strong> — <strong>מי שהיה יודע עיקרה של שבת</strong> פעם אבל עכשיו <strong>שכחה,</strong> והוא הוא הדין שאפשר להוציא מדברי רב ושמואל.
## דף סח:
 <strong>אבל</strong> אם <strong>לא שכחה</strong> את עיקרה של השבת, וידע שהיום שבת <strong>מאי</strong> <small>[מה]</small> יהא דינו — בודאי יהא <strong>חייב על כל מלאכה ומלאכה,</strong> אם כן <strong>אדתני</strong> <small>[עד שהוא שונה</small> במשנה<small>]</small> את הדין <strong>בהיודע שהוא שבת ועשה מלאכות הרבה בשבתות הרבה</strong> שהוא <strong>חייב על כל מלאכה ומלאכה, ליתני</strong> <small>[שישנה]</small> את הדין ב<strong>היודע עיקר שבת, ו</strong>מכך נבין כי <strong>כל שכן הא</strong> <small>[זה],</small> שהיודע שהיום שבת ודאי יתחייב על כל מלאכה ומלאכה! <strong>אלא</strong> בהכרח יש לומר כי <strong>מתניתין</strong> <small>[משנתנו]</small> המדברת מענין השוכח, הכוונה היא <strong>כשהכיר ולבסוף שכח. ו</strong>דברי <strong>רב ושמואל נמי</strong> <small>[גם כן]</small> <strong>כהכיר ולבסוף שכח דמי</strong> <small>[נחשב],</small> <strong>והכי איתמר</strong> <small>[וכך נאמר]</small> כך יש להבין, ש<strong>רב ושמואל דאמרי תרוייהו</strong> <small>[שאמרו שניהם]</small> כי <strong>אפילו תינוק שנשבה בין הגוים</strong> או <strong>גר שנתגייר לבין הגוים</strong> — <strong>כהכיר ולבסוף שכח דמי</strong> <small>[נחשב],</small> <strong>וחייב</strong> להביא קרבן חטאת על שגגתו, אף שלא ידע מעולם.
 <big>א</big> <strong>ו</strong>אילו <strong>ר' יוחנן ור' שמעון בן לקיש דאמרי תרוייהו</strong> <small>[שאמרו שניהם]</small> כי <strong>דוקא</strong> ב<strong>הכיר</strong> פעם שיש שבת בעולם <strong>ולבסוף שכח</strong> מאיזה טעם שהוא — חייב להביא קרבן, <strong>אבל תינוק שנשבה לבין הגוים</strong> או <strong>גר שנתגייר לבין הגוים</strong> — <strong>פטור</strong> מקרבן, כאנוס. <strong>מיתיבי</strong> <small>[מקשים]</small> על כך ממה ששנינו בברייתא הדנה בנושא זה: <strong>כלל גדול אמרו ב</strong>דיני <strong>שבת: כל השוכח עיקר שבת,</strong> שאיננו יודע כלל שיש מצות שבת בתורה, <strong>ועשה מלאכות הרבה בשבתות הרבה</strong> — <strong>אינו חייב אלא אחת. כיצד?</strong> — <strong>תינוק שנשבה לבין הגוים</strong> ולא למד מאומה, או <strong>גר שנתגייר לבין הגוים</strong> ואינו יודע דיני שבת, <strong>ועשה מלאכות הרבה בשבתות הרבה</strong> — <strong>אינו חייב אלא חטאת אחת</strong> על כל ששגג באיסורי שבת. <strong>ו</strong>כן <strong>חייב על</strong> כל <strong>דם</strong> שאכל בימיו בשגגה עד שנודע לו איסורו חטאת <strong>אחת, ועל החלב</strong> שאכל — חטאת <strong>אחת, ועל עבודה זרה</strong> שחטא בה — <strong>אחת. ו</strong>אילו החכם <strong>מונבז</strong> היה <strong>פוטר</strong> בכל אלה מקרבן כלל.
 <strong>וכך היה מונבז דן לפני ר' עקיבא: הואיל ו</strong>העובר <strong>במזיד קרוי</strong> בתורה <strong>"חוטא" ו</strong>אף העובר ב<strong>שוגג קרוי "חוטא",</strong> עלינו להשוותם ככל האפשר, ולומר: <strong>מה מזיד</strong> הרי זה דווקא באופן <strong>שהיתה לו ידיעה</strong> קודמת שהדבר אסור — <strong>אף שוגג</strong> הרי זה דווקא באופן <strong>שהיתה לו ידיעה.</strong> ומי שלא היתה לו ידיעה קודמת כלל — אינו קרוי שוגג, אלא קרוב הוא להיות אנוס, ופטור לגמרי. <strong>אמר לו ר' עקיבא: הריני מוסיף על דבריך,</strong> כלומר, אמשיך בקו המחשבה שלך ולפי אותה שיטה, עד למיצוי המסקנות, ונראה אם תסכים למסקנות אלה, ואומר: <strong>אי</strong> <small>[אם]</small> <strong>מה</strong> (כשם) ש<strong>מזיד</strong> משמעו דווקא <strong>שהיתה הידיעה בשעת מעשה</strong> בעבירה, שבשעה שעבר ידע שהוא חוטא — <strong>אף שוגג</strong> תאמר <strong>שהיתה לו ידיעה בשעת מעשה,</strong> וכיון שכן שוב איננו שוגג!
 <strong>אמר לו</strong> מונבז: <strong>הן,</strong> ואין הדבר מוזר בעיני, ולדעתי אף הגדרה זו נכונה, <strong>וכל שכן שהוספת</strong> על דברי, ובהגדרת השוגג יש להכניס גם את התנאי של ידיעה בשעת מעשה, וכאשר תבואר עוד שיטתו. <strong>אמר לו:</strong> השוגג ש<strong>לדבריך,</strong> כיון שבשעת מעשה יודע העבריין שהדבר אסור <strong>אין זה קרוי שוגג אלא מזיד</strong> גמור.
 ולענייננו: <strong>קתני מיהא</strong> <small>[בכל אופן שנינו]</small> <strong>כיצד תינוק</strong> כדוגמא לשוכח עיקר שבת את המקרה של תינוק שנשבה. <strong>בשלמא</strong> <small>[נניח]</small> <strong>ל</strong>שיטת <strong>רב ושמואל ניחא</strong> <small>[נוח</small> הדבר<small>],</small> שהרי אף הם רואים תינוק שנשבה כשוגג ששכח עיקר שבת. <strong>אלא לר' יוחנן ולר' שמעון בן לקיש</strong> הרואים זאת כאונס גמור ופוטרים, <strong>קשיא</strong> <small>[קשה],</small> שהרי לדעת חכמים במשנה חייב קרבן! <strong>אמרי</strong> <small>[אומרים]</small> <strong>לך</strong> כתירוץ <strong>ר' יוחנן וריש לקיש: לא מי איכא</strong> <small>[האם אין]</small> את דעת <strong>מונבז</strong> ש<strong>פטר</strong> בכגון זה? <strong>אנן דאמרינן</strong> <small>[אנו שאמרנו]</small> דברינו — <strong>כמונבז</strong> אמרנום.
 <big>ב</big> לגופה של שיטת מונבז שואלים: <strong>מאי טעמא</strong> <small>[מה הטעם]</small> של <strong>מונבז,</strong> והאם סומך הוא לגמרי על הדימוי הלשוני ששניהם נקראו בלשון הכתוב "חוטא"? ומסבירים: <strong>דכתיב</strong> <small>[ש</small>כן <small>נאמר]:</small> <strong>"</strong>האזרח בבני ישראל ולגר הגר בתוכם <strong>תורה אחת יהיה לכם לעשה בשגגה"</strong> (במדבר טו, כט), <strong>וסמיך ליה</strong> <small>[וסמוך לו]</small> הפסוק <strong>"והנפש אשר תעשה ביד רמה</strong> מן האזרח ומן הגר את ה' הוא מגדף ונכרתה הנפש ההיא מקרב עמה<strong>"</strong> (במדבר טו, ל), וממה ש<strong>הקיש</strong> <small>[השווה]</small> הכתוב <strong>שוגג למזיד</strong> ("תורה אחת" וכו') למד אתה כי <strong>מה מזיד</strong> מדובר באופן <strong>שהיתה לו</strong> כבר <strong>ידיעה, אף שוגג</strong> מדובר באופן <strong>שהיתה לו</strong> כבר <strong>ידיעה.</strong>
 ושואלים: <strong>ורבנן, האי</strong> <small>[וחכמים,</small> פסוק <small>זה]</small> <strong>"תורה אחת" מאי עבדי ליה</strong> <small>[מה עושים</small> הם <small>בו]?</small> ומשיבים: <strong>מיבעי להו לכדמקרי ליה</strong> <small>[צריכים</small> הם <small>לו</small> לאותו ענין <small>שלימד לו]</small> <strong>ר' יהושע בן לוי לבריה</strong> <small>[לבנו],</small> נאמר: <strong>"תורה אחת יהיה לכם לעשה בשגגה", וכתיב</strong> <small>[ונאמר]:</small>
## דף סט.
 <strong>"וכי תשגו ולא תעשו את כל המצות האלה</strong> אשר דבר ה' אל משה<strong>"</strong> (במדבר טו כב), ולמדו חכמים שמקרא זה דן במיוחד בדיני עבודה זרה, <strong>וכתיב</strong> <small>[ונאמר]:</small> <strong>"והנפש אשר תעשה ביד רמה</strong> את ה' הוא מגדף ונכרתה הנפש ההיא מקרב עמה<strong>"</strong> (במדבר טו, פסוק ל), ולמד מכאן כי <strong>הוקשו</strong> <small>[הושוו]</small> כל המצוות <strong>כולם לעבודה זרה: מה להלן</strong> בעבודה זרה היא <strong>דבר שחייבים על זדונו כרת,</strong> כאמור "ונכרתה הנפש ההיא", <strong>ו</strong>על <strong>שגגתו חטאת</strong> כאמור שם. <strong>אף כל דבר שחייבין על זדונו כרת</strong> הוא שחייבים <strong>על שגגתו חטאת.</strong>
 <big>א</big> ושואלים: <strong>ואלא מונבז</strong> המקבל את ההנחה ששוגג כולל גם מי שידע בשעת מעשה שהדבר אסור, לדעתו אם כן <strong>שגגה במאי</strong> <small>[במה]?</small> שודאי שגג בדבר מה, שאם לא כן הריהו מזיד גמור! ומשיבים: <strong>כגון ששגג בקרבן,</strong> שאמנם ידע שזו היא עבירה, אך לא ידע שעל חטא זה מביאים קרבן, וכיון שלא ידע את כל העונשים והכפרה על עבירה זו, הריהו נחשב לשוגג, ומביא קרבן חטאת על חטאו. ושואלים: <strong>ורבנן</strong> <small>[וחכמים]</small> החולקים על מונבז, לדעתם <strong>שגגת קרבן לא</strong> <small>[אין]</small> <strong>שמה שגגה.</strong>
 ושואלים: <strong>ורבנן</strong> <small>[וחכמים],</small> אם כן לדעתם <strong>שגגה במאי</strong> <small>[במה]</small> ומתי יחשב חוסר ידיעה כגורם לשגגה? <strong>ר' יוחנן אמר: כיון ששגג בכרת</strong> ולא ידע שעונשה של עבירה זו כרת, <strong>אף על פי שהזיד בלאו,</strong> שידע שיש בכך מצות לא תעשה בתורה — הרי זה שוגג. <strong>וריש לקיש אמר</strong> שלדעת חכמים אינו נקרא שוגג <strong>עד שישגוג בלאו וכרת,</strong> שלא ידע כלל שהדבר אסור מן התורה. ו<strong>אמר רבא: מאי טעמא</strong> <small>[מה הטעם]</small> של <strong>ר' שמעון בן לקיש</strong> — <strong>אמר קרא</strong> <small>[הכתוב]:</small> <strong>"</strong>ואם נפש אחת תחטא בשגגה מעם הארץ בעשותה אחת ממצוות ה' <strong>אשר לא תעשינה ואשם"</strong> (ויקרא ד, כז), ומשמעו: <strong>עד שישגוג בלאו וכרת שבה,</strong> שהרי מן הכתוב נראה שאותו אדם אינו יודע שעשה אחת המצוות אשר לא תיעשינה, כלומר, שיש איסור מן התורה בעשייתן.
 ושואלים: <strong>ור' יוחנן האי קרא</strong> <small>פסוק זה]</small> שהביא <strong>ר' שמעון בן לקיש</strong> כראיה לדבריו <strong>מאי עביד ליה</strong> <small>[מה עושה</small> הוא <small>בו]?</small> ומשיבים: <strong>מיבעי ליה לכדתניא</strong> <small>[צריך הוא לו לכפי ששנינו</small> בברייתא<small>]:</small> לשון הכתוב <strong>"מעם הארץ"</strong> (ויקרא ד, כז) בא ללמד שרק מקצת החוטאים (חלק מעם הארץ, ולא כולם) מביאים קרבן על חטאתם בשגגה. והכוונה: <strong>פרט למשומד,</strong> שכאשר הוא חוטא בשגגה אינו חייב כלל להביא קרבן על חטאו זה אפילו אחר שחזר בתשובה גמורה. ואילו <strong>ר' שמעון בן אלעזר אומר משום</strong> (בשם) <strong>ר' שמעון:</strong> הלכה זו נלמדת מן המילים <strong>"אשר לא תעשינה ואשם",</strong> וכך יש להבין: <strong>השב מ</strong>עצם <strong>ידיעתו,</strong> כלומר העושה תשובה כאשר אך נודע לו שעבר עבירה — הוא ש<strong>מביא קרבן על שגגתו,</strong> אבל מי ש<strong>לא שב מ</strong>עצם <strong>ידיעתו</strong> את החטא, כמשומד, שגם כשנודעה לו העבירה אינו חושש באותה שעה לחטא — <strong>אינו מביא קרבן על שגגתו,</strong> ור' יוחנן מבין את הכתוב כר' שמעון.
 וממשיכים לדון בנושא, <strong>תנן</strong> <small>[שנינו</small> במשנה<small>]:</small> מספר <strong>אבות</strong> ה<strong>מלאכות</strong> האסורות בשבת הוא <strong>ארבעים חסר אחת</strong> ואחר כך מובאת במשנה רשימה של כולן. <strong>והוינן</strong> <small>[והיינו עוסקים,</small> מתקשים<small>]</small> <strong>בה,</strong> במשנה זו: <strong>מנינא</strong> <small>[מנין]</small> זה של ארבעים חסר אחת <strong>למה לי?</strong> מדוע לא די ברשימת המלאכות האסורות בלא למנות את מספרן? <strong>ואמר ר' יוחנן:</strong> בא המנין ללמד <strong>שאם עשאן</strong> את כל המלאכות האסורות <strong>כולן בהעלם אחד,</strong> שנשכח ממנו האיסור שבדבר — <strong>חייב על כל אחת ואחת,</strong> ונתנה המשנה איפוא סימן שיש בכך שלושים ותשע חטאות. ולכאורה <strong>היכי משכחת לה</strong> <small>[היכן תמצא אותה</small> דוגמה<small>]</small> לשכחה של כל איסורי המלאכות כולן — הוי אומר <strong>בזדון שבת,</strong> שידע אותו אדם ששבת היום, <strong>ושגגת</strong> האיסור שב<strong>מלאכות,</strong> שלא ידע שמלאכות אלה אסורות בשבת.
 ומעתה <strong>בשלמא</strong> <small>[נניח]</small> <strong>ל</strong>שיטת <strong>ר' יוחנן</strong> ש<strong>אמר</strong> כי <strong>כיון ששגג בכרת אף על פי שהזיד בלאו</strong> קרוי שוגג — <strong>משכחת לה</strong> <small>[מוצא אתה אותה</small> אפשרות<small>]</small> <strong>כגון</strong> ש<strong>ידע לה</strong> <small>[אותה]</small> את ה<strong>שבת</strong> מצד איסור ה<strong>לאו</strong> שבתורה, ושגגתו היתה ששכח שיש באיסורי שבת איסור כרת, ומשום כך עבר. <strong>אלא ל</strong>שיטת <strong>ר' שמעון בן לקיש</strong> ש<strong>אמר</strong> שאין שוגג אלא <strong>עד שישגוג בלאו ובכרת</strong> נמצא ששכח לגמרי את כל איסורי המלאכות שבשבת, ואם כן זה שאמרנו כי מדובר באופן ש<strong>ידע ליה</strong> <small>[אותה]</small> את ה<strong>שבת, יש לשאול: במאי</strong> <small>[במה]</small> ידע? שאם שכח את כל איסורי המלאכה שבשבת, כיצד אפשר לומר שאותו אדם הזיד בשבת? ומשיבים: ש<strong>ידעה בתחומין,</strong> שידע שיש בשבת איסור לצאת מחוץ לתחום מסויים <strong>ואליבא</strong> <small>[ולשיטת]</small> <strong>ר' עקיבא,</strong> שסבר שהאיסור לצאת בשבת מחוץ לתחום הוא מן התורה, ולא מתקנת חכמים בלבד.
 ושואלים: <strong>מאן תנא להא דתנו רבנן</strong> <small>[מיהו</small> התנא <small>ששנה</small> למשנה <small>זו ששנו חכמים]</small> <strong>שגג בזה ובזה,</strong> ששכח גם את ענין השבת וגם את המלאכות — <strong>זהו שוגג</strong> גמור <strong>האמור בתורה. הזיד בזה ובזה</strong> — <strong>זו היא מזיד האמור בתורה. שגג בשבת והזיד במלאכות,</strong> ששכח מענין השבת, אבל ידע כי מלאכות אלה אסורות בשבת, <strong>או ששגג במלאכות והזיד בשבת,</strong> שלא ידע שמלאכות אלה אסורות, ואולם ידע שהשבת אסורה במלאכה, <strong>או</strong> אפילו <strong>שאמר: יודע אני שמלאכה זו אסורה</strong> בשבת, <strong>אבל איני יודע שחייבין עליה קרבן או לא</strong> — הרי זה <strong>חייב</strong> בקרבן כדין שוגג. <strong>כמאן</strong> <small>[כ</small>שיטת <small>מי]</small> — <strong>כ</strong>שיטת <strong>מונבז,</strong> שלדעתו שגגה בחוסר ידיעת קרבן אף היא נחשבת כשגגה.
 <big>ב</big> <strong>אמר אביי: הכל מודים בשבועת ביטוי,</strong> אם נשבע אדם לאסור דבר על עצמו או לקבל עליו חובה <strong>ש</strong>הדין הוא שכאשר הפר את שבועתו <strong>אין חייבין עליה קרבן</strong> על עבירה זו <strong>עד שישגוג בלאו שבה,</strong> ששכח שאסור מן התורה לעבור על שבועתו. ושואלים: <strong>"הכל מודים"</strong> זה ששנינו, דעת <strong>מאן</strong> <small>[מי]</small> היא — ודאי דעת <strong>ר' יוחנן</strong> היא, שאף שכרגיל אמר שדי בשגגת כרת, בדין זה אף הוא יודה. ואולם הרי בענין שבועה <strong>פשיטא</strong> <small>[פשוט,</small> מובן מאליו<small>]</small> שיאמר כך, שהרי <strong>כי קאמר</strong> <small>[כאשר אמר]</small> <strong>ר' יוחנן</strong> שאין צורך שיהא שוגג בלאו, הרי זה <strong>היכא דאיכא</strong> <small>[במקום שיש]</small> איסור <strong>כרת, אבל הכא דליכא</strong> <small>[כאן שאין]</small> איסור <strong>כרת</strong> — <strong>לא</strong> אמר ר' יוחנן, ובודאי אף הוא יסכים שצריך שישגוג בלאו, ואם כן אין בדברי אביי לכאורה כל חידוש!
 ומסבירים: <strong>סלקא דעתך אמינא</strong> <small>[יעלה על דעתך לומר]</small> כי <strong>הואיל ו</strong>זה שהעובר על השבועה בשוגג <strong>חייב קרבן</strong> — דבר <strong>חידוש הוא,</strong> שהרי <strong>בכל התורה כולה לא אשכחן</strong> <small>[מצאנו]</small> איסור <strong>לאו דמייתי עליה</strong> <small>[שמביא עליו]</small> <strong>קרבן</strong> אלא אם כן יש בו איסור כרת כשעשה זאת במזיד, <strong>והכא מייתי</strong> <small>[ו</small>אילו <small>כאן</small> הריהו <small>מביא],</small> הייתי אומר <strong>כי</strong> <small>[</small>ש<small>כאשר]</small> <strong>שגג בקרבן</strong> ולא ידע שחייבים בו <strong>נמי ליחייב</strong> <small>[גם כן יתחייב]</small> אף לשיטת חכמים החולקים בענין זה על מונבז,
## דף סט:
 על כן <strong>קא משמע לן</strong> <small>[השמיע לנו]</small> אביי שאין הדבר כן. <strong>מיתיבי</strong> <small>[מקשים]</small> על כך ממה ששנינו בברייתא: <strong>איזהו שגגת שבועת</strong> ביטוי <strong>לשעבר,</strong> כלומר, כיצד ניתן למצוא דוגמא לאדם שנשבע לשקר על מאורע שהיה בעבר מתוך שגגה, אך לא משום שיכחת המאורע — הרי זה במקרה <strong>שאם אמר "יודע אני ששבועה זו,</strong> שהיא לשקר, <strong>אסורה, אבל איני יודע אם חייבין עליה קרבן או לא"</strong> — הרי זה <strong>חייב</strong> בקרבן כשוגג הרי שבשבועת ביטוי אף שגגה בקרבן מוציאה מכלל מזיד! ודוחים: <strong>הא מני</strong> <small>[</small>משנה <small>זו</small> כשיטת <small>מי היא]?</small> — כשיטת <strong>מונבז היא,</strong> שלשיטתו כל שעבר עבירה כאשר לא ידע שיש חובת קרבן עליה הריהו נחשב כשוגג.
 למשא ומתן זה בדברי אביי היתה גם <strong>לישנא אחרינא</strong> <small>[לשון אחרת],</small> שאחרי ציטוט ההלכה בשבועת ביטוי שואלים: משנה זו <strong>מני</strong> <small>[</small>כשיטת <small>מי היא]?</small> <strong>אילימא</strong> <small>[אם נאמר]</small> כי שיטת <strong>מונבז</strong> היא — והלא <strong>פשיטא</strong> <small>[</small><small>פשוט,</small> מובן מאליו<small>]</small> הדבר, שכן <strong>השתא</strong> <small>[הרי]</small> <strong>בכל התורה דלאו</strong> <small>[שלא]</small> <strong>חידוש הוא אמר</strong> ש<strong>שגגת קרבן שמה שגגה, הכא</strong> <small>[כאן]</small> ש<strong>חידוש הוא</strong> והקרבן בשבועת ביטוי חשוב משאר קרבנות חטאת — <strong>לא כל שכן</strong> שיהא זה בכלל שגגה?! <strong>אלא לאו</strong> <small>[האם לא]</small> שיטת <strong>רבנן</strong> <small>[חכמים]</small> <strong>היא, ותיובתא</strong> <small>[וקושיה חמורה]</small> היא על <strong>אביי!</strong> ומסכמים: אכן <strong>תיובתא</strong> <small>[קושיא חמורה]</small> היא ונדחו דבריו.
 <big>א</big> <strong>ואמר אביי: הכל מודים בתרומה שאין חייבין עליה,</strong> אם אכלוה בשגגה, <strong>חומש,</strong> כדין האוכל תרומה בשגגה, <strong>עד שישגוג בלאו</strong> (לא תעשה) <strong>שבה.</strong> ושואלים: זה ששנינו <strong>"הכל מודים"</strong> הכוונה ל<strong>מאן</strong> <small>[מי]?</small> — ודאי הכוונה ל<strong>ר' יוחנן.</strong> ואולם במקרה זה הלא הוא <strong>פשיטא</strong> <small>[פשוט,</small> מובן מאליו]! שהרי, <strong>כי</strong> <small>[כאשר]</small> <strong>אמר ר' יוחנן</strong> ששגגה היא כשאין גם שגגה בלאו היה זה <strong>היכא דאיכא</strong> <small>[במקום שיש]</small> <strong>כרת</strong> כעונש לעבירה זו, אבל <strong>היכא דליכא</strong> <small>[במקום שאין]</small> <strong>כרת לא</strong> אמר כן! ומשיבים: בכל זאת יש בכך חידוש, שכן <strong>מהו דתימא</strong> <small>[שתאמר]</small> כי כיון שהאוכל תרומה במזיד עונשו מיתה בידי שמים, שמא <strong>מיתה במקום כרת עומדת, וכי</strong> <small>[וכאשר]</small> <strong>שגג במיתה,</strong> שאינו יודע שזהו עונשה של עבירה זו, <strong>נמי ליחייב</strong> <small>[גם כן יתחייב]</small> כשוגג, כשם שחייב השוגג בכרת, על כן <strong>קא משמע לן</strong> <small>[השמיע לנו]</small> אביי שאין הדבר כן. ואילו <strong>רבא אמר:</strong> אכן, <strong>מיתה במקום כרת עומדת וחומש במקום קרבן קאי</strong> <small>[עומד],</small> שדיני השגגה במקום מיתה וחומש הריהם כבמקרה שיש בו כרת וקרבן.
 <big>ב</big> <strong>אמר רב הונא:</strong> מי ש<strong>היה מהלך בדרך או במדבר ואינו יודע אימתי</strong> אמורה לחול <strong>שבת, מונה ששה ימים</strong> מהיום שנודע לו ששכח את השבת <strong>ומשמר</strong> אחרי ששה ימים אלה <strong>יום אחד</strong> כשבת. <strong>חייא בר רב אומר: משמר</strong> תחילה <strong>יום אחד</strong> כדין שבת, <strong>ומונה</strong> אחר כך <strong>ששה</strong> ימי חול. ומסבירים: <strong>במאי קמיפלגי</strong> <small>[במה,</small> באיזה עיקרון <small>נחלקו]</small> — <strong>מר סבר</strong> <small>[חכם זה,</small> רב הונא, <small>סבור]</small> שנוהגים <strong>כברייתו של עולם,</strong> שתחילה באים ששת ימי החול, ואחריהם שבת. ואילו <strong>מר סבר</strong> <small>[חכם זה,</small> חייא בר רב, <small>סבור]</small> שנוהגים <strong>כאדם הראשון,</strong> שכיון שהוא נברא ביום השישי לבריאת העולם, תחילה שמר שבת אחת ואחריה ששה ימי חול. <strong>מיתיבי</strong> <small>[מקשים]</small> על חייא בר רב ממה ששנינו מברייתא: <strong>היה מהלך בדרך ואינו יודע אימתי שבת משמר יום אחד לששה.</strong> ולכאורה <strong>מאי לאו</strong> <small>[האם לא]</small> כוונת הדברים כי <strong>מונה ששה ומשמר יום אחד,</strong> וכשיטת רב הונא?! ודוחים: <strong>לא,</strong> אפשר לומר כי הכוונה היא ש<strong>משמר יום אחד ומונה ששה.</strong>
 ומקשים: <strong>אי הכי</strong> <small>[אם כך]</small> רצה התנא לומר לא היה צריך לומר בלשון <strong>"משמר יום אחד לששה",</strong> אלא <strong>"משמר יום אחד ומונה ששה" מיבעי ליה</strong> <small>[צריך היה לו]</small> לומר, בבירור. <strong>ועוד</strong> קשה, שכן <strong>תניא</strong> <small>[שנויה</small> ברייתא<small>]</small> במפורש: מי ש<strong>היה מהלך בדרך או במדבר ואינו יודע אימתי שבת, מונה ששה</strong> ימים <strong>ומשמר יום אחד,</strong> ו<strong>תיובתא</strong> <small>[קושיה חמורה]</small> היא איפוא על <strong>ר' חייא בר רב!</strong> ומעירים: אכן <strong>תיובתא</strong> <small>[קושיא חמורה]</small> היא על חייא בר רב, <strong>תיובתא,</strong> <small>[קושיא חמורה],</small> היא ונדחו דבריו.
 <big>ג</big> <strong>אמר רבא:</strong> אותו אדם שאינו יודע אימתי שבת ונוהג שבת לעצמו ביום אחד מימי השבוע, <strong>בכל יום ויום עושה לו</strong> ומכין לעצמו מזון <strong>כדי פרנסתו, בר מההוא יומא</strong> <small>[חוץ מאותו יום]</small> שקבע לעצמו כשבת. ומקשים: <strong>וההוא יומא לימות</strong> <small>[ובאותו יום ימות]?!</small> אלא ודאי הכוונה היא <strong>דעביד</strong> <small>[שעושה]</small> <strong>מאתמול שתי פרנסות</strong> לאותו יום וליום שלאחריו. ומקשים: <strong>ודילמא</strong> <small>[ושמא]</small> על פי האמת <strong>מאתמול שבת הואי</strong> <small>[היתה],</small> ולא זו בלבד שעשה מלאכה בשבת, אלא אף עשה בה מלאכה עבור יום חול! אלא: ב<strong>כל יום ויום עושה לו פרנסתו</strong> לאותו היום, ו<strong>אפילו ההוא יומא</strong> <small>[אותו יום].</small> ואם תתמה: <strong>וההוא יומא במאי מינכר ליה</strong> <small>[ואותו היום</small> שהוא קובע אותו לו כשבת <small>במה</small> הוא <small>ניכר לו]?</small> יש לומר כי <strong>בקידושא ואבדלתא</strong> <small>[בקידוש והבדלה]</small> שהוא עושה באותו יום ולמוצאו הוא ניכר<small>.</small>
 <strong>אמר רבא: אם היה מכיר מקצת היום שיצא בו,</strong> שאינו זוכר איזה יום בשבוע הוא, אך זוכר שעבר מספר ימים מסויים מיום צאתו, כיון שזוכר, הרי אותו יום בשבוע שיצא בו (אף שאינו יודע איזה יום הוא) <strong>עושה</strong> בו <strong>מלאכה כל היום כולו</strong> בלא פקפוק, שבודאי לא יצא מביתו בשבת. על כך מקשים: <strong>פשיטא</strong> <small>[פשוט,</small> מובן מאליו<small>]</small> הדבר, ומה חידש לנו בכך? ומשיבים: <strong>מהו דתימא</strong> <small>[שתאמר]:</small> כי <strong>כיון</strong> שב<strong>שבת לא נפיק</strong> <small>[יצא],</small> <strong>במעלי שבתא נמי</strong> <small>[בערב שבת גם כן]</small> <strong>לא נפיק</strong> <small>[יצא],</small> <strong>והאי, אי נמי בחמשה בשבתא נפיק</strong> <small>[ו</small>אדם <small>זה, אם גם כן ב</small>יום <small>חמישי יצא]</small> — <strong>לישתרי ליה למיעבד</strong> <small>[יותר לו לעשות</small><strong>] מלאכה</strong> גמורה <strong>תרי יומי</strong> <small>[שני ימים],</small> כלומר, ביום השמיני ליציאתו וביום התשיעי, שהם היום בשבוע שיצא בו, והיום שאחריו, על כן <strong>קא משמע לן</strong> <small>[השמיע לנו]</small> כי <strong>זימנין דמשכח שיירתא ומקרי ונפיק</strong> <small>[פעמים שמוצא שיירה ומזדמן שיוצא]</small> אף בערב שבת לדרך, ואין להתיר לו אם כן לעשות מלאכה ביום שאחרי יום צאתו.
 <big>ד</big> שנינו שמשנתנו מחלקת להלכה בין <strong>היודע עיקר שבת,</strong> לבין מי שאינו יודע. ושואלים: <strong>מנהני מילי</strong> <small>[מנין הדברים הללו]?</small> מה בסיסם במקרא? <strong>אמר רב נחמן אמר רבה בר אבוה: תרי קראי כתיבי</strong> <small>[שני כתובים נאמרו],</small> במקום אחד נאמר: <strong>"ושמרו בני ישראל את השבת</strong> לעשות את השבת לדורותם ברית עולם<strong>"</strong> (שמות לא, טז), <strong>וכתיב</strong> <small>[ו</small>במקום אחר <small>נאמר]:</small> <strong>"ואת שבתתי תשמרו</strong> ומקדשי תיראו אני ה'<strong>"</strong> (ויקרא כו, ב). <strong>הא</strong> <small>[הרי]</small> <strong>כיצד</strong> ניתן לפרש מדוע נאמר פעם אחת שבת בלשון יחיד, ופעם אחרת שבת בלשון רבים? יש להבין כך: <strong>"ושמרו בני ישראל את השבת"</strong> — <strong>שמירה אחת לשבתות הרבה,</strong> שאם עבר פעמים אחדות — מתחייב במקרים מסויימים רק קרבן אחד. ואילו <strong>"ואת שבתתי תשמרו"</strong> — הכוונה ל<strong>שמירה אחת לכל שבת ושבת</strong> לעצמה, וחטאות מרובות כמספר הפעמים שחילל שבת.
  <strong>מתקיף לה</strong> <small>[מקשה עליה,</small> על סברה זו<small>]</small> <strong>רב נחמן בר יצחק: אדרבה</strong> <small>[להיפך],</small> <strong>איפכא מסתברא</strong> <small>[ההיפך מסתבר]</small> לומר, ונבין כך: <strong>"ושמרו בני ישראל את השבת "</strong>הרי זו <strong>שמירה אחת לכל שבת ושבת</strong> לחוד. <strong>"ואת שבתתי תשמרו"</strong> כוונתו — <strong>שמירה אחת לשבתות הרבה,</strong> ומכל מקום אף רב נחמן בר יצחק סבור שמהשוואת פסוקים אלה נלמדת ההלכה שבמשנתנו.
 <big>ה</big> שנינו במשנה שיש הבדל בין <strong>היודע שהוא שבת</strong> לבין השוכח עיקר שבת ועשה מלאכות.
## דף ע.
 <strong>מאי שנא רישא ומאי שנא סיפא</strong> <small>[במה שונה ההתחלה,</small> השוכח עיקר שבת, <small>ובמה שונה הסוף,</small> היודע עיקר שבת<small>]?</small> <strong>אמר רב ספרא: כאן</strong> שידע עיקר שבת הרי <strong>מידיעת שבת הוא פורש,</strong> שכאשר נודע לו שעשה מלאכה, ואומרים לו "שבת היום" — פוסק ממלאכתו. <strong>וכאן</strong> כשנשכחה ממנו המלאכה — <strong>מידיעת מלאכה הוא פורש,</strong> שכשאומרים לו "מלאכה זו אסורה" הריהו פורש מעשייתה. <strong>אמר ליה</strong> <small>[לו]</small> <strong>רב נחמן</strong> לרב ספרא: <strong>כלום פריש</strong> <small>[</small>הוא <small>פורש]</small> <strong>משבת אלא משום</strong> שיודע הוא שה<strong>מלאכות</strong> אסורות בה, והרי אם לא היה יודע שיש איסור במלאכה שהוא עושה לא היה פורש ממנה רק משום ששבת היום. <strong>ו</strong>כן <strong>כלום</strong> פורש הוא <strong>ממלאכות,</strong> כשאומרים לו מלאכה זו אסורה, <strong>אלא משום</strong> שיודע הוא ש<strong>שבת</strong> היום, והרי אם לא היה יודע ששבת היום לא היה פורש מהמלאכה<strong>.</strong> ולכן, נימוק זה להבדלי הדינים משום מה שנודע לו לעושה בשגגה לכאורה אינו נכון. <strong>אלא אמר רב נחמן:</strong> יש לפרש כי ה<strong>קרבן דחייב רחמנא אמאי</strong> <small>[שחייבה התורה, על מה]</small> חייבה — על ה<strong>שגגה,</strong> ודנים אם כן בדבר לא על פי מה שנודע לו אלא לפי מה שנשכח (שגג) ממנו. ואם כן <strong>התם חדא שגגה, הכא טובא</strong> <small>[שם</small> כשיודע רק עיקר שבת <small>שגגה אחת היתה</small> בידו, <small>כאן הרבה]</small> <strong>שגגות הויין</strong> <small>[הן]</small> ומביא קרבנות כמספר השגגות שהיו בידו.
 <big>ב</big> שנינו במשנה ש<strong>חייב</strong> קרבן <strong>על כל מלאכה ומלאכה</strong> שעשה בשבת. ושואלים: <strong>חילוק מלאכות,</strong> שאם עשה מלאכות רבות האסורות בשבת בהעלם אחד נחשבת כל אחת מהן כעבירה לעצמה לענין עונש <strong>מנלן</strong> <small>[מנין לנו]</small> דבר זה? <strong>אמר שמואל, אמר קרא</strong> <small>[הכתוב]:</small> <strong>"</strong>ושמרתם את השבת כי קודש היא לכם <strong>מחלליה מות יומת"</strong> (שמות לא, יד), ומלשון ריבוי של "מות יומת" למדים אנו כי <strong>התורה רבתה מיתות הרבה על חילול אחד,</strong> שאף שנעשו כמה חילולים בהעלם אחד, כל אחד מהם נחשב לענין עונש כעבירה לעצמו. ומקשים: <strong>האי</strong> <small>[</small>פסוק <small>זה]</small> הלא <strong>במזיד כתיב</strong> <small>[נאמר],</small> והלא אנו דנים בקרבנות הבאים על השגגה! ומשיבים: <strong>אם אינו ענין ל</strong>ענין <strong>מזיד,</strong> שהרי פסוק זה לא בא ללמדנו הלכה במזיד, <strong>דכתיב</strong> <small>[ש</small>הרי כבר <small>נאמר]:</small> <strong>"</strong>ששת ימים תעשה מלאכה וביום השביעי יהיה לכם קודש שבת שבתון לה' <strong>כל העשה</strong> בו <strong>מלאכה יומת"</strong> (שמות לה, ב), על כן <strong>תנהו ענין ל</strong>ענין <strong>שוגג,</strong> לומר שהוא בא ללמד דין מיתה בחילול שבת באופן כללי לכל ההלכות שבשבת ואף לשוגג. <strong>ומאי</strong> <small>[ומה</small> משמעות<small>]</small> <strong>"יומת"</strong> שנאמר בכתוב, שהרי העובר בשוגג ודאי אינו חייב מיתה! — <strong>יומת בממון,</strong> שיצטרך לשלם עבור קרבנות רבים לכפר על חטאיו.
 ושואלים: <strong>ותיפוק ליה</strong> <small>[ותצא לו,</small> ילמד<small>]</small> <strong>חילוק מלאכות מהיכא דנפקא ליה</strong> <small>[מהיכן שיצאה</small> הלכה זו <small>לו]</small> <strong>לר' נתן! דתניא</strong> <small>[ש</small>כן <small>שנינו</small> בברייתא<small>],</small> <strong>ר' נתן אומר:</strong> נאמר <strong>"לא תבערו אש בכל משבתיכם ביום השבת"</strong> (שמות לה, ג), ו<strong>מה תלמוד לומר</strong> בהלכה זו, שהרי עצם איסור ההבערה כלול כבר באיסור המלאכה הכללי בשבת! אלא יש להבין בדרך זו: <strong>לפי שנאמר</strong> כבר <strong>"ויקהל משה את כל עדת בני ישראל</strong> ויאמר אליהם <strong>אלה הדברים</strong> אשר ציוה ה' לעשות אותם <strong>ששת ימים תעשה מלאכה</strong> וביום השביעי יהיה לכם קודש שבת שבתון לה'<strong>"</strong> (שמות לה, א–ב), והוא לומד בדרך זו: המלים "אלה הדברים" המתייחסות לדיני שבת יש בהן הדגשות יתירות שאינן מחוייבות מעצם בניינו של המשפט, ולא באו אלא ללמדנו הלכה. שדי היה לומר "דבר" ואם נאמר <strong>"דברים "</strong>בלשון רבים, למדנו שנים (שמיעוט רבים שנים), <strong>"הדברים"</strong> מוסיף לפחות שלישי, על ידי ההדגשה שבה"א הידיעה. "אלה" הריהו לפי חשבון הגימטריה של האותיות שלושים ושש, נמצא ש<strong>"אלה הדברים"</strong> מרמזים ל<strong>שלשים ותשע מלאכות שנאמרו למשה בסיני. </strong>
 <strong>יכול אם עשאן כולן בהעלם אחד,</strong> ששכח את האיסור שבכולן ועשאן אינו <strong>חייב</strong> להביא אלא חטאת <strong>אחת?</strong> — <strong>תלמוד לומר: "</strong>ששת ימים תעבוד וביום השביעי תשבות <strong>בחריש ובקציר תשבת"</strong> (שמות לד, כא), הרי שיש איסורים מפורטים הן לגבי חרישה והן לגבי קצירה. <strong>ועדיין אני אומר</strong> (יכול לומר): <strong>על</strong> ה<strong>חרישה ועל הקצירה חייב שתים</strong> כפי שנאמר בפירוש, <strong>ועל</strong> שאר המלאכות <strong>כולן אינו חייב אלא אחת?!</strong> על כן <strong>תלמוד לומר</strong> פסוק זה: <strong>"לא תבערו אש</strong> בכל מושבותיכם ביום השבת<strong>"</strong> (שמות לה, ג), ולמדים בשיטה זו: <strong>הבערה בכלל</strong> כל המלאכות <strong>היתה, ולמה יצאת</strong> (יצאה) מכללן שיאמר בה הכתוב איסור מפורש — <strong>להקיש</strong> (להשוות) <strong>אליה, ולומר לך</strong> שיש כאן פרט שיצא ללמד כדוגמא על הכלל כולו: <strong>מה הבערה שהיא אב מלאכה וחייבין עליה בפני עצמה, אף כל</strong> עשייה <strong>שהוא אב מלאכה</strong> — <strong>חייבין עליה בפני עצמה.</strong> ומאחר שהביא ר' נתן דרך להוכיח שעל כל מלאכה ומלאכה בשבת יש חיוב מיוחד, מדוע לא יסביר שמואל כר' נתן?
 ומשיבים: <strong>שמואל סבר לה</strong> <small>[סבור הוא]</small> <strong>כר' יוסי</strong> שאינו מקבל דרשה זו של ר' נתן. ששנינו ש<strong>אמר</strong> ר' יוסי שהאיסור שנאמר ב<strong>הבערה</strong> — <strong>ללאו יצאת,</strong> כלומר ללמדנו שהבערה בשבת איננה כשאר כל המלאכות בשבת שחייבים עליהן סקילה או כרת, אלא קלה היא מכולן, והמבעיר אש בשבת עובר רק על איסור "לא תעשה" בלבד. <strong>דתניא</strong> <small>[ש</small>כן <small>שנינו</small> בברייתא<small>]</small> האיסור שנאמר ב<strong>הבערה</strong> — <strong>ללאו יצאת,</strong> אלו <strong>דברי ר' יוסי.</strong> ואילו <strong>ר' נתן אומר:</strong> דין הבערה הריהו כשאר כל המלאכות בשבת, אלא ש<strong>לחלק</strong> בין המלאכות השונות ולהדגיש את החיוב שבכל אחת מהן <strong>יצאת.</strong>
 <big>ג</big> ועוד מקשים על שמואל: אם אמנם סבור הוא כר' יוסי בענין איסור הבערה, <strong>ותיפוק ליה</strong> <small>[ותצא,</small> תילמד <small>לו]</small> הלכה זו <strong>ל</strong>ענין <strong>חלוק מלאכות מהיכא דנפקא ליה</strong> <small>[מהיכן שיצאה,</small> נלמדה <small>לו]</small> <strong>ל</strong>שיטת <strong>ר' יוסי</strong> עצמו! <strong>דתניא</strong> <small>[ש</small>כן <small>שנינו</small> בברייתא<small>],</small> <strong>ר' יוסי אומר,</strong> נאמר: <strong>"</strong>דבר אל בני ישראל לאמור נפש כי תחטא בשגגה מכל מצוות ה' אשר לא תעשנה <strong>ועשה מאחת מהנה"</strong> (ויקרא ד, ב), ומדיוק הלשון למד הוא: <strong>פעמים שחייבים</strong> להביא חטאת <strong>אחת על</strong> העבירות <strong>כולן, ופעמים שחייבין על כל אחת ואחת</strong> מחלקי העבירה. <strong>ואמר ר' יוסי בר' חנינא: מאי טעמא</strong> <small>[מה הטעם]</small> של <strong>ר' יוסי</strong> — שהוא דורש את הלשון המיוחדת כאן, שאנו למדים מדיוק הביטוי "מאחת מהנה". כי די היה לומר <strong>"אחת"</strong> ונאמר <strong>"מאחת",</strong> וכן די היה לומר <strong>"הנה"</strong> ונאמר <strong>"מהנה".</strong> ולמדים אנו שיש מקרים שעבירה <strong>אחת שהיא</strong> לגבי העונשים <strong>הנה,</strong> כלומר רבות. ו<strong>"הנה" שהיא אחת.</strong>
 ועוד יש להבין: <strong>אחת</strong> שמשמעו עבירה שלימה, הרי זה לדיני שבת, כגון שכתב שם מלה שלמה שנתכוון לה כמו <strong>שמעון. "מאחת"</strong> משמעו שעשה רק מקצתה של עבירה,
## דף ע:
 כגון שכתב מקצת המלה, למשל האותיות <strong>שם משמעון. "הנה"</strong> משמעו — שעשה את פרטי העבירה העיקריים שהם <strong>אבות</strong> המלאכה, <strong>"מהנה"</strong> משמעו — דברים משניים הנובעים מן העיקריים והם <strong>תולדות. אחת שהיא הנה,</strong> שהיא עבירה אחת שהיא רבות — כגון <strong>זדון שבת,</strong> שידע ששבת היום, <strong>ושגגת מלאכות,</strong> שלא ידע שמלאכות אלה אסורות, שבחילול שבת זה חייב על כל אב מלאכה. <strong>הנה שהיא אחת</strong> — <strong>שגגת שבת,</strong> ששכח את היום, <strong>וזדון מלאכות,</strong> שידע שמלאכות אלה אסורות בשבת, ואינו חייב עליהן אלא חטאת אחת. הרי שיש לר' יוסי מקור לחילוקים במלאכות שבת, ומדוע לא אמר כך גם <strong>שמואל?</strong> ומתרצים: לימוד זה של <strong>"אחת שהיא הנה " ו"הנה שהיא אחת"</strong> — <strong>לא משמע ליה</strong> <small>[שמע אותו],</small> לא קבלו.
 <big>א</big> <strong>בעא מיניה</strong> <small>[שאל ממנו]</small> <strong>רבא מרב נחמן: העלם זה וזה בידו,</strong> ששכח ששבת היום וגם שמלאכה זו אסורה בשבת, <strong>מהו</strong> דינו בכגון זה? <strong>אמר ליה</strong> <small>[לו]:</small> <strong>הרי העלם שבת בידו, ואינו חייב אלא</strong> חטאת <strong>אחת.</strong> אמר לו רבא: <strong>אדרבא</strong> <small>[להיפך],</small> <strong>הרי העלם מלאכות בידו</strong> ויהא <strong>חייב על כל אחת ואחת</strong> מן המלאכות שעשה! <strong>אלא אמר רב אשי: חזינן אי</strong> <small>[רואים אנו אם],</small> <strong>משום</strong> ידיעת <strong>שבת</strong> שנודע לו שהיום שבת <strong>קא פריש</strong> <small>[פורש]</small> מן המלאכה שעושה — <strong>הרי העלם שבת בידו, ואינו חייב אלא אחת, ואי</strong> <small>[ואם]</small> <strong>משום מלאכה קפריש</strong> <small>[הוא פורש]</small> — <strong>הרי העלם מלאכות בידו, וחייב על כל אחת ואחת. אמר ליה</strong> <small>[לו]</small> <strong>רבינא לרב אשי: כלום</strong> הרי הוא <strong>פריש</strong> <small>[פורש]</small> <strong>משבת אלא משום מלאכות,</strong> שיודע שאסורה עשיית מלאכה בה, <strong>כלום פריש</strong> <small>[פורש]</small> <strong>ממלאכות אלא משום שבת,</strong> שיודע שהיום שבת, שהרי כשאומרים לו לאדם העושה מלאכה, "שבת היום" ממילא מבין הוא שהמלאכה שהוא עושה אסורה בשבת, וכן כשאומרים לו "מלאכה זו אסורה" ופורש ממנה — הרי זה משום שיודע ששבת היום, <strong>אלא לא שנא</strong> <small>[אינו שונה,</small> אין הבדל<small>],</small> ואין לראות בכך אלא שגגה אחת.
 ועוד דנים בדבר מצד אחר, במשנה מצויה רשימת אבות המלאכות, ומתחילה נאמר בה <strong>אבות מלאכות ארבעים חסר אחת, והוינן</strong> <small>[והיינו</small> <strong>עוסקים] בה</strong> במשנה זו, ושאלנו: <strong>מנינא</strong> <small>[המנין]</small> שהוזכר בה <strong>למה לי? ואמר ר' יוחנן:</strong> בא המנין ללמד <strong>שאם עשאן כולן בהעלם אחד</strong> — <strong>חייב על כל אחת ואחת.</strong> ומעתה, <strong>אי אמרת בשלמא</strong> <small>[נניח אם אומר אתה]</small> כי מי ש<strong>העלם זה וזה בידו חייב על כל אחת ואחת</strong> — <strong>שפיר</strong> <small>[יפה</small> הדבר, מובן<small>],</small> <strong>אלא אי אמרת</strong> <small>[אם אומר אתה]</small> כי מי ש<strong>העלם שבת בידו אינו חייב אלא אחת, היכי משכחת לה</strong> <small>[איפה תמצא אותה]</small> הזדמנות שישכח אדם את כל המלאכות כולן, ועם זאת יהא בכך <strong>זדון שבת ושגגת</strong> כל ה<strong>מלאכות?</strong>
 <strong>הניחא אי סבר ליה</strong> <small>[זה נוח אם יסבור]</small> <strong>כ</strong>שיטת <strong>ר' יוחנן</strong> ש<strong>אמר : כיון ששגג בכרת אף על פי שהזיד בלאו</strong> הרי זו שגגה, ואז <strong>משכחת לה</strong> <small>מוצא אתה</small> מקרה כזה כאשר <strong>ידע ליה</strong> <small>[אותה]</small> את ה<strong>שבת</strong> רק מצד איסור <strong>לאו</strong> (לא תעשה) שיש בה, ושגג בכל המלאכות — שלא ידע שענוש כרת עליהן. <strong>אלא אי סבר לה</strong> <small>[אם סבור</small> <strong>הוא] כ</strong>שיטת <strong>ר' שמעון בן לקיש</strong> ש<strong>אמר</strong> שאין שגגה אלא <strong>עד שישגוג בלאו וכרת</strong> שבה, אם כן יש לתמוה: <strong>דידע ליה</strong> <small>שיודע אותה</small> את ה<strong>שבת במאי</strong> <small>[במה]?</small> שאם נעלמו ממנו כל שלושים ותשע המלאכות, ואף אינו יודע שיש בהן איסור לא תעשה, אם כן מה ידיעת שבת יש בידו? ומשיבים: דבר זה יתכן בכל זאת, ש<strong>ידע לה</strong> <small>[אותה]</small> את השבת משום איסור <strong>תחומין ואליבא</strong> <small>[ועל פי שיטת]</small> <strong>ר' עקיבא</strong> שמן התורה אסורה היציאה מן התחום בשבת.
 <big>ב</big> <strong>אמר רבא:</strong> מי ש<strong>קצר וטחן כ</strong>שיעור <strong>גרוגרת,</strong> שהוא השיעור הקטן ביותר שמתחייבים בו על מלאכת קצירה וטחינה בשבת, ועשה זאת <strong>בשגגת שבת וזדון מלאכות,</strong> שלא ידע שהיום שבת, ואולם ידע שמלאכות אלה אסורות, <strong>ו</strong>לא נודע לו שחטא עד ש<strong>חזר</strong> שוב אותו אדם <strong>וקצר וטחן כגרוגרת בזדון שבת ושגגת מלאכות,</strong> שידע ששבת היום, אבל לא ידע שאלו המלאכות אסורות, <strong>ו</strong>אחרי כן <strong>נודע לו</strong> שעבר <strong>על קצירה וטחינה של שגגת שבת וזדון מלאכות</strong> והפריש קרבן חטאת לכפר על חטאו וכאמור צריך להפריש רק חטאת אחת, אף שעשה שני אבות מלאכה באותה שגגה. <strong>ו</strong>לאחר זמן <strong>חזר ונודע לו על</strong> ה<strong>קצירה ועל</strong> ה<strong>טחינה</strong> ששגג בהן כשהיה זה <strong>זדון שבת ושגגת מלאכות,</strong> והיה דינו להביא איפוא שני קרבנות חטאת, אחד על הקצירה ואחד על הטחינה.
## דף עא.
 <strong>קצירה</strong> בשגגת שבת, <strong>גוררת</strong> ומכפרת אתה גם את השגגה השניה של ה<strong>קצירה</strong> שבעשה בשגגת המלאכה שהיה חייב עליה חטאת לעצמה. וכן, החטאת שכיפרה על חטאו שחטא ב<strong>טחינה</strong> של שגגת שבת <strong>גוררת</strong> עמה כפרה לשגגת ה<strong>טחינה</strong> שעשה בשגגת המלאכה. שכן הבאת הקרבן היתה לאחר שעבר שתי עבירות אלה, ואפילו עשה כמה פרטי עבירה בהעלם אחד הריהו מתכפר בקרבן אחד. <strong>אבל</strong> אם באותו מקרה אירע לו בדרך אחרת, ש<strong>נודע לו על קצירה של זדון שבת ושגגת מלאכות</strong> והפריש קרבן לכפר על שגגה זו, ואחרי כן נודע לו ששגג בקצירה וטחינה מתוך שכחת השבת. הרי במקרה זה, הכפרה שמביא על ה<strong>קצירה גוררת</strong> כפרה על ה<strong>קצירה</strong> הקודמת וגם על ה<strong>טחינה שעמה,</strong> שהרי בשגגת השבת הקצירה והטחינה כחטא אחד הן, וכפרה באחת מהן מכפרת גם על השנייה, <strong>ו</strong>אילו <strong>טחינה שכנגדה</strong> שעשה יחד עם הקצירה האחרונה — <strong>במקומה עומדת</strong> ולא נתכפרה, ולכשתוודע לו יביא קרבן מיוחד לכפר עליה.
 ו<strong>אביי אמר : טחינה נמי</strong> <small>[גם כן]</small> <strong>גוררת טחינה,</strong> שכן <strong>שם טחינה אחת היא</strong> וכיון שנתכפרה לו עבירת טחינה אחת, חוזרת ומתכפרת לו אף עבירת הטחינה השנייה, כיון שכולן נעשו בהעלם ובלא שיתגלה הדבר עד אחר מעשה. ושואלים, לעצם הסברה, <strong>ומי אית ליה</strong> <small>[והאם יש לו]</small> <strong>לרבא</strong> שיטה זו של כפרה ב<strong>גרירה? והא איתמר</strong> <small>[והרי נאמר]</small> שיש מחלוקת בדבר, ובמקרה זה מי ש<strong>אכל שני זיתי חלב בהעלם אחד</strong> כגון שהיו שתי חתיכות חלב אלה משני חלקים בבהמה, והוא חשב שאינם חלב אלא שומן. ועל שגגה זו חייבים קרבן חטאת, <strong>ונודע לו על אחת מהן</strong> שהוא חלב <strong>וחזר ואכל כזית</strong> שלישי <strong>בהעלמו של</strong> החלב ה<strong>שני.</strong> שעדיין לא נודע לו שאותה חתיכה היא חלב, ואחר אכילת שניהם נודע לו אף עליה. <strong>אמר רבא:</strong> אם <strong>הביא קרבן על</strong> ה<strong>ראשון</strong> — הרי כזית <strong>ראשון ושני מתכפרין</strong> שהרי חטא בשניהם בהעלם אחד, אך <strong>שלישי אינו מתכפר</strong> שכן מפסיקה ידיעתו על כזית אחד.
 <strong>הביא קרבן על השלישי</strong> לאחר שנודע לו שחטא בכך, <strong>שלישי ושני מתכפרין,</strong> שהרי שניהם נעשו בהעלם אחד, אך ה<strong>ראשון</strong> שהוא בהעלם אחר <strong>אינו מתכפר. הביא קרבן על האמצעי</strong> — <strong>נתכפרו כולן,</strong> לפי שגם בכזית הראשון וגם בשלישי היתה העלמה משותפת עם הכזית שני. <strong>אביי אמר: אפילו הביא קרבן על אחד מהן,</strong> איזה שיהיה — <strong>נתכפרו כולן</strong> משום גרירה, שכיון שנתכפר אחד מהם גוררת הכפרה גם את האחר שיש לו שותפות עמו בצד מסויים בהעלם. ובכל אופן הרי שרבא אינו מקבל את סברת ה"גרירה" בכפרה, ומדוע אומר הוא שקצירה גוררת קצירה? ומשיבים: <strong>בתר</strong> ש<strong>שמעה</strong> לסברה זו <strong>מאביי סברה</strong> <small>[קיבל אותה].</small> ומקשים: <strong>אי הכי</strong> <small>[אם כך]</small> שרבא מקבל את שיטת הגרירה, <strong>טחינה נמי</strong> <small>[גם כן]</small> <strong>תגרר לטחינה</strong> מאותו נימוק! ומשיבים: יש לחלק ולומר כי אמנם את סברת <strong>גרירה אית ליה</strong> <small>[יש לו,</small> הריהו מקבל<small>],</small> ואולם <strong>גרירה</strong> של <strong>גרירה לית ליה</strong> <small>[אין לו,</small> אינו מקבל<small>].</small> וכיון שנתכפר אף על טחינה בדרך גרירה, שוב אינה יכולה להוסיף ולגרור עמה כפרת טחינה אחרת.
 ומעירים כי <strong>מילתא דפשיטא להו</strong> <small>[דבר ש</small>היה <small>פשוט להם]</small> <strong>לאביי ורבא</strong> שזדון שבת ושגגת מלאכות מצטרפים לשגגת שבת <strong>מבעיא</strong> <small>[היה מסופק]</small> <strong>לר' זירא. דבעי</strong> <small>[ששאל]</small> <strong>ר' זירא מר' אסי, ואמרי לה</strong> <small>[ויש אומרים]</small> כי שאלה זו <strong>בעא מיניה</strong> <small>[שאל ממנו]</small> <strong>ר' ירמיה מר' זירא: קצר וטחן</strong> בשיעור כ<strong>חצי גרוגרת בשגגת שבת וזדון מלאכות,</strong> כיון שהוא פחות מן השיעור המחייב ודאי אינו חייב עליו מן התורה, <strong>וחזר וקצר וטחן חצי גרוגרת בזדון שבת ושגגת מלאכות, מהו שיצטרפו</strong> לשיעור אחד, ויביא חטאת כשיוודע לו הדבר? <strong>אמר ליה</strong> <small>[לו]:</small> <strong>חלוקין</strong> הם <strong>לחטאות,</strong> שעל כל סוג שגגה יצטרך להביא חטאת לעצמה, <strong>ולא מצטרפי</strong> <small>[ואינם מצטרפים].</small>
 והקשה השואל: <strong>וכל היכא</strong> <small>[וכל מקום]</small> שהם <strong>חלוקין לחטאות לא מצטרפי</strong> <small>[אינם מצטרפים]</small> לשיעור אחד? <strong>והתנן</strong> <small>[והרי שנינו</small> במשנה<small>]:</small> <strong>אכל חלב וחלב,</strong> כלומר, שני שיעורים של חלב <strong>בהעלם אחד</strong> — <strong>אינו חייב אלא</strong> חטאת <strong>אחת. אכל חלב ודם ונותר</strong> מן הקרבנות לאחר זמנו, שהאוכלו חייב בחטאת, <strong>ופגול</strong> (קרבן שנפסל פסול חמור וחייב חטאת על אכילתו בשגגה) <strong>בהעלם אחד</strong> — <strong>חייב</strong> קרבן חטאת <strong>על כל אחת ואחת,</strong> ו<strong>זו חומר</strong> (חומרה) שישנה <strong>במינין הרבה</strong> של איסורים יותר <strong>מ</strong>ב<strong>מין אחד. ו</strong>אולם <strong>זו חומר במין אחד</strong> יותר <strong>מ</strong>באכילת <strong>מינין הרבה: שאם אכל חצי זית וחזר ואכל חצי זית ממין אחד</strong> — <strong>חייב,</strong> שהם מצטרפים לשיעור אחד, אבל אם אכל כזית <strong>משני מינין</strong> — <strong>פטור. </strong>
 <strong>והוינן</strong> <small>[והיינו עוסקים]</small> <strong>בה</strong> במשנה זו: זה ששנינו שאם אכל שני חצאי זיתים <strong>ממין אחד</strong> שהוא <strong>חייב צריכא למימר</strong> <small>[צריך לומר]?</small> והלוא פשוט הוא שכן הדין, ומה השמיענו בכך? <strong>ואמר ריש לקיש משום</strong> (בשם) החכם <strong>בר תוטני: הכא במאי עסקינן</strong> <small>[כאן במה אנו עוסקים]</small> — <strong>כגון שאכלו</strong> לאותו זית <strong>בשני תמחויין</strong> (כלים גדולים), שנתבשל חציו בכל אחד מהם, <strong>ו</strong>הדבר לשיטת <strong>ר' יהושע היא,</strong> ש<strong>אמר תמחויין מחלקין.</strong> שהאוכל שני זיתים מדבר האסור בהעלם אחד, אלא שאכל כל אחד מהם בתמחוי מיוחד — חייב להביא קרבן חטאת על כל אחד ואחד. <strong>מהו דתימא</strong> <small>[שתאמר]</small> כי <strong>אמר ר' יהושע</strong> דבריו שתמחויים מחלקים <strong>בין לקולא</strong> <small>[להקל]</small> <strong>בין לחומרא</strong> <small>[להחמיר]</small> ולכן האוכל כזית אחד בשני תמחויים — כיון שבכל אחד מהם אכל פחות שכשיעור — ייפטר, על כן <strong>קא משמע לן דלקולא</strong> <small>[השמיע לנו ש</small>לענין <small>להקל]</small> <strong>לא אמר</strong> ר' יהושע שתמחויים מחלקים ורק <strong>לחומרא קאמר</strong> <small>[</small>לענין <small>להחמיר אמר].</small>
 <strong>והא הכא</strong> <small>[והרי כאן]</small> ש<strong>חלוקין ל</strong>ענין מספר <strong>החטאות,</strong> שהאוכל בשני תמחויים שיעור שלם חייב להביא שתי חטאות לדעת ר' יהושע, <strong>וקא מצטרפי</strong> <small>[ו</small>אף על פי כן <small>הם מצטרפים]</small> אותם שני חצאי שיעור להיות כאיסור אחד! <strong>אמר ליה</strong> <small>[לו]</small> ר' זירא לר' ירמיה (או ר' אסי לר' זירא לדעה האחרת): <strong>מר ארישא מתני לה וקשיא ליה. אנן אסיפא מתנינן לה, ולא קשיא לן</strong> <small>[אדוני על ראשה</small> של המשנה <small>למד אותה</small> את תשובתו של ריש לקיש <small>וקשה לו. אנחנו</small> על סופה של המשנה <small>למדנו אותה ולא קשה לנו].</small> וכך אנו לומדים: באותה משנה נאמר בסופה כי האוכל שני חצאי זיתים <strong>משני מינין פטור</strong> ועל דבר זה שאלנו: וכי דבר זה <strong>צריכא למימר</strong> <small>[צריך לומר]?</small> והלוא פשוט הוא! <strong>ו</strong>על דבר זה <strong>אמר ריש לקיש משום בר תוטני</strong> ש<strong>לעולם</strong> מדובר אפילו כשהיה האיסור <strong>ממין אחד. ואמאי קרי ליה</strong> <small>[ומדוע קורא לו]</small> <strong>"שני מינין"</strong> — מפני <strong>שאכלו בשני תמחויין, ו</strong>לשיטת <strong>ר' יהושע היא</strong> ש<strong>אמר תמחויין מחלקין. והא קא משמע לן</strong> <small>[ו</small>דבר <small>זה השמיע לנו]:</small> ש<strong>אמר ר' יהושע</strong> שתמחויים מחלקים <strong>בין לקולא</strong> <small>[להקל]</small> <strong>בין לחומרא</strong> <small>[להחמיר].</small>
 ושואלים: <strong>מדסיפא</strong> <small>[מ</small>אחר ש<small>בסוף</small> במשפט האחרון<small>]</small> מדובר, כפי שפירשנו כאן, ב<strong>מין אחד ו</strong>בשאכל את שני חצאי שיעורו ב<strong>שני תמחויין</strong>
## דף עא:
 <strong>מכלל</strong> הדברים אתה למד כי <strong>דרישא</strong> <small>[בראשה]</small> מדובר ב<strong>מין אחד</strong> שאכלו <strong>בתמחוי אחד.</strong> ואולם עתה קשה השאלה יותר: שחייב באכילתו שני חצאי זיתי מ<strong>מין אחד</strong> המונחים ב<strong>תמחוי אחד צריכא למימר</strong> <small>[צריך לומר]?!</small> <strong>אמר רב הונא: הכא במאי עסקינן</strong> <small>[כאן במה אנו עוסקים]</small> — <strong>כגון שהיתה לו ידיעה בינתיים.</strong> שלאחר שאכל חצי זית ראשון נודע לו שהיה בכך איסור, וחזר ונעלם ממנו, ואכל חצי זית שני. ואף שכרגיל ידיעה מחלקת (לענין קרבנות) כל שגגה לחלק שלפני הידיעה ושלאחר הידיעה, <strong>ו</strong>הרי משנה זו כשיטת <strong>רבן גמליאל היא</strong> ש<strong>אמר: אין ידיעה לחצי שיעור,</strong> שמאחר שעל חצי שיעור אין חייבים קרבן, לשיטתו ידיעה זו שבינתיים אינה נחשבת, ואינה מחלקת לענין קרבן.
 <big>א</big> <strong>איתמר</strong> <small>[נאמר,</small> מחלוקת אמוראים]: מי ש<strong>אכל שני זיתי חלב בהעלם אחד, ונודע לו על</strong> חטאו <strong>הראשון, וחזר ונודע לו על השני. ר' יוחנן אמר:</strong> במקרה זה <strong>חייב שתים,</strong> קרבן על כל אחד ואחד. <strong>וריש לקיש אמר: אינו חייב אלא אחת.</strong> ושניהם מביאים ראיות לדבריהם; <strong>ר' יוחנן אמר</strong> ש<strong>חייב</strong> כיון שנאמר: "והקריב <strong>על חטאתו</strong> אשר חטא... <strong>והביא</strong> את הפר" (ויקרא ד, ג–ד) ומשמע מכאן שעל כל חטא יש להביא קרבן לעצמו. <strong>ו</strong>אילו <strong>ריש לקיש אמר</strong> ש<strong>פטור</strong> כיון שנאמר: "וכפר עליו הכהן <strong>מחטאתו ונסלח לו"</strong> (ויקרא ד, כו), ומשמע שאף אם כפר על מקצת חטאתו ("מחטאתו" ולא כולה) נסלח לו על החטא כולו.
 ושואלים: <strong>וריש לקיש,</strong> איך יכול הוא לומר שדי בחטאת אחת, <strong>הכתיב</strong> <small>[</small>ו<small>הלא נאמר]</small> <strong>"על חטאתו... והביא"</strong> ומשיבים: הפסוק <strong>ההוא</strong> מדבר באופן שנודע לו מהשני <strong>לאחר כפרה,</strong> ואולם אם נודע לו קודם לכן אכן לצורך הכפרה אינו צריך להביא אלא חטאת אחת. ושואלים: <strong>ולר' יוחנן נמי</strong> <small>[גם כן]</small> איך יכול הוא לומר שחייב שתים <strong>הכתיב</strong> <small>[</small>ו<small>הלא נאמר]</small> <strong>"מחטאתו ונסלח לו"!</strong> ומשיבים: לשיטת ר' יוחנן <strong>הכא במאי עסקינן</strong> <small>[כאן במה אנו עוסקים]</small> — ב<strong>כגון שאכל כזית ומחצה, ונודע לו על</strong> חטאו ב<strong>כזית</strong> בלבד, <strong>וחזר ואכל כחצי זית אחר בהעלמו של</strong> ה<strong>שני.</strong> ומעתה <strong>מהו דתימא</strong> <small>[שתאמר]</small> <strong>כי ליצטרפו</strong> <small>[שיצטרפו]</small> שני החצאי זיתים ויביא עליהם קרבן נוסף, על כן <strong>קא משמע לן</strong> <small>[השמיע לנו]</small> הכתוב שבכגון זה כיון שכבר נסלח לו מקצת חטאו — פטור.
 <strong>אמר ליה</strong> <small>[לו]</small> <strong>רבינא לרב אשי:</strong> מחלוקת זו של ר' יוחנן וריש לקיש האם היא באופן <strong>דאיתידע ליה</strong> <small>[שנודע לו]</small> לחוטא על החטא השני <strong>קודם הפרשה</strong> של הקרבן הראשון <strong>פליגי</strong> <small>[נחלקו],</small> <strong>ובהא פליגי</strong> <small>[ובזה נחלקו,</small> זה בסיס מחלוקתם<small>],</small> <strong>דמר סבר</strong> <small>[שחכם זה,</small> ר' יוחנן, <small>סבור]</small> ש<strong>ידיעות</strong> בלבד <strong>מחלקות,</strong> שכיון שנודעו לו חטאיו בשתי ידיעות נבדלות — עליו להביא שני קרבנות. <strong>ומר סבר</strong> <small>[וחכם זה,</small> ריש לקיש, <small>סבור]</small> שרק <strong>הפרשות</strong> הקרבנות <strong>מחלקות, אבל</strong> אם נודע לו החטא השני <strong>לאחר הפרשה</strong> של הקרבן על החטא הראשון <strong>מודי ליה</strong> <small>[מודה לו]</small> <strong>ריש לקיש לר' יוחנן</strong> ש<strong>חייב שתים,</strong> שהרי כבר הפריש קרבן אחד על חטא ראשון. <strong>או דילמא</strong> <small>[שמא]</small> באופן <strong>דאיתידע ליה</strong> <small>[שנודע לו]</small> החטא השני <strong>לאחר הפרשה</strong> של הקרבן על החטא הראשון <strong>פליגי</strong> <small>[נחלקו],</small> <strong>ובהא פליגי</strong> <small>[ובזה נחלקו],</small> <strong>דמר סבר</strong> <small>[שחכם זה,</small> ר' יוחנן, <small>סבור]</small> ש<strong>הפרשות מחלקות, ומר סבר</strong> <small>[וחכם זה,</small> ריש לקיש, <small>סבור]</small> שרק <strong>כפרות מחלקות,</strong> שאחר שהוקרב הקרבן ונתכפר לחוטא אפשר לומר שנגמר כח כפרתו של הקרבן, וחטא שנודע לאחר מכן אינו מתכפר בו. <strong>אבל</strong> אם נודע לו על החטא השני אף <strong>קודם הפרשה מודי ליה</strong> <small>[מודה לו]</small> <strong>ר' יוחנן לריש לקיש</strong> ש<strong>אינו חייב אלא</strong> חטאת <strong>אחת. או דילמא</strong> <small>[שמא]</small> <strong>בין בזו ובין בזו,</strong> הן קודם הפרשה והן לאחר הפרשה <strong>מחלוקת</strong> היא ביניהם?
 <strong>אמר ליה</strong> <small>[לו]</small> רב אשי: <strong>מסתברא</strong> <small>[מסתבר]</small> לומר כי <strong>בין בזו ובין בזו מחלוקת.</strong> וראייה לדבר: <strong>דאי סלקא דעתך</strong> <small>[שאם יעלה על דעתך]</small> לומר כי רק במקרה שנודע לו על החטא <strong>השני קודם הפרשה</strong> של הקרבן על הראשון <strong>פליגי</strong> <small>[נחלקו],</small> <strong>אבל לאחר הפרשה מודה ליה</strong> <small>[לו]</small> <strong>ריש לקיש לר' יוחנן</strong> ש<strong>חייב שתים,</strong> אם כן <strong>אדמוקים ליה קרא</strong> <small>[עד ש</small>הוא <small>מעמיד,</small> מפרש, <small>לו</small> את <small>הפסוק]</small> הקשה לשיטתו בשנודע לו מהחטא השני <strong>לאחר</strong> ה<strong>כפרה</strong> על הראשון, <strong>לוקמיה</strong> <small>[יעמידנו]</small> בשנודע לו <strong>לאחר הפרשה</strong> של הקרבן על הראשון! <strong>ו</strong>כן <strong>אי</strong> <small>[אם]</small> תאמר שרק בשנודע לו החטא השני ל<strong>אחר הפרשה פליגי</strong> <small>[נחלקו],</small> <strong>אבל</strong> במקרה שנודע לו <strong>קודם הפרשה מודה ליה</strong> <small>[לו]</small> <strong>ר' יוחנן לריש לקיש</strong> ש<strong>אינו חייב אלא</strong> חטאת <strong>אחת,</strong> אם כן <strong>אדמוקי ליה קרא</strong> <small>[עד ש</small>הוא <small>מעמיד לו</small> את <small>הפסוק]</small> <strong>בכזית ומחצה, לוקמיה</strong> <small>[יעמידנו]</small> בשנודע לו <strong>קודם הפרשה!</strong>
 ואולם רבינא איננו מקבל את ההוכחה הזו, שלדעתו אינה מושלמת; <strong>ודילמא ספוקי מספקא ליה</strong> <small>[ושמא מסופק לו]</small> הדבר, <strong>ו</strong>בדרך <strong>"אם תימצי</strong> <small>[תרצה]</small> <strong>לומר" קאמר</strong> <small>[אמר],</small> ובאופן זה: <strong>אם תימצי</strong> <small>[תרצה]</small> <strong>לומר</strong> כי בשנודע לו על החטא השני <strong>קודם הפרשה</strong> על הראשון <strong>פליגי</strong> <small>[נחלקו]</small> <strong>בה,</strong> אם כן <strong>ר' יוחנן היכי מוקי ליה לקרא</strong> <small>[איך מעמיד הוא</small> את <small>הפסוק]</small> — <strong>בכזית ומחצה. ואם תימצי</strong> <small>[תרצה]</small> <strong>לומר</strong> כי בשנודע לו <strong>לאחר הפרשה</strong> נחלקו, אם כן <strong>ריש לקיש היכי מוקי ליה לקרא</strong> <small>[איך מעמיד הוא</small> את <small>הפסוק]</small> — <strong>בלאחר כפרה.</strong>
 <big>ב</big> <strong>אמר עולא: למאן דאמר</strong> <small>[ל</small>שיטת <small>מי שאומר]</small> כי לפני שמפריש <strong>אשם ודאי</strong> שמביא מי שגזל, או מעל בהקדש, או בא על שפחה חרופה, <strong>לא בעיא</strong> <small>[אין צורך]</small> ב<strong>ידיעה בתחילה</strong> שידע החוטא בוודאות שחטא,
## דף עב.
 אם כן <strong>בעל חמש בעילות בשפחה חרופה,</strong> שעל בעילת שפחה חרופה מביא אשם, וכיון שאין צורך בידיעה מתחילה, הרי אף אם נודע לו בין עבירה ועבירה — <strong>אינו חייב אלא אחת.</strong> שהרי הידיעה אינה נחשבת בקרבן זה ואינה מחלקת באשם. <strong>מתקיף לה</strong> <small>[מקשה עליה]</small> על הלכה זו <strong>רב המנונא: אלא מעתה</strong> אם <strong>בעל</strong> שפחה חרופה <strong>וחזר ובעל והפריש קרבן, ואמר: המתינו לי</strong> בהקרבת הקרבן <strong>עד שאבעול</strong> עוד פעם, שתכופר לו גם עבירה זו, <strong>הכי נמי</strong> <small>[האם גם כן]</small> נאמר ש<strong>אינו חייב אלא אחת? אמר ליה</strong> <small>[לו]</small> עולא: <strong>מעשה</strong> ש<strong>לאחר הפרשה</strong> של קרבן <strong>קאמרת</strong> <small>[אמרת]?!</small> ב<strong>מעשה</strong> ש<strong>לאחר הפרשה לא קאמינא</strong> <small>[אמרתי]</small> דברי.
 <big>א</big> <strong>כי אתא</strong> <small>[כאשר בא]</small> <strong>רב דימי</strong> מארץ ישראל לבבל <strong>אמר: למאן דאמר</strong> <small>[ל</small>שיטת <small>מי שאומר]</small> שכדי להפריש <strong>אשם ודאי בעי</strong> <small>[צריך]</small> שתהיה לחוטא <strong>ידיעה</strong> גמורה מחטאו <strong>בתחלה,</strong> אם כן כאשר <strong>בעל חמש בעילות בשפחה חרופה</strong> — <strong>חייב</strong> אשם <strong>על כל אחת ואחת,</strong> שהידיעה באשם מחלקת בין שגגה לשגגה, ועושה כל פרט כעבירה בפני עצמה. <strong>אמר ליה</strong> <small>[לו]</small> <strong>אביי</strong> לרב דימי: ו<strong>הרי חטאת, דבעינן</strong> <small>[שצריכים אנו]</small> שתהא <strong>ידיעה בתחלה</strong> לדברי הכל, <strong>ופליגי</strong> <small>[ו</small>בכל זאת <small>חלוקים]</small> בדבר זה <strong>ר' יוחנן ור' שמעון בן לקיש</strong> אם הידיעות שלאחר החטא מחלקות! <strong>אישתיק</strong> <small>[שתק]</small> רב דימי ולא מצא תשובה. <strong>אמר ליה</strong> <small>[לו]</small> אביי שניסה למצוא גם הוא הסבר לדבר: <strong>דלמא</strong> <small>[שמא]</small> <strong>במעשה</strong> עבירה שרוצה לעשות החוטא <strong>לאחר הפרשה</strong> ורוצה לכלול את כפרתו באותו קרבן <strong>קאמרת</strong> <small>[אמרת]</small> דבריך, <strong>וכ</strong>פי שאמר <strong>רב המנונא?</strong> נזכר רב דימי ו<strong>אמר ליה</strong> <small>[לו]</small> לעולא: <strong>אין</strong> <small>[כן],</small> אכן כך נאמר הדבר מתחילה.
 <strong>כי אתא</strong> <small>[כאשר בא]</small> <strong>רבין</strong> מארץ ישראל לבבל, סיכם מקרים אחדים בדיני אשם, ואת חילוקי הדעות שיש לגביהם, ו<strong>אמר: הכל מודים בשפחה חרופה, והכל מודים בשפחה חרופה, ומחלוקת בשפחה חרופה.</strong> ופירוט דבריו: <strong>הכל מודים בשפחה חרופה</strong> ש<strong>אינו חייב אלא</strong> קרבן אשם <strong>אחת</strong> אפילו בבעילות רבות, באותו מקרה ולפי אותה שיטה שאמר <strong>עולא</strong> שאם אינו צריך ידיעה בתחילה, אפילו נודע לו בין שגגה לשגגה — מביא קרבן אחד. <strong>והכל מודים בשפחה חרופה</strong> ש<strong>חייב על כל אחת ואחת</strong> — אם היה מעשה העבירה לאחר ההפרשה, <strong>כ</strong>דברי <strong>רב המנונא. ומחלוקת בשפחה חרופה למאן דאמר</strong> <small>[ל</small>שיטת <small>מי שאומר]</small> ש<strong>אשם ודאי בעי</strong> <small>[צריך]</small> <strong>ידיעה</strong> מהחטא <strong>בתחלה</strong> כדי להתחייב בו, הרי דין האשם כדין החטאת, והרי זו <strong>מחלוקת ר' יוחנן ור' שמעון בן לקיש,</strong> אם ידיעות מחלקות לקרבנות.
 <big>א</big> <strong>איתמר</strong> <small>[נאמר]</small> שנחלקו אמוראים להלכה בענין זה:
## דף עב:
 <strong>נתכוין</strong> אדם <strong>להגביה</strong> את הדבר <strong>התלוש</strong> מן הקרקע בשבת, <strong>וחתך</strong> בשוגג <strong>את המחובר</strong> — <strong>פטור</strong> אף מלהביא קרבן על שגגתה כיון שלא נתכוון כלל לעשות מעשה של חיתוך (ודבר זה, כשעושה אדם מעשה בלא שיתכוון כלל לעשייה, הוא הנקרא "מתעסק") ואין בו חיוב כלל. ואולם מי שנתכוון <strong>לחתוך את</strong> הדבר <strong>התלוש,</strong> וטעה <strong>וחתך את המחובר</strong> ועבר על ידי כך על איסור קצירה בשבת, <strong>רבא אמר:</strong> גם הוא <strong>פטור. אביי אמר: חייב.</strong> וביאור דבריהם: <strong>רבא אמר</strong> ש<strong>פטור</strong> — <strong>דהא</strong> <small>[שהרי]</small> הוא <strong>לא נתכוון</strong> כלל <strong>ל</strong>פעולת <strong>חתיכה דאיסורא</strong> <small>[ש</small>יש בה <small>איסור],</small> שהרי רצה לעשות דבר המותר לגמרי בשבת, ולא שגגה בדיני שבת היתה כאן, אלא חוסר זריזות או טעות בפעולה עצמה. ו<strong>אביי אמר</strong> שהוא <strong>חייב</strong> — <strong>דהא קמיכוין</strong> <small>[שהרי הוא מתכוין]</small> <strong>ל</strong>פעולת <strong>חתיכה בעלמא</strong> <small>[כרגיל,</small> בדרך כלל<small>],</small> וכיון שנתכוון למלאכה זו, ואירע שעשה איסור — הרי זה שוגג האמור בתורה.
 <strong>אמר רבא: מנא אמינא לה</strong> <small>[מנין אומר אני</small> דעתי <small>זו]</small> <strong>דתניא</strong> <small>[ש</small>כן <small>שנינו</small> בברייתא<small>]</small> יש <strong>חומר</strong> (חומרה מיוחדת) באיסורי <strong>שבת משאר מצות, וחומר</strong> ב<strong>שאר מצות משבת.</strong> ומבואר שם: <strong>חומר שבת משאר מצות, ש</strong>בהלכות <strong>שבת</strong> אם <strong>עשה שתים</strong> מפרטי עבירות שבשבת אף <strong>בהעלם אחד</strong> — <strong>חייב על כל אחת ואחת, מה שאין כן בשאר מצות,</strong> שבהן אם עבר כמה פעמים אותה עבירה בהעלם אחד מביא רק קרבן חטאת אחד. <strong>ו</strong>אילו <strong>חומר</strong> ב<strong>שאר מצות משבת</strong> — <strong>שבשאר מצות</strong> אם <strong>שגג בלא מתכוין</strong> — <strong>חייב, מה שאין כן בשבת.</strong> וממשמעות הדברים נראה ש"שגג בלא מתכוון" הוא המקרה שדיברו בו אביי ורבא, וראייה היא אם כן לשיטת רבא, שבדיני שבת שגגה שבאה מתוך התעסקות בדבר אחר (בלא להתכוון לעשיית אותו איסור) אינה נחשבת לשגגה.
 <big>ב</big> לפני שבאים לדון במסקנותיה של ברייתא זו לענין מחלוקת אביי ורבא, מנתחים אותה לגופה. <strong>אמר מר</strong> <small>[החכם]</small> בברייתא: <strong>חומר</strong> בהלכות <strong>שבת משאר מצות, שהשבת</strong> אם <strong>עשה</strong> בה <strong>שתים</strong> (שתי שגגות) <strong>בהעלם אחד</strong> — <strong>חייב על כל אחת ואחת, מה שאין כן בשאר מצות.</strong> ושואלים: <strong>היכי דמי</strong> <small>[איך בדיוק היה הדבר]?</small> <strong>אילימא דעבד</strong> <small>[אם נאמר שעשה]</small> בשבת <strong>קצירה וטחינה</strong> בשוגג, <strong>דכוותה גבי</strong> <small>[שכמותה,</small> בדומה לה <small>אצל,</small> ביחס<small>]</small> ל<strong>שאר מצות</strong> במקרה ש<strong>אכל חלב ודם,</strong> שעשה אז שתי עבירות נפרדות. ואולם אם כן הוא — אין כל הבדל בהלכה, שכן <strong>הכא תרתי מיחייב, והכא תרתי מיחייב</strong> <small>[כאן שתיים</small> הוא <small>מתחייב, וכאן שתיים</small> הוא <small>מתחייב].</small> <strong>אלא שאר מצות דלא מיחייב</strong> <small>[שאינו מתחייב]</small> <strong>אלא חדא</strong> <small>[</small>קרבן <small>אחד]</small> <strong>היכי דמי</strong> <small>[איך בדיוק היה הדבר]</small> — כגון ש<strong>אכל</strong> פעם אחת <strong>חלב ו</strong>שוב חזר ו<strong>אכל חלב</strong> בהעלם אחד, <strong>דכוותה גבי</strong> <small>[שכמותה,</small> בדומה לה <small>אצל,</small> ביחס<small>]</small> ל<strong>שבת</strong> — <strong>דעבד</strong> <small>[שעשה]</small> <strong>קצירה וקצירה</strong> בהעלם אחד, ואולם גם במקרה זה אין הבדל בהלכה, שכן <strong>הכא חדא מיחייב, והכא חדא מיחייב</strong> <small>[כאן באחת</small> הוא <small>מתחייב, וכאן באחת</small> הוא <small>מתחייב]!</small>
 ומסבירים: <strong>לעולם</strong> תאמר שמדובר בכגון <strong>דעבד</strong> <small>[שעשה]</small> <strong>קצירה וטחינה, ומאי</strong> <small>[ומה</small> פירוש<small>]</small> <strong>"מה שאין כן בשאר מצות"</strong> — אין המדובר בכל המצוות כולן שאין בהן פרטי עבירה שונים, אלא ביחס לאיסור <strong>עבודה זרה,</strong> שאף בו יש פרטי עבירות שונים זה מזה שבכל אחד מהן חיוב לעצמו, וכפי שאמר <strong>ר' אמי.</strong> ש<strong>אמר ר' אמי:</strong> מי ש<strong>זיבח</strong> לעבודה זרה <strong>וקיטר</strong> קטורת לפניה <strong>וניסך</strong> יין לפניה <strong>בהעלמה אחת</strong> — <strong>אינו חייב אלא</strong> חטאת <strong>אחת,</strong> אף שאם עשה כל אחת מעבירות אלה בפני עצמה חייב על כל אחת ואחת, וזוהי החומרה היתירה שבהלכות שבת.
 ומקשים: <strong>במאי אוקימתא</strong> <small>[במה העמדת,</small> הסברת<small>]</small> את המשנה — <strong>בעבודה זרה,</strong> אם כן <strong>אימא סיפא</strong> <small>[אמור את סופה]</small> ונראה אם גם בהמשך הדברים יש הגיון בהסבר זה. שנאמר שם: <strong>חומר בשאר מצות</strong> שבשבת, <strong>שבשאר מצות</strong> אם <strong>שגג בלא מתכוין</strong> — <strong>חייב, מה שאין כן בשבת,</strong> שאם שגג בה במלאכה בלא שהתכוין לעשותה — פטור, אם כן <strong>האי שגג בלא מתכוין</strong> ב<strong>עבודה זרה היכי דמי</strong> <small>[כיצד היה בדיוק]?</small> <strong>אילימא</strong> <small>[אם תאמר]</small> בכגון ש<strong>כסבור</strong> אותו אדם ש<strong>בית הכנסת הוא והשתחוה לה</strong> ונמצא שהשתחווה לעבודה זרה — אין בכך כל עבירה, ש<strong>הרי לבו לשמים</strong> ואין כאן אף עבירה בשגגה. <strong>ואלא</strong> תאמר שמדובר באופן <strong>דחזי</strong> <small>[שראה]</small> <strong>אנדרטא</strong> (פסל של המלך) <strong>וסגיד</strong> <small>[והשתחווה]</small> <strong>לה,</strong> ואולם אף כאן יש לנתח את הדברים בדיוק; <strong>היכי דמי</strong> <small>[כיצד היה בדיוק]</small>? <strong>אי</strong> <small>[אם]</small> מדובר באופן <strong>שקבלה</strong> לאותה דמות <strong>עליה</strong> <small>[על עצמו]</small> <strong>באלוה,</strong> ומשום כך השתחווה — הרי <strong>מזיד הוא</strong> זה בעבודה זרה. <strong>ואי</strong> <small>[ואם]</small> מדובר באופן ש<strong>לא קבלה עליה</strong> <small>[על עצמו]</small> <strong>באלוה,</strong> והשתחווה מפני הנימוס או כבוד המלכות — <strong>לאו</strong> <small>[לא]</small> <strong>כלום הוא,</strong> ואין בכך עבודה זרה.
 <strong>אלא</strong> תאמר שהשתחווה <strong>מאהבה,</strong> שרוצה לעשות רצון מישהו שאוהב, <strong>ומיראה</strong> שירא מפני אדם שכופה אותו לכך, ומשתחוה לפסל. וסבור אותו אדם שאם אינו מתכוון בלבו באמת לעבודה זרה אין בכך איסור, <strong>הניחא</strong> <small>[</small>הסבר <small>זה נוח]</small> <strong>ל</strong>שיטת <strong>אביי</strong> בנושא זה, ש<strong>אמר</strong> שהמשתחווה מאהבה ומיראה <strong>חייב. אלא לרבא</strong> שלדעתו על עבודה זרה מיראה ואהבה <strong>פטור, מאי איכא למימר</strong> <small>[מה יש לומר]?</small> שלדעתו אף בזה אין חילוק בין עבודה זרה למצוות שבת! <strong>אלא</strong> תאמר שהמדובר כאן <strong>באומר</strong> לעצמו שדבר זה <strong>מותר</strong> לעשותו, שאותו אדם סבור היה שעבודה זרה מותרת, וטעותו לא שגגה שבשכחה היתה, אלא שגגה שבידיעה בלתי נכונה. ולפיכך <strong>"מה שאין כן בשבת "</strong>האמור בברייתא לענין זה משמעו שהאומר מותר לגבי עבירת שבת <strong>פטור. פטור לגמרי.</strong>
 אך אם כן הוא, תהא זו סתירה לדברי רבא עצמו, כי <strong>עד כאן לא</strong> שמענו כי <strong>בעא מיניה</strong> <small>[שאל ממנו]</small> <strong>רבא מרב נחמן</strong> במקרה של אדם שנעלם ממנו גם איסור השבת וגם איסור המלאכות, <strong>אלא אי לחיובי חדא, אי לחיובי תרתי</strong> <small>[אם לחייבו</small> חטאת <small>אחת, אם לחייבו שתיים]</small> <strong>אבל מפטרי</strong> <small>[לפוטרו]</small> <strong>לגמרי</strong> — <strong>לא</strong> שאף רבא לא העלה בדעתו שהאומר מותר בשבת ייפטר לגמרי. ואם כן הסבר זה בדברי הברייתא אינו נכון לשיטת רבא.
## דף עג.
 <strong>אלא לאו</strong> <small>[האם לא]</small> ודאי שה<strong>רישא</strong> <small>[ראשה</small> של הברייתא<small>]</small> דן <strong>ב</strong>השוואה בין שבת ל<strong>עבודה זרה, וסיפא</strong> <small>[וסוף</small> הברייתא<small>]</small> מדבר <strong>ב</strong>השוואה ל<strong>שאר מצות. ושגג בלא מתכוין בשאר מצות היכי דמי</strong> <small>[כיצד הוא בדיוק]?</small> — כגון ש<strong>סבור</strong> בדבר מסויים ש<strong>שומן הוא,</strong> ומותר באכילה, <strong>ואכלו,</strong> ולבסוף נודע שחלב הוא. <strong>מה שאין כן בשבת</strong> שבכגון זה <strong>פטור,</strong> שאם <strong>נתכוון לחתוך את התלוש</strong> ולעשות דבר המותר <strong>וחתך את המחובר</strong> הרי זה <strong>פטור,</strong> ואם כן קשה מכאן לדברי אביי! <strong>ו</strong>אילו <strong>אביי</strong> מסביר ש<strong>שגג בלא מתכוין</strong> בשאר מצוות <strong>היכי דמי</strong> <small>[איך הוא בדיוק]?</small> — הריהו במקרה של מתעסק ממש, שהיה לו לאדם דבר בפיו, ו<strong>סבור</strong> היה ש<strong>רוק הוא, ובלעו</strong> ולא נתכוון כלל לאכילה ונמצא שבלע חלב, והרי זה חייב בשאר מצוות. <strong>מה שאין כן בשבת</strong> כיוצא בזה, ש<strong>פטור,</strong> שאם <strong>נתכוון להגביה את התלוש וחתך את המחובר</strong> אף אביי מודה ש<strong>פטור. אבל</strong> מי ש<strong>נתכוון לחתוך את התלוש וחתך את המחובר,</strong> כיון שנתכוון למלאכת חיתוך — <strong>חייב.</strong> ואין להוכיח מברייתא זו.
 <big>א</big> <strong>איתמר</strong> <small>[נאמר]</small> בברייתא שנחלקו אביי ורבא בענין דומה: מי ש<strong>נתכוון לזרוק</strong> דבר ברשות הרבים <strong>שתים,</strong> שתי אמות, שמדין תורה אינו חייב, <strong>ו</strong>אירע לו ש<strong>זרק ארבע</strong> אמות ובכך עבר על איסור מן התורה בטלטול חפץ ארבע אמות ברשות הרבים, <strong>רבא אמר: פטור. אביי אמר: חייב.</strong> וביאור דבריהם: <strong>רבא אמר</strong> ש<strong>פטור</strong> — משום <strong>דלא קמיכוין</strong> <small>[שאינו מתכוין]</small> <strong>לזריקה</strong> של <strong>ארבע</strong> אמות, ולא נתכוון אם כן למעשה של איסור. ו<strong>אביי אמר: חייב, דהא קמיכוין</strong> <small>[שהרי</small> מכל מקום <small>התכוין]</small> <strong>לזריקה בעלמא</strong> <small>[בכלל],</small> ומכיון שבסופו של דבר היתה הזריקה <small>למקום אסור — חייב.</small> ועוד נחלקו: <strong>כסבור</strong> היה אדם שהוא ב<strong>רשות היחיד</strong> וזרק שם יותר מארבע אמות, <strong>ונמצאת</strong> בסופו של דבר <strong>רשות הרבים</strong> — <strong>רבא אמר: פטור, ואביי אמר: חייב.</strong> וטעמם: <strong>רבא אמר</strong> ש<strong>פטור</strong> — <strong>דהא לא מיכוין</strong> <small>[אינו מתכוין]</small> <strong>לזריקה דאיסורא</strong> <small>[ש</small>יש בה <small>איסור],</small> שהרי ברשות היחיד מותר לו לזרוק חפץ לכל מרחק שירצה. <strong>ואביי אמר</strong> ש<strong>חייב</strong> — <strong>דהא קמיכוין</strong> <small>[שהרי הוא מתכוין]</small> <strong>לזריקה בעלמא</strong> <small>[בכלל]</small>
 ומעירים: <strong>וצריכא</strong> <small>[וצריך]</small> להודיענו את שלוש המחלוקות שביניהם, שאף שהן דומות זו לזו, מכל מקום אינן זהות, ובכל אחת יש חידוש. <strong>דאי אשמעינן קמייתא</strong> <small>[שאילו היה משמיע לנו</small> רק <small>את הראשונה]</small> בענין הרוצה לחתוך תלוש וחתך את המחובר, הייתי אומר כי דווקא <strong>ב</strong>דין <strong>ההוא,</strong> במקרה שנתכוין לחתוך את התלוש וחתך את המחובר <strong>קאמר</strong> <small>[אמר]</small> <strong>רבא</strong> שפטור <strong>דהא לא קמיכוין</strong> <small>[שהרי אינו מתכוין]</small> <strong>ל</strong>פעולת <strong>חתיכה דאיסורא</strong> <small>[ש</small>יש בה <small>איסור],</small> ולא נתכוון אם כן לדבר שיש בו חילול שבת. <strong>אבל</strong> במקרה שעמד ברשות הרבים ו<strong>נתכוון לזרוק שתים,</strong> שתי אמות, <strong>וזרק ארבע</strong> אמות, חמור יותר, שהרי <strong>ארבע בלא תרתי</strong> <small>[שתים]</small> <strong>לא מיזרקא ליה</strong> <small>[אינן נזרקות],</small> נמצא שזריקה של שתי אמות אינה דבר נפרד מזריקה של ארבע אמות, אלא חלק ממנה, <strong>ואימא</strong> <small>[אמור]</small> כי בכגון זה <strong>מודה</strong> רבא <strong>לאביי,</strong> כיון שעשה דבר שיש בו צד איסור. <strong>ואי אשמעינן בהא</strong> <small>[ואילו השמיענו</small> גם <small>בזו]</small> של זריקת שתי אמות, עדיין הייתי אומר כי דווקא <strong>בהא קאמר</strong> <small>[בזו אמר]</small> <strong>רבא</strong> שפטור — <strong>דהא לא קמיכוין</strong> <small>[שהרי אינו מתכוין]</small> בכך <strong>לזריקה</strong> של <strong>ארבע</strong> אמות, ובפחות מארבע אמות אין זו עבירה, <strong>אבל</strong> במקרה ש<strong>כסבור</strong> שהיא <strong>רשות היחיד ונמצא</strong> שהיא <strong>רשות הרבים, דמכוין</strong> <small>[שהתכוין]</small> <strong>לזריקה</strong> של <strong>ארבע</strong> אמות שהיא זריקת איסור <strong>אימא מודי ליה</strong> <small>[מודה</small> <strong>לו]</strong> רבא <strong>לאביי</strong> שחייב, על כן <strong>צריכא</strong> <small>[צריך]</small> להודיענו שלוש מחלוקות אלה.
 <big>ב</big> <strong>תנן</strong> <small>[שנינו</small> במשנה<small>]</small> <strong>"אבות מלאכות ארבעים חסר אחת", והוינן</strong> <small>[ועסקנו]</small> <strong>בה</strong> בשאלה זו, ושאלנו: <strong>מנינא</strong> <small>[מנין]</small> זה ששנינו <strong>למה לי? ואמר ר' יוחנן:</strong> לומר <strong>שאם עשאן כולם בהעלם אחד</strong> — <strong>חייב על כל אחת ואחת, בשלמא</strong> <small>[נניח]</small> <strong>ל</strong>שיטת <strong>אביי</strong> ש<strong>אמר כי האי גוונא</strong> <small>[שב</small>מקרה <small>כגון זה]</small> שדובר מקודם <strong>חייב, משכחת לה</strong> <small>[מוצאים אנו אותה]</small> אפשרות באופן ש<strong>ידע דאסורא</strong> <small>[שאסורה]</small> <strong>שבת</strong> בעשיית מלאכות שונות <strong>וידע לה</strong> <small>[ויודע הוא]</small> <strong>איסור מלאכות,</strong> שיודע על מלאכות מסויימות שהן האסורות בעשייה בשבת, <strong>וקא טעה</strong> <small>[</small>אלא ש<small>טעה]</small> <strong>בשיעורין</strong> שנתכוון לעשות פחות מכשיעור האיסור, ועלה בידו כשיעור. שלשיטת אביי הרי זו שגגה המחוייבת בקרבן. <strong>אלא לרבא</strong> ש<strong>אמר</strong> שבכגון זה <strong>פטור, היכי משכחת לה</strong> <small>[איך מוצא אתה אותה]</small> אפשרות של <strong>זדון שבת ושגגת מלאכות</strong> שזכר ששבת היום וידע שאסורות בה מלאכות שונות, ואולם שכח את כל איסורי המלאכות.
 <strong>הניחא אי סבר לה</strong> <small>זה נוח אם סבור הוא</small> <strong>כ</strong>שיטת <strong>ר' יוחנן</strong> ש<strong>אמר</strong> כי <strong>כיון ששגג</strong> אדם <strong>ב</strong>עבירה ולא ידע שיש <strong>ב</strong>עשייתה עונש <strong>כרת, אף על פי שהזיד בלאו</strong> שידע שאסור לעשותה והעושה אותה עובר על מצות לא תעשה — אף זה נקרא שוגג, הרי <strong>משכחת לה</strong> <small>[מוצא אתה אותה]</small> אפשרות בכגון ש<strong>ידע לה</strong> <small>[אותה]</small> את ה<strong>שבת</strong> שידע שאיסורה הוא <strong>בלאו</strong> (לא תעשה), <strong>אלא אי סבר לה</strong> <small>[אם סבור הוא]</small> רבא <strong>כ</strong>שיטת <strong>ר' שמעון בן לקיש</strong> שאמר שאין שגגה אלא <strong>עד שישגוג בלאו וכרת</strong> שבה, אם כן <strong>שידע לה</strong> <small>[אותה]</small> את ה<strong>שבת</strong> שבכך יהיה זדון שבת <strong>במאי</strong> <small>[במה]</small> מוצא אתה כאן אפשרות כזו? ומשיבים: שיכול להיות ש<strong>ידע לה</strong> <small>[אותה]</small> <strong>ב</strong>כך שידע שיש בה איסור <strong>תחומין, ואליבא</strong> <small>[ועל פי שיטתו]</small> <strong>ר' עקיבא</strong> הסבור שאיסור זה מן התורה.
 <big>ג משנה</big> משנה יסודית זו מונה את <strong>אבות</strong> (יסודות) ה<strong>מלאכות</strong> האסורות בשבת, שהן <strong>ארבעים חסר אחת,</strong> והן מסודרות בקבוצות לפי שימושיהן: <strong>הזורע, והחורש, והקוצר, והמעמר</strong> (אוסף את התבואה לערימה), <strong>והדש</strong> (מוציא את הגרעין מן המוץ), <strong>והזורה</strong> את התבואה הנידושה ברוח, ו<strong>הבורר</strong> את הפסולת מן הראוי לאכילה, ו<strong>הטוחן, והמרקד</strong> (מסנן את הקמח בנפה), <strong>והלש</strong> את הבצק, <strong>והאופה.</strong>
 ועוד באבות המלאכות: <strong>הגוזז את הצמר,</strong> ו<strong>המלבנו</strong> (מכבסו) <strong>והמנפצו</strong> (סורק ומיישר את גיזת הצמר), <strong>והצובעו, והטווה</strong> את הצמר, <strong>והמיסך</strong> (מותח את חוטי השתי בתוך הנול), <strong>והעושה שני בתי נירין</strong> (שיוצר את הקשרים הראשונים בין חוט השתי ובסיס הנול), <strong>והאורג שני חוטין, והפוצע</strong> (קורע לצורך המלאכה) <strong>שני חוטין, הקושר</strong> קשר, <strong>והמתיר</strong> קשר, <strong>והתופר שתי תפירות</strong> במחט, וכן <strong>הקורע על מנת לתפור שתי תפירות.</strong>
 ואבות נוספים: <strong>הצד</strong> בעל חיים כגון <strong>צבי,</strong> ו<strong>השוחטו, והמפשיטו</strong> ו<strong>המולחו</strong> את עורו שהוא חלק מן העיבוד, <strong>והמעבד את עורו, והממחקו</strong> (מחליק ומישר את העור על ידי הורדת שערות ורירים) <strong>והמחתכו</strong> לחלקים קצובי מידה.
 <strong>הכותב שתי אותיות, והמוחק על מנת לכתוב שתי אותיות.</strong> ועוד: <strong>הבונה</strong> בנין <strong>והסותר</strong> אותו, <strong>המכבה</strong> אש <strong>והמבעיר, המכה בפטיש</strong> על הכלי בסיום המלאכה ובהבאתה לגמר שכלולה (ר"ח), ו<strong>המוציא</strong> חפץ <strong>מרשות לרשות הרי</strong> כל <strong>אלו אבות</strong> הן <strong>מלאכות,</strong> ומניינן <strong>ארבעים חסר אחת.</strong>
## דף עג:
 <big>א גמרא</big> שנינו במשנה שמספר אבותתת המלאכות הוא ארבעים חסר אחת. ושואלים: <strong>מנינא</strong> <small>[המנין]</small> <strong>למה לי</strong> לאומרו? די לרשום את אבות המלאכה, בלי להודיע את מספרם! <strong>אמר ר' יוחנן:</strong> המנין בא ללמדנו <strong>שאם עשאן כולם בהעלם אחד</strong> — <strong>חייב על כל אחת ואחת.</strong>
 <big>ב</big> שנינו במשנה בין אבות המלאכות את <strong>הזורע והחורש.</strong> ושואלים: <strong>מכדי מכרב כרבי ברישא</strong> <small>[הלא לחרוש חורשים בתחילה]</small> ורק אחר כך זורעים, ואם כן <strong>ליתני</strong> <small>[שישנה]</small> התנא קודם <strong>חורש והדר ליתני</strong> <small>[ואחר ישנה]</small> <strong>זורע!</strong> ומשיבים: ה<strong>תנא</strong> שכתב את המשנה כמנהג <strong>בארץ ישראל קאי</strong> <small>[עומד,</small> מתבסס הוא<small>]</small> <strong>דזרעי ברישא והדר כרבי</strong> <small>[ש</small>הם <small>זורעים בתחילה ואחר כך חורשים],</small> שנוהגים בארץ ישראל לחרוש חרישה שניה לאחר הזריעה, כדי לכסות את הזרעים.
 <strong>תנא</strong> <small>[שנויה</small> ברייתא<small>]</small> בענין מלאכת הזורע: <strong>הזורע, והזומר</strong> את ענפי הגפנים שהוא חלק מהטיפול בעידוד צמיחתם, <strong>והנוטע</strong> שתיל <strong>והמבריך</strong> עץ, כגון גפן, שכופף אחד מענפיה לארץ על מנת שיכה שורשים בעודו צמוד לגזעו. <strong>והמרכיב</strong> אילן באילן — <strong>כולן מלאכה אחת הן,</strong> שבכולן יש יסוד משותף שהוא הצמחה, סיוע לגידול. ושואלים: <strong>מאי קא משמע לן</strong> <small>[מה השמיע לנו]</small> בכך? ומסבירים כי דבר זה השמיע לנו: ש<strong>העושה</strong> בשבת בשוגג <strong>מלאכות הרבה מעין מלאכה אחת,</strong> כגון המלכות האמורות כמו זורע ונוטע <strong>אינו חייב אלא</strong> חטאת <strong>אחת,</strong> שהן נחשבות כפרטי אותה מלאכה. <strong>אמר ר' אחא</strong> שכך <strong>אמר ר' חייא בר אשי</strong> שכך <strong>אמר ר' אמי: זומר חייב משום</strong> מלאכת <strong>נוטע, והנוטע והמבריך והמרכיב חייב משום</strong> מלאכת <strong>זורע.</strong> ותוהים: וכי המרכיב והמבריך <strong>משום זורע אין</strong> <small>[כן]</small> חייב, ו<strong>משום נוטע לא?</strong> והרי מלאכות אלה נעשות בעצים וקרובות יותר לנטיעה. אלא <strong>אימא</strong> <small>[אמור,</small> תיקן כך<small>]:</small> חייב <strong>אף משום זורע</strong> שבהלכות שבת אין הבדל בין זריעה ונטיעה.
 <strong>אמר רב כהנא:</strong> מי שהיה <strong>זומר</strong> אילן <strong>וצריך לעצים</strong> שהוא זומר, להסקה או לצורך אחר — <strong>חייב שתים,</strong> שתי חטאות, חטאת <strong>אחת משום</strong> מלאכת <strong>קוצר,</strong> שכל התולש דבר מגידולו משום שנזקק לדבר שתלש הרי זה מעין מלאכת הקצירה. <strong>ואחת</strong> חייב <strong>משום</strong> מלאכת <strong>נוטע,</strong> שכן בכך הוא מסייע לצמיחה. ובדומה לכך <strong>אמר רב יוסף: האי מאן דקטל אספסתא</strong> <small>[מי שקוצר אספסת]</small> <strong>חייב שתים,</strong> שתי חטאות, <strong>אחת משום קוצר,</strong> שהוא צריך לאספסת להאכילה לבהמתו, <strong>ואחת משום נוטע,</strong> שקצירה זו מסייעת לגידול האספסת. וכן <strong>אמר אביי: האי מאן דקניב סילקא</strong> <small>[הקוצץ עלי סילקא]</small> <strong>חייב שתים, אחת משום קוצר ואחת משום זורע.</strong>
 <big>ג</big> שנינו במשנה בין המלאכות האסורות בשבת גם את <strong>החורש. תנא</strong> <small>[שנויה</small> ברייתא<small>]</small> בענין מלאכת החורש: <strong>החורש והחופר והחורץ</strong> (העושה חריץ בקרקע) <strong>כולן מלאכה אחת הן. אמר רב ששת: היתה לו גבשושית</strong> של אדמה <strong>ונטלה</strong> ויישר בכך את השטח, אם היה זה <strong>ב</strong>קרקע ה<strong>בית</strong> — <strong>חייב משום</strong> מלאכת <strong>בונה,</strong> שכן בכך הוא משלים ומתקן את בנין הבית. ואם היה זה <strong>בשדה</strong> — <strong>חייב משום</strong> מלאכת <strong>חורש.</strong> וכן <strong>אמר רבא,</strong> מי ש<strong>היתה לו גומא וטממה</strong> (סתמה), אם היה זה <strong>בבית</strong> — <strong>חייב משום בונה, בשדה</strong> — חייב <strong>משום חורש.</strong>
 <strong>אמר ר' אבא: החופר גומא בשבת ואינו צריך</strong> את הגומא עצמה <strong>אלא</strong> שנזקק הוא <strong>לעפרה</strong> — <strong>פטור עליה,</strong> על חפירה זו, שאין זו מלאכת חפירה האסורה מן התורה בשבת. <strong>ואפילו ל</strong>שיטת <strong>ר' יהודה</strong> ש<strong>אמר</strong> בדרך כלל שהעושה בשבת <strong>מלאכה שאינה צריכה לגופה,</strong> שאינו רוצה להשתמש בתוצאותיה הישירות <strong>חייב עליה</strong> — גם הוא יודה במקרה זה. שכן <strong>הני מילי</strong> <small>[דברים אלה]</small> שאמר ר' יהודה דווקא ב<strong>מתקן,</strong> כאשר עושה הוא מלאכה שיש בה משום יצירה ותיקון, אבל <strong>האי</strong> <small>[זה]</small> שחופר גומא — <strong>מקלקל הוא,</strong> וכיון שאינו עושה מלאכת תיקון ואף אינו זקוק למלאכה — פטור לדעת הכל.
 <big>ד</big> שנינו במשנה בין המלאכות האסורות בשבת גם את <strong>הקוצר.</strong> ועל מלאכת הקוצר <strong>תנא</strong> <small>[שנינו]</small> בתוספתא: <strong>הקוצר,</strong> ו<strong>הבוצר</strong> ענבים, <strong>והגודר</strong> בתמרים <strong>והמסיק</strong> בזיתים <strong>והאורה</strong> בתאנים — <strong>כולן מלאכה אחת</strong> הן, שכולן מלאכת קטיפת פרי. <strong>אמר רב פפא: האי מאן דשדא פיסא לדיקלא ואתר תמרי</strong> <small>[מי שזרק צרור לדקל והשיר תמרים]</small> <strong>חייב שתים,</strong> שתי חטאות, <strong>אחת משום תולש,</strong> שהיא תולדת מלאכת קוצר <strong>ואחת משום מפרק,</strong> שהיא תולדת מלאכת דש, כלומר, הוצאת דבר הראוי לאכילה מתוך כיסוייו. ואילו <strong>רב אשי אמר:</strong> במקרה זה פטור, כיון ש<strong>אין דרך תלישה בכך, ואין דרך פריקה בכך,</strong> ומלאכה שעושה אותה שלא כדרך המקובלת בעשייתה — אינו חייב עליה.
 שנינו במשנה בין המלאכות האסורות בשבת גם את <strong>המעמר.</strong> והוסיף ו<strong>אמר רבא: האי מאן דכניף מילחא ממלחתא</strong> <small>[מי שאוסף מלח מבריכות המלח]</small> <strong>חייב משום</strong> מלאכת <strong>מעמר.</strong> שכן עושה הוא פעולה דומה, שהוא אוסף מן השדה את הדברים שהוא נצרך להם לערימה אחת. <strong>אביי אמר:</strong> אין הדבר כן, ו<strong>אין</strong> איסור <strong>עימור</strong> חל מן התורה <strong>אלא בגידולי קרקע</strong> בלבד.
 בן המלאכות שנשנו במשנה הוזכרה גם מלאכת <strong>הדש. תנא</strong> <small>[שנינו]</small> בתוספתא: <strong>הדש והמנפץ</strong> את הפשתן ומוציא אותו מן הכיסוי הקשה של גבעולו, <strong>והמנפט,</strong> שמוציא את גרעיני צמר הגפן מן הכותנה, <strong>כולן מלאכה אחת הן.</strong>
 <big>ה</big> ברשימת המלאכות השנויה במשנה מוצאים אנו את <strong>הזורה, הבורר, והטוחן והמרקד.</strong> ושואלים: <strong>היינו</strong> <small>[זוהי]</small> בדיוק מלאכת <strong>זורה, היינו</strong> <small>[זוהי]</small> מלאכת <strong>בורר, היינו</strong> <small>[זוהי]</small> מלאכת <strong>מרקד,</strong> שכולן דומות זו לזו בדרך עשייתן, וזהות במטרתן, שכולן דרכים שונות להפרדת המאכל מן הפסולת. <strong>אביי ורבא דאמרי תרוייהו</strong> <small>[שאמרו שניהם]</small> תירוץ לדבר, וקבעו כלל: <strong>כל מילתא דהויא</strong> <small>[דבר שהיה]</small> <strong>במשכן,</strong> שנעשתה מלאכה זו בודאי לצורך המשכן,
## דף עד.
 <strong>אף על גב דאיכא דדמיא</strong> <small>[אף על פי שיש</small> מלאכה אחרת <small>שדומה]</small> <strong>לה</strong> — <strong>חשיב לה</strong> <small>[מונה אותה],</small> שכל מלאכה שהיתה במשכן חשובה היא למנותה. ושואלים: <strong>וליחשב נמי</strong> <small>[ושימנה גם כן]</small> מלאכת <strong>כותש,</strong> שכותשים את החיטה להסיר ממנה את קליפתה החיצונית ומעין זה היה במשכן! <strong>אמר אביי:</strong> מלאכת הכתישה איננה מן המלאכות הרגילות בכל מאפה לחם, כיון ש<strong>עני אוכל פתו</strong> כשהיא עשוייה מקמח ש<strong>לא</strong> עבר <strong>כתישה</strong> ובלחמו מעורבים הסובין, וכיון שכבר מנה מלאכת דש לא הזכיר כותש בתהליך עשיית הלחם. <strong>רבא אמר</strong> נימוק אחר: <strong>הא מני</strong> <small>[</small>משנה <small>זו של מי היא]</small> — של <strong>רבי היא,</strong> ש<strong>אמר:</strong> מנין <strong>אבות מלאכות</strong> הוא <strong>ארבעים חסר אחת,</strong> ולמד את הדברים מרמז שבכתוב, ואין להוסיף עליהן, <strong>ואי חשיב</strong> <small>[ואם ימנה]</small> גם את מלאכת <strong>כותש הויא ליה</strong> <small>[יהיו לו]</small> אם כן <strong>ארבעים,</strong> ולא שלושים ותשע. ומקשים: <strong>וליפוק חדא מהנך ולעייל</strong> <small>[ושיוציא אחת מאלה</small> כגון בורר וזורה <small>ושיכניס]</small> <strong>כותש</strong> ועדיין ישאר המספר המקובל! <strong>אלא מחוורתא</strong> <small>[ברורו</small> יותר<small>]</small> <strong>כ</strong>פי שהסביר <strong>אביי.</strong>
 <big>א</big> <strong>תנו רבנן</strong> <small>[שנו חכמים]</small> בברייתא בענין דיני בורר: <strong>היו לפניו מיני אוכלין</strong> ורוצה אחד או יותר מתוך השאר — <strong>בורר ואוכל, בורר ומניח. ולא יברור, ואם בירר</strong> — <strong>חייב חטאת.</strong> ותוהים: <strong>מאי קאמר</strong> <small>[מה אמר]?</small> והלא ברייתא זו סופה סותר את תחילתה! <strong>אמר עולא: הכי קאמר</strong> <small>[כך אמר]:</small> <strong>בורר ואוכל ל</strong>צורך <strong>בו ביום,</strong> למזונות יום השבת, <strong>ובורר ומניח ל</strong>צורך <strong>בו ביום. ו</strong>אולם לצורך <strong>מחר לא יברור, ואם בירר</strong> — <strong>חייב חטאת. מתקיף לה</strong> <small>[מקשה עליה]</small> <strong>רב חסדא</strong> על הסברה זו: <strong>וכי מותר לאפות לבו ביום? וכי מותר לבשל לבו ביום?</strong> והלא אין מלאכה האסורה בשבת שהותרה לצורך השבת, והוא הדין לכאורה גם לענין בורר!
 <strong>אלא אמר רב חסדא,</strong> כך יש להבין: <strong>בורר ואוכל פחות מכשיעור</strong> (כגרוגרת, שהוא השיעור הקטן ביותר המחייב מן התורה), <strong>בורר ומניח פחות מכשיעור. וכשיעור לא יברור, ואם בירר</strong> — <strong>חייב חטאת. מתקיף לה</strong> <small>[מקשה עליה]</small> <strong>רב יוסף: וכי מותר לאפות</strong> לכתחילה <strong>פחות מכשיעור?</strong> והלא נאסרו המלאכות בכל שהוא, אף אם אין חיוב גמור מן התורה אלא בשיעורים הקצובים לכך. ולכן אין לומר שמותר לברור לכתחילה אף בפחות מכשיעור. <strong>אלא אמר ר' יוסף: בורר ואוכל</strong> אם בורר <strong>ביד</strong> בלבד, <strong>בורר ומניח,</strong> כשבורר <strong>ביד.</strong> ואולם <strong>בקנון ובתמחוי</strong> (כלים גדולים ושטוחים שנוהגים לברור בהם ביד כמויות גדולות) <strong>לא יברור</strong> לכתחילה, <strong>ואם בירר</strong> — <strong>פטור</strong> מחטאת אם עשה כן בשוגג, או <strong>מסקילה אם היה זה במזיד, אבל אסור</strong> לעשות כן מלכתחילה. <strong>ובנפה ובכברה, לא יברור, ואם בירר</strong> — <strong>חייב חטאת.</strong>
 <strong>מתקיף לה</strong> <small>[מקשה עליה]</small> <strong>רב המנונא: מידי</strong> <small>[וכי]</small> במשנה <strong>קנון ותמחוי קתני</strong> <small>[שנינו]?</small> והרי עיקר הסברו של רב יוסף נבנה על הוספת מילים שאינן כתובות בברייתא המקורית! <strong>אלא אמר רב המנונא: בורר ואוכל</strong> אם מוציא את ה<strong>אוכל מתוך הפסולת,</strong> וכן <strong>בורר ומניח</strong> — <strong>אוכל מתוך הפסולת.</strong> ואולם <strong>פסולת מתוך אוכל לא יברור, ואם בירר</strong> — <strong>חייב חטאת.</strong> כי הדרך הרגילה בברירה היא בהוצאת הפסולת מתוך האוכל, ועל ידי שינוי זה שוב אינו מתחייב. <strong>מתקיף לה</strong> <small>[מקשה עליה]</small> <strong>אביי: מידי</strong> <small>[וכי]</small> במשנה <strong>אוכל מתוך פסולת קתני</strong> <small>[שנינו]?</small> והלא גם דברים אלה אינם מפורשים בברייתא! <strong>אלא אמר אביי: בורר ואוכל לאלתר,</strong> וכן <strong>בירר ומניח</strong> ו<strong>לאלתר, ו</strong>אולם <strong>לבו ביום</strong> — <strong>לא יברור, ואם בירר</strong> — <strong>נעשה כבורר לאוצר</strong> (למחסן) <strong>וחייב חטאת.</strong> שבהסבר זה אין תוספת מהותית של מילים אלא עמידה על דיוק משמעותן ש"בורר ואוכל" משמעו בורר ואוכל מיד. ומסופר כי <strong>אמרוה רבנן קמיה</strong> <small>[חכמים</small> להסבר זה של אביי <small>לפני]</small> <strong>רבא. אמר להו</strong> <small>[להם]:</small> <strong>שפיר</strong> <small>[יפה]</small> <strong>אמר נחמני,</strong> אביי.
 <big>ב</big> עד כה דובר בברירה סתם, כאשר יש להפריד בין האוכל לבין הפסולת. ואולם במקרה ש<strong>היו לפניו שני מיני אוכלין, ובירר ואכל</strong> רק אחד מהם, <strong>ובירר והניח</strong> אחד מהם. <strong>רב אשי מתני</strong> <small>[</small>היה <small>שונה]:</small> <strong>פטור, ר' ירמיה מדיפתי מתני</strong> <small>[</small>היה <small>שונה]:</small> <strong>חייב.</strong> ושואלים: איך <strong>רב אשי מתני</strong> <small>[</small>היה <small>שונה]</small> <strong>פטור, והא תני</strong> <small>[והרי שנינו]</small> שבכגון זה <strong>חייב!</strong> ומתרצים: <strong>לא קשיא</strong> <small>[אין</small> זה <small>קשה];</small> <strong>הא</strong> <small>[זה],</small> ששנינו שאמר שפטור הרי זה באופן שבורר <strong>ב</strong>אמצעות <strong>קנון ותמחוי</strong> שאין בברירה בדרך זו משום מלאכת אומן, ואילו <strong>הא</strong> <small>[</small>ו<small>זה]</small> ששנינו שחייב, הרי זה כשבורר <strong>ב</strong>אמצעות <strong>נפה וכברה</strong> שברירה בהם היא דרך מעשה אומן.
 ומסופר: <strong>כי אתא</strong> <small>[כאשר בא]</small> <strong>רב דימי</strong> מארץ ישראל לבבל <strong>אמר: שבתא</strong> <small>[שבת]</small> שזמנו של <strong>רב ביבי</strong> לטפל בהגשת האוכל לתלמידים <strong>הואי</strong> <small>[היתה],</small> <strong>ואיקלעו</strong> <small>[והזדמנו]</small> <strong>ר' אמי ור' אסי</strong> לביתו. <strong>שדא קמייהו כלכלה דפירי</strong> <small>[הניח לפניהם סל פירות]</small> כמו שנקטפו, ולא נתן להם את הפירות נקיים בלא העלים והענפים. <strong>ו</strong>אולם <strong>לא ידענא</strong> <small>[אינני יודע]</small> <strong>אי</strong> <small>[אם]</small> עשה זאת <strong>משום</strong> ש<strong>סבר</strong> כי אפילו בירור <strong>אוכל מתוך פסולת</strong> שלא לאכילה מיד <strong>אסור,</strong> או <strong>משום עין יפה הוא דמכוין</strong> <small>[שהתכוון],</small> שנראה הדבר נאה יותר כשהסל מלא יותר, שנתינת סל מלא פירות לאורחים היא ביטוי לנתינה ברוחב לב, ושיוכלו לקחת כאוות נפשם. ואם כן אין לדעת אם אפשר ללמוד הלכה ממעשה זה.
 <strong>חזקיה אמר: הבורר תורמוסים</strong> לאחר שליקתם <strong>מתוך</strong> ה<strong>פסולת שלהן</strong> — <strong>חייב</strong> משום בורר. ובאים לברר את שיטתו: <strong>לימא קסבר</strong> <small>[האם נאמר</small> כי <small>סבור]</small> <strong>חזקיה</strong> שאף בירור <strong>אוכל מתוך פסולת אסור?</strong> ודוחים: אין זו ראיה, אלא <strong>שאני תורמוסים</strong> <small>[שונים התורמוסים]</small>
## דף עד:
 <strong>דשלקי ליה שבעא זימני</strong> <small>[שמבשלים אותם שבע פעמים],</small> <strong>ואי</strong> <small>[ואם]</small> <strong>לא שקלי ליה</strong> <small>[לוקחים אותו]</small> מן הקליפות הריהו <strong>מסרח</strong> <small>[</small><small>מסריח]</small> <strong>וכפסולת מתוך אוכל דמי</strong> <small>[נחשב],</small> שגוף התורמוס הרך גורם לקלקל את ריח הקליפות, יש להוציאו משם כדי שלא יהא ריח רע בבית.
 <big>א</big> בין אבות המלאכות המנויות במשנה נמנית גם מלאכת <strong>הטוחן. אמר רב פפא: האי מאן דפרים סילקא</strong> <small>[מי שחותך סילקא לחתיכות קטנות]</small> בשבת <strong>חייב משום</strong> מלאכת <strong>טוחן,</strong> שהרי עושה פעולה הדומה לטחינה. ו<strong>אמר רב מנשה: האי מאן דסלית סילתי</strong> <small>[מי שחותך קיסמים דקים]</small> כדי להשתמש בנסורת (רמב"ם), <strong>חייב משום טוחן.</strong> והוסיף ו<strong>אמר רב אשי: אי קפיד אמשחתא</strong> <small>[אם מקפיד</small> הוא <small>ב</small>חיתוך <small>על</small> <small>המידה]</small> לעשות את הקיסמים בגודל מסויים, <strong>חייב</strong> גם <strong>משום</strong> מלאכת <strong>מחתך.</strong>
 <big>ב</big> <strong>והלש והאופה</strong> נימנו גם הם במשנה בין אבות המלאכות. ותהה <strong>ואמר רב פפא: שבק</strong> <small>[עזב]</small> ה<strong>תנא דידן</strong> <small>[שלנו]</small> במשנה את המלאכה של <strong>בישול</strong> שהיתה ב<strong>סממנין</strong> של הצבע <strong>דהוה</strong> <small>[שהיתה]</small> <strong>במשכן ונקט</strong> <small>[ולקח]</small> את מלאכת <strong>אופה</strong> שלא היתה במשכן?! והלוא כאמור כל אבות מלאכות נלמדו ממלאכות המשכן, ומדוע לא מנה בישול! ומשיבים: <strong>התנא דידן</strong> <small>[שלנו]</small> את <strong>סידורא דפת נקט</strong> <small>[סידור</small> עשיית <small>הלחם לקח],</small> והשתמש בכך כבסיס לסידור את אבות המלאכות, שהתחיל בחרישה וסיים בגמר מלאכת הלחם.
 <strong>אמר רב אחא בר רב עוירא: האי מאן דשדא סיכתא לאתונא</strong> <small>[המכניס יתד לתנור]</small> כדי לייבשו, <strong>חייב משום</strong> מלאכת <strong>מבשל.</strong> ומקשים: <strong>פשיטא</strong> <small>[פשוט,</small> מובן מאליו<small>]!</small> ומתרצים: <strong>מהו דתימא</strong> <small>[שתאמר]</small> כי <strong>לשרורי מנא קא מיכוין</strong> <small>[לחזק</small> את <small>הכלי הוא מתכוון],</small> שהרי לבסוף היתד מתקשה בשהותה בתנור, ולעומת זאת מלאכת הבישול הגדרתה ריכוך דברים על ידי אש, על כן <strong>קא משמע לן דמירפא רפי והדר קמיט</strong> <small>[השמיע לנו ש</small>קודם העץ <small>מתרפה</small> ומתרכך <small>ואחר כך מתקשה].</small> <strong>אמר רבה בר רב הונא: האי מאן דארתח כופרא</strong> <small>[מי שהרתיח זפת],</small> <strong>חייב משום</strong> מלאכת <strong>מבשל.</strong> ומקשים: <strong>פשיטא</strong> <small>[פשוט,</small> מובן מאליו<small>]!</small> ומתרצים: <strong>מהו דתימא</strong> <small>[שתאמר]</small> כי <strong>כיון דהדר ואיקושא אימא לא</strong> <small>[שחוזרת ומתקשה,</small> אחר כך אמור <small>שאין</small> זה בישול<small>]</small> ולא שינה הבישול בתכונתה של הזפת, על כן <strong>קא משמע לן</strong> <small>[השמיע לנו]</small> שאף זה שפעל לשעתו נקרא בישול.
 <big>ג</big> <strong>אמר רבא: האי מאן דעבד חביתא</strong> <small>[מי שעשה</small> בשבת בשוגג <small>חבית</small> חרס<small>],</small> <strong>חייב משום שבע חטאות.</strong> שכן בכך הוא מפורר (טוחן) את גושי העפר, ובורר מתוכם את האבנים, ולש את הטיט, ומחתך את הטיט למידה הראויה, ובונה את תבניתו, ומבעיר את האש, ואחר כך שורף (אופה) את כלי החרס (גאונים), והעושה <strong>תנורא</strong> <small>[תנור]</small> <strong>חייב משום שמונה חטאות,</strong> שלאחר גמר העבודה עוד מוסיף מריחה נוספת של טיט לסיים מלאכתו והרי זה ממחק. <strong>אמר אביי: האי מאן דעבד חלתא</strong> <small>[מי שעושה</small> בשבת <small>בשוגג</small> <small>כוורת</small> קנים<small>],</small> <strong>חייב אחת עשרה חטאות.</strong> שכשהוא זומר את הקנים חייב משום קוצר ומשום נוטע (שהקנים הנשארים ממהרים אחר כך לצמוח) כשאוספם הרי זה מעמר, כשמבררם הרי זה בורר, כאשר מחליקם ומיישרם הרי זה ממחק, כשחותכם לחלקים קטנים הרי זה טוחן, כשחותכם למידה מסויימת הרי זה מחתך. ואחר כך כשמתחיל לארוג את הקנים, יש בכך משום מלאכות מיסך, ועושה שני בתי נירין ואורג. והעמדת כל התבנית יש בה משום בונה (גאונים) <strong>ואי חייטיה לפומיה</strong> <small>[ואם תפר את פיה</small> של הכוורת<small>],</small> <strong>חייב שלש עשרה חטאות,</strong> שיש להוסיף כאן מלאכת תופר ומלאכת קושר.
 <big>ד</big> בין המלאכות המנויות במשנה נמנו גם <strong>הגוזז את הצמר והמלבנו,</strong> שהן מלאכות הקשורות בגזיזת הצמר ובטוויתו. <strong>אמר רבה בר בר חנה אמר ר' יוחנן: הטווה</strong> בשבת בשוגג <strong>צמר שעל גבי</strong> ה<strong>בהמה</strong> (שהוא מחובר עדיין) <strong>בשבת, חייב שלש חטאות, אחת משום גוזז</strong> שכן חלק מן הצמר נתל ש, <strong>ואחת משום מנפץ,</strong> כלומר, סורק צמר, <strong>ואחת משום טווה.</strong> ו<strong>רב כהנא אמר: אין דרך גזיזה בכך, ואין דרך מנפץ בכך, ואין דרך טווי</strong> <small>[טוויה]</small> <strong>בכך.</strong> ומקשים: <strong>ולא?</strong> והאין זו דרך טוויה? <strong>והתניא משמיה</strong> <small>[והרי שנינו</small> בברייתא <small>משמו]</small> של <strong>ר' נחמיה,</strong> את הנאמר בכתוב במלאכת המשכן "וכל הנשים אשר נשא לבן אותנה בחכמה טוו את העיזים" (שמות לה, כו) יש לפרשו: <strong>שטוף</strong> השיער <strong>בעזים</strong> עצמם, <strong>וטוו בעזים</strong> עצמם מבלי לגזוז את שערן קודם לכן. <strong>אלמא</strong> [מכאן] ש<strong>טוויה על גבי בהמה שמה טוויה!</strong> ומתרצים: <strong>חכמה יתירה שאני</strong> <small>[שונה],</small> ואף שיחידים יכולים לעשות מלאכת טוויה זו כתיקונה, עבור סתם אדם הריהי מלאכה שלא כדרך עשייתה.
 <strong>תנו רבנן</strong> <small>[שנו חכמים]</small> בתוספתא: <strong>התולש</strong> בשבת בשוגג <strong>את הכנף</strong> (נוצה גדולה מכנף עוף) <strong>והקוטמו</strong> (חותך את קצהו) <strong>והמורטו</strong> (מוריד את החוטים הדקים היוצרים את הנוצה), <strong>חייב שלש חטאות. ואמר ר' שמעון בן לקיש</strong> בהסבר הדבר: ה<strong>תולש</strong> את הנוצה — <strong>חייב משום</strong> מלאכת <strong>גוזז,</strong> ה<strong>קוטם</strong> — <strong>חייב משום מחתך,</strong> וה<strong>ממרט</strong> את השיער — <strong>חייב משום ממחק.</strong>
 <big>ה</big> בין אבות המלאכות במשנה נימנו גם <strong>הקושר והמתיר.</strong> ושואלים: <strong>קשירה במשכן היכא הואי</strong> <small>[היכן היתה]?</small> <strong>אמר רבא: שכן קושרין ביתדות אהלים,</strong> שהיו קושרים את המשכן אל יתדותיו. ודוחים: וכי לכך קוראים <strong>קושרים</strong> כמלאכה גמורה?! הלא <strong>ההוא קושר על מנת להתיר הוא,</strong> שהרי במסעם היו מפרקים את המשכן ומתירים בתוך כך את כל הקשרים, וכל קשר העומר להתרה אין חייבים על עשייתו בשבת. <strong>אלא אמר אביי: שכן אורגי יריעות שנפסקה להן נימא</strong> (חוט) <strong>קושרים אותה. אמר ליה</strong> <small>[לו]</small> <strong>רבא: תרצת</strong> מלאכת <strong>קושר,</strong> ואולם מלאכת <strong>מתיר מאי איכא למימר</strong> <small>[מה יש לומר</small> בה<small>]?</small> היכן מוצא אתה במשכן שמתירים קשר? <strong>וכי תימא</strong> <small>[ואם תאמר]</small> ותפרש בדרך זו: <strong>דאי מתרמי ליה תרי חוטי קיטרי בהדי הדדי, שרי חד וקטר חד</strong> <small>[שאם מזדמנים לו שני חוטים קשורים זה ליד זה, מתיר אחד וקושר אחד],</small> ואולם <strong>השתא</strong> <small>[עכשיו,</small> הרי] <strong>לפני מלך בשר ודם אין עושין כן,</strong> שהיריעה שכך עשו בה נראית פגומה, <strong>לפני מלך מלכי המלכים הקדוש ברוך הוא,</strong> במשכן העדות <strong>עושין?! אלא אמר רבא ואיתימא</strong> <small>[ויש אומרים]</small> שאמר זאת <strong>ר' עילאי, שכן צדי חלזון</strong> שהיו נצרכים לו לצביעת המשכן <strong>קושרין ומתירין</strong> את הרשתות שלהם.
 <big>ו</big> עוד שנינו במשנה בין המלאכות המנויות גם את <strong>התופר שתי תפירות.</strong> ומקשים: <strong>והא לא קיימא</strong> <small>[והרי אינה מתקיימת]!</small> שהרי שתי תפירות בלבד מתפרקות מיד, ומלאכה שאין לה קיום אינה נחשבת מלאכה! על כן <strong>אמר רבה בר בר חנה</strong> שכך <strong>אמר ר' יוחנן: והוא שקשרן,</strong> שלא יצא החוט, ובדרך זו התפירה קיימת אף בשתי תפירות.
 עוד שנינו במשנה ש<strong>הקורע על מנת לתפור</strong> אף זו בין אבות המלאכות. ושואלים: <strong>קריעה במשכן מי הוה</strong> <small>[האם היתה?</small> <strong>רבה ור' זירא דאמרי תרווייהו</strong> <small>[שאמרו שניהם]</small> בהסבר הדבר:
## דף עה.
 שכן הדרך היא ש<strong>יריעה שנפל בה דרנא</strong> <small>[תולעת]</small> ועשתה חור, <strong>קורעין בה</strong> כדי להרחיב במעט את החור <strong>ותופרין אותה</strong> אחר כך באופן שלא יכירו את החור.
 <big>א</big> <strong>אמר רב זוטרא בר טוביה אמר רב: המותח חוט של תפירה בשבת</strong> — <strong>חייב חטאת,</strong> שכן אם נפרדו שני חלקי בגד המחוברים בחוט תפירה, והוא מותח את החוט וחוזר ומחברם — הרי זה כאילו תפרם. ואגב כך מביאים עוד את מה שאמר בשם רב: <strong>והלומד דבר אחד מן המגוש</strong> (כומר פרסי) <strong>חייב מיתה. והיודע לחשב תקופות ומזלות ואינו חושב, אסור לספר הימנו</strong> (לדבר אתו), לפי שנוהג שלא כהוגן. 
 וכיון שהוזכר הדבר דנים בו. <strong>מגושתא,</strong> כלומר, אומנותם ודרכם של האמגושים נחלקו בענין זה <strong>רב ושמואל, חד</strong> <small>[אחד</small> מהם<small>]</small> <strong>אמר</strong> שזהו <strong>חרשי</strong> (כישוף) <strong>וחד</strong> <small>[ואחד</small> מהם<small>]</small> <strong>אמר</strong> שזהו <strong>גדופי</strong> <small>[גידוף,</small> כפירה<small>].</small> ומוסיפים: <strong>תסתיים</strong> <small>[תוגדר,</small> יוכח<small>]</small> ש<strong>רב</strong> הוא ש<strong>אמר</strong> שמגושתא היא <strong>גדופי</strong> <small>[גידוף],</small> שכן <strong>אמר רב זוטרא בר טוביה אמר רב: הלומד דבר אחד מן המגוש חייב מיתה. דאי סלקא דעתך חרשי</strong> <small>[שאם יעלה על דעתך</small> שהמגוש הוא <small>כישוף],</small> הלא כבר נאמר: "כי אתה בא אל הארץ אשר ה' אלהיך נותן לך <strong>לא תלמד לעשות</strong> כתועבות הגויים ההם. לא ימצא בך מעביר בנו ובתו באש קוסם קסמים מעונן ומנחש ומכשף" (דברים יח, ט–י). ואמרו חכמים: "לא תלמד לעשות" — <strong>אבל אתה למד</strong> בהיתר <strong>להבין ולהורות</strong> בענין הכישוף. הרי שעצם לימוד הכשפים אין בו איסור, ואסור רק לעשותם. ולכן רב שאסר ללמוד מן המגוש ודאי סבר שהמגושות יש בה כפירה, ולא כשפים בלבד. ומסכמים: אכן <strong>תסתיים</strong> <small>[תוגדר]</small> שכך אמר רב.
 ואגב דברי רב הובא מה ש<strong>אמר ר' שמעון בן פזי</strong> שכך <strong>אמר ר' יהושע בן לוי משום</strong> (בשם) <strong>בר קפרא: כל היודע לחשב בתקופות ומזלות ואינו חושב, עליו הכתוב אומר: "ואת פעל ה' לא יביטו ומעשה ידיו לא ראו"</strong> (ישעיהו ה, יב). ו<strong>אמר ר' שמואל בר נחמני</strong> שכך <strong>אמר ר' יוחנן: מנין שמצוה על האדם לחשב תקופות ומזלות</strong> — <strong>שנאמר: "ושמרתם ועשיתם כי היא חכמתכם ובינתכם לעיני העמים"</strong> (דברים ד, ו), ופשוט הוא כי <strong>איזו</strong> היא <strong>חכמה ובינה</strong> שיש בתורה <strong>שהיא לעיני העמים</strong> והכל יבולים להעריכה ולהכירה — <strong>הוי אומר: זה חישוב תקופות ומזלות,</strong> שחישוביו של הבקי בדבר מתאמתים לעין כל.
 <big>ב</big> במשנה נמנתה בין אבות המלאכות גם מלאכת <strong>הצד</strong> בהמה או חיה, וכגון את ה<strong>צבי. תנו רבנן</strong> <small>[שנו חכמים]</small> בתוספתא: <strong>הצד חלזון, והפוצעו</strong> (שובר קונכייתו להוציא ממנו את חומר הצבע), <strong>אינו חייב אלא</strong> חטאת <strong>אחת,</strong> שאינו מתחייב על הפציעה. <strong>ר' יהודה אומר חייב שתים,</strong> על הצידה ועל הפציעה. <strong>שהיה ר' יהודה אומר: פציעה</strong> של חילזון <strong>בכלל</strong> מלאכת <strong>דישה</strong> היא, שכן מטרתה כמטרת הדישה להוציא את התוכן הרצוי מתוך קליפה שאיננה רצויה. <strong>אמרו לו</strong> חכמים: <strong>אין פציעה בכלל דישה. אמר רבא: מאי טעמא דרבנן</strong> <small>[מה הטעם של חכמים]</small> — <strong>קסברי</strong> <small>[סבורים הם]</small> כי <strong>אין דישה אלא לגדולי קרקע,</strong> אבל המפרק בדברים אחרים — פטור. ושואלים: אם אמנם פציעה אין בה משום דישה, אולם <strong>וליחייב נמי</strong> <small>[שיתחייב גם כן]</small> בפציעתו זו את החילזון <strong>משום נטילת נשמה! אמר ר' יוחנן:</strong> המדובר כאן <strong>שפצעו</strong> כשהיה החילזון <strong>מת</strong> כבר.
 <strong>רבא אמר: אפילו תימא</strong> <small>[תאמר]</small> <strong>שפצעו חי,</strong> בכל זאת אינו חייב, כיון שאינו מתכוון כלל להמתת החילזון, ולכך <strong>למתעסק</strong> בלבד נחשב <strong>הוא אצל</strong> (לגבי) מלאכה זו של <strong>נטילת נשמה,</strong> שאין לו כל ענין בהמתת החילזון. והקשו: <strong>והא</strong> <small>[והרי]</small> <strong>אביי ורבא</strong> עצמו <strong>דאמרי תרווייהו</strong> <small>[שאמרו שניהם]</small> ש<strong>מודה ר' שמעון</strong> הפוטר כרגיל במלאכה שאינה צריכה לגופה, <strong>ב"פסיק רישא ולא ימות"</strong> <small>[חתוך ראשו ולא ימות].</small> כלומר, בכל מקרה כאשר התוצאה היא הכרחית, אין אדם יכול לטעון שלא התכוין לתוצאה זו. שכל תוקפו של הנימוק שאינו מתכוין הריהו רק כאשר יתכן שאותו דבר לא ייעשה כלל. ואם כן, הפוצע חילזון ודאי נוטל נשמתו, ומדוע סבור רבא שיש בכך משום מתעסק בלבד! ומשיבים: <strong>שאני הכא</strong> <small>[שונה כאן]</small> שכל <strong>כמה דאית ביה</strong> <small>[שיש בו,</small> בחילזון<small>]</small> <strong>נשמה טפי ניחא ליה, כי היכי דליציל ציבעיה</strong> <small>[יותר נוח לו</small> לצייד, <small>כדי שיצטלל צבעו]</small> שהצבע היוצא מחילזון חי מובחר מזה של חילזון מת. וכיון שאינו מתכוון לנטילת נשמה, ולהיפך, כוונתו ורצונו שיחיה החילזון — אין בכך משום איסור.
 <big>ג</big> עוד שנינו במנין המלאכות במשנה גם את <strong>השוחטו</strong> לאותו צבי שצד או בעל חי אחר בשבת. ושואלים: ה<strong>שוחט</strong> בהמה <strong>משום מאי</strong> <small>[מה,</small> איזה איסור<small>]</small> הוא <strong>חייב?</strong> מה הם עקרונות האיסור שבמלאכה זו? ונחלקו בכך אמוראים: <strong>רב אמר: משום צובע,</strong> שבשחיטה נצבע מקום השחיטה בדם. <strong>ושמואל אמר: משום נטילת נשמה.</strong>
## דף עה:
 ותוהים: ואף לדעת רב, היתכן שיחשוב ש<strong>משום צובע אין</strong> <small>[כן]</small> יהא חייב, ו<strong>משום נטילת נשמה לא</strong> יהא חייב? אלא תקן את הלשון ו<strong>אימא</strong> <small>[אמור]</small> כך: <strong>אף משום צובע</strong> חייב. ו<strong>אמר רב: מילתא דאמרי, אימא בה מילתא</strong> <small>[הדבר שאמרתי, אומר בו דבר</small> הסבר<small>],</small> כדי ש<strong>לא ליתו דרי בתראי וליחכו</strong> <small>[יבואו הדורות האחרונים ויצחקו]</small> <strong>עלי: צובע במאי ניחא ליה</strong> <small>[במה נוח לו]</small> — <strong>ניחא דליתווס</strong> <small>[נוח</small> לו <small>שיתמלא]</small> <strong>בית השחיטה דמא כי היכי דליחזוה אינשי וליתו ליזבנו מיניה</strong> <small>[</small>ב<small>דם כדי שיראוהו בני אדם ויבואו ויקנו ממנו],</small> הרי שהשוחט מעוניין אגב שחיטתו גם בצביעה.
 <big>א</big> בין המלאכות שנמנו במשנה ישנן גם אלה הקשורות לעיבוד העור, <strong>וכגון המולחו והמעבדו.</strong> ושואלים: <strong>היינו</strong> <small>[זוהי]</small> מלאכת <strong>מולח והיינו</strong> <small>[וזוהי]</small> בדיוק מלאכת <strong>מעבד!</strong> ששתי המלאכות הללו הן בעצם מלאכה אחת. <strong>ר' יוחנן וריש לקיש דאמרי תרוייהו</strong> <small>[שאמרו שניהם]:</small> <strong>אפיק חד מינייהו ועייל</strong> <small>[הוצא אחד מהם והכנס]</small> במקומו <strong>שירטוט.</strong> שלדעתם יש למנות את מלאכת השרטוט — עשיית סימנים בעור — במנין שלושים ותשע המלאכות, במקום אחד משני אלה. <strong>אמר רבה בר רב הונא: האי מאן דמלח בישרא</strong> <small>[מי שמולח בשר</small> בשבת<small>]</small> לצורך שימורו לזמן ממושך — <strong>חייב משום</strong> מלאכת <strong>מעבד. רבא אמר: אין עיבוד באוכלין,</strong> שמה שעושים בדבר מאכל אינו כלול במלאכה זו. <strong>אמר רב אשי: ואפילו רבה בר רב הונא לא אמר</strong> שיש בכך משום איסור <strong>אלא דקא בעי ליה לאורחא</strong> <small>[כשצריך את הבשר לדרך]</small> ומולחו ביותר, <strong>אבל לביתא לא משוי איניש מיכליה</strong> <small>[אין אדם עושה</small> את<small>]</small> <strong>עץ</strong> <small>[ל</small>צורך <small>ביתו אין אדם עושה את מאכלו עץ]</small> ולכן ודאי אינו מולחו במדה יתירה, עד כדי עיבוד.
 <big>ב</big> במשנה נמנו בין המלאכות גם <strong>הממחקו והמחתכו. אמר ר' אחא בר חנינא: השף</strong> את העור <strong>בין העמודים בשבת,</strong> ששם את העור בין עמודים העשויים לכך ומשפשפו ביניהם (רה"נ) — <strong>חייב משום</strong> מלאכת <strong>ממחק. אמר ר' חייא בר אבא: שלשה דברים סח לי רב אשי משמיה</strong> <small>[משמו]</small> של <strong>ר' יהושע בן לוי: המגרר ראשי כלונסות</strong> (כלונסאות, עמודים) <strong>בשבת</strong> ומיישרם — <strong>חייב משום</strong> מלאכת <strong>מחתך,</strong> כיון שהוא מקפיד שיהיו שווים זה לזה. <strong>הממרח רטיה</strong> (תחבושת), שמחליק את התחבושת על המכה <strong>בשבת</strong> — <strong>חייב משום</strong> מלאכת <strong>ממחק. והמסתת את האבן בשבת</strong> — <strong>חייב משום</strong> מלאכת <strong>מכה בפטיש,</strong> שהוא מסיים את מלאכת האבן. <strong>אמר ר' שמעון בן קיסמא</strong> שכך <strong>אמר ר' שמעון בן לקיש: הצר צורה</strong> של ציור או חקיקה <strong>בכלי</strong> חרס, <strong>והמנפח בכלי זכוכית</strong> — <strong>חייב משום</strong> מלאכת <strong>מכה בפטיש. אמר ר' יהודה: האי מאן דשקיל אקופי מגלימי</strong> <small>[מי שמסיר את החוטים</small> העודפים והפגמים <small>מגלימה]</small> — <strong>חייב משום מכה בפטיש. והני מילי דקפיד עלייהו</strong> <small>[ודברים אלה</small> דווקא <small>כשמקפיד עליהם],</small> שאם מקפיד שלא ללבוש את הבגד עד שהוריד ממנו שיירי אריגתו הרי שגמר מלאכת הבגד נעשה עם הסרת החוטים.
 <big>ג</big> במשנה נמנתה גם מלאכת <strong>הכותב</strong> והיא מוגדרת בכותב <strong>שתי אותיות. תנו רבנן</strong> <small>[שנו חכמים]:</small> <strong>כתב אות אחת גדולה ויש במקומה</strong> די מקום כדי <strong>לכתוב שתים</strong> — <strong>פטור,</strong> כיון שלא כתב אלא אות אחת. ואולם אם <strong>מחק אות גדולה</strong> אחת על מנת לכתוב, <strong>ויש במקומה</strong> די מקום כדי <strong>לכתוב שתים</strong> — <strong>חייב. אמר ר' מנחם בר' יוסי: וזה חומר</strong> שיש <strong>במוחק מבכותב,</strong> שאף שכרגיל מחמירים יותר במלאכה שיש עמה יצירה, כאן יש מקרה של חומרה במלאכת הריסה, כיון שמפנה מקום לשתי אותיות, והיא עיקר המלאכה.
 <big>ד</big> עוד נמנו במשנה מלאכות <strong>הבונה, והסותר, המכבה, והמבעיר, והמכה בפטיש.</strong> במלאכת המכה בפטיש <strong>רבה ור' זירא דאמרי תרוייהו</strong> <small>[שאמרו שניהם]</small> כלל: <strong>כל מידי דאית ביה</strong> <small>[דבר שיש בו]</small> משום <strong>גמר מלאכה חייב</strong> העושה אותו בשבת <strong>משום</strong> מלאכת <strong>מכה בפטיש.</strong>
 <big>ה</big> המשנה מסתיימת בהדגשה <strong>"אלו אבות מלאכות".</strong> ומסבירים: כי ההדגשה <strong>"אלו "</strong>שמשמעה אלו ולא אחרות באה <strong>לאפוקי</strong> <small>[להוציא,</small> למעט<small>]</small> <strong>מ</strong>דעתו של <strong>ר' אליעזר,</strong> שהיה <strong>מחייב על</strong> עשיית <strong>תולדה</strong> של מלאכה <strong>במקום</strong> שעשה גם את <strong>אב</strong> אותה מלאכה, שאם עשה אב ותולדתו לדעת ר' אליעזר הריהו חייב שתי חטאות, ולשיטתו אם כן מצויות מלאכות מרובות יותר. ומשום כך באה ההדגשה במשנה שרק אלו הן אבות מלאכות, ולעולם לא יתכן שיתחייב על יותר ממנין זה. ומה שחזרו ואמרו שמניינן ארבעים <strong>חסר אחת,</strong> בא <strong>לאפוקי</strong> <small>[להוציא,</small> למעט<small>]</small> <strong>מ</strong>דעתו של <strong>ר' יהודה. דתניא</strong> <small>[ששנינו</small> בברייתא<small>]</small> ש<strong>ר' יהודה מוסיף</strong> למנין אבות המלאכות את <strong>השובט</strong> (מיישר את חוטי השתי) <strong>ו</strong>את <strong>המדקדק</strong> (המיישר את חוט הערב). <strong>אמרו לו: שובט הריהו</strong> פרט <strong>בכלל</strong> מלאכת <strong>מיסך</strong> (מותח את חוטי השתי בתוך הנול), ששניהן מלאכות לסידור חוטי השתי<strong>,</strong> וה<strong>מדקדק הרי הוא בכלל אורג</strong> ואין איפוא אלא ארבעים מלאכות חסר אחת.
 <big>ו משנה</big> <strong>ועוד כלל אחר אמרו</strong> בדיני שבת: <strong>כל</strong> דבר <strong>הכשר</strong> והראוי <strong>להצניע</strong> (לשמור) לצורך שימוש האדם, <strong>ו</strong>גודלו כזה שאפשר ונהוג ש<strong>מצניעין כמוהו, והוציאו בשבת</strong> למקום האסור בהוצאה <strong>חייב חטאת עליו. וכל שאינו כשר להצניע ואין מצניעין כמוהו,</strong> שהוא קטן מכדי שיקפידו על הצנעתו, <strong>והוציאו בשבת</strong> — <strong>אינו חייב אלא המצניעו,</strong> שאדם המקפיד ושומר דבר זה רק הוא בלבד חייב על הוצאתו, משום שלגביו הרי זה דבר חשוב, וחיוב ההוצאה לפי חשיבות הדבר למי שהוציאו.
 <big>ז גמרא</big> על הכלל ששנינו במשנה <strong>"כל הכשר להצניע",</strong> שואלים: <strong>לאפוקי מאי</strong> <small>[להוציא,</small> למעט <small>את מה]</small> הוא בא, ומה לדעתו אינו כשר וראוי להצנעה? <strong>רב פפא אמר: לאפוקי</strong> <small>[להוציא]</small> <strong>דם נדה. מר עוקבא אמר: לאפוקי</strong> <small>[להוציא]</small> <strong>עצי אשרה,</strong> שעץ שעשו ממנו עבודה זרה אסור בכל הנאה. ומפרטים: <strong>מאן דאמר</strong> <small>[מי שאומר]</small> ש<strong>דם נדה</strong> אינו כשר להצניע <strong>כל שכן עצי אשרה,</strong> כיון שמן התורה חייב להשמידם ודאי אינם בכלל הדברים הנשמרים. ואולם <strong>מאן דאמר</strong> <small>[מי שאמר]</small> שרק <strong>עצי אשרה</strong> הוא דבר שאין מצניעים, <strong>אבל דם נדה מצנע ליה לשונרא</strong> <small>[שומר אותו בשביל</small> מאכל <small>החתול],</small> שאף שכרגיל אין רגילים לשומרה מכל מקום אפשר למצוא בו שימוש. <strong>ואידך</strong> <small>[והאחר]</small> הסבור שדם נידה אינו ראוי לכל שימוש מה אומר הוא על כך? — לדעתו <strong>כיון דחלשא לא מצנע ליה</strong> <small>[ש</small>הוא <small>מחליש אינו שומר אותו]</small> שחששו — כדרך סגולה — שינזק אדם שנתנו מדמו לבעל חיים.
 <strong>אמר ר' יוסי בר חנינא האי</strong> <small>[זה]</small> כל הגדרות שבמשנתנו ש<strong>לא כ</strong>שיטת <strong>ר' שמעון</strong> הן. <strong>דאי</strong> <small>[שאם]</small> תאמר שהן <strong>כ</strong>שיטת <strong>ר' שמעון</strong> — <strong>האמר</strong> <small>[הלא הוא אומר]</small> ש<strong>לא אמרו</strong> את <strong>כל השיעורין הללו</strong> הקבועים במשנה להוצאת כל דבר ודבר <strong>אלא למצניעיהן,</strong> שהמצניעים כשיעור זה חייבים עליו. אבל מי שדבר מסויים אינו חשוב בעיניו אף כשהוא בשיעור האמור במשנה — אינו חייב על הוצאתו.
 <big>ח</big> שנינו במשנה ש<strong>כל שאינו כשר להצניע,</strong> שהוא פחות מכשיעור הראוי להצנעה אין חייב על הוצאתו אלא מי שהצניעו.
## דף עו.
 <strong>אמר ר' אלעזר: הא</strong> <small>[</small>דבר <small>זה]</small> הוא ש<strong>לא כ</strong>שיטת <strong>ר' שמעון בן אלעזר, דתניא</strong> <small>[ששנוייה</small> ברייתא<small>],</small> <strong>כלל אמר ר' שמעון בן אלעזר: כל</strong> דבר <strong>שאינו כשר להצניע, ואין מצניעין כמוהו, והוכשר לזה</strong> (לאדם מסויים) <strong>והצניעו, ובא אחר והוציאו</strong> לאותו חפץ שהוצנע <strong>נתחייב זה</strong> המוציא <strong>במחשבה של זה</strong> המצניע, שמאחר שלגבי אדם מסויים יש בדבר חשיבות, נחשב הוא כמו כן לכל אדם. ואילו למשנתנו רק המצניע עצמו הוא שמתחייב על הוצאת החפץ.
 <big>א משנה</big> ומעתה לפירוט שיעורי דברים שכרגיל נחשבים הם בעיני בני אדם, ומצניעים כמותם: <strong>המוציא תבן</strong> הרי זה מתחייב אם הוציא בשיעור <strong>כמלא פי פרה. עצה</strong> שהיא מאכל גס יותר יש בו צורך בשיעור גדול יותר וכדי להתחייב על הוצאתו צריך הוא להוציא שיעור <strong>כמלא פי גמל,</strong> שכן פרה כרגיל אינה אוכלת מאכל זה. <strong>עמיר,</strong> שהוא קש דק — <strong>כמלא פי טלה. עשבים</strong> — <strong>כמלא פי גדי</strong> הקטן יותר מפי טלה. <strong>עלי שום ועלי בצלים,</strong> אם היו <strong>לחים</strong> וראויים למאכל אדם, שיעורם כשיעור סתם מאכלי אדם והוא <strong>כגרוגרת.</strong> ו<strong>יבשים</strong> שיעורם <strong>כמלא פי גדי, ו</strong>כל אלה <strong>אין מצטרפין זה עם זה</strong> לכדי שיעור בו יתחייב המוציא <strong>מפני שלא שוו</strong> זה לזה <strong>בשיעוריהן.</strong>
 <big>ג גמרא</big> מתחילה שואלים: <strong>מאי</strong> <small>[מהו]</small> <strong>עצה</strong> זו ששנינו במשנה? <strong>אמר רב יהודה:</strong> הוא <strong>תבן של מיני קטנית. כי אתא</strong> <small>[כאשר בא]</small> <strong>רב דימי</strong> מארץ ישראל לבבל <strong>אמר</strong> שהתעוררה השאלה: <strong>המוציא תבן</strong> בשיעור <strong>כמלא פי פרה,</strong> אלא שנתן את התבן הזה <strong>לגמל,</strong> ולגבי הגמל הלוא אין זה כשיעור הראוי לאכילתו. והבעיה: האם יש לחייבו על פי השיעור שהוא מוציא, או על פי המטרה שלשמה הוא מוציא. ונחלקו בכך, <strong>ר' יוחנן אמר: חייב,</strong> ו<strong>ר' שמעון בן לקיש אמר: פטור. באורתא</strong> <small>[בערב]</small> <strong>אמר ר' יוחנן הכי</strong> <small>[כך],</small> ואילו <strong>לצפרא הדר ביה</strong> <small>[בבוקר חזר בו]</small> והודה לריש לקיש. <strong>אמר רב יוסף: שפיר עבד דהדר, דהא לא חזי</strong> <small>[יפה עשה שחזר</small> בו, <small>שכן אינו ראוי]</small> <strong>לגמל!</strong> שבהוצאה לצורך גמל בפחות משיעור פי הגמל אין חיוב. <strong>אמר ליה</strong> <small>[לו]</small> <strong>אביי</strong> לרב יוסף: <strong>אדרבא, כדמעיקרא מסתברא, דהא חזי</strong> <small>[להיפך, כמו שמתחילה מסתבר</small> לומר שיהא חייב, <small>שהרי ראוי]</small> <strong>לפרה,</strong> שהרי הוציא שיעור חשוב הראוי להשתמש בו, ומתחייב משום הוצאתו אף שאינו מספיק לגמל.
 <strong>אלא כי אתא</strong> <small>[כאשר בא]</small> <strong>רבין</strong> לאחר זמן מארץ ישראל לבבל <strong>אמר</strong> ומסר גירסה מתוקנת של המחלוקת, שבדין <strong>המוציא תבן כמלא פי פרה לגמל, דכולי עלמא לא פליגי</strong> <small>[הכל אינם חלוקים]</small> ש<strong>חייב, כי פליגי</strong> <small>[כאשר נחלקו]</small> היה זה <strong>ב</strong>מקרה של ה<strong>מוציא עצה</strong> שכרגיל אינו מאכל פרה בשיעור <strong>כמלא פי פרה ל</strong>צורך <strong>אכילת פרה.</strong> וכאן השאלה קשה יותר, ברור שאם יוציא כשיעור זה עבור גמל, או בסתם — יהא פטור. ואולם, כיון שהועיד את המאכל לפרה, ועבור הפרה שיעור זה מספיק שמא יש בכך משום הוצאה.
 <strong>ואיפכא איתמר</strong> <small>[וההיפך נאמר]</small> בדברי ר' יוחנן וריש לקיש להקל ולהחמיר. ש<strong>ר' יוחנן אמר: פטור,</strong> ו<strong>ריש לקיש אמר: חייב.</strong> וטעמם: <strong>ר' יוחנן אמר</strong> שהוא <strong>פטור,</strong> משום שהוא סבור ש<strong>אכילה על ידי הדחק</strong> שאין רגילים לאכול כיוצא בכך, אבל בדוחק אפשר לאכלו, כגון עצה לפרה — <strong>לא שמה</strong> (אינה נחשבת) <strong>אכילה.</strong> ו<strong>ריש לקיש אמר</strong> ש<strong>חייב,</strong> משום שהוא סבור ש<strong>אכילה על ידי</strong> הדחק שמה אכילה.
 <big>ד</big> שנינו במשנה ש<strong>עמיר</strong> שיעורו <strong>כמלא פי טלה.</strong> ומקשים: <strong>והתניא</strong> <small>[והרי שנינו</small> בברייתא<small>]</small> ששיעורו <strong>כגרוגרת!</strong> ומסבירים: <strong>אידי ואידי חד שיעורא</strong> <small>[זה וזה שיעור אחד]</small> <strong>הוא.</strong>
 עוד שנינו במשנה <strong>עלי שום ועלי בצלים</strong> כאשר הם <strong>לחים</strong> שיעורם לענין הוצאה הוא ב<strong>כגרוגרת ו</strong>כאשר הם <strong>יבשים</strong> שיעורם <strong>כמלא פי הגדי.</strong> ושנינו עוד שכל החומרים הנמנים במשנה <strong>אין מצטרפין זה עם זה</strong> לכדי שיעור הוצאה <strong>מפני שלא שוו בשיעוריהן. אמר ר' יוסי בר חנינא:</strong> דברים שחשיבותם פחותה ולכך דינם קל יותר ושיעורם לחיוב גדול יותר <strong>אין מצטרפין לחמור שבהן,</strong> לדבר שיש בו חשיבות, ששיעורו להתחייב קטן יותר ודינו חמור יותר. שאין להשוות אותה כמות של חומר חשוב (חמור) למין הקל. <strong>אבל מצטרפין לקל שבהן,</strong> שאם משלימים לכדי שיעור גדול בחומרים חשובים שחייבים בהם אף על שיעורם הקטן — חייב.
 על עיקרון זה מקשים: <strong>וכל</strong> אלה <strong>דלא שוו בשיעורייהו מי</strong> <small>[שאינם שווים בשיעורם האם]</small> <strong>מצטרפין?</strong> האם אפשר בכלל להביא לידי צירוף דברים שניתנו בהם שיעורים שונים? הלא נחשבים הם כשונים בתכלית זה מזה במהותם, ואינם ניתנים לכאורה לצירוף. שכן <strong>והתנן</strong> <small>[והרי שנינו</small> במשנה<small>]:</small> שיעור <strong>הבגד</strong> שיהא בו כדי לקבל טומאה על ידי שהזב יושב עליו, ב<strong>שלשה על שלשה</strong> טפחים לפחות. <strong>והשק</strong> העשוי משער עיזים שיעורו לקבלת טומאה <strong>ארבעה על ארבעה, והעור</strong> — ב<strong>חמשה על חמשה,</strong> וה<strong>מפץ</strong> (מחצלת) — <strong>ששה על ששה. ותני עלה</strong> <small>[ושנויה</small> ברייתא לתוספת <small>עליה]</small> <strong>הבגד והשק, השק והעור,</strong> ו<strong>העור והמפץ</strong> — <strong>מצטרפין זה עם זה. ואמר ר' שמעון: מה טעם</strong> אמרו שמצטרפים — <strong>מפני שראויין</strong> החלקים המצורפים <strong>ליטמא</strong> בטומאת <strong>מושב,</strong> שאפשר להשתמש בהם כטלאי לאוכף או מרדעת שרוכבים עליה. וכיון שבפועל ראויים הם לשימוש משותף — הריהם מצטרפים זה לזה גם לדיני טומאה. ומכאן נדייק: <strong>טעמא</strong> <small>[הטעם,</small> רק<small>]</small> מפני ש<strong>ראויין ליטמא מושב, אבל</strong> כאשר <strong>אין ראוי</strong> בצירוף כמה מהם <strong>כדי ליטמא מושב</strong> — <strong>לא</strong> מצטרפים, ואפילו לשיעור הקל שבהם. ומכאן שכרגיל אין דברים בעלי שיעורים שונים ניתנים לצירוף!
 <strong>אמר רבא:</strong>
## דף עו:
 <strong>הכא נמי</strong> <small>[כאן גם כן]</small> יש לפנינו מקרה מיוחד, כיון שאף כאן כולם יחד <strong>חזיא</strong> <small>[ראויים]</small> לשמש כ<strong>דוגמא</strong> שהמוכרם מצרף ערימה מכולם יחד ומשתמש בה.
 <big>א משנה</big> <strong>המוציא</strong> בשבת <strong>אוכלים</strong> הראויים לאדם ששיעורם <strong>כגרוגרת</strong> למקום האסור בהוצאה — <strong>חייב. ומצטרפין</strong> כל האוכלים <strong>זה עם זה</strong> לכדי שיעור <strong>מפני ששוו בשיעוריהן.</strong> ושיעור זה נחשב <strong>חוץ מקליפתן וגרעיניהן ועוקציהן</strong> (הענף הדק שבקצה הפרי שבו הוא תלוי בעץ), <strong>וסובן</strong> (קליפת החיטה היורדת בכתישה), <strong>ומורסנן</strong> (שרידי סובין ומוץ שבקמח). <strong>ר' יהודה אומר:</strong> כל הקליפות אינן מצטרפות <strong>חוץ מקליפי עדשין</strong> שהן כן מצטרפות לכדי שיעור <strong>עם העדשים עצמם כיון שמתבשלות עמהן</strong> ונאכלות עמם.
 <big>ב גמרא</big> ושואלים: <strong>ו</strong>האם <strong>סובן ומורסנן</strong> של מיני דגן <strong>לא מצטרפין? והתנן</strong> <small>[והרי שנינו</small> במשנה<small>]</small> עיסות העשויות מ<strong>חמשת רבעים</strong> הלוג <strong>קמח ועוד</strong> משהו <strong>חייבין</strong> בהפרשת <strong>חלה,</strong> ובתוך שיעור זה מחשיבים את הקמח <strong>ו</strong>את <strong>סובן ומורסנן,</strong> והרי שהסובין והמורסן מצטרפים! <strong>אמר אביי:</strong> לענין חלה ועשיית לחם מצטרפים הסובין, <strong>שכן עני אוכל פתו בעיסה בלוסה</strong> (מעורבת בסובין), אבל להוצאת שבת, כיון ששיעורה קטן ונמדד על פי חשיבות הדברים דרוש שיהא ראוי למאכל לכל אדם.
 <big>ג</big> שנינו במשנה שכל הקליפות אינן מצטרפות לכדי שיעור מאכל <strong>ר' יהודה אומר חוץ מקליפי עדשים</strong> משום שהן <strong>המתבשלות עמהן.</strong> ושואלים: האם רק <strong>עדשים אין</strong> <small>[כן]</small> מצטרפים ואילו <strong>פולין לא</strong> מצטרפים? <strong>והתניא</strong> <small>[והרי שנינו</small> בברייתא<small>]</small> ש<strong>ר' יהודה אומר</strong> שכל הקליפות מצטרפות למאכל <strong>חוץ מקליפי פולין ועדשים!</strong> ומשיבים: <strong>לא קשיא</strong> <small>[אין</small> הדבר <small>קשה],</small> <strong>הא</strong> <small>[זה]</small> ששנינו שלדעת ר' יהודה קליפות פולים מצטרפות הרי זה <strong>בחדתי</strong> <small>[ב</small>פולים <small>חדשים,</small> טריים<small>],</small> ואילו <strong>הא</strong> <small>[זה]</small> ששנינו שלדעתו אינן מצטרפות הרי זה <strong>בעתיקי</strong> <small>[בישנים].</small> ושואלים: <strong>עתיקי מאי טעמא</strong> <small>[ישנים מה טעם]</small> <strong>לא</strong> יצטרפו? <strong>אמר ר' אבהו: מפני שנראין</strong> חלקי קליפתם <strong>כזבובין בקערה,</strong> ומאוסים לאוכלם, והכל משליכים אותם.
 
 <big>א משנה</big> <strong>המוציא</strong> בשבת <strong>יין</strong> חי (לא מזוג), שיעורו כדי להתחייב הוא <strong>כדי מזיגת הכוס.</strong> שנהגו להוסיף מים ליין חי, והמוציא יין חייב בכדי שיעור היין בלבד הראוי לשתייה חשובה. <strong>חלב</strong> — <strong>כדי גמיעה. דבש</strong> — <strong>כדי ליתן על הכתית</strong> (פצע הנעשה מחמת שיפשוף), <strong>שמן</strong> — <strong>כדי לסוך</strong> בו <strong>אבר קטן, מים</strong> — <strong>כדי לשוף</strong> (לשפשף ולמרוח) <strong>בהם את הקילור</strong> (תחבושת לעין). <strong>ושאר כל המשקין</strong> שיעורם <strong>ברביעית</strong> הלוג, <strong>וכל השופכין ברביעית. ר' שמעון אומר:</strong> כל המשקים <strong>כולן</strong> שיעורם <strong>ברביעית</strong> הלוג. ועוד אמר: <strong>ולא נאמרו כל השיעורין הללו אלא למצניעיהן,</strong> לאדם המקפיד אשר שומר דבר זה, שרק הוא בלבד חייב על הוצאתו, משום שלגביו הרי זה דבר חשוב, וחיוב ההוצאה הוא לפי חשיבות הדבר למי שהוציאו. ואולם אדם אשר שיעורים אלה קטנים ואינם חשובים בעיניו אינו חייב על הוצאתם.
 <big>ב גמרא</big> <strong>תנא</strong> <small>[שנינו</small> בתוספתא<small>]:</small> שיעור הוצאה ביין הוא <strong>כדי מזיגת כוס יפה.</strong> ומסבירים: <strong>ומאי</strong> <small>[ומהו]</small> <strong>כוס יפה</strong> שאמרו — <strong>כוס של ברכה.</strong> ו<strong>אמר רב נחמן אמר רבה בר אבוה: כוס של ברכה צריך שיהא בו</strong> יין <strong>רובע</strong> (רבע) של <strong>רביעית</strong> הלוג, <strong>כדי שימזגנו</strong> במים <strong>ויעמוד</strong> שיעור היין המזוג <strong>על רביעית</strong> הלוג. ששיעור המזיגה הוא שלושה חלקים מים לכל חלק יין.
 <strong>אמר רבא: אף אנן נמי</strong> <small>[אנחנו גם כן]</small>
## דף עז.
 <strong>תנינא</strong> <small>[שנינו]</small> במשנה מעין זה: <strong>המוציא יין</strong> אינו מתחייב אלא אם כן הוציא בשיעור <strong>כדי מזיגת כוס, ותני עלה</strong> <small>[ושנינו עליה,</small> על הלכה זו<small>]:</small> שיעור זה הוא <strong>כדי מזיגת כוס יפה. וקתני סיפא</strong> <small>[ושנינו בסופה</small> של המשנה<small>]:</small> <strong>"ושאר כל המשקין ברביעית".</strong> והרי ששיעור חשוב של משקה הוא ברביעית, ומן הסתם גם יין מזוג זהו שיעורו. <strong>ורבא לטעמיה</strong> <small>[לטעמו,</small> לשיטתו<small>],</small> ש<strong>אמר רבא: כל חמרא דלא דרי על חד תלת מיא לאו חמרא</strong> <small>[יין שאינו מושך,</small> מספיק, <small>לשלושה</small> חלקים <small>מים לא יין]</small> <strong>הוא.</strong> שצריך היין להיות חזק עד כדי כך שיוכל למוזגו בכמות גדולה פי שלושה על מים.
 <strong>אמר אביי: שתי תשובות</strong> לסתור יש <strong>בדבר; חדא, דתנן</strong> <small>[אחת, ש</small>כן <small>שנינו</small> במשנה<small>]</small> שהיין <strong>המזוג</strong> שעל פיו קובעים מה הוא בדיוק הצבע האדום הריהו <strong>שני חלקי מים ואחד יין, מן היין השירוני</strong> (שבשרון). הרי שמזיגה היא בשליש יין. <strong>ועוד:</strong> משמע שדי בהוצאת שיעור היין עצמו הנמזג לכדי רביעית, ששיעורו אינו אלא כדי רבע רביעית, כדי להתחייב, אף שעדיין לא נמזגו בו המים בפועל, וכי יתכן שיהיו ה<strong>מים בכד ומצטרפין?!</strong> והלא יין זה לא יהא ראוי לשתיה עד שיוסיפו לו את המים שבכד?
 <strong>אמר ליה</strong> <small>[לו]</small> <strong>רבא: הא דקאמרת</strong> <small>[זה שאמרת]</small> שיעור זה ששנינו לענין צבע אדום שהוא <strong>שני חלקי מים ואחד יין מן היין השירוני</strong> — אין זו הוכחה, כי <strong>יין השירוני לחוד, דרפי</strong> <small>[</small>שהוא <small>רפה],</small> ודי במזיגתו בשני חלקים מים. <strong>אי נמי</strong> <small>[או גם כן]</small> אפשר לומר כי <strong>התם</strong> <small>[שם]</small> נקבע השיעור <strong>משום חזותא</strong> <small>[מראה],</small> <strong>אבל לטעמא בעי טפי</strong> <small>[ל</small>צורך <small>טעם</small> טוב <small>דרוש יותר</small> מים<small>]</small> <strong>ודקאמרת</strong> <small>[ומה שאמרת]</small> ושאלת: וכי יתכן שיהיו ה<strong>מים בכד ומצטרפין</strong> — יש לומר כי <strong>לענין</strong> חיוב הוצתאה ב<strong>שבת מידי דחשיב בעינן</strong> <small>[דבר</small> <strong>חשוב אנו צריכים], והא נמי הא חשיב</strong> <small>[וזה גם כן</small> רובע רביעית יין <small>הריהו חשוב].</small>
 <big>א</big> <strong>תנא</strong> <small>[שנינו</small> בתוספתא<small>]</small> שנינו: יין <strong>יבש</strong> (קרוש) שיעורו לענין <strong>הוצאה בכזית,</strong> אלו <strong>דברי ר' נתן. אמר רב יוסף: ר' נתן ור' יוסי בר' יהודה אמרו דבר אחד. ר' נתן</strong> — <strong>הא דאמרן</strong> <small>[זו שאמרנו],</small> <strong>ור' יוסי בר' יהודה, דתניא</strong> <small>[ש</small>כן <small>שנינו</small> בברייתא<small>],</small> <strong>ר' יהודה אומר: ששה דברים מקולי</strong> (הדברים שהקלו בדינם) <strong>בית שמאי ומחומרי</strong> (הדברים שהחמירו בדינם) <strong>בית הלל,</strong> וביניהם <strong>דם נבלה.</strong> ש<strong>בית שמאי מטהרין,</strong> שלדעתם נבלה מטמאה רק בבשרה, <strong>ובית הלל מטמאין. אמר ר' יוסי בר' יהודה: אף כשטמאו בית הלל, לא טמאו אלא בדם שיש בו רביעית, הואיל ויכול לקרוש</strong> (להתייבש) <strong>ו</strong>עדיין <strong>לעמוד על</strong> שיעור <strong>כזית,</strong> וצירף רב יוסף את שתי השיטות, שלדעתו שני החכמים סבורים כי נוזל שהיתה בו רביעית כאשר הוא מתייבש שיעורו בכזית.
 <strong>אמר אביי: דילמא לא היא</strong> <small>[שמא אין זו</small> השוואה<small>];</small> שכן <strong>עד כאן לא</strong> שמענו כי <strong>קאמר</strong> <small>[אמר]</small> <strong>ר' נתן הכא דבעי רביעית</strong> <small>[כאן</small> ביין, <small>שדרושה רביעית]</small> <strong>אלא ביין דקליש</strong> <small>[שהוא קלוש,</small> שאיננו סמיך<small>],</small> <strong>אבל בדם דסמיך</strong> <small>[ש</small>הוא <small>סמיך]</small> — כדי שכאשר יתייבש יהיה שיעורו <strong>כזית לא בעי</strong> <small>[אינו צריך]</small> <strong>רביעית,</strong> כי כזית דם יבש הריהו יותר מאשר רביעית דם נוזל. <strong>אי נמי</strong> <small>[או גם כן]</small> נאמר טעם אחר, <strong>עד כאן לא</strong> שמענו כי <strong>קאמר</strong> <small>[אמר]</small> <strong>ר' יוסי בר' יהודה התם</strong> <small>[שם]</small> בדין נבילות ש<strong>כזית סגי ליה</strong> <small>[די לו]</small> <strong>ברביעית אלא בדם דסמיך</strong> <small>[ש</small>הוא <small>סמיך],</small> <strong>אבל יין דקליש</strong> <small>[שהוא קלוש,</small> שאיננו סמיך<small>]</small> הרי כדי שיהיה לכשיתייבש בשיעור <strong>כזית הוי</strong> <small>[הריהו]</small> צריך להיות בהיותו לח <strong>יותר מ</strong>כדי שיעור <strong>רביעית, ו</strong>אפילו <strong>כי מפיק</strong> <small>[כאשר מוציא]</small> בשבת שיעור <strong>פחות מכזית ליחייב</strong> <small>[שיתחייב],</small> ואם כן אין הוכחה גמורה לשוויון הדעות בין התנאים.
 <big>ב</big> במשנה נאמר ששיעור הוצאה ב<strong>חלב</strong> הריהו <strong>כדי גמיעה. איבעיא להו</strong> <small>[נשאלה להם</small> לחכמים השאלה<small>]</small> האם יש לגרוס <strong>"כדי גמיאה"</strong> ב־א', <strong>או "כדי גמיעה"</strong> ב־ע'. <strong>אמר רב נחמן בר יצחק:</strong> יש לכתוב בא', שבמקרא מצינו <strong>"</strong>ויאמר <strong>הגמיאיני נא מעט מים מכדך"</strong> (בראשית כד, יז).
 <strong>אבעיא להו</strong> <small>[נשאלה להם]</small> לבני הישיבה שאלה דומה ביחס לכתיב הנכון:
## דף עז:
 <strong>"גראינין"</strong> ב־א', <strong>או "גרעינין"</strong> ב־ע'? <strong>אמר רבא בר עולא:</strong> יש לכתוב ב־ע', והמלה היא מאותו שורש כמו <strong>"ונגרע מערכך"</strong> (ויקרא כז, יח).
 <strong>אבעיא להו</strong> <small>[נשאלה להם]</small> לבני הישיבה שאלה דומה: האם אומרים על גחלים שאינן בוערות היטב <strong>"אוממות" או "עוממות"? אמר רב יצחק בר אבדימי:</strong> יש לכתוב ב־ע', כאמור: <strong>"ארזים לא עממהו בגן אלהים"</strong> (יחזקאל לא, ח).
 ועוד <strong>אבעיא להו</strong> <small>[נשאלה להם]:</small> האם אומרים <strong>"מאמצין" או "מעמצין"</strong> לגבי עצימת עיניו של מת. <strong>אמר ר' חייא בר אבא</strong> שכך <strong>אמר ר' יוחנן:</strong> צריך לכתוב ב־ע', וראייה לדבר מן הכתוב: <strong>"ועצם עיניו מראות ברע"</strong> (ישעיהו לג, טו).
 <big>א</big> לגופו של שיעור הוצאה החלב <strong>תנו רבנן</strong> <small>[שנו חכמים]:</small> <strong>המוציא</strong> בשבת <strong>חלב של בהמה</strong> שיעורו <strong>כדי גמיאה</strong> (גמיעה). <strong>חלב של אשה, ולובן</strong> (חלבון) <strong>של ביצה</strong> — <strong>כדי</strong> השיעור הדרוש <strong>ליתן במשיפא</strong> (החלק הנוגע במקום הכאב) <strong>של קילור</strong> שהוא תחבושת ששמים על העינים. וגודלו של <strong>קילור</strong> שאמרו הריהו <strong>כדי</strong> שאפשר יהא <strong>לשוף</strong> (לשפשף ולמרוח) <strong>במים,</strong> את שתי עיניו בידיו. ושאל <strong>רב אשי:</strong> האם הכוונה היא רק <strong>כדי שיפה</strong> בלבד <strong>או כדי אחיזה ושיפה,</strong> שיש להביא בחשבון גם את החלק המשמש לאחיזת הקילור? לשאלה זו לא נמצא פתרון, ועל כן <strong>תיקו</strong> <small>[תעמוד]</small> במקומה.
 <big>ב</big> שנינו במשנה כי שיעור <strong>דבש</strong> הריהו <strong>כדי ליתן על הכתית. תנא</strong> <small>[שנינו</small> בתוספתא<small>],</small> השיעור המדוייק הוא: <strong>כדי ליתן על פי כתית,</strong> כלומר, על הפצע בלבד. <strong>בעי</strong> <small>[שאל]</small> <strong>רב אשי:</strong> האם הכוונה <strong>"על</strong> ה<strong>כתית"</strong> הריהי — <strong>אפומא דכולה כתית</strong> <small>[על פי,</small> על מקום הפצע, <small>של כל]</small> ה<strong>כתית, או דילמא</strong> <small>[שמא]</small> הכוונה היא <strong>אמורשא קמא</strong> <small>[הפצע הראשון</small> של ה<strong>כתית, לאפוקי הודרנא</strong> <small>[להוציא את מה שמסביב]</small> ש<strong>לא</strong> ימשח אותו בדבש? אף לשאלה זו לא נמצא פתרון, ועל כן <strong>תיקו</strong> <small>[תעמוד]</small> במקומה.
 <big>ג</big> כיון שדובר בכתית הביאו מאמר המזכיר אחת מן הרפואות לכתית. <strong>אמר רב יהודה אמר רב:</strong> מ<strong>כל מה שברא הקדוש ברוך הוא בעולמו לא ברא דבר אחד לבטלה</strong> מבחינת האדם; <strong>ברא שבלול</strong> — כדי <strong>ל</strong>שים אותו על ה<strong>כתית</strong> לרפואה. <strong>ברא זבוב</strong> — כדי <strong>ל</strong>שים זבוב כתוש על מקום שעקצה <strong>צירעה, יתוש</strong> — <strong>לנחש. ונחש</strong> עצמו — <strong>לחפפית</strong> (מין גירוי בעור). <strong>וסממית</strong> (שממית) — <strong>לעקרב.</strong> ומסבירים: <strong>היכי עביד לה</strong> <small>[כיצד עושה הוא אותו,</small> את הריפוי<small>]</small> — <strong>מייתי חדא אוכמא וחדא חיורא, ושלקי להו ושייפי לה</strong> <small>[מביא</small> מבעלי חיים אלה <small>אחד שחור ואחד לבן, ומבשל אותם ומורח בהם].</small>
 ואגב הזכרת יצורים אלו, מביאים את מה ש<strong>תנו רבנן</strong> <small>[שנו חכמים]:</small> <strong>חמשה אימות הן</strong> שמטיל <strong>חלש על</strong> ה<strong>גבור: אימת מפגיע</strong> (חיה קטנה) <strong>על ארי, אימת יתוש על הפיל, אימת סממית על העקרב, אימת סנונית על הנשר, אימת כילבית</strong> (דג קטן) <strong>על לויתן.</strong> ו<strong>אמר רב יהודה אמר רב: מאי קרא</strong> <small>[מהו הפסוק</small> הרומז לדברים אלה<small>]</small> — <strong>"המבליג שד על עז,</strong> ושוד על מבצר יבוא<strong>"</strong> (עמוס ה, ט) שהוא מפרשו: המגביר שדוד על העז, הגיבור.
 <big>ד</big> כיון שדובר בהסברת דברים בטבעו של עולם, מסופר: <strong>ר' זירא אשכח</strong> <small>[מצא]</small> את <strong>רב יהודה דהוה קאי אפיתחא דבי חמוה</strong> <small>[שהיה עומד על פתח בית חמיו],</small> <strong>וחזייה דהוה בדיחא דעתיה</strong> <small>[וראהו שהיתה דעתו בדוחה],</small> <strong>ואי בעי מיניה</strong> <small>[ואם היה שואל ממנו]</small> <strong>כל חללי עלמא</strong> <small>[העולם]</small> <strong>הוה אמר ליה</strong> <small>[היה אומר,</small> עונה <small>לו]</small> תשובות על הכל. ולכן שאל ממנו שאלות בתחומים שונים, שאינם שייכים להלכה. ושאל: <strong>מאי טעמא עיזי מסגן ברישא והדר אימרי</strong> <small>[מה טעם</small> בעדר <small>העיזים הולכות בראש, ואחר כך הכבשים]?</small> אמר לו: מנהג הדבר הוא <strong>כברייתו של עולם, דברישא חשוכא והדר נהורא</strong> <small>[שבתחילה חושך ואחר כך אור]</small> והעיזים שרובן שחורות קודמות לכבשים שרובן לבנות. ועוד שאל: <strong>מאי טעמא הני מכסיין והני מגליין</strong> <small>[מה טעם אלו</small> הרחלים <small>מכוסות</small> ערוותיהן באליה, <small>ואלו</small> העזים <small>מגולות]?</small> ענה לו: <strong>הני דמכסינן מינייהו</strong> <small>[אלה,</small> הכבשים, <small>שאנו מתכסים מהן,</small> מצמרן<small>]</small> — שכרן שהן <strong>מכסיין</strong> <small>[מכוסות],</small> <strong>והני דלא מכסינן מינייהו</strong> <small>[ואלה,</small> העיזים, <small>שאין אנו מתכסים מהן</small> משערן<small>]</small> — הריהן <strong>מגליין</strong> <small>[מגולות].</small> ועוד שאל: <strong>מאי טעמא גמלא זוטר גנובתיה</strong> <small>[מה טעם הגמל קצר זנבו]?</small> ענה לו: <strong>משום דאכל כיסי</strong> <small>[ש</small>הוא <small>אוכל קוצים]</small> וזנב ארוך היה מסתבך בקוצים. ושאל עוד: <strong>מאי טעמא תורא אריכא גנובתיה</strong> <small>[מה טעם השור זנבו ארוך]?</small> והסביר לו: <strong>משום דדייר באגמי, ובעי לכרכושי בקי</strong> <small>[ש</small>הוא <small>דר באחו וצריך לגרש זבובים עוקצים].</small>
 והוסיף ושאל: <strong>מאי טעמא קרנא דקמצא רכיכא</strong> <small>[מה טעם קרן</small> המישוש <small>של החגב רכה]?</small> אמר לו: <strong>משום דדיירא בחילפי, ואי קשיא נדיא ומתעוורא</strong> <small>[ש</small>הוא <small>דר בין העשבים ואם היתה</small> הקרן <small>קשה,</small> היתה <small>נשברת ומתעוור</small> החגב<small>],</small> שמשמאבד החגב את כלי המישוש הריהו מאבד את כושר התנועה. שכן <strong>אמר שמואל</strong>: <strong>האי מאן דבעי דליסמיה לקמצא לשלופינהו לקרניה</strong> <small>[מי שרוצה לעוור את החגב, שישלוף,</small> יחתוך <small>את קרנו].</small> ועוד שאל: <strong>מאי טעמא האי תימרא דתרנגולתא מדלי לעילא</strong> <small>[מה טעם העפעף</small> התחתון של התרנגולת <small>מכסה את העליון]?</small> אמר לו: <strong>דדיירי אדפי, ואי עייל קטרא מתעוורא</strong> <small>[משום</small> שהתרנגולים <small>חיים על קורות</small> בבית, <small>ואם יכנס העשן</small> מן הבית לעיניהם ללא כיסוי העפעף היו <small>מתעוורים],</small> ועוד שאל: מדוע קוראים לדלת בארמית <strong>"דשא"?</strong> אמר לו: הוא קיצור של <strong>"דרך שם".</strong> מדוע קוראים למדרגות: <strong>"דרגא"?</strong> אמר לו: הוא קיצור של <strong>"דרך גג".</strong> מדוע קוראים לתבלין <strong>"מתכוליתא"?</strong> אמר לו: הוא קיצור של <strong>"מתי תכלה דא"</strong> <small>[זו],</small> שהתבלין אינם כלים מהר, שמשתמשים בהם בכמויות קטנות. מדוע קוראים לבית <strong>"ביתא"?</strong> אמר לו: הוא קיצור של <strong>"בא ואיתיב</strong> <small>[ואשב]</small> <strong>בה".</strong> ומדוע קוראים לבית קטן <strong>"ביקתא"?</strong> הסביר לו: הוא קיצור של <strong>"בי עקתא"</strong> <small>[בית צר].</small>
 לגיגית קוראים <strong>"כופתא"</strong> משום שאומרים עליה <strong>"כוף ותיב"</strong> <small>[הפוך ושב</small> עליה<small>].</small> לבנים הן <strong>"לבני"</strong> והם מרמזים שבית כזה הוא <strong>לבני בני</strong> <small>[לבני בנים].</small> לגדר העשויה קוצים קוראים <strong>"הוצא",</strong> ואמר רב יהודה שהיא מרמזת שאינה אלא <strong>חציצה</strong> ולא גדר ממש. לכד ששואבים בו מים קוראים <strong>"חצבא",</strong> והטעם: <strong>שחוצב מים מן הנהר.</strong> לכד הקטן קוראים <strong>"כוזה",</strong> והוא מרמז על <strong>כזה</strong> תן לי. להדס שהיו רוקדים בו בחתונה, קראו <strong>"שוטיתא",</strong> מפני שהריקוד נראה כ<strong>שטותא</strong> <small>[שטות].</small> לכלי גדול שרוחצים בו קוראים <strong>"משיכלא",</strong> והוא מרמז לכך שהוא <strong>מאשי כולה</strong> <small>[רוחץ הכל].</small> לכלי רחיצה קטן היו קוראים <strong>"משכילתא"</strong> ופירש רב יהודה שנקרא כך משום שהוא <strong>משיא כלתא</strong> <small>[רוחץ</small> את ה<small>כלה].</small> למכתשת קוראים <strong>"אסיתא",</strong> ונתפרש שהוא כמו <strong>"חסירתא"</strong> <small>[חסרה],</small> שיש בה חלל גדול. לעלי הנכנס ומכה בתוך המכתשת קוראים <strong>"בוכנה",</strong> וטעמו — שהוא כאילו אומר <strong>"בוא ואכנה".</strong>
 לבגד עליון קוראים <strong>"לבושה"</strong> מפני שהוא גורם לכך ש<strong>לא</strong> תהיה <strong>בושה,</strong> כלומר, המתלבש שוב אינו מתבייש. לבגד עליון רחב קוראים <strong>"גלימא"</strong> מפני <strong>שנעשה בו</strong> הלובש <strong>כגלם,</strong> שהבגד מכסה הכל ואין רואים את אבריו, אלא צורה גולמית שלו. למעיל יפה קוראים <strong>"גולתא"</strong> מפני שאומרים <strong>"גלי ואיתיב"</strong> <small>[גלה,</small> פשוט את הגולתא, <small>ואשב]</small> כדי לא ללכלך אותה. למיטה קוראים <strong>"פוריא"</strong> מפני <strong>שפרין ורבין עליה.</strong> לבור ריק קוראים <strong>"בור זינקא"</strong> לפי שהוא נוטריקון: <strong>"בור זה נקי"</strong> ממים. לעטיפה של תלמידי החכמים קוראים <strong>"סודרא"</strong> לפי שהוא נוטריקון של <strong>"סוד ה' ליראיו"</strong> (תהלים כה, יד) (="סוד־ירא"). לארמון קוראים <strong>"אפדנא"</strong> לפי שהוא נוטריקון של <strong>"אפיתחא דין"</strong> <small>[לפתח זה]</small> באים הכל. ואגב דברים אלה, בטבעו של עולם, הביאו מברייתא: <strong>תנו רבנן, שלשה</strong> בעלי חיים <strong>כל זמן ש</strong>הם <strong>מזקינין</strong> הריהם <strong>מוסיפין גבורה, ואלו הן: דג, ונחש וחזיר.</strong>
 <big>ה</big> שנינו במשנה ש<strong>שמן</strong> שיעורו לענין הוצאה בשבת <strong>כדי לסוך</strong> בו <strong>אבר קטן. אמרי דבי</strong> <small>[אמרו</small> חכמי <small>בית</small> מדרשו<small>]</small> של <strong>ר' ינאי</strong> <small>[אמרו</small> חכמי <small>בית</small> מדרשו של <small>ר' ינאי],</small> יש לפרש: <strong>שמן כדי לסוך אבר קטן של קטן בן יומו. מיתיבי</strong> <small>[מקשים]</small> על כך ממה ששנינו בברייתא: <strong>שמן כדי לסוך אבר קטן, וקטן בן יומו. מאי לאו</strong> <small>[האם לא]</small> יש לפרש: <strong>אבר קטן</strong> של <strong>גדול,</strong> או <strong>אבר גדול של קטן בן יומו!</strong> ודוחים <strong>אמרי</strong> <small>[אומרים]</small> <strong>לך דבי</strong> <small>[</small>חכמי <small>בית</small> מדרשו<small>]</small> של <strong>ר' ינאי, הכי קאמר</strong> <small>[כך אמר,</small> נתכוון לומר<small>]:</small> <strong>שמן כדי לסוך אבר קטן</strong> ובאבר קטן של איזה קטן אמרו — <strong>של קטן בן יומו.</strong>
 ומציעים: <strong>לימא כתנאי</strong> <small>[</small>האם <small>נאמר</small> שיש בכך מחלוקת <small>תנאים]?</small> ששנינו בברייתא: <strong>שמן כדי לסוך</strong> בו <strong>אבר קטן, וקטן בן יומו,</strong> אלו <strong>דברי ר' שמעון בן אלעזר. ר' נתן אומר: כדי לסוך אבר קטן. מאי לאו בהא קמיפלגי</strong> <small>[האם לא בדבר זה נחלקו]</small> ש<strong>ר' שמעון בן אלעזר סבר</strong> <small>[סבור]</small> כי הכוונה היא ל<strong>אבר קטן של</strong> תינוק <strong>קטן, ו</strong>אילו <strong>ר' נתן סבר</strong> <small>[סבור]</small> כי הכוונה היא ל<strong>אבר קטן</strong> של <strong>גדול, או אבר גדול</strong> של <strong>קטן. אבל אבר קטן של קטן בן יומו</strong> — <strong>לא.</strong> ודוחים: <strong>לא, דכולי עלמא</strong> <small>[לדעת הכל]</small> שמן כדי סיכת <strong>אבר קטן</strong> של <strong>קטן בן יומו לא</strong> מגיע לשיעור הדרוש,
## דף עח.
 <strong>ו</strong>אולם <strong>ליתא</strong> <small>[אין</small> מקבלים<small>]</small> את שיטת <strong>ר' ינאי</strong> <small>[אין</small> מקבלים דעת <small>ר' ינאי].</small> <strong>והכא בהא קמיפלגי</strong> <small>[וכאן,</small> בברייתא זו <small>בזה נחלקו]</small> ש<strong>ר' שמעון בן אלעזר סבר:</strong> כי <strong>אבר</strong> קטן של <strong>גדול ואבר גדול</strong> של <strong>קטן בן יומו כי הדדי נינהו</strong> <small>[שווים זה לזה]</small> <strong>ור' נתן סבר: אבר קטן</strong> של <strong>גדול אין</strong> <small>[כן],</small> ו<strong>אבר גדול</strong> של <strong>קטן בן יומו</strong> — <strong>לא,</strong> שהוא גדול יותר. ושואלים <strong>מאי הוי עלה</strong> <small>[מה היה עליה]</small> על שאלה זו? <strong>תא שמע</strong> <small>[בוא</small> ו<small>שמע]</small> ראייה לדבר ממה ששנינו בברייתא אחרת. <strong>דתניא</strong> <small>[ש</small>כן <small>שנינו</small> בברייתא<small>],</small> ש<strong>ר' שמעון בן אלעזר אומר</strong> במפורש: שיעור הוצאה המחייב ב<strong>שמן</strong> הוא <strong>כדי לסוך אבר קטן של קטן בן יומו.</strong>
 <big>א</big> במשנה נקבע שיעור להוצאת <strong>מים כדי לשוף</strong> (לשפשף ולמרוח) <strong>בהן את הקילור</strong> (תחבושת לעין). <strong>אמר אביי: מכדי כל מילתא דשכיחא ולא שכיחא, אזול רבנן בתר דשכיחא לקולא</strong> <small>[והרי</small> לענין שבת <small>כל דבר ש</small>שימושו <small>מצוי</small> <small>ואינו מצוי הלכו חכמים אחרי</small> השימוש <small>המצוי</small> ואף <small>להקל].</small> שאף שלדבר אחד שתי אפשרויות שימוש, כאשר אחת <strong>מהן מצויה יותר, אף שלצורכה דרוש שיעור גדול יותר, מכל מקום התייחסו חכמים אל הדבר כאילו זהו שימושו היחיד, ונמצא שלהקל באו. וכאשר יש בו שני שימושים, שכיחא ושכיחא</strong> <small>[</small>שימוש <small>מצוי</small> ושימוש <small>מצוי</small> אחר<small>]</small> — <strong>אזול רבנן בתר דשכיחא לחומרא</strong> <small>[</small><small>הלכו חכמים אחרי המצוי להחמיר],</small> ושיערו בשיעור הקטן יותר.
 וראייה לדבר — <strong>יין שתייתו שכיחא</strong> <small>[מצויה]</small> ואילו <strong>רפואתו</strong> (להתרפא בו) <strong>לא שכיחא</strong> <small>[אינה</small> <strong>מצויה], אזול רבנן בתר שתייתו דשכיחא לקולא</strong> <small>[הלכו חכמים אחרי שתייתו ש</small>היא <small>מצויה להקל],</small> ואמרו ששיעור הוצאת יין כשיעור שתייתו שהוא גדול מכדי שיעורו לרפואה. <strong>חלב, אכילתו שכיחא</strong> <small>[מצויה]</small> ואילו <strong>רפואתו לא שכיחא</strong> <small>[אינה מצויה],</small> <strong>אזול רבנן בתר</strong> <small>[</small>ו<small>הלכו חכמים אחרי]</small> שיעור הראוי ל<strong>אכילתו</strong> שהוא גדול מן השיעור הראוי לרפואתו אף שהוא <strong>לקולא</strong> <small>[להקל].</small> ואילו <strong>דבש</strong> ש<strong>גם אכילתו שכיחא</strong> <small>[מצויה]</small> וגם <strong>רפואתו שכיחא</strong> <small>[מצויה]</small> — <strong>אזול רבנן בתר</strong> <small>[הלכו חכמים אחרי]</small> השיעור הקטן שהוא די ל<strong>רפואתו לחומרא</strong> <small>[להחמיר].</small>
 <strong>אלא מים מכדי</strong> <small>[הרי]</small> <strong>שתייתו שכיחא</strong> <small>[מצויה]</small> ואילו <strong>רפואתו לא שכיחא</strong> <small>[אינה מצויה],</small> <strong>מאי טעמא אזול רבנן בתר</strong> <small>[מה טעם הלכו חכמים אחרי]</small> <strong>רפואתו לחומרא</strong> <small>[להחמיר]?</small> והלא לפי הכלל האמור היה <small>צריך ללכת אחרק שיעור שתייתם להקל!</small> <strong>אמר אביי: בגלילא</strong> <small>[בגליל]</small> <strong>שנו</strong> הלכה זו, שרגילים שם בשתיית יין עד ששתיית מים אינה מצויה יותר מרפואה במים (תוספות). <strong>רבא אמר: אפילו תימא</strong> <small>[תאמר]</small> שההלכה נקבעה כך לא רק בגליל אלא אף <strong>בשאר מקומות,</strong> ואולם השימוש במים לצורכי קילור שכיח, ו<strong>כ</strong>דברי <strong>שמואל,</strong> ש<strong>אמר שמואל: כל שקייני מסו ומטללי לבר ממיא דמסו ולא מטללי</strong> <small>[כל המשקים</small> ששמים על העינים <small>מרפאים, ו</small>אולם <small>מחשיכים</small> את העין, <small>חוץ ממים שמרפאים ואינם מחשיכים].</small>
 <big>ב</big> שנינו במשנה ששיעור <strong>שאר כל המשקין ברביעית. תנו רבנן</strong> <small>[שנו חכמים]</small> בתוספתא: <strong>דם וכל מיני משקין</strong> שיעורם לענין הוצאה בשבת הוא <strong>ברביעית. ר' שמעון בן אלעזר אומר: דם</strong> שיעורו קטן יותר, והוא <strong>כדי לכחול</strong> בו <strong>עין אחת, שכן כוחלין</strong> בדם <strong>ל</strong>רפא <strong>ברקית</strong> (יבלת שבעין). ושואלים: <strong>ומאי נינהו</strong> <small>[ומה הוא]</small> הדם המועיל לכך? <strong>— דמא דתרנגולת ברא</strong> <small>[דם של תרנגולת בר].</small> <strong>רבן שמעון בן גמליאל אומר:</strong> שיעור ה<strong>דם</strong> הוא <strong>כדי לכחול בו</strong> בתוך <strong>עין אחת שכן כוחלין ליארוד</strong> (תבלול שבעין) <strong>ומאי ניהו</strong> <small>[ומה הוא]</small> הדם המועיל לכך? <strong>— דמא דכרושתינא</strong> <small>[דם של עטלף].</small> <strong>וסימניך</strong> <small>[וסימן</small> יהא <small>לך]</small> שלא תחליף בין רפואות אלו שבדם: <strong>גוא לגוא</strong> <small>[פנימי לפנימי]</small> שליארוד שהוא בתוך העין משתמשים בדם עטלף המצוי בתוך היישוב. <strong>ברא לברא</strong> <small>[חיצוני לחיצוני],</small> שלרפא ברקית שהיא מחוץ לעין משתמשים בדם תרנגולת בר, החיה מחוץ לישוב.
 ומעירים: <strong>במה דברים אמורים</strong> שזהו השיעור לחומרים אלה — <strong>במוציא</strong> אותם מרשות לרשות סתם, ואין לו בהם חשיבות מיוחדת, <strong>אבל במצניע</strong> אותם שבכך הוא מראה שהוא מחשיב אותם במאד — בכל שיעור <strong>חייב.</strong> ואילו <strong>ר' שמעון אומר: במה דברים אמורים</strong> שיעורים אלה — <strong>במצניע</strong> כמותם, <strong>אבל במוציא</strong> סתם — <strong>אינו חייב אלא ב</strong>כדי שיעור <strong>רביעית. ומודים חכמים לר' שמעון במוציא שופכין לרשות הרבים ששיעורן ברביעית</strong> אפילו כשמוציא סתם.
 <strong>אמר מר</strong> <small>[החכם]</small> בתוספתא: <strong>במה דברים אמורים</strong> שיעורים הללו — <strong>במוציא, אבל במצניע</strong> — שיעורם ב<strong>כל שהוא.</strong> ותוהים: <strong>אטו</strong> <small>[האם]</small> ה<strong>מצניע לאו</strong> <small>[לא]</small> בכלל <strong>מוציא הוא?</strong> שהרי על הצנעה בלבד אין אדם מתחייב, אלא על הוצאת המוצנע! <strong>אמר אביי: הכא במאי עסקינן</strong> <small>[כאן במה אנו עוסקים]</small> — כגון <strong>בתלמיד שאמר לו רבו: לך ופנה לי המקום לסעודה.</strong> ו<strong>הלך ופנה לו</strong> והוציא את הדברים לרשות אחרת. ואז אם פינה <strong>דבר</strong> ה<strong>חשוב לכל</strong> — <strong>חייב עילויה</strong> <small>[עליו],</small> <strong>דבר שאינו חשוב לכל, אי אצנעיה רביה</strong> <small>[אם הצניעו רבו]</small> — <strong>מיחייב עילויה</strong> <small>[חייב עליו],</small> <strong>ואי</strong> <small>[ואם]</small> <strong>לא</strong> הצניעו רבו — <strong>לא מיחייב</strong> <small>[אינו חייב</small> עליו<small>],</small> שהתלמיד עושה דברים כפי שרבו מעונין בהם.
 עוד <strong>אמר מר</strong> <small>החכם</small> בתוספתא: <strong>מודים חכמים לר' שמעון במוציא שופכין לרשות הרבים ששיעורן ברביעית.</strong> ושואלים: <strong>שופכין למאי חזו.</strong> <small>[למה</small> הם <small>ראויים]?</small> <strong>אמר ר' ירמיה:</strong> משתמשים בהם כדי <strong>לגבל</strong> (ללוש) <strong>בהן את הטיט.</strong> ומקשים: אם לצורך זה, מה צורך יש בשיעור גדול כל כך? <strong>והתניא</strong> <small>[והרי שנינו</small> בברייתא<small>]:</small> <strong>טיט</strong> שיעורו להוצאת שבת <strong>כדי לעשות בהן פי כור</strong> (מכסה לכור קטן) ושיעור זה פחות בהרבה! ומשיבים: <strong>לא קשיא</strong> <small>[אין</small> זה <small>קשה],</small> <strong>הא</strong> <small>[זה ששנינו]</small> ששיעורו כדי לעשות בו פי כור הרי זה באופן <strong>דמיגבל</strong> <small>[ש</small>הוא כבר <small>מגובל],</small> ואילו <strong>הא</strong> <small>[זה]</small> ששנינו ששיעור ההוצאה במים הוא כדי שיעור רביעית כשהשימוש בהן הוא לגיבול הטיט — הרי זה באופן <strong>דלא מיגבל</strong> <small>[שאינו מגובל]</small> <strong>לפי שאין אדם טורח לגבל טיט</strong> כדי <strong>לעשות פי כור</strong> בלבד. ולכן במים שמוציאים כדי לגבל את הטיט מתחילה יש צורך בשיעור גדול, אבל טיט הראוי כבר לשימוש עושים בו אף חפצים קטנים.
 <big>ג משנה</big> <strong>המוציא חבל</strong> שיעורו <strong>כדי לעשות אוזן לקופה</strong> (סל). <strong>גמי</strong> (חלק מקנה סוף, גומא), שיעורו לענין הוצאה — <strong>כדי לעשות תלאי</strong> (אוזן שתולים בה) <strong>לנפה ולכברה. ור' יהודה אומר:</strong> שיעורו <strong>כדי ליטול ממנו מדת מנעל ל</strong>צורך ילד <strong>קטן,</strong> שבגמי מודדים את גודל רגלו. <strong>נייר</strong> שיעורו לענין הוצאה הוא <strong>כדי לכתוב עליו קשר מוכסין</strong> (מעין קבלה עבור המכס). <strong>והמוציא קשר מוכסין</strong> עצמו בשבת — <strong>חייב.</strong>
## דף עח:
 <strong>נייר מחוק</strong> שאי אפשר לכתוב עוד עליו, שיעורו <strong>כדי לכרוך</strong> ולעטוף בו <strong>צלוחית קטנה של פלייטון</strong> (בושם). <strong>עור</strong> — <strong>כדי לעשות</strong> ממנו <strong>קמיע. דוכסוסטוס</strong> (סוג עור מיוחד) — <strong>כדי לכתוב</strong> עליו <strong>מזוזה. קלף</strong> — <strong>כדי לכתוב עליו</strong> את ה<strong>פרשה</strong> ה<strong>קטנה</strong> בפרשיות <strong>שבתפילין, שהיא "שמע ישראל".</strong> המוציא <strong>דיו</strong> שיעורו <strong>כדי לכתוב</strong> בו <strong>שתי אותיות.</strong>
 ו<strong>כחול</strong> לעיניים שיעורו <strong>כדי לכחול עין אחת. דבק כדי ליתן בראש השפשף</strong> (שלוכדים בו צפורים). <strong>זפת וגפרית</strong> — <strong>כדי לעשות נקב,</strong> שיספיק שיעור הזפת לסתום חור בכלי, ושאפשר יהיה לעשות באותה סתימה נקב קטן. <strong>שעוה</strong> — <strong>כדי ליתן על פי נקב קטן. חרסית</strong> (חרס כתוש) שיעורה לענין הוצאה בשבת — <strong>כדי לעשות</strong> ולגבל ממנה <strong>פי כור של צורפי זהב. ר' יהודה אומר: כדי לעשות</strong> ממנה <strong>פיטפוט</strong> (רגל קטנה). <strong>סובין</strong> — <strong>כדי ליתן על פי כור של צורפי זהב. סיד כדי לסוד</strong> כדי להוריד את השיער מה <strong>קטנה שבבנות. ר' יהודה אומר:</strong> ששיעור סיד הוא <strong>כדי לעשות כלכל</strong> (חלק מן הפנים). ו<strong>ר' נחמיה אומר</strong> ששיעורו <strong>כדי לסוד אונדפי</strong> (רקה).
 <big>א גמרא</big> שנינו במשנה ששיעור חבל לענין הוצאה הוא שיהיה בו כדי לעשות בו אוזן לסל. ומקשים: <strong>חבל נמי ליחייב</strong> <small>[גם כן יהא חייב]</small> כגמי בשיעור <strong>לעשות תלאי לנפה ולכברה!</strong> ומשיבים: <strong>כיון דחריק במנא לא עבדי אינשי</strong> <small>[ש</small>הוא קשה ו<small>חותך את הכלי אין עושים</small> ממנו אנשים תלאי<small>].</small> <strong>תנו רבנן</strong> <small>[שנו חכמים]:</small> שיעור <strong>הוצין</strong> (העלים הקשים של התמר) <strong>כדי לעשות אוזן לסל</strong> של <strong>כפיפה מצרית</strong> (סל העשוי מנצרי תמר קלועים). <strong>סיב</strong> — <strong>אחרים אומרים:</strong> ששיעורו <strong>כדי ליתן על פי משפך קטן לסנן</strong> בו <strong>את היין. רבב</strong> (שומן) — <strong>כדי לסוך תחת אספגין</strong> (עוגה) <strong>קטנה. וכמה שיעורה</strong> של זו? — <strong>כ</strong>גודלו של <strong>סלע.</strong> ומקשים: <strong>והתניא</strong> <small>[והרי שנינו</small> בברייתא<small>]</small> ששיעורה <strong>כגרוגרת!</strong> ומשיבים: <strong>אידי ואידי חד שיעורא</strong> <small>[זה וזה שיעור אחד]</small> <strong>הוא,</strong> אלא שכסלע הוא שיעור רוחב, וכגרוגרת הוא מידת נפח. ו<strong>מוכין</strong> שיעורם <strong>כדי לעשות</strong> מהם <strong>כדור קטנה, וכמה שיעורו</strong> של הכדור? — <strong>כאגוז.</strong>
 <big>ב</big> שנינו ששיעור <strong>נייר</strong> לענין הוצאה הריהו כשיש בגודלו <strong>כדי לכתוב עליו קשר מוכסין.</strong> ובתוספתא <strong>תנא</strong> <small>[שנה]</small> החכם: <strong>כמה</strong> גודלו <strong>של קשר מוכסין</strong> — כדי לכתוב עליו <strong>שתי אותיות של קשר מוכסין</strong> שהן גדולות יותר מאותיות רגילות. <strong>ורמינהו</strong> <small>[ומשליכים,</small> מראים סתירה<small>]</small> לכך ממה ששנינו: <strong>המוציא נייר חלק, אם יש בו כדי לכתוב שתי אותיות</strong> — <strong>חייב, ואם לאו</strong> <small>[לא]</small> — <strong>פטור.</strong> ושיעור זה הוא פחות מקשר מוכסין! <strong>אמר רב ששת: מאי</strong> <small>[מה</small> הן<small>]</small> <strong>שתי אותיות</strong> שאמרנו בנייר, לא שתי אותיות רגילות אלא <strong>שתי אותיות של קשר מוכסין. רבא אמר:</strong> אפשר לומר שהמדובר ב<strong>שתי אותיות דידן</strong> <small>[שלנו,</small> רגילות<small>]</small> <strong>ו</strong>גם <strong>בית אחיזה</strong> להחזיק את החלק הכתוב <strong>דהיינו</strong> אותו גודל כמו <strong>קשר מוכסין.</strong>
 ומקשים ממה ששנינו: <strong>המוציא נייר מחוק</strong> או <strong>שטר פרוע, אם יש בלובן שלו</strong> שלא נכתב עליו <strong>כדי לכתוב שתי אותיות, או ב</strong>כל הנייר <strong>כולו כדי לכרוך על פי צלוחית קטנה של פלייטון</strong> (בושם) — <strong>חייב, ואם לאו</strong> <small>[לא],</small> שאין בו כשיעור זה — <strong>פטור.</strong> ומסבירים: <strong>בשלמא</strong> <small>[נניח]</small> <strong>ל</strong>שיטת <strong>רב ששת</strong> ש<strong>אמר</strong> כי <strong>מאי</strong> <small>[מה</small> פירוש<small>]</small> <strong>"שתי אותיות"</strong> שאמרו בכל מקום, <strong>שתי אותיות של קשר מוכסין</strong> — <strong>שפיר</strong> <small>[יפה,</small> מובן הדבר<small>].</small> <strong>אלא לרבא</strong> ש<strong>אמר</strong> שמדובר ב<strong>שתי אותיות דידן</strong> <small>[שלנו]</small> <strong>ובית אחיזה, דהיינו</strong> <small>[שזהו]</small> <strong>קשר מוכסין,</strong> והלא <strong>הכא</strong> <small>[כאן,</small> בתוך הנייר או השטר<small>]</small> <strong>בית אחיזה לא צריך</strong> ובכל זאת אין קובעים שיעור קטן יותר לנייר החלק! ואומרים: אכן <strong>קשיא</strong> <small>[קשה].</small>
 <strong>תנו רבנן</strong> <small>[שנו חכמים]</small> בתוספתא: <strong>המוציא</strong> בשבת <strong>קשר מוכסין, עד שלא הראהו למוכס</strong> ועדיין זקוק לו — <strong>חייב</strong> על הוצאתו בשבת. <strong>משהראהו</strong> כבר <strong>למוכס</strong> — <strong>פטור,</strong> ששוב אינו בעל ערך. <strong>ר' יהודה אומר: אף משהראהו למוכס חייב מפני ש</strong>יש זמן שיהא <strong>צריך לו.</strong> ושואלים: <strong>מאי בינייהו</strong> <small>[מה</small> יש <small>ביניהם]?</small> כלומר, מהו יסוד מחלוקתם? <strong>אמר אביי: איכא בינייהו רהיטי מוכסא</strong> <small>[יש ביניהם</small> הבדל <small>בענין הרצים של המוכס],</small> שלעתים שולח המוכס רצים אחר אלה שעברו את מקום המכס כדי לבדוק אם אמנם שילמו, ויתכן שאף שהראהו כבר יצטרך להראותו בשנית. <strong>רבא אמר: מוכס גדול ומוכס קטן איכא בינייהו</strong> <small>[יש ביניהם],</small> שלעתים במקום המוכס הראשי הממונה יש מוכס קטן בדרגה, וצריך להשאיר את הקשר בידו להראותו למוכס הגדול. <strong>רב אשי אמר:</strong> אפשר לומר שאפילו <strong>חד מוכס איכא בינייהו</strong> <small>[</small>ב<small>מוכס אחד יש ביניהם</small> הבדל<small>],</small> <strong>מפני שצריך לו להראות</strong> אותו <strong>למוכס שני</strong> שאינו קשור במקום זה, אלא <strong>דאמר ליה</strong> <small>[שאומר לו]</small> לשני: <strong>חזי, גברא דמוכס אנא</strong> <small>[ראה, איש</small> הנאמן <small>למוכס אני]</small> ומראה לו תעודה זו שבידו, לומר שיש לו קשרים טובים עם המוכסים.
 <big>ג</big> עוד <strong>תנו רבנן</strong> <small>[שנו חכמים]:</small> <strong>המוציא</strong> בשבת <strong>שטר חוב, עד שלא פרעו</strong> — <strong>חייב, משפרעו</strong> — <strong>פטור. ר' יהודה אומר: אף משפרעו</strong> אם הוציאו — <strong>חייב, מפני שצריך לו.</strong> ושואלים: <strong>מאי בינייהו</strong> <small>[מה</small> טעם ההבדל <small>ביניהם]?</small> <strong>אמר רב יוסף:</strong> בהלכה אם <strong>אסור</strong> לבעל חוב <strong>לשהות</strong> (להשהות) אצלו <strong>שטר פרוע איכא בינייהו</strong> <small>[יש ביניהם</small> הבדל<small>].</small> ש<strong>רבנן סברי</strong> <small>[חכמים סבורים]:</small> <strong>אסור לשהות שטר פרוע,</strong> שמא יביא הדבר למכשול שיבואו לגבות בו שנית, ולכן שטר פרוע אין לו ערך, שאסור אף בשהיה. <strong>ור' יהודה סבר</strong> <small>[סבור]:</small> <strong>מותר לשהות שטר פרוע</strong> ויכול להשתמש בנייר.
 <strong>אביי אמר: דכולי עלמא</strong> <small>[לדעת הכל]</small> <strong>אסור לשהות שטר פרוע, והכא</strong> <small>[וכאן]</small> <strong>ב</strong>שאלה אם <strong>מודה בשטר שכתבו שצריך לקיימו, קמיפלגי</strong> <small>[חלוקים הם],</small> שה<strong>תנא קמא סבר</strong> <small>[הראשון סבור]</small> אפילו <strong>מודה</strong> אדם <strong>בשטר שכתבו</strong> — <strong>צריך</strong> להביאו לבית דין ו<strong>לקיימו</strong> על פי חקירה אם אין השטר מזוייף. ואם אי אפשר לקיימו, יכול הלווה לומר — כבר פרעתי את השטר. <strong>ור' יהודה סבר</strong> <small>סבור</small> כי <strong>מודה בשטר שכתבו אין צריך לקיימו.</strong> וגובה בו, ונאמן השטר יותר מטענת הלווה. <strong>ומאי</strong> <small>[ומה</small> פירוש<small>]</small> זה ששנינו <strong>"עד שלא פרעו" ו"משפרעו"</strong> —
## דף עט.
 <strong>עד שיאמר</strong> ה<strong>לוה "פרעתי "</strong>או <strong>"לא פרעתי".</strong> ולכן, שטר שאמר הלווה "פרעתי" ("משפרעו") ואין עליו עדים לקיימו, לשיטת חכמים שהשטר עצמו אינו הוכחה מספקת — אין ערך עוד לשטר. ולשיטת ר' יהודה שאין צריך לקיימו, אף שטען הלווה "פרעתי" — אינו נאמן והשטר ראוי לשימוש.
 <strong>רבא אמר: דכולי עלמא</strong> <small>[לדעת הכל]</small> <strong>מודה בשטר שכתבו</strong> — <strong>שצריך לקיימו, והכא</strong> <small>[וכאן]</small> <strong>ב</strong>שאלה אם <strong>כותבין שובר קמיפלגי</strong> <small>[חלוקים הם];</small> ה<strong>תנא קמא סבר</strong> <small>[הראשון סבור]:</small> <strong>כותבין שובר</strong> (קבלה) על שטר שנפרע. וכיון שמחזיק הלווה את השובר יכול המלווה להחזיק בשטר. ויש לו ערך, לפחות לצורך הנייר שבו. <strong>ור' יהודה סבר</strong> <small>[סבור]:</small> <strong>אין כותבין שובר,</strong> וצריך המלווה להחזיר את השטר מיד ללווה, ואף הלווה מעונין להשמידו ואין לו אם כן כל סיבה להחזיקו. <strong>רב אשי אמר: מפני שצריך</strong> הלווה לשטר הפרוע <strong>להראותו לבעל חוב שני, דאמר ליה</strong> <small>[שאומר לו]:</small> <strong>חזי, גברא דפרע אנא</strong> <small>[ראה, אדם שפורע</small> חובותיו <small>אני].</small>
 <big>א</big> שנינו במשנה: שיעור ה<strong>עור</strong> לענין איסור הוצאה בשבת הוא <strong>כדי</strong> שניתן <strong>לעשות</strong> ממנו קמיע. <strong>בעא מיניה</strong> <small>[שאל ממנו]</small> <strong>רבא מרב נחמן: המוציא עור</strong> בשבת, שיעורו כדי להתחייב <strong>בכמה? אמר ליה</strong> <small>[לו]:</small> <strong>כדתנן</strong> <small>[כפי ששנינו</small> במשנה<small>]:</small> <strong>עור כדי לעשות קמיע,</strong> ועוד שאל: <strong>המעבדו</strong> לעור בשבת, שיעורו של העור להתחייב בכך, <strong>בכמה?</strong> אמר לו: <strong>לא שנא</strong> <small>[אינו שונה]</small> והוא אותו שיעור. ועוד שאל: והמוציא עור בלתי מעובד על מנת <strong>לעבדו,</strong> שיעורו כדי להתחייב בהוצאה זו, <strong>בכמה? אמר ליה</strong> <small>[לו]:</small> <strong>לא שנא</strong> <small>[אינו שונה],</small> והוא אותו שיעור.
 <strong>ומנא תימרא</strong> <small>[ומנין תאמר,</small> תסיק<small>]</small> שאין הבדל אם מוציא עור מעובד או בלתי מעובד — <strong>כדתנן</strong> <small>[כפי ששנינו</small> במשנה<small>]:</small> <strong>המלבן והמנפץ והצובע והטווה, שיעורו</strong> שמתחייב אם עשהו בשבת — <strong>כמלא רוחב הסיט</strong> (המרחק בין האצבע לאמה) <strong>כפול, והאורג שני חוטין, שיעורו</strong> כדי להתחייב באריגה זו הוא <strong>כמלא רוחב הסיט כפול. אלמא</strong> <small>[מכאן]:</small> <strong>כיון</strong> ש<strong>לטוייה קאי</strong> <small>[עומד]</small> הצמר — <strong>שיעורו</strong> גם כשעושה מלאכות ליבון וניפוץ הריהו <strong>כטווי. הכי נמי</strong> <small>[כך גם כן</small> <strong>כיון</strong> ש<strong>לעבדו קאי</strong> <small>[</small>הוא <small>עומד]</small> <strong>שיעורו כמעובד.</strong> ועוד שאל רבא: המוציא עור בלתי מעובד <strong>ו</strong>על מנת <strong>שלא לעבדו, בכמה</strong> שיעורו כדי להתחיייב בהוצאה זו? <strong>אמר ליה</strong> <small>[לו]:</small> <strong>לא שנא</strong> <small>[אינו שונה].</small>
 והקשה רבא: <strong>ולא שני</strong> <small>[ו</small>כי <small>אין</small> הדין <small>שונה]</small> לענין שיעור העור לענין הוצאה <strong>בין מעובד לשאינו מעובד? איתיביה</strong> <small>[הקשה לו]</small> על הנחה זו ממה ששנינו: <strong>המוציא סמנין</strong> של צבע ה<strong>שרוין</strong> כבר במים וראויים מיד לצביעה, שיעורם להתחייב בהוצאה זו הוא שיהא בהן <strong>כדי לצבוע בהן דוגמא</strong> וגודלה כדי <strong>אירא</strong> (לסתום את פי הבוכייר). <strong>ואילו בסמנין שאינן שרוין תנן</strong> <small>[שנינו</small> במשנה<small>]:</small> <strong>קליפי אגוזים וקליפי רמונין</strong> המשמשים לצבע, וכן חומרי הצבע <strong>סטיס ופואה,</strong> שיעורם להוצאה הוא <strong>כדי לצבוע בהן בגד קטן לפי סבכה</strong> המכסה ראש אשה, הרי שהשיעור להוצאת חומרי גלם גדול בהרבה משיעור הצבעים המוכנים! ומשיבים: <strong>הא איתמר עלה</strong> <small>[הרי</small> כבר <small>נאמר עליה,</small> על משנה זו<small>]</small> ש<strong>אמר רב נחמן אמר רבה בר אבוה: לפי שאין אדם טורח לשרות סמנין</strong> כדי <strong>לצבוע בהן</strong> רק <strong>דוגמא לאירא.</strong> אבל בדרך כלל אין לחלק בין דבר מוגמר ושאינו מוגמר. וכאן הוא מקרה מיוחד, שבכגון זה אין דרכם של בני אדם לטרוח ולהוציא כשאין צריכים אלא לשיעור קטן כל כך, אף שהוא חשוב כשלעצמו.
 ועוד הקשה: <strong>והרי זרעוני גינה</strong> (זרעים של צמחי גן) <strong>דמקמי דזרעינהו</strong> <small>[שלפני שזרעם]</small> <strong>תנן</strong> <small>[שנינו</small> במשנה<small>]:</small> המוציא בשבת <strong>זרעוני גינה</strong> שיעורם כדי להתחייב בהוצאה זו הוא <strong>פחות מכגרוגרת. ר' יהודה בן בתירא אומר: חמשה</strong> זרעונים. <strong>ואילו בתר דזרעינהו תנן</strong> [אחרי שזרען שנינו במשנה<small>]:</small> המוציא <strong>זבל</strong> או <strong>חול הדק</strong> שיעורו <strong>כדי לזבל בו קלח</strong> אחד <strong>של כרוב,</strong> אלו <strong>דברי ר' עקיבא. וחכמים אומרים: כדי לזבל כרישא</strong> (כרתי). הרי שלאחר שנזרע — השיעור החשוב הוא של צמח אחד ולפני זריעה בחמישה לפחות! ומשיבים: <strong>הא איתמר עלה</strong> <small>[הרי</small> כבר <small>נאמר עליה]</small> על הלכה זו ,שיש לחלק בין הדברים; <strong>אמר רב פפא, הא</strong> <small>[זה]</small> ששנינו שדי בהוצאת אחד הרי זה באופן <strong>דזריע</strong> <small>[ש</small>הוא <small>זרוע]</small> כבר, <strong>הא</strong> <small>[זה]</small> ששנינו שצריך להוציא לפחות חמישה הרי זה באופן <strong>דלא זריע</strong> <small>[שאינו זרוע],</small> <strong>לפי שאין אדם טורח להוציא נימא אחת</strong> (גרעין אחד) <strong>לזריעה.</strong> אבל בכלל אין הבדל בין דבר מעובד לשאינו מעובד.
 ועוד הקשה: <strong>והרי טיט, דמקמי דליגבליה תניא</strong> <small>[ש</small>על <small>לפני שהוא מגבל אותו שנינו</small> בברייתא<small>]:</small> <strong>מודים חכמים לר' שמעון במוציא</strong> בשבת <strong>שופכין לרשות הרבים ששיעורן</strong> כדי להתחייב בהוצאתן הוא <strong>ברביעית, והוינן</strong> <small>[והיינו עוסקים]</small> <strong>בה,</strong> בשאלה זו: <strong>שופכין למאי חזו</strong> <small>[למה</small> הם <small>ראויים]?</small> <strong>ואמר ר' ירמיה: לגבל בהן את הטיט,</strong> הרי ששיעור חומר הגלם הוא בכמות טיט הצריכה לרביעית מים לגבלה, <strong>ואילו בתר דגבליה תניא</strong> <small>[</small>על <small>אחר שגיבלו שנינו</small> בברייתא<small>]:</small> <strong>טיט</strong> שיעורו לענין איסור הוצאה בשבת הוא <strong>כדי</strong> שיוכלו <strong>לעשות בהן פי כור,</strong> והוא שיעור קטן בהרבה! ומשיבים: <strong>התם נמי כדאמרן</strong> <small>[שם גם כן כמו שאמרנו]:</small> <strong>לפי שאין אדם טורח לגבל את הטיט</strong> כדי <strong>לעשות בו</strong> דבר קטן כמו <strong>פי כור</strong> בלבד.
 <big>ב</big> כדי לפתור את הבעיה ביחס לשיעור העור לענין איסור הוצאה בשבת אומרים, <strong>תא שמע</strong> <small>[בוא</small> ו<small>שמע]</small> הלכה ש<strong>אמר ר' חייא בר אמי משמיה</strong> <small>[משמו]</small> של <strong>עולא: שלשה עורות הן,</strong> כלומר שלושה שלבים יש בעיבוד העור, ובכל שלב הריהו נקרא בשם שונה; <strong>מצה, וחיפה, ודיפתרא. מצה</strong> — <strong>כמשמעו</strong> במלת מצה, והוא עור <strong>דלא מליח</strong> <small>[שאינו מלוח],</small> <strong>ודלא</strong> <small>[ושאינו]</small> <strong>קמיח</strong> (מעובד בקמח), <strong>ודלא</strong> <small>[ושאינו]</small> <strong>עפיץ</strong> (מעובד בעפצים). <strong>וכמה שיעורו</strong> להוצאת שבת? <strong>תני</strong> <small>[שנה]</small> <strong>רב שמואל בר רב יהודה:</strong> שיהא בגודלו <strong>כדי</strong> שיוכלו <strong>לצור בו משקולת קטנה. וכמה</strong> גודלה של משקולת קטנה זו? <strong>אמר אביי: ריבעא דריבעא</strong> <small>[רבע של רביעית]</small> הנהוגה ב<strong>פומבדיתא.</strong>
 <strong>חיפה,</strong> משמעו — <strong>דמליח</strong> <small>[שהוא מלוח]</small> <strong>ולא</strong> <small>[ואינו]</small> <strong>קמיח ולא</strong> <small>[ואינו]</small> <strong>עפיץ. וכמה שיעורו</strong> להוצאת שבת? <strong>כדתנן</strong> <small>[כפי ששנינו</small> במשנה<small>]:</small> <strong>עור</strong> שיעורו להוצאת שבת — <strong>כדי לעשות</strong> בו <strong>קמיע. דיפתרא</strong> הוא עור <strong>דמליח וקמיח ולא עפיץ</strong> <small>[שנמלח,</small> שעובד <small>בקמח, ולא בעפצים]</small> <strong>וכמה שיעורו?</strong> — <strong>כדי לכתוב עליו את הגט. קתני מיהת</strong> <small>[מכל מקום למדנו]</small> שעור לפני עיבודו שיעורו <strong>כדי לצור בו משקולת קטנה, ואמר אביי: ריבעא דריבעא</strong> <small>[רבע של רביעית]</small> הנהוגה ב<strong>פומבדיתא,</strong> ואין זה כמידת העור המעובד שעושים ממנו קמיע! ומתרצים: <strong>התם</strong> <small>[שם],</small> בדברי הלכה זו מדובר <strong>בבישולא,</strong> בעור שלא עובד כדרכו אלא הונח להתייבש בחמה ואינו ראוי אלא לצור משקולת (ר"ח). אבל עור המעובד כדרכו שיעורו להוצאת שבת כדי לעשות בו קמיע.
 ועוד מקשים: <strong>והתנן</strong> <small>[והרי שנינו</small> במשנה<small>]:</small> <strong>הבגד</strong> שיעורו <strong>שלשה על שלשה</strong> טפחים כדי <strong>ל</strong>טמא טומאת <strong>מדרס,</strong> אם נשען או יושב (דורס) עליו הזב. <strong>השק</strong> שיעורו <strong>ארבעה על ארבעה</strong> טפחים, <strong>העור</strong> — <strong>חמשה על חמשה. מפץ</strong> (מחצלת) — <strong>ששה על ששה, בין למדרס ובין</strong> לטומת <strong>מת. ותאני עלה</strong> <small>[ושנו עליה</small> בתוספתא<small>]</small> כי <strong>הבגד והשק והעור</strong> — <strong>כשיעור</strong> שלו <strong>ל</strong>ענין <strong>טומאה כך שיעור</strong> שלו <strong>ל</strong>ענין <strong>הוצאה</strong> בשבת. והרי שיעור זה שונה בהרבה מן השיעור הכתוב במשנה! ומתרצים: מדובר שם <strong>בקורטובלא</strong> שהוא עור שעובד באופן שאינו ראוי עוד לכתיבה ולצרור בו, ומשתמשים בו לכיסוי כלים וכיוצא בזה (רמב"ם).
## דף עט:
 <big>א</big> שנינו במשנה ש<strong>קלף</strong> שיעורו להוצאת שבת הוא <strong>כדי לכתוב עליו פרשה קטנה</strong> שבתפילין. <strong>ורמינהו</strong> <small>ומשליכים,</small> מראים סתירה<small>]</small> ממה ששנינו ששיעור <strong>קלף ודוכסוסטוס</strong> הוא <strong>כדי לכתוב עליו מזוזה!</strong> ומשיבים: <strong>מאי</strong> <small>[מה</small> פירוש<small>]</small> <strong>"מזוזה"</strong> כאן — <strong>מזוזה שבתפילין,</strong> כלומר, הכתב שבתוך התפילין. ושואלים: <strong>וקרי להו</strong> <small>[ו</small>כי נוהגים <small>לקרוא</small> <strong>להם] לתפילין "מזוזה"?</strong> ומשיבים: <strong>אין</strong> <small>[כן],</small> <strong>והתניא</strong> <small>[ו</small>אכן כן <small>שנינו</small> בברייתא<small>]:</small> <strong>רצועות תפילין</strong> כשהן <strong>עם התפילין מטמאות</strong> הן <strong>את הידים</strong> כדין כל הנוגע בכתבי הקודש, ואילו <strong>בפני עצמן</strong> — <strong>אין מטמאות את הידים. ר' שמעון בן יהודה אומר משום</strong> (בשם) <strong>ר' שמעון: הנוגע ברצועה</strong> של תפילין אפילו כשהיא מחוברת לתפילין — <strong>טהור, עד שיגע בקציצה</strong> (בית התפילין). ו<strong>ר' זכאי משמו</strong> של ר' שמעון <strong>אומר: טהור עד שיגע במזוזה עצמה.</strong> הרי שלפרשיות שבתפילין קוראים "מזוזה".
 ומקשים: <strong>והא מדקתני סיפא</strong> <small>[והרי ממה ששנינו בסופה</small> של המשנה<small>]</small> <strong>קלף</strong> — <strong>כדי לכתוב עליו פרשה קטנה שבתפילין, שהיא "שמע ישראל", מכלל</strong> הדברים אתה למד <strong>דרישא</strong> <small>[שבראש</small> המשנה<small>]</small> <strong>במזוזה עצמה עסקינן</strong> <small>[עוסקים אנו]!</small> אלא <strong>הכי קתני</strong> <small>[כך שנה]:</small> <strong>קלף ודוכסוסטוס שיעורן בכמה? דוכסוסטוס</strong> — <strong>כדי לכתוב עליו מזוזה. קלף</strong> — <strong>כדי לכתוב עליו פרשה קטנה שבתפילין שהיא "שמע ישראל".</strong>
 <big>ב</big> <strong>אמר רב: דוכסוסטוס הרי היא כקלף, מה קלף כותבים עליו תפילין, אף דוכסוסטוס כותבים עליו תפילין.</strong> ומקשים: במשנה שנינו כי <strong>קלף</strong> שיעורו להוצאת שבת <strong>כדי לכתוב</strong> עליו <strong>פרשה קטנה שבתפילין שהיא "שמע ישראל",</strong> והאם אין ללמוד מזה כי <strong>קלף</strong> — <strong>אין</strong> <small>[כן],</small> כשר לתפילין <strong>דוכסוסטוס לא?!</strong> ומשיבים: אין מכאן ראייה, כי במשנה מדובר <strong>ל</strong>הידור <strong>מצוה,</strong> ומצווה מן המובחר לכתוב תפילין על הקלף, אבל מן הדין גם דוכסוסטוס כשר לתפילין. <strong>תא שמע</strong> <small>[בוא</small> ו<small>שמע]</small> ממה ששנינו בברייתא: <strong>הלכה למשה מסיני</strong> היא שיהיו ה<strong>תפילין</strong> כתובים <strong>על הקלף ומזוזה על דוכסוסטוס. קלף,</strong> כותבים עליו <strong>במקום</strong> (בצד) הפונה אל ה<strong>בשר, דוכסוסטוס במקום</strong> הפונה אל ה<strong>שיער.</strong> וקשה איפוא לדברי רב האומר כי התפילין נכתבות על הדוכסוסטוס! ומשיבים: אף שם לא נאמרו הדברים כחובה אלא <strong>למצוה</strong> בלבד.
 ומקשים: <strong>והתניא</strong> <small>[והרי שנינו</small> בברייתא<small>]</small> שאם <strong>שינה</strong> וכתב על דבר אחר <strong>פסול,</strong> ומשמע שאין התפילין נכתבות בשום אופן על גבי הדוססוסטוס<strong>!</strong> ודוחים: דבר זה נאמר על ה<strong>מזוזה,</strong> שאם כתבה על קלף פסולה. ומקשים עוד: <strong>והתניא</strong> <small>[והרי שנינו]</small> בברייתא אחרת: <strong>שינה בזה ובזה פסול!</strong> ודוחים: <strong>אידי ואידי</strong> <small>[זה וזה]</small> מדובר בענין ה<strong>מזוזה, והא דכתבינהו</strong> <small>[וזה,</small> פסול אחד<small>]</small> בששינה וכתב על ה<strong>קלף במקום שיער, אי נמי</strong> <small>[או גם כן]</small> כאשר שינה וכתב <strong>דוכסוסטוס במקום בשר. ואיבעית אימא</strong> <small>[ואם תרצה אמור]</small> תירוץ אחר: <strong>שינה בזה ובזה</strong> אם נפסל או לא <strong>תנאי</strong> <small>[</small>מחלוקת <small>תנאים]</small> <strong>היא.</strong> ששנינו: <strong>שינה בזה ובזה</strong> — <strong>פסול. ר' אחא מכשיר משום</strong> (בשם) <strong>ר' אחי בר חנינא, ואמרי לה</strong> <small>[ויש אומרים]</small> <strong>משום ר' יעקב בר' חנינא.</strong> ו<strong>רב פפא אמר: רב</strong> ש<strong>אמר</strong> דברים אלו הלך לשיטת <strong>תנא דבי</strong> <small>[החכם מבית</small> מדרשו<small>]</small> של <strong>מנשה. דתנא דבי</strong> <small>[ששנה</small> החכם <small>מבית</small> מדרשו<small>]</small> של <strong>מנשה: כתבה על הנייר,</strong> או <strong>על המטלית</strong> — <strong>פסולה.</strong> ואם כתבה <strong>על הקלף</strong> או <strong>על הגויל</strong> (עור מעובד שלם) או <strong>על</strong> ה<strong>דוכסוסטוס</strong> — <strong>כשרה.</strong>
 ומתחילה מבררים: <strong>כתבה מאי</strong> <small>[מה],</small> במה נאמרו הלכות אלה? <strong>אילימא</strong> <small>[אם תאמר]</small> שכתבה ל<strong>מזוזה</strong> — <strong>מזוזה</strong> על <strong>קלף מי כתבינן</strong> <small>[האם כותבים אנו]?</small> <strong>אלא לאו</strong> <small>[האם לא]</small> הכוונה היא ל<strong>תפילין,</strong> ונמצא שיש חכמים הסבורים שתפילין נכתבים על דוכסוסטוס כדברי רב. ודוחים: <strong>וליטעמיך</strong> <small>[ולטעמך,</small> לשיטתך<small>]</small> <strong>תפילין</strong> על <strong>גויל מי כתבינן</strong> <small>[האם כותבים אנו]?!</small> <strong>אלא, כי תניא</strong> <small>[כאשר נשנתה</small> הברייתא<small>]</small> <strong>ההיא</strong> הריהי <strong>בספר תורה.</strong> ואומרים: <strong>לימא מסייע ליה</strong> <small>[האם נאמר</small> שאפשר <small>לסייע לו</small> לרב<small>]</small> ממה ששנינו: <strong>כיוצא בו תפילין שבלו וספר תורה שבלה, אין עושין מהן מזוזה.</strong> אף שאפשר לחתוך מתוכם את הפרשה הנכתבת במזוזה. וטעמו של דבר — <strong>לפי שאין מורידין מקדושה חמורה</strong> של תפילין וספר תורה, <strong>לקדושה קלה</strong> של מזוזה.
 ומדייקים: <strong>טעמא</strong> <small>[הטעם,</small> דווקא<small>]</small> ש<strong>אין מורידין, הא</strong> <small>[הרי]</small> אם היו <strong>מורידין</strong> היו <strong>עושין</strong> מתפילין מזוזה. ומעתה נברר: <strong>דכתיבא אמאי</strong> <small>[שכתובה,</small> פרשת התפילין, <small>על מה]</small> <strong>לאו דכתיבא</strong> <small>[האם לא שנכתבה]</small> פרשת התפילין על <strong>דוכסוסטוס</strong> וכדברי רב! ומשיבים: <strong>לא, דכתיבא</strong> <small>[שכתובה]</small> פרשת התפילין <strong>על הקלף.</strong> ומקשים: אם כן כיצד אפשר לעשות מתפילין אלו מזוזה? <strong>מזוזה</strong> על <strong>קלף מי כתבינן</strong> <small>[האם אנו כותבין]?</small> ומשיבים: <strong>אין</strong> <small>[כן],</small> <strong>והתניא</strong> <small>[ו</small>אכן כן <small>שנינו</small> בברייתא<small>]:</small> <strong>כתבה</strong> את המזוזה <strong>על הקלף</strong> או <strong>על הנייר</strong> או <strong>על המטלית</strong> — <strong>פסולה. אמר ר' שמעון בן אלעזר: ר' מאיר היה כותבה על הקלף, מפני שמשתמרת.</strong> הרי שאף מזוזה נכתבת על הקלף, ואין להוכיח מן הברייתא הקודמת דבר. ואולם עם שמיעת השיטה האחרונה אומרים: <strong>השתא דאתית להכי</strong> <small>[עכשיו שהגעת לכך]</small> ללמוד שהמזוזה נכתבת גם על דוכסוסטוס וגם על קלף, <strong>ל</strong>דברי <strong>רב נמי לא תימא</strong> <small>[לא תאמר,</small> תבין<small>]</small> שרצה לומר ש<strong>דוכסוסטוס הרי הוא כקלף</strong> לענין תפילין, <strong>אלא אימא</strong> <small>[אמור]:</small> <strong>קלף הרי הוא כדוכסוסטוס, מה דוכסוסטוס כותבין עליו מזוזה אף קלף כותבין עליו מזוזה.</strong> וכשיטת ר' מאיר.
 <big>ג</big> שנינו במשנה ששיעור ה<strong>דיו</strong> להוצאת שבת הוא <strong>כדי לכתוב</strong> שתי אותיות.
## דף פ.
 ובתוספתא <strong>תנא</strong> <small>[שנינו]:</small> <strong>שתי אותיות</strong> כשמוליך <strong>בדיו</strong> יבש, <strong>שתי אותיות</strong> כשהן <strong>בקולמוס,</strong> ו<strong>שתי אותיות בקלמרין</strong> (קסת). <strong>בעי</strong> <small>[שאל]</small> <strong>רבא:</strong> הוציא <strong>אות אחת בדיו, אות אחת בקולמוס, אות אחת בקלמרין, מהו?</strong> האם נאמר שמצטרפים כל אלה לשיעור אחד, או שמא כל אחד לעצמו? לשאלה זו לא נמצאה תשובה, ועל כן <strong>תיקו</strong> <small>[תעמוד]</small> במקומה.
 <strong>אמר רבא: הוציא</strong> בשבת דיו כדי כתיבת <strong>שתי אותיות, וכתבן כשהוא מהלך,</strong> ולא הניח את הדבר הכתוב במקום מסויים — <strong>חייב</strong> בכל זאת על הוצאת הדיו, כי <strong>כתיבתן זו היא הנחתן,</strong> ואין צורך להניח את הדיו על גבי קרקע. <strong>ואמר רבא: הוציא</strong> דיו כדי כתיבת <strong>אות אחת, וכתבה, וחזר והוציא</strong> דיו כדי כתיבת <strong>אות אחת, וכתבה</strong> — <strong>פטור. מאי טעמא</strong> <small>[מה טעם]</small> הדבר? <strong>בעידנא דאפקא לבתרייתא</strong> <small>[בזמן שהוציא את</small> הטיפה <small>האחרונה],</small> <strong>חסר ליה לשיעורא דקמייתא</strong> <small>[לו השיעור של הראשונה]</small> שהתייבשה קצת בינתים, ואין בה כדי כתיבת אות, ונמצא שלא הוציא כשיעור שתי אותיות.
 <big>ב</big> <strong>ו</strong>בענין דומה <strong>אמר רבא: הוציא</strong> בשבת <strong>חצי גרוגרת אחת, והניחה</strong> ברשות אחרת, <strong>וחזר והוציא חצי גרוגרת אחת והניחה,</strong> ה<strong>ראשונה נעשה כמי</strong> (כאילו) <strong>שקלטה</strong> (תפסה) <strong>כלב. או שנשרפה, ופטור,</strong> שלא הוציא כשיעור גרוגרת שחייבים עליו. ותוהים: <strong>ואמאי</strong> <small>[ומדוע]?</small> <strong>הא מנחה</strong> <small>[הרי מונחת]</small> הגרוגרת כולה כאחת, ומדוע לא יתחייב על הוצאתה? ומסבירים: <strong>הכי קאמר</strong> <small>[כך אמר,</small> נתכוון לומר<small>]:</small> <strong>ואם קדם והגביה</strong> את ה<strong>ראשונה</strong> מהמקום שהניחה <strong>קודם הנחת</strong> ה<strong>שנייה,</strong> ולא היו שני חצאי הגרוגרת מונחים יחד — <strong>נעשית</strong> ה<strong>ראשונה כמי שנקלטה או שנשרפה, ופטור. ואמר רבא: הוציא חצי גרוגרת והניחה, וחזר והוציא חצי גרוגרת והעבירה דרך עליה,</strong> שהעביר את החצי השני מעל לחצי הראשון המונח — <strong>חייב,</strong> ואפילו אינם מונחים יחד. ומקשים: <strong>ואמאי</strong> <small>[ומדוע]?</small> <strong>הא</strong> <small>[הרי]</small> <strong>לא נח</strong> החצי השני! ומשיבים: <strong>כגון שהעבירה תוך שלשה</strong> טפחים, וכלל בידינו שדברים המצויים במרחק של פחות משלושה טפחים זה מזה נחשבים כצמודים.
 ומקשים: אפילו כך אין זה מספיק, <strong>והאמר</strong> <small>[והרי אמר]</small> <strong>רבא</strong> עצמו שדבר העובר <strong>תוך שלשה</strong> טפחים <strong>ל</strong>שיטת <strong>רבנן צריך</strong> שתהא בו <strong>הנחה על גבי משהו,</strong> ואם לא נח כלל אינו נחשב כנוגע! ומשיבים: <strong>לא קשיא</strong> <small>[אין</small> זה <small>קשה],</small> <strong>כאן</strong> שאמר רבא שדרושה הנחה ממש הרי זה <strong>בזורק,</strong> ו<strong>כאן</strong> שעצם הקירבה מספקת הרי זה <strong>במעביר</strong> ביד, כיון שיכול להניח את החפץ בכל עת.
 <strong>תנו רבנן</strong> <small>[שנו חכמים]:</small> <strong>הוציא חצי גרוגרת וחזר והוציא חצי גרוגרת,</strong> אם היה זה <strong>בהעלם אחד</strong> — <strong>חייב, בשתי העלמות</strong> — <strong>פטור,</strong> לפי שלא הוציא בכל פעם כשיעור המחייב. <strong>ר' יוסי אומר:</strong> אם הוציא <strong>בהעלם אחד לרשות אחד</strong> — <strong>חייב, לשתי רשויות</strong> — <strong>פטור.</strong> שאם הוציא לשני חלקים ברשות הרבים, המופרדים זה מזה — פטור, כיון שאין דרך היתר לקרב את שני החצאים זה לזה. <strong>אמר רבה:</strong> בדברי ר' יוסי יש להדגיש: <strong>והוא</strong> דווקא כ<strong>שיש חיוב חטאת ביניהם,</strong> שבין חלק אחד ברשות הרבים ומשנהו יש איזור של רשות היחיד שמן התורה אסור לטלטל בו. <strong>אבל</strong> היתה ביניהם <strong>כרמלית</strong> — <strong>לא,</strong> שהרי אין איסור מן התורה להעביר בה, ואין שתי רשויות הרבים נחשבות כמופרדות.
 <strong>אביי אמר : אפילו</strong> היתה <strong>כרמלית</strong> מפרידה ביניהם, אין זו נחשבת כרשות אחת. <strong>אבל</strong> אם היתה ביניהם <strong>פיסלא</strong> <small>[קורה גדולה]</small> — <strong>לא</strong> תיחשב זו כהפרדה בין שתיהן<strong>. ורבא אמר: אפילו פיסלא</strong> <small>[קורה גדולה]</small> מפרידה לדעת ר' יוסי בין חלק לחלק שברשות הרבים ועושה אותו כשתים. ומעירים: <strong>ואזדא</strong> <small>[והולך]</small> <strong>רבא לטעמיה</strong> <small>[לטעמו,</small> לשיטתו<small>],</small> ש<strong>אמר רבא: רשות שבת כרשות גיטין דמיא</strong> <small>[נחשבת].</small> וכשם שבדיני גיטין שני מקומות הנבדלים זה מזה בקורה אינם נחשבים כרשות אחת לגט, כך נבדלים הם לדיני שבת.
 <big>ג</big> שנינו במשנה, ששיעור <strong>כחול</strong> להוצאת שבת הוא <strong>כדי</strong> שיוכלו <strong>לכחול</strong> בו <strong>עין אחת.</strong> ושואלים: <strong>עין אחת הא לא כחלי</strong> <small>[הרי אין כוחלין]</small> אלא שתיים! <strong>אמר רב הונא: שכן</strong> נשים <strong>צנועות</strong> המכסות את פניהן ברעלה <strong>כוחלות עין אחת</strong> בלבד, שאותה הן מגלות. <strong>מיתיבי</strong> <small>[מקשים]</small> על כך ממה ששנינו בברייתא, <strong>ר' שמעון בן אלעזר אומר: כחול, אם</strong> משתמשים בו <strong>לרפואה</strong> — שיעורו <strong>כדי לכחול עין אחת, אם לקשט</strong> — <strong>בשתי עינים. תרגמא</strong> <small>[פירש אותה]</small> <strong>הילל בריה</strong> <small>[בנו]</small> של <strong>ר' שמואל בר נחמני: כי תניא ההוא</strong> <small>[כשנשנתה</small> ברייתא <small>זו]</small> הרי היא <strong>בעירניות</strong> (בנות כפר) שאינן נוהגות לכסות פניהן.
 שנינו במשנה ששיעור הוצאת <strong>שעוה</strong> הוא שיש בה <strong>כדי ליתן על פי נקב</strong> קטן. <strong>תנא</strong> <small>[שנינו]</small> בתוספתא: <strong>כדי ליתן על פי נקב קטן של יין,</strong> שדי בנקב קטן ביותר עבור יין, ולא בנקב כלי המכיל חומרים אחרים הסמיכים יותר ובהם יש צורך בנקב גדול יותר.
 <big>ד</big> שנינו במשנה ששיעור ה<strong>דבק</strong> להוצאת שבת הוא שיהא בו <strong>כדי ליתן בראש השפשף. תנא</strong> <small>[שנו]</small> חכמים: משמעו — <strong>כדי ליתן בראש שפשף שבראש קנה של ציידין,</strong> שהם שמים עליו דבק כדי שילכד בו העוף.
 עוד שנינו במשנה ששיעור ה<strong>זפת וגפרית</strong> להוצאת שבת הוא כדי שיהא בו <strong>כדי לעשות נקב.</strong> והכוונה היא שסותמים בזפת ובגפרית חור גדול שבכד, ואותה סתימה עשויה שיעשו בה נקב. <strong>תנא</strong> <small>[שנה]</small> החכם בתוספתא: המדובר כאן ב<strong>נקב קטן.</strong>
 שנינו במשנה ששיעור <strong>חרסית</strong> להוצאת שבת הוא <strong>כדי לעשות</strong> בו <strong>פי כור,</strong> ולדעת ר' יהודה כדי לעשות פטפוט (רגל) לכירה. ותמהים: <strong>למימרא דשיעורא</strong> <small>[האם נאמר כי השיעור]</small> של <strong>ר' יהודה נפיש</strong> <small>[גדול</small> יותר<small>]?</small> <strong>הא קיימא לן דשיעורא דרבנן נפיש</strong> <small>[</small><small>הלא מוחזק בידינו ששיעורם של חכמים גדול],</small> <strong>דתנן</strong> [<small>ש</small>כן <small>שנינו</small> במשנה<small>]</small> בדין גמי, ש<strong>ר' יהודה אומר:</strong> שיעורו להוצאת שבת הוא שיהא בו <strong>כדי ליטול הימנו מדת מנעל לקטן.</strong> והיא פחות מן השיעור שקבעו חכמים. ומתרצים: אף כאן אין הכוונה כדי לעשות את הרגל כולה, אלא כדי <strong>לסוד פיטפוט כירה קטנה</strong> ושיעור הטיח קטן ביותר.
 <big>ה</big> שנינו במשנה ששיעור <strong>סובין</strong> להוצאת שבת הוא כדי שיהא בו <strong>כדי ליתן על פי כור של צורפי זהב.</strong>
## דף פ:
 <strong>תנו רבנן</strong> <small>[שנו חכמים]</small> <strong>המוציא שיער</strong> שיעורו <strong>כדי לגבל בו את הטיט,</strong> שנוהגים לערב שיער בטיט כדי לחזקו. ו<strong>טיט</strong> שיעורו כדי <strong>לעשות</strong> בו <strong>פי כור של צורפי זהב.</strong>
 שנינו במשנה ששיעור ה<strong>סיד</strong> להוצאת שבת הוא שיהא בו <strong>כדי לסוד</strong> קטנה שבבנות. <strong>תנא</strong> <small>[שנה]</small> החכם בתוספתא: <strong>כדי לסוד אצבע</strong> של <strong>קטנה שבבנות,</strong> שבעזרת הסיד היו מרככים ומעדנים את העור. <strong>אמר רב יהודה</strong> שכך <strong>אמר רב,</strong> מלפנים היה לסיד שימוש אחר: <strong>בנות ישראל שהגיעו לפירקן</strong> בסימני התבגרות <strong>ולא הגיעו</strong> עדיין <strong>לשנים</strong> של בגרות ורוצות להשיר את השערות, וכן נשים הרוצות להשיר שערותיהן לנוי, <strong>אם היו בנות עניים</strong> — <strong>טופלות</strong> (מורחות) <strong>אותן</strong> (את עצמן) <strong>בסיד. בנות עשירים</strong> — <strong>טופלות אותן בסולת. בנות מלכים</strong> — <strong>טופלות אותן בשמן המור,</strong> וכןפי <strong>שנאמר: "</strong>כי כן ימלאו ימי מרוקיהן <strong>ששה חדשים בשמן המור"</strong> (אסתר ב, יג). ואגב שואלים: <strong>מאי</strong> <small>[מהו]</small> <strong>שמן המור? רב הונא בר חייא אמר: סטכת</strong> (מין שמן מבושם). ו<strong>רב ירמיה בר אבא אמר: שמן זית</strong> שממצים מזית <strong>ש</strong>עדיין לא <strong>הביאה שליש</strong> בישולו, והשמן חריף ומסייע להשרת השיער. <strong>תניא</strong> <small>[שנויה</small> ברייתא<small>],</small> <strong>ר' יהודה אומר: אנפיקנון</strong> הוא <strong>שמן זית שלא הביאה שליש. ולמה סכין אותו</strong> — לפי <strong>שמשיר את השיער ומעדן</strong> את <strong>הבשר.</strong>
 ולענין הסיד מסופר: <strong>רב ביבי הויא ליה ברתא</strong> <small>[היתה לו בת],</small> <strong>טפלה</strong> בסיד <strong>אבר אבר</strong> ונתייפתה עד שכתוצאה מכך <strong>שקל בה</strong> <small>[נטל בשבילה]</small> <strong>ארבע מאות זוזי</strong> <small>[זוז]</small> כמתנות נוסף לנדונייתה. <strong>הוה ההוא גוי בשבבותיה</strong> <small>[היה גוי אחד בשכנותו]</small> של רב ביבי. <strong>הויא ליה ברתא</strong> <small>[היתה לו</small> לאותו גוי <small>בת]</small> ורצה לעשות כמוהו, <strong>טפלה בחד זימנא</strong> <small>[בפעם אחת]</small> <strong>ומתה. אמר: קטל</strong> <small>[הרג]</small> <strong>רב ביבי לברתי</strong> <small>[את בתי].</small> <strong>אמר רב נחמן: רב ביבי דשתי שיכרא</strong> <small>[ש</small>נוהג <small>לשתות שכר]</small> — <strong>בעיין בנתיה טפלא</strong> <small>[צריכות בנותיו טפילא</small> בסיד<small>],</small> שהשיכר מגדל את השיער, <strong>אנן דלא שתינן שיכרא</strong> <small>[אנחנו שאיננו שותים שיכר]</small> — <strong>לא בעיין בנתן טפלא</strong> <small>[אין בנותינו צריכות מריחה</small> בסיד<small>].</small>
 <big>ב</big> שנינו במשנה ש<strong>ר' יהודה אומר</strong> ששיעור הטפילה הוא <strong>כדי לסוד כלכול,</strong> ור' נחמיה אומר לסוד אנדיפי. ושואלים: <strong>מאי</strong> <small>[מהו]</small> <strong>כלכול ומאי</strong> <small>[ומהו]</small> <strong>אנדיפי? אמר רב</strong> הסבר הדברים הוא: <strong>צידעא ובת צידעא</strong> <small>[הרקה, והמקום שתחת הרקה].</small> ומקשים: <strong>למימרא דשיעורא</strong> <small>[שהשיעור]</small> של <strong>ר' יהודה נפיש</strong> <small>[</small>הוא ה<small>גדול]?</small> <strong>הא קיימא לן דשיעורא דרבנן נפיש</strong> <small>[</small>ו<small>הרי מוחזק בידינו ששיעורם של חכמים הוא הגדול]!</small> ומשיבים: שיעורו של ר' יהודה הוא <strong>זוטא מדרבנן</strong> <small>[קטן מ</small>זה <small>של חכמים],</small> <strong>ונפיש</strong> <small>[וגדול]</small> <strong>מ</strong>שיעורו של <strong>ר' נחמיה. מיתיבי</strong> <small>[מקשים]</small> על הסבר זה ממה ששנינו בברייתא, ש<strong>אמר רבי: נראין דברי ר' יהודה</strong> ושיעורו <strong>ב</strong>סיד <strong>חבוט</strong> (שהומס במים), <strong>ודברי ר' נחמיה בביצת הסיד</strong> (גושי סיד). <strong>ואי סלקא דעתך צידעא ובת צידעא, אידי ואידי</strong> <small>[ואם עולה על דעתך</small> שאלה הם <small>הרקה ומה שתחת לרקה, אלה ואלה]</small> בסיד <strong>חבוט הוא</strong> הוא שמשתמשים! <strong>אלא אמר ר' יצחק, אמרי דבי</strong> <small>[אומרים</small> בני <small>בית</small> המדרש<small>]</small> של <strong>ר' אמי:</strong> מה שאמר ר' נחמיה "אנדיפי" פירושו — <strong>אאנדיפא,</strong> שמורחים בסיד את תוכו של כלי חרס המכיל יין.
 <strong>מתקיף לה</strong> <small>[מקשה על כך]</small> <strong>רב כהנא: וכי אדם עושה מעותיו אנפרות</strong> <small>[הפסד,</small> בזבוז<small>]?!</small> שהרי בכך הוא מקלקל את גם את הסיד וגם את היין! <strong>אלא אמר רב כהנא:</strong> סיד זה אין שמים בכלי אלא מסמנים בו מבחוץ <strong>שנתות,</strong> שמסמנים על ידן שיעורים שונים בכלי. ו<strong>כדתנן</strong> <small>[כפי ששנינו</small> במשנה<small>]:</small> בבית המקדש <strong>שנתות היו ב</strong>מידה של <strong>הין</strong> למדידת היין, שבה היו מסמנים <strong>עד כאן ל</strong>קרבן <strong>פר</strong> (חצי ההין), <strong>עד כאן ל</strong>קרבן <strong>איל</strong> (שליש הין). <strong>עד כאן ל</strong>קרבן <strong>כבש</strong> (רבע הין). <strong>ואיבעית אימא</strong> <small>[ואם תרצה אמור]</small> הסבר אחר: <strong>מאי</strong> <small>[מהו]</small> <strong>"אנדיפא"</strong> — <strong>אפותא</strong> <small>[המצח],</small> ועליו היו טופלים סיד לא להשרת השערות, אלא רק להעדין ולרכך את העור, ולשם זה אפשר להשתמש בסיד סמיך. וראיה לשימוש לשון זה <strong>כי הא דההוא בר גלילא דאיקלע</strong> <small>[כמו בן גליל אחד שהזדמן]</small> <strong>לבבל,</strong> ו<strong>אמרו ליה</strong> <small>[לו]:</small> <strong>קום</strong> <small>[עמוד]</small> ו<strong>דרוש לנו ב</strong>תורת הסוד הנקראת <strong>"מעשה מרכבה". אמר להו</strong> <small>[להם]:</small> <strong>אדרוש לכו</strong> <small>[לכם]</small> <strong>כ</strong>פי ש<strong>דרש ר' נחמיה לחבריה</strong> <small>[לחבירו].</small> <strong>ונפקא ערעיתא מן כותלא ומחתיה באנדיפי ומית</strong> <small>[ויצאה צירעה מן הכותל ועקצה אותו במצחו ומת].</small> ומכאן שלשון "אנדיפי" משמעו — מצח. <strong>ו</strong>לגוף הדבר <strong>אמרו ליה</strong> <small>[לו]</small> על אותו גלילי במשחק מילים: <strong>מן דיליה דא ליה</strong> <small>[משלו זו לו],</small> שנענש בשל גאוותו שרצה לדרוש ברבים במעשה מרכבה.
 <big>ג משנה</big> <strong>אדמה</strong> שיעורה לענין איסור הוצאה בשבת <strong>כחותם המרצופין</strong> (השקים הגדולים) שמשתמשים באדמה כדי לחתום את פי השק שיהיה ניכר אם נפתח, אלו <strong>דברי ר' עקיבא. וחכמים אומרים:</strong> אין צורך בשיעור מרובה זה ודי בכדי <strong>חותם האיגרות. זבל וחול הדק</strong> שיעורם <strong>כדי לזבל קלח של כרוב,</strong> אלו <strong>דברי ר' עקיבא. וחכמים אומרים:</strong> בפחות מזה, <strong>כדי לזבל</strong> צמח של <strong>כרישא</strong> (כרתי, חציר). <strong>חול הגס,</strong> שיעורו — <strong>כדי ליתן על מלא כף סיד. קנה</strong> שיעורו — <strong>כדי לעשות</strong> ממנו <strong>קולמוס. ואם היה</strong> הקנה <strong>עבה</strong> ואינו ראוי לכתוב בו, <strong>או</strong> שהיה <strong>מרוסס</strong> (שבור לרסיסים), שיעורו <strong>כדי לבשל בו ביצה</strong> ה<strong>קלה</strong> לבישול שבביצים, כשהיא כבר <strong>טרופה</strong> (מעורבת ובחושה) <strong>ונתונה באילפס.</strong>
 <big>ד גמרא</big> שנינו במשנה ששיעור חול הגס הוא כדי ליתן <strong>על מלא כף סיד.</strong> ו<strong>תנא</strong> <small>[שנה]</small> החכם בתוספתא שהכוונה היא <strong>כדי ליתן על פי כף של סיידין</strong> ולא כף אכילה. ושואלים: <strong>מאן</strong> <small>[מיהו]</small> ה<strong>תנא</strong> הסבור ש<strong>חול מעלי ליה</strong> <small>[מועיל לו]</small> <strong>לסיד,</strong> ולכן נותנים אותו בסיד? <strong>אמר רב חסדא:</strong> שיטת <strong>ר' יהודה היא, דתניא</strong> <small>[ש</small>כן <small>שנינו</small> בברייתא<small>]:</small> מפני האבילות על חורבן בית המקדש <strong>לא יסוד אדם את ביתו בסיד</strong> שכולו לבן, <strong>אלא אם כן עירב בו תבן או חול,</strong> שכגון זה אין מראהו נאה כל כך. <strong>ר' יהודה אומר: תבן מותר, חול אסור, מפני שהוא,</strong> החול, בהיותו מעורב בסיד יוצר <strong>טרכסיד</strong> (מעין מלט לבן). והרי שר' יהודה הוא הסבור שנוהגים לשים חול בתוך הסיד. <strong>רבא אמר: אפילו תימא</strong> <small>[יכול אתה לומר]</small> שמשנתנו כשיטת חכמים החולקים על ר' יהודה, ואולם יש לומר כי <strong>קילקולו זהו תיקונו.</strong> שאמנם סבורים חכמים שהחול מקלקל, אך כיון שלאחר חורבן מותר להשתמש רק בסיד מקולקל קצת, יש בעירוב החול משום תיקון.
 <big>ה</big> שנינו במשנה ששיעור <strong>קנה</strong> להוצאת שבת הוא <strong>כדי</strong> שאפשר <strong>לעשות</strong> ממנו <strong>קולמוס,</strong> ולא נתפרש גודלו. <strong>תנא</strong> <small>[שנה]</small> החכם בתוספתא: הוא <strong>קולמוס המגיע לקשרי</strong> (פרקי) <strong>אצבעותיו. בעי</strong> <small>[שאל]</small> <strong>רב אשי:</strong> האם מדובר כאן ב<strong>קשר</strong> (פרק) <strong>העליון</strong> של האצבעות <strong>או</strong> ה<strong>קשר התחתון?</strong> לשאלה זו לא נמצא פתרון ועל כן <strong>תיקו</strong> <small>[תעמוד]</small> במקומה.
 שנינו ש<strong>אם היה</strong> הקנה <strong>עבה,</strong> שאינו ראוי לכתוב בו דנים אותו כעץ הסקה, אם די בו כדי לבשל ביצה טרופה. <strong>תנא</strong> <small>[שנה]</small> החכם בתוספתא: טרופה משמעו — <strong>טרופה בשמן ונתונה באילפס. אמר ליה</strong> <small>[</small>לו] <strong>מר בריה</strong> <small>[בנו]</small> של <strong>רב הונא לבריה</strong> <small>[לבנו]:</small> <strong>מי שמיע לך</strong> <small>[האם שמעת]?</small> <strong>ביצה קלה</strong> הכתובה במשנה זו <strong>מאי היא</strong> <small>[מהי]?</small> <strong>אמר ליה</strong> <small>[לו]:</small> <strong>ביעתא דצילצלא</strong> <small>[ביצה של תור]</small> אמר לו: <strong>מאי טעמא</strong> <small>[מה טעם]</small> אומר אתה כך? <strong>משום דזוטרא</strong> <small>[ש</small>היא <small>קטנה]?</small> אם כן <strong>אימא</strong> <small>[אמור]:</small> ביצה <strong>דציפרתא</strong> <small>[ציפור</small> דרור<small>]!</small> <strong>אישתיק</strong> <small>[שתק]</small> ולא ידע להסביר. ואחר כך שאל: <strong>מידי שמיע</strong> <small>[וכי נשמע]</small> <strong>לך,</strong> ידוע לך, <strong>בהא</strong> <small>[ב</small>בנין <small>זה]?</small> <strong>אמר ליה</strong> <small>[לו]:</small> <strong>הכי</strong> <small>[כך]</small> <strong>אמר רב ששת:</strong> מדובר כאן ב<strong>ביצת תרנגולת. ומאי קרו</strong> <small>[ומה</small> הסיבה ש<small>קוראים]</small> <strong>לה "ביצה קלה"</strong> — כי <strong>שיערו חכמים</strong> ש<strong>אין לך ביצה קלה לבשל יותר מביצת תרנגולת.</strong> והקשה לו: <strong>ומאי שנא</strong> <small>[ומה שונה]</small> ש<strong>כל שיעורי שבת</strong> האמורים במאכלי אדם הם <strong>כגרוגרת והכא</strong> <small>[וכאן]</small> <strong>כביצה? אמר ליה</strong> <small>[לו],</small> כך <strong>אמר רב נחמן: כגרוגרת</strong> בלבד <strong>מביצה קלה,</strong> ואין משערים בכל הביצה.
## דף פא.
 <big>א משנה</big> <strong>עצם</strong> שיעורו להוצאה <strong>כדי לעשות</strong> ממנו <strong>תרווד</strong> (כף). <strong>ר' יהודה אומר: כדי לעשות ממנו חף</strong> (מפתח). <strong>זכוכית</strong> — <strong>כדי לגרור</strong> (לגרד, להחליק) <strong>בו</strong> את <strong>ראש הכרכר</strong> (מקל מחודד שבידי האורגים). <strong>צרור או אבן</strong> — <strong>כדי לזרוק בעוף</strong> להבריחו. <strong>ר' אלעזר בן יעקב אומר: כדי לזרוק בבהמה,</strong> שדרושה לכך אבן גדולה יותר.
 <big>ב גמרא</big> שואלים: <strong>למימרא דשיעורא</strong> <small>[האם נאמר שהשיעור]</small> של <strong>ר' יהודה</strong> בענין עצם <strong>נפיש</strong> <small>[גדול</small> יותר<small>]?</small> שמפתחות שבאותם הימים גדולים היו, ו<strong>הא קיימא לן דשיעורא דרבנן נפיש</strong> <small>[והרי מוחזק בידינו שהשיעור של חכמים גדול</small> יותר<small>]!</small> <strong>אמר עולא:</strong> אין המדובר כאן בכל המפתח, אלא <strong>חפי פותחת</strong> (השיניים שבמפתח). וכיון שהוזכרו אלה מביאים את מה ש<strong>תנו רבנן</strong> <small>[שנו חכמים]</small> בברייתא: <strong>חפי פותחת</strong> כשהם לעצמם שאינם ראויים לכל שימוש הריהם <strong>טהורין,</strong> אינם מקבלים טומאה. ואולם אם <strong>קבען בפותחת</strong> — טמאים מפני שהם חלק מכלי. <strong>ו</strong>חפין <strong>של גל</strong> (שיניים שבמנעול דלת) <strong>אף על פי שחיברן בדלת וקבען במסמרים</strong> — <strong>טהורין, שכל המחובר לקרקע הרי הוא כקרקע</strong> עצמה, וקרקע אינה מקבלת טומאה.
 שנינו במשנה ששיעור ה<strong>זכוכית</strong> הוא <strong>כדי לגרור בו</strong> את ראש הכרכר. <strong>תנא</strong> <small>[שנה]</small> החכם בתוספתא דברים אלו בשינוי: שיעור ה<strong>סכוכית</strong> כדי להתחייב בהוצאתה בשבת הוא, כשיש בה <strong>כדי לפצוע</strong> (לחתוך) <strong>בה שני נימין</strong> (חוטים) <strong>כאחת,</strong> שמשתמשים בשבר זכוכית כבסכין.
 עוד שנינו במשנה כי שיעור <strong>צרור או אבן הוא כדי לזרוק בעוף.</strong> ו<strong>ר' אליעזר</strong> בן יעקב אומר: כדי לזרוק בבהמה. <strong>אמר ר' יעקב</strong> שכך <strong>אמר ר' יוחנן: והוא</strong> דווקא אם אבן זו גדולה עד <strong>שמרגשת בה</strong> הבהמה. <strong>וכמה שיעורו? תניא</strong> <small>[שנויה</small> ברייתא<small>],</small> <strong>ר' אלעזר בן יעקב אומר: משקל עשרה זוז.</strong>
 <big>ג</big> מסופר: <strong>זונין על לבי מדרשא</strong> <small>[נכנס לבית המדרש]</small> ו<strong>אמר להו</strong> <small>[להם]</small> לחכמים: <strong>רבותי, אבנים של בית הכסא</strong> שהיו משתמשים בהם אז לקינוח <strong>שיעורן</strong> לענין הוצאה בשבת <strong>בכמה?</strong> כמה מהן מותר לטלטל לצורך זה בשבת? <strong>אמרו לו:</strong> לוקחים שלוש אבנים בלבד, אחת <strong>כזית</strong> אחת <strong>כאגוז</strong> ואחת <strong>כביצה. אמר להו</strong> <small>[להם]:</small> <strong>וכי טורטני</strong> <small>[מאזניים]</small> <strong>יכניס</strong> וישקול כל אבן שהוא לוקח? <strong>נמנו וגמרו</strong> שאין בודקים באבנים אלא לוקח <strong>מלא היד. תניא</strong> <small>[שנויה</small> ברייתא<small>]:</small> <strong>ר' יוסי אומר:</strong> שיעור אבני בית הכסא: <strong>כזית כאגוז וכביצה. ר' שמעון בר' יוסי אומר משום</strong> (בשם) <strong>אביו</strong> ר' יוסי: אין בודקים באבנים אלא נוטלים מהם <strong>מלא היד.</strong>
 <strong>תנו רבנן</strong> <small>[שנו חכמים]</small> בברייתא <strong>(בשבת): שלוש אבנים מקורזלות</strong> (מחודדות) <strong>מותר להכניס לבית הכסא. וכמה שיעורן? ר' מאיר אומר: כאגוז. ר' יהודה אומר: כביצה. אמר רפרם בר פפא</strong> שכך <strong>אמר רב חסדא: כמחלוקת כאן כך מחלוקת</strong> בין חכמים אלה <strong>ב</strong>שיעור גודלו המינימלי של <strong>אתרוג.</strong> ותוהים: מדוע תולה הוא לסימן את המחלוקת באתרוג במחלוקת זו? והרי <strong>התם מתניתין</strong> <small>[שם</small> באתרוג <small>משנה</small> היא<small>]</small> והיא ידועה לכל, וכאן היא רק <strong>ברייתא</strong> שאינה ידועה וצריך לתת בה סימן. <strong>אלא</strong> יש להפוך את הגירסה ולומר: <strong>כמחלוקת באתרוג כך מחלוקת כאן.</strong>
 <big>ד</big> <strong>אמר רב יהודה: אבל לא</strong> לוקחים לצורך בית הכסא <strong>את הפאייס.</strong> ושואלים: <strong>מאי</strong> <small>[מה</small> הפירוש<small>]</small> <strong>"פאייס"? אמר ר' זירא:</strong> אלה הם <strong>כרשיני בבלייתא</strong> <small>[גושי רגבים שבבבל]</small> שהם רכים ונפרכים. <strong>אמר רבא: אסור למשמש</strong> בפי הטבעת <strong>בצרור בשבת</strong> לסייע בעשיית צרכיו <strong>כדרך שממשמש בחול. מתקיף לה</strong> <small>[מקשה על כך]</small> <strong>מר זוטרא:</strong> והאם לדעת רבא <strong>ליסתכן</strong> <small>[שיסתכן]</small> במניעת צרכיו? ומסבירים: הכוונה היא שיעשה זאת <strong>כלאחר יד,</strong> ולא כדרך שעושים זאת כרגיל. בשיעור האבנים <strong>אמר ר' ינאי: אם יש מקום קבוע</strong> עבורו <strong>לבית הכסא</strong> — יכול להכניס אבנים <strong>מלא היד,</strong> שאם אינו נצרך להם עתה ישתמש בהם בשעה אחרת. <strong>אם לאו</strong> <small>[לא]</small> — יכניס <strong>כהכרע</strong> (כגודל רגל) <strong>מדוכה קטנה של בשמים. אמר רב ששת: אם יש עליה</strong> (על האבן) <strong>עד,</strong> כלומר, סימן שהשתמשו בה כבר לצורך בית הכסא — <strong>מותר</strong> לטלטלה לצורך זה בשבת, ואין מקפידים בגודל.
 <strong>מיתיבי</strong> <small>[מקשים על כך]:</small> וכי הקינוח באבן כזו מותר? והרי אמרו חכמים: <strong>עשרה דברים מביאין את האדם לידי תחתוניות</strong> (טחורים), <strong>ואלו הן: האוכל עלי קנים, ועלי גפנים, ולולבי</strong> (ענפים דקים, קנוקנות) <strong>גפנים, ומוריגי בהמה</strong> (בשר מחוספס שבבהמה) <strong>בלא מלח, ו</strong>האוכל <strong>שדרו של דג, ו</strong>כן האוכל <strong>דג מליח שלא בישל</strong> אותו <strong>כל צורכו, והשותה שמרי יין, והמקנח בסיד ובחרסית</strong> או <strong>בצרור שקינח בו חברו. ויש אומרים: אף התולה עצמו</strong> (מתאמץ מדי) <strong>בבית הכסא.</strong> למדנו מכאן שסכנה לבריאות להשתמש בצרור שקינח בו חבירו! ומתרצים: <strong>לא קשיא</strong> <small>[אין זה קשה],</small> <strong>הא</strong> <small>[זה]</small> שאסרו הרי זה כשעדיין הרושם הוא <strong>לח,</strong> ואילו <strong>הא</strong> <small>[זה]</small> שהתירו — <strong>הרי זה ביבש. ואיבעית אימא</strong> <small>[ואם תרצה אמור]:</small> <strong>כאן</strong> שאסרו — הרי זה <strong>מצד אחד,</strong> שחושב להשתמש באותו צד עצמו. <strong>וכאן</strong> שהתירו — משני <strong>צדדים,</strong> שחושב להשתמש בצד האחר של אותו צרור. <strong>ואיבעית אימא: הא</strong> <small>[זה]</small> שהתירו הרי זה בצרור <strong>דידיה</strong> <small>[שלו],</small> שקינח בו הוא עצמו, <strong>הא</strong> <small>[זה]</small> שאסרו הרי זה בצרור <strong>דחבריה</strong> <small>[של חבירו],</small> שהשתמש בו חבירו ורק בו יש חשש סכנה.
 <strong>אמר ליה</strong> <small>[לו]</small> <strong>אביי לרב יוסף:</strong> אם <strong>ירדו עליה</strong> על אבן זאת <strong>גשמים ונטשטשו</strong> הסימנים שעליה <strong>מהו</strong> הדין בכגון זה, האם מותר להוציאה בשבת כדין אבן העשוייה לקינוח, או מאחר שנטשטשו הסימנים יתכן וראויה היא לדבר אחר, ואסור אם כן להוציאה? <strong>אמר ליה</strong> <small>[לו]:</small> <strong>אם היה רישומן ניכר</strong> — <strong>מותר,</strong> שניכר בה שהיא מיועדת אך לקינוח.
 <strong>בעא מיניה</strong> <small>[שאל ממנו]</small> <strong>רבה בר רב שילא מרב</strong>
## דף פא:
 <strong>חסדא: מהו</strong> הדין, האם מותר <strong>להעלותם</strong> לאבנים אלו <strong>אחריו לגג</strong> אם שם בית הכסא שלו, ושמא יש לאסור משום טירחה יתירה? <strong>אמר ליה</strong> <small>[לו]:</small> מותר, שכן <strong>גדול כבוד הבריות שדוחה</strong> אף <strong>את</strong> מצוות <strong>"לא תעשה" שבתורה,</strong> ומשום כבוד הבריות התירו לו לטלטל את האבנים. ומסופר: <strong>יתיב</strong> <small>[ישב]</small> <strong>מרימר וקאמר לה להא שמעתא</strong> <small>[ואמר אותה, את ההלכה הזאת]</small> <strong>איתיביה</strong> <small>[הקשה לו]</small> <strong>רבינא למרימר</strong> ממה ששנינו בברייתא, ש<strong>ר' אליעזר אומר: נוטל אדם קיסם, מ</strong>מה <strong>ש</strong>מונח <strong>לפניו</strong> על הקרקע <strong>לחצות</strong> (לחצוץ) ולנקות <strong>בו שיניו. וחכמים אומרים: לא יטול</strong> מן הקרקע שהוא מוקצה, <strong>אלא מן האבוס של בהמה,</strong> שהוא עומד ומוכן לשימוש הבהמה בשבת. הרי שאת חציצת שיניו, אף שיש בה משום כבוד הבריות, לא התירו בשל איסור מוקצה! ודוחים: <strong>הכי השתא</strong> <small>[כיצד אתה משווה]?!</small> <strong>התם</strong> <small>[שם]</small> — <strong>אדם קובע מקום לסעודה</strong> ויודע היכן יסעד, והיה עליו להכין את הקיסמים מבעוד יום. <strong>הכא</strong> <small>[כאן]</small> — וכי <strong>אדם קובע מקום לבית הכסא?</strong> אלא נפנה לצרכיו בכל מקום שמוצא.
 <big>א</big> <strong>אמר רב הונא: אסור לפנות</strong> (להיפנות) לצרכיו <strong>בשדה ניר</strong> (חרוש) <strong>בשבת,</strong> ושואלים: <strong>מאי טעמא</strong> <small>[מה טעם]</small> הדבר? <strong>אילימא</strong> <small>[אם תאמר]</small> <strong>משום דוושא</strong> <small>[דריסה],</small> שהנפנה בשדה דורך על התלמים ומקלקל אותם — אם כן <strong>אפילו בחול נמי</strong> <small>[גם כן]</small> יהא אסור! <strong>ואלא</strong> תאמר שהוא <strong>משום</strong> שיש לחשוש שיקנח ברגב אדמה שיש עליו <strong>עשבים, והאמר</strong> <small>[והרי אמר]</small> <strong>ריש לקיש: צרור שעלו בו עשבים</strong> — <strong>מותר לקנח בה</strong> בשבת, אף שבתוך כך נתלשים ממנו העשבים שגדלו בו. <strong>ו</strong>אף ש<strong>התולש ממנה בשבת</strong> עשבים בכוונה — <strong>חייב חטאת,</strong> כיון שאינו מתכוון לתלישה — מותר. <strong>אלא</strong> החשש הוא <strong>דילמא נקיט מעילאי ושדא לתתאי, ומיחייב</strong> <small>[שמא יקח</small> צרור <small>מ</small>מקום <small>גבוה ויזרקנו ל</small>מקום <small>נמוך, ויתחייב]</small> <strong>משום</strong> דברי <strong>רבה.</strong> ש<strong>אמר רבה:</strong> מי ש<strong>היתה לו גומא וטממה</strong> <small>[וסתמה]</small> אם היה זה <strong>בבית</strong> — <strong>חייב משום</strong> מלאכת <strong>בונה,</strong> ואם היה זה <strong>בשדה</strong> — <strong>חייב משום</strong> מלאכת <strong>חורש.</strong>
 <big>ב</big> <strong>גופא</strong> <small>[לגוף]</small> הדברים, שנינו ש<strong>אמר ריש לקיש: צרור שעלו בו עשבים</strong> — <strong>מותר לקנח בה</strong> בשבת. <strong>והתולש ממנה בשבת</strong> בכוונה תחילה — <strong>חייב חטאת. אמר רב פפי: שמע מינה</strong> <small>[למד ממנה]</small> <strong>מ</strong>דברי <strong>ריש לקיש</strong> כי <strong>האי פרפיסא</strong> <small>[עציץ נקוב זה]</small> — <strong>שרי לטלטולי</strong> <small>[מותר לטלטלו]</small> בשבת. <strong>מתקיף לה</strong> <small>[מקשה על כך]</small> <strong>רב כהנא: אם אמרו</strong> שמותר לטלטל צרור שעליו עשבים <strong>לצורך,</strong> וכי <strong>יאמרו</strong> שמותר לטלטל אף <strong>שלא לצורך?! אמר אביי: פרפיסא</strong> <small>[עציץ נקוב],</small> <strong>הואיל ואתא לידן</strong> <small>[ובא לידינו]</small> לדון בו <strong>לימא ביה מילתא</strong> <small>[אומר בו דבר]:</small> אם <strong>היה מונח על גבי קרקע, והניחו</strong> בשבת <strong>על גבי יתדות</strong> — <strong>מיחייב</strong> <small>[חייב]</small> <strong>משום</strong> מלאכת <strong>תולש,</strong> שהרי יכול השורש של הצמח בעציץ לחדור דרך הנקב אל הקרקע, וכשהוא מגביהו הרי זה כתולשו מן הקרקע. וכן אם <strong>היה מונח על גבי יתידות והניחו על גבי קרקע</strong> — <strong>חייב משום</strong> מלאכת <strong>נוטע.</strong>
 <big>ג</big> <strong>אמר ר' יוחנן: אסור לקנח בחרס בשבת.</strong> ושואלים: <strong>מאי טעמא</strong> <small>[מה טעם]</small> הדבר? <strong>אילימא</strong> <small>[אם תאמר]</small> <strong>משום סכנה</strong> שמא ייפצע בקצותיו החדים של החרס — אם כן <strong>אפילו ב</strong>ימות ה<strong>חול נמי</strong> <small>[גם כן]</small> ייאסר. <strong>ואלא משום</strong> שמביא הדבר עליו <strong>כשפים</strong> — אם כן לטעם זה <strong>אפילו בחול נמי</strong> <small>[גם כן]</small> <strong>לא</strong> יותר הדבר! <strong>ואלא משום</strong> שיש לחשוש בשבת ל<strong>השרת נימין</strong> (שערות) הנחתכות אגב קינוח בחרס — הרי <strong>דבר שאין מתכוין הוא,</strong> ודבר שאין מתכוין — מותר. <strong>אמר להו</strong> <small>[להם]</small> <strong>רב נתן בר אושעיא</strong> לשואלים: <strong>גברא רבה</strong> <small>[אדם גדול]</small> <strong>אמר מילתא</strong> <small>[דבר],</small> הבה <strong>נימא בה טעמא</strong> <small>[נאמר בו טעם].</small> וכך נסביר את דברי ר' יוחנן: <strong>לא מיבעיא</strong> <small>[נצרכה]</small> להודיענו <strong>בחול</strong> שהוא <strong>אסור</strong> מן הטעמים שלעיל, <strong>אבל בשבת</strong> היינו אומרים <strong>הואיל ואיכא</strong> <small>[ויש]</small> <strong>תורת כלי עליו,</strong> ואינו מוקצה, ואם כן <strong>שפיר דמי</strong> <small>[יפה</small> הדבר, מותר<small>],</small> ועדיף להשתמש בו מאשר בצרור שיש בו דין מוקצה, על כן <strong>קא משמע לן</strong> <small>[השמיע לנו]</small> הלכה זו לאסור.
 <strong>רבא מתני לה</strong> <small>[שונה אותה,</small> מסביר<small>]</small> את דברי ר' יוחנן <strong>משום השרת נימין, וקשיא ליה</strong> <small>[והוקשה לו]</small> ומקשה מדברי <strong>ר' יוחנן</strong> על דברי <strong>ר' יוחנן: מי</strong> <small>[האם]</small> <strong>אמר ר' יוחנן</strong> כי <strong>אסור לקנח בחרס בשבת? אלמא</strong> <small>[מכאן]</small> <strong>דבר שאין מתכוין</strong> — <strong>אסור. והאמר</strong> <small>[והרי אמר]</small> <strong>ר' יוחנן</strong> כלל: <strong>הלכה כסתם משנה. ותנן</strong> <small>[ושנויה</small> ברייתא<small>]:</small> <strong>נזיר</strong> שאסור לו לספר את שערותיו <strong>חופף</strong> את השיער <strong>ומפספס</strong> (מפריד את השערות בידים), <strong>אבל לא סורק,</strong> שבודאי ישיר שערות בסריקה. ומכאן שאין חוששים להשרת שיער בתוך החפיפה, כיון שאינו מתכוון לכך! <strong>אלא מחוורתא</strong> <small>[מחוור,</small> ברור<small>]</small> <strong>כ</strong>פי שהסביר זאת <strong>רב נתן בר אושעיא.</strong>
 ושואלים: <strong>מאי</strong> <small>[מה</small> הם<small>]</small> <strong>כשפים</strong> שאמרנו שקינוח בחרס גורם להם? ומסבירים: <strong>כי הא</strong> <small>[כמו</small> מעשה <small>זה]</small> ש<strong>רב חסדא ורבה בר רב הונא הוו קא אזלי בארבא</strong> <small>[היו הולכים</small> לדרכם <small>בסירה],</small> <strong>אמרה להו ההיא מטרוניתא</strong> <small>[להם גבירה אחת]:</small> <strong>אותבן בהדייכו</strong> <small>[הושיבו אותי לידכם]!</small> <strong>ולא אותבוה</strong> <small>[הושיבוה].</small> <strong>אמרה איהי מילתא</strong> <small>[היא דבר</small> של כשפים<small>]</small> — <strong>אסרתה לארבא</strong> <small>[</small>ו<small>אסרה,</small> קשרה <small>את הספינה]</small> שלא תזוז. <strong>אמרו אינהו מילתא</strong> <small>[הם דבר,</small> שם טהרה<small>]</small> — <strong>שריוהא</strong> <small>[</small>ו<small>התירוה].</small> <strong>אמרה להו</strong> <small>[להם]:</small> <strong>מאי איעביד לכו</strong> <small>[מה אעשה לכם]</small> שאוכל להזיקכם בכשפים?
## דף פב.
 <strong>דלא מקנח לכו בחספא</strong> <small>[</small>והלא <small>אין אתם מקנחים בחרס]</small> <strong>ולא קטיל לכו</strong> <small>[ואין אתם הורגים]</small> <strong>כינא</strong> (כינה) <strong>אמנייכו</strong> <small>[על בגדיכם],</small> <strong>ולא שליף לכו ירקא ואכיל לכו מכישא דאסיר גינאה</strong> <small>[ואין אתם מוציאים ירק ואוכלים</small> לפני שאתם מתירים <small>את האגודה שקשר הגנן],</small> ומכאן שכל אלה מביאים סכנת כשפים.
 <big>א</big> <strong>אמר ליה</strong> <small>[לו]</small> <strong>רב הונא לרבה בריה</strong> <small>[בנו]:</small> <strong>מאי טעמא לא שכיחת קמיה</strong> <small>[מה טעם אינך מצוי]</small> לפני <strong>רב חסדא דמחדדן שמעתיה</strong> <small>[שמחודדות שמועותיו,</small> הלכותיו<small>]?</small> <strong>אמר ליה</strong> <small>[לו]</small> רבה: <strong>מאי איזיל לגביה</strong> <small>[מה אלך אליו]?</small> <strong>דכי אזילנא לגביה מותיב לי במילי דעלמא</strong> <small>[שכאשר אני הולך אליו מושיב</small> הוא <small>אותי</small> ומעסיקני <small>בענייני עולם</small> שאינם דברי תורה<small>].</small> ולמשל <strong>אמר לי: מאן דעייל</strong> <small>[מי שנכנס]</small> <strong>לבית הכסא לא ליתיב בהדיא</strong> <small>[יישב מיד],</small> <strong>ולא ליטרח טפי</strong> <small>[יטרח,</small> יתאמץ <small>מידי],</small> משום <strong>דהאי כרכשתא אתלת שיני יתיב</strong> <small>[שכרכשתא זו,</small> סופו של המעי התחתון <small>יושב,</small> תלוי, <small>על שלוש שיניים],</small> שהם השרירים האוחזים אותו, ויש לחשוש <strong>דילמא</strong> <small>[שמא]</small> מתוך המאמץ <strong>משתמטא</strong> <small>[יישמטו]</small> <strong>שיני</strong> ה<strong>כרכשתא ואתי</strong> <small>[ויבוא]</small> בתוך כך <strong>לידי סכנה. אמר ליה</strong> <small>[לו]</small> רב הונא לרבה בנו: <strong>הוא עסיק</strong> <small>[מתעסק]</small> <strong>בחיי דברייתא</strong> <small>[הבריות]</small> <strong>ואת</strong> <small>[ואתה]</small> <strong>אמרת</strong> שעוסק הוא <strong>במילי דעלמא</strong> <small>[בסתם דברים]?!</small> עכשיו מששמעתי במה דברים אמורים אומר אני כי <strong>כל שכן זיל לגביה</strong> <small>[לך אצלו].</small>
 <big>ב</big> ועוד בהלכות אלה; מי שנפנה לצרכיו וצריך לקנח ו<strong>היו לפניו צרור</strong> אבן <strong>וחרס, רב הונא אמר: מקנח בצרור ואין מקנח בחרס</strong> משום שעלול להפצע בו. <strong>ורב חסדא אמר: מקנח בחרס ואין מקנח בצרור</strong> משום מוקצה. <strong>מיתיבי</strong> <small>[מקשים</small> על כך ממה ששנינו בברייתא: <strong>היו לפניו צרור וחרס</strong> — <strong>מקנח בחרס ואין מקנח בצרור,</strong> והרי זו אם כן <strong>תיובתא</strong> <small>[קושיה</small> חמורה<small>]</small> על שיטת <strong>רב הונא! תרגמא</strong> <small>[הסבירה]</small> <strong>רפרם בר פפא קמיה</strong> <small>[לפני]</small> <strong>רב חסדא אליבא</strong> <small>[על פי שיטת]</small> <strong>רב הונא:</strong> לא בחרס סתם מדובר אלא <strong>באוגני כלים,</strong> ששפת הכלי חלקה היא, ואין בקינוח בה משום סכנה.
 נפנה לצרכיו בשבת ו<strong>היו לפניו צרור ועשבים,</strong> נחלקו בכך <strong>רב חסדא ורב המנונא, חד</strong> <small>[אחד</small> מהם<small>]</small> <strong>אמר: מקנח בצרור ואין מקנח בעשבים, וחד</strong> <small>[ואחד</small> מהם<small>]</small> <strong>אמר: מקנח בעשבים ואין מקנח בצרור. מיתיבי</strong> <small>[מקשים]</small> על כך ממה ששנינו: <strong>המקנח בדבר שהאור</strong> <small>[האש]</small> <strong>שולטת בו שיניו התחתונות</strong> המחזיקות את המעי <strong>נושרות!</strong> איך אם כן יקנח בעשבים? ומשיבים: <strong>לא קשיא</strong> <small>[אין</small> זה <small>קשה],</small> <strong>הא</strong> <small>[זה]</small> ששנינו שהותר הדבר הרי זה <strong>ב</strong>עשבים <strong>לחין, הא</strong> <small>[זה]</small> ששנינו שאסרו הרי זה <strong>ביבשין.</strong>
 <big>ג</big> ובנושאים אלה אמרו: <strong>הנצרך לפנות</strong> (להיפנות) לצרכיו <strong>ואינו נפנה, רב חסדא ורבינא</strong> נחלקו בכך; <strong>חד</strong> <small>[אחד</small> מהם<small>]</small> <strong>אמר: רוח רעה שולטת בו. וחד</strong> <small>[ואחד</small> מהם<small>]</small> <strong>אמר: רוח זוהמא שולטת בו. תניא כמאן דאמר</strong> <small>[שנויה</small> ברייתא <small>כ</small>דעת <small>מי שאומר]</small> ש<strong>רוח זוהמא שולטת בו. דתניא</strong> <small>[ש</small>כן <small>שנינו</small> בברייתא<small>]</small> <strong>הנצרך לנקביו ואוכל</strong> — דומה לתנור <strong>שהסיקוהו על גבי אפרו, וזו היא תחלת רוח זוהמא.</strong>
 ועוד אמרו בענין זה, <strong>הוצרך ליפנות ואינו יכול ליפנות, אמר רב חסדא</strong> עצה לדבר: <strong>יעמוד וישב, יעמוד וישב,</strong> ויסייע לו הדבר. <strong>רב חנן מנהרדעא אמר: יסתלק לצדדין</strong> וינסה להיפנות במקום אחר. <strong>רב המנונא אמר: ימשמש בצרור באותו מקום. ורבנן אמרי</strong> <small>[וחכמים אמרו]:</small> <strong>יסיח דעתו. אמר ליה</strong> <small>[לו]</small> <strong>רב אחא בריה</strong> <small>[בנו]</small> של <strong>רבא לרב אשי: כל שכן דכי מסח דעתיה לא מפני</strong> <small>[שכאשר יסיח דעתו לא ייפנה]!</small> <strong>אמר ליה</strong> <small>[לו]:</small> רב אשי: יש להבין ש<strong>יסיח דעתו מדברים אחרים,</strong> ויעסוק אך בנסיון להיפנות, ובכך יוושע. <strong>אמר רב ירמיה מדיפתי: לדידי חזי לי ההוא טייעא דקם ויתיב וקם ויתיב עד דשפך כקדרה</strong> <small>[אני ראיתי ערבי אחד שקם וישב, וקם וישב, עד ששפך כקדירה],</small> והרי שעצה זו מקובלת ומועילה.
 <strong>תנו רבנן</strong> <small>[שנו חכמים]</small> בברייתא: <strong>הנכנס לסעודת קבע</strong> ורוצה להתכונן שלא יוכרח להפנות בשעת הסעודה, <strong>יהלך</strong> לפני הסעודה <strong>עשר פעמים</strong> מהלך <strong>של ארבע ארבע אמות, ואמרי לה</strong> <small>[ויש אומרים]:</small> <strong>ארבע פעמים של עשר עשר אמות</strong> ויעזור הדבר להחיש את פעולת המעיים, <strong>ונפנה, ו</strong>אחר <strong>נכנס וישב</strong> במקומו.
 <big>ד משנה</big> שיעורו של <strong>חרס</strong> להוצאת שבת — שיהיה בו <strong>כדי ליתן בין פצים לחברו</strong> (בין עמוד לעמוד אחר להפריד ביניהם), אלו <strong>דברי ר' יהודה. ר' מאיר אומר:</strong> צריך החרס להיות גדול עד <strong>כדי</strong> שיוכל <strong>לחתות בו את האור</strong> (האש). <strong>ר' יוסי אומר:</strong> שבר חרס שיעורו <strong>כדי</strong> שיוכל <strong>לקבל בו</strong> (להחזיק) <strong>רביעית. אמר ר' מאיר: אף על פי שאין ראיה לדבר</strong> לשיעור זה שקבעתי, מכל מקום יש <strong>זכר</strong> (רמז) <strong>לדבר</strong> בכתוב, שנאמר: "ושברה כשבר נבל יוצרים כתות לא יחמול <strong>ולא ימצא במכתתו חרש לחתות אש מיקוד"</strong> (ישעיהו ל, יד). <strong>אמר ליה</strong> <small>[לו]</small> <strong>ר' יוסי: משם</strong> אתה מביא <strong>ראיה?</strong> והרי סופו של הפסוק הוא: <strong>"ולחשף מים מגבא",</strong> הרי ששיעור חשוב של חרס הוא כדי לקבל בו מעט מים.
 <big>ה גמרא</big> <strong>איבעיא להו</strong> <small>נשאלה להם</small> לבני הישיבה שאלה זו: האם <strong>שיעורא</strong> <small>השיעור</small> של <strong>ר' מאיר נפיש</strong> <small>[גדול</small> יותר<small>],</small> <strong>או שיעורא</strong> <small>[השיעור]</small> של <strong>ר' יוסי נפיש</strong> <small>[גדול</small> יותר<small>]?</small> ואומרים: <strong>מסתברא</strong> <small>[מסתבר]</small> לומר כי <strong>שיעורא</strong> <small>[השיעור]</small> של <strong>ר' יוסי נפיש</strong> <small>[גדול</small> יותר<small>],</small> <strong>ו</strong>אולם לפי ה<strong>מקרא</strong> נראה כי <strong>שיעורא</strong> <small>[השיעור]</small> של <strong>ר' מאיר נפיש</strong> <small>[גדול</small> יותר<small>].</small> <strong>דאי סלקא דעתך</strong> <small>[שאם יעלה על דעתך]</small> לומר כי <strong>שיעורא</strong> <small>[השיעור]</small> של <strong>ר' יוסי</strong> לגבי חרס <strong>נפיש</strong> <small>[גדול</small> יותר<small>],</small> אם כן וכי תבין את הפסוק שבתחילה <strong>לייט לה במנא זוטרא</strong> <small>[</small><small>מקלל אותו</small> הנביא שלא יימצא <small>כלי קטן],</small> <strong>והדר לייט לה במנא רבה</strong> <small>[</small><small>[ואחר כך מקלל אותו בכלי גדול</small> יותר<small>]?!</small> <strong>אמר אביי: מתניתין נמי</strong> <small>[משנתנו גם כן]</small> מדברת בחרס גדול הנצרך <strong>לחתות אש מיקידה</strong> (ממדורה) <strong>גדולה,</strong> ואף במשנה שיעורו של ר' מאיר הוא הגדול.
 <big>ו</big> שנינו במשנה ש<strong>ר' יוסי אומר: משם ראיה?!</strong> ולדעתו ההוכחה מסופו של אותו פסוק עצמו. ומעירים: <strong>שפיר קאמר ליה</strong> <small>[יפה אמר לו]</small> <strong>ר' יוסי לר' מאיר! ור' מאיר</strong> מה הוא עונה על כך — הוא מסביר כי בסגנון <strong>"לא מיבעיא</strong> <small>[נצרכה]</small> <strong>"קאמר</strong> <small>[אמר].</small> וכך יש להבין: <strong>לא מיבעיא מידי דחשיב לאינשי</strong> <small>[נצרכה</small> לומר ש<small>דבר שחשוב לאנשים]</small> כשבר חרס גדול <strong>לא לישתכח ליה</strong> <small>[יימצא לו],</small> <strong>אלא אפילו מידי דלא חשיב לאינשי</strong> <small>[דבר שאינו חשוב לאנשים]</small> <strong>לא לישתכח ליה</strong> <small>[יימצא לו],</small> ואין לשון הפסוק סותרת את דברי ר' מאיר.
 
 <big>א משנה</big> <strong>אמר ר' עקיבא: מניין לעבודה זרה</strong> (פסל אליל, וכיוצא בו) <strong>שמטמאה במשא,</strong> שאדם הנושא אותה בלא לנגוע בה — נטמא, <strong>כ</strong>שם שכך הדין בטומאת ה<strong>נדה</strong> — <strong>שנאמר: "</strong>וטמאתם את צפר פסילי כספך ואת אפודת מסכת זהבך <strong>תזרם כמו דוה צא תאמר לו"</strong> (ישעיהו ל, כב), <strong>מה נדה</strong> הקרויה במקרא "דווה" — <strong>מטמאה במשא. אף עבודה זרה מטמאה במשא.</strong>
 <big>ב גמרא</big> כיון שדיני עבודה זרה וטומאתה אינם מענין מסכת שבת, מביאים מן המשנה במסכת עבודה זרה את עיקריה של הלכה זו. <strong>תנן התם</strong> <small>[שנינו</small> במשנה <small>שם]:</small> <strong>מי שהיה ביתו סמוך לעבודה זרה,</strong> שכותל ביתו הוא גם כותל בית פולחן עבודה זרה, <strong>ונפל</strong> הכותל המפריד — <strong>אסור לבנותו,</strong> שאם יבנהו נמצא שבנה עבור עבודה זרה. ו<strong>כיצד יעשה? כונס</strong> את הכותל <strong>לתוך</strong> הקרקע <strong>שלו ארבע אמות ובונה</strong> שם את הקיר.
## דף פב:
 <strong>היה</strong> מקום הכותל <strong>שלו ושל עבודה זרה</strong> בשותפות <strong>נידון</strong> אותו מקום <strong>מחצה על מחצה</strong> לדין הרחקה, שבונה במחצית המקום הקרוב אליו. <strong>אבניו ועציו ועפריו</strong> של מקום עבודה זרה <strong>מטמאים כשרץ,</strong> שהנוגע בהם נטמא, מדברי חכמים, כנוגע בשרץ. ורמז לדבר — ממה <strong>שנאמר:</strong> "ולא תביא תועבה אל ביתך והיית חרם כמוהו <strong>שקץ תשקצנו</strong> ותעב תתעבנו כי חרם הוא" (דברים ז, כו), ו"שקץ" הריהו לשון שרץ. <strong>ר' עקיבא אומר:</strong> עבודה זרה מטמאה <strong>כנדה,</strong> וכפי <strong>שנאמר: "תזרם כמו דוה"</strong> (ישעיהו ל, כב), <strong>מה נדה</strong> (דוה) <strong>מטמאה במשא</strong> שהנושא את הנדה אף על פי שאינו נוגע בה נטמא, <strong>אף עבודה זרה מטמאה במשא.</strong> והוסיף ו<strong>אמר רבה</strong> להסביר את הכתוב: <strong>"תזרם"</strong> ש<strong>אמר קרא</strong> <small>[הכתוב]</small> משמעו — <strong>נכרינהו מינך</strong> <small>[עשה אותם נכרים ממך,</small> בשבילך<small>]</small> <strong>כזר.</strong> ומה שנאמר בסופו של אותו פסוק <strong>"צא תאמר לו",</strong> הכוונה היא — <strong>"הכנס" אל תאמר לו</strong> בשום פנים.
 <big>א</big> <strong>ו</strong>לגופה של המחלוקת <strong>אמר רבה: ב</strong>טומאת <strong>משא דכולי עלמא לא פליגי</strong> <small>[הכל אינם חלוקים]</small> שעבודה זרה <strong>מטמאה, דהא אתקש</strong> <small>[שהרי הוקשה,</small> הושוותה<small>]</small> <strong>לנדה</strong> בכתוב. <strong>כי פליגי</strong> <small>[כאשר נחלקו]</small> היה זה <strong>ב</strong>דין <strong>אבן מסמא.</strong> שיש בדיני נדה הלכה מיוחדת שנדה או זב היושבים על חפץ, ואפילו אבן שאינה מקבלת טומאה, כל המצוי מתחתיו נטמא ואפילו לא נגע בו. <strong>ר' עקיבא סבר</strong> <small>[סבור]:</small> טומאת עבודה זרה היא <strong>כנדה</strong> לכל דבר. <strong>מה נדה מטמאה באבן מסמא</strong> — <strong>אף עבודה זרה מטמאה באבן מסמא. ורבנן</strong> סבורים שלענין זה דינה <strong>כשרץ. מה שרץ לא מטמא באבן מסמא</strong> — <strong>אף עבודה זרה לא מטמאה באבן מסמא.</strong>
 <strong>ו</strong>שואלים: מאחר ש<strong>ל</strong>דעת <strong>ר' עקיבא</strong> דין עבודה זרה כנדה לכל דבר, <strong>למאי הלכתא</strong> <small>[למה,</small> לאיזו <small>הלכה]</small> <strong>איתקש</strong> <small>[הוקשה,</small> הושווה דינה<small>]</small> <strong>לשרץ?</strong> ומסבירים: לשיטתו, לא לענין עבודה זרה עצמה נאמר, אלא <strong>למשמשיה,</strong> החפצים שמשתמשים בהם לצורכה. ועוד שואלים: ולשיטת חכמים <strong>למאי הלכתא איתקש</strong> <small>[הוקשה,</small> הושווה דינה<small>]</small> <strong>לנדה</strong> — <strong>ל</strong>למד שמטמאה ב<strong>משא.</strong> ואולם אם ההיקש היה לצורך זה בלבד, <strong>ולוקשה רחמנא</strong> <small>[ושתקיש,</small> תשווה <small>אותה התורה]</small> <strong>לנבלה</strong> שיש בה טומאת מגע, שהרי לשיטת חכמים זה דינה של עבודה זרה! ועונים: אם לענין דרגת הטומאות <strong>אין הכי נמי</strong> <small>[כן, כך גם כן</small> הדבר<small>],</small> <strong>אלא</strong> ההשוואה לנדה באה ללמד: <strong>מה נדה אין</strong> טומאתה <strong>לאברין,</strong> שנדה הנשענת באבר אחד בלבד על חפץ אינה מטמאה במשא (ראב"ד), <strong>אף עבודה זרה אינה לאברין,</strong> שחלק מעבודה זרה שוב אינו מטמא. ותוהים, <strong>ואלא הא דבעי</strong> <small>[זו ששאל]</small> <strong>רב חמא בר גוריא: עבודה זרה ישנה</strong> בה טומאה <strong>לאברין או אינה לאברין?</strong> אם כן <strong>תיפשוט ליה מהא, דלרבנן</strong> <small>[תפתור לו מכאן</small> כי <small>ל</small>דעת <small>חכמים]</small> <strong>אינה לאברין!</strong> ומשיבים: אמנם כן, אלא <strong>רב חמא בר גוריא אליבא</strong> <small>[על פי שיטת]</small> <strong>ר' עקיבא בעי לה</strong> <small>[שאל אותה]</small> ודבר זה לא נתברר לנו.
 <big>ב</big> שיטה אחרת בפירוש מחלוקת זו <strong>ר' אלעזר אמר : באבן מסמא דכולי עלמא לא פליגי דלא</strong> <small>[הכל אינם חלוקים שאינה]</small> <strong>מטמאה. כי פליגי</strong> <small>[כאשר נחלקו]</small> היה זה <strong>ב</strong>ענין טומאת <strong>משא,</strong> ש<strong>ר' עקיבא סבר</strong> <small>[סבור]</small> שעבודה זרה <strong>כנדה, מה נדה מטמאה במשא</strong> — <strong>אף עבודה זרה מטמאה במשא. ורבנן סברי</strong> <small>[וחכמים סבורים]</small> כי דין עבודה זרה <strong>כשרץ, מה שרץ לא מטמאה במשא</strong> — <strong>אף עבודה זרה לא מטמאה במשא.</strong> ושואלים: <strong>ו</strong>לשיטת <strong>ר' עקיבא, למאי הלכתא איתקש</strong> <small>[למה,</small> לאיזו <small>הלכה הוקשה,</small> הושוותה<small>]</small> עבודה זרה <strong>לשרץ?</strong> ומשיבים: <strong>ל</strong>דין <strong>משמשיה</strong> של עבודה זרה, שאינם מטמאים במשא, ושואלים: <strong>ורבנן</strong> <small>[ו</small>לדעת <small>חכמים]</small> <strong>למאי הלכתא איתקש</strong> <small>[למה,</small> לאיזו <small>הלכה הוקשה,</small> הושוותה<small>]</small> עבודה זרה <strong>לנדה?</strong> ומשיבים: <strong>מה נדה אינה</strong> מטמאה <strong>לאברים, אף עבודה זרה אינה</strong> מטמאה <strong>לאברים.</strong>
## דף פג.
 <strong>ו</strong>לשיטת <strong>ר' עקיבא למאי הלכתא איתקש</strong> <small>[למה,</small> לאיזו <small>הלכה הוקשה,</small> הושוותה<small>]</small> עבודה זרה <strong>לנדה?</strong> — <strong>ל</strong>ענין טומאת <strong>משא, לוקשיה</strong> <small>[שיקיש,</small> ישווה <small>אותה]</small> <strong>לנבלה</strong> ולא יצטרך להשוותה לנידה ולשרץ! ומשיבים: <strong>אין, הכי נמי</strong> <small>[כן, גם כן כך]</small> <strong>אלא</strong> ההשוואה לנדה באה ללמדנו <strong>מה נדה אינה</strong> מטמאה <strong>לאברין,</strong> שנדה הנשענת באבר אחד בלבד על חפץ אינה מטמאה במשא (ראב"ד), <strong>אף עבודה זרה אינה</strong> מטמאה <strong>לאברין,</strong> שחלק מעבודה זרה שוב אינו מטמא. ושואלים: <strong>אלא הא דבעי</strong> <small>[</small>שאלה <small>זו ששאל]</small> <strong>רב חמא בר גוריא</strong> אם <strong>עבודה זרה ישנה</strong> טומאתה <strong>לאברים או אינה</strong> מטמאה <strong>לאברים, תיפשוט ליה מהא</strong> <small>[תפתור לו</small> שאלה <small>זו</small> <small>מכאן]</small> <strong>בין לרבנן</strong> <small>[ל</small>שיטת <small>חכמים]</small> <strong>בין ל</strong>שיטת <strong>ר' עקיבא</strong> ש<strong>אינה לאברים,</strong> שהרי לפי הסבר זה גם ר' עקיבא מודה בכך! ודוחים: <strong>רב חמא בר גוריא כרבה מתני</strong> <small>[שונה]</small> <strong>ובעי לה אליבא</strong> <small>[ו</small>עדיין יש מקום <small>לשאול</small> <small>אותה לפי שיטת]</small> <strong>ר' עקיבא.</strong>
 <big>א</big> מעתה באים לברר את שני ההסברים על פי מקורות אחרים. <strong>מיתיבי</strong> <small>[מקשים על כך]</small> ממה ששנינו בברייתא: <strong>עבודה זרה</strong> טמאה <strong>כשרץ, ומשמשיה</strong> טמאים אף הם <strong>כשרץ. ר' עקיבא אומר: עבודה זרה</strong> מטמאה <strong>כנדה ומשמשיה</strong> מטמאים <strong>כשרץ. בשלמא</strong> <small>[נניח]</small> <strong>ל</strong>שיטת <strong>ר' אלעזר</strong> — <strong>ניחא</strong> <small>[נוח</small> הדבר<small>]</small> <strong>אלא ל</strong>שיטת <strong>רבה קשיא</strong> <small>[קשה],</small> שהרי מכאן יוצא שהמחלוקת היא אם עבודה זרה כשרץ או כנידה, ולא באבן מסמא! <strong>אמר</strong> <small>[</small>יכול היה <small>לומר]</small> <strong>לך רבה</strong> כתשובה: <strong>מי אלימא ממתניתין</strong> <small>[האם חזקה</small> היא זו יותר <small>ממשנתנו],</small> <strong>דקתני</strong> <small>[ש</small>הרי אף במשנתנו <small>שנינו]:</small> <strong>"עציו ואבניו ועפריו מטמאין כשרץ" ואוקימנא</strong> <small>[והעמדנו,</small> והסברנו<small>]</small> <strong>מאי</strong> <small>[מהו]</small> <strong>כשרץ</strong> — לא לכל דבר, אלא <strong>דלא</strong> <small>[שאינו]</small> <strong>מטמא ב</strong>טומאת <strong>אבן מסמא, הכא נמי</strong> <small>[כאן גם כן]</small> <strong>דלא</strong> <small>[שאינו]</small> <strong>מטמא באבן מסמא,</strong> ואף ברייתא זו נבין באותה דרך.
 <big>ב</big> ועוד <strong>מיתיבי</strong> <small>[מקשים]</small> ממה ששנינו: <strong>גוי וגויה</strong> שגזרו חכמים עליהם שיהיו מטמאים כזבים, <strong>עבודה זרה ומשמשיה</strong> — <strong>הן</strong> מטמאים, <strong>ו</strong>אולם <strong>לא היסטן,</strong> שהמסיטם (מזיזם, נושאם) אינו נטמא. <strong>ר' עקיבא אומר: הן והיסטן,</strong> שאף אלה מטמאים במשא. <strong>בשלמא</strong> <small>[נניח]</small> <strong>ל</strong>שיטת <strong>ר' אלעזר</strong> — <strong>ניחא</strong> <small>[נוח,</small> מובן הדבר<small>],</small> <strong>אלא לרבה קשיא</strong> <small>[קשה]</small> <strong>אמר</strong> <small>[</small>יכול היה <small>לומר]</small> <strong>לך רבה: וליטעמיך</strong> <small>[ולטעמך,</small> לשיטתך<small>]</small> <strong>גוי וגויה נמי</strong> <small>[גם כן]</small> <strong>הן</strong> מטמאים <strong>ולא היסטן?! והתניא</strong> <small>[והרי שנינו</small> בברייתא<small>]:</small> <strong>"דבר אל בני ישראל</strong> ואמרתם אליהם איש איש כי יהיה זב מבשרו זובו טמא הוא<strong>"</strong> (ויקרא טו, ב). ומכאן למדנו שמדין תורה רק <strong>בני ישראל</strong> הם <strong>מטמאין בזיבה ואין גוים מטמאין בזיבה, אבל גזרו עליהן</strong> חכמים <strong>שיהו כזבין לכל דבריהן</strong> (דיניהם) ומאחר שהגוים דינם כזבים — מטמאים הם גם במשא. ולפיכך אותה ברייתא שנאמר בה שאין הגוים מטמאים במשא, משובשת היא וצריכה תיקון.
 <strong>אלא רבה מתרץ לטעמיה</strong> <small>[ מתרץ</small> ומוסיף על דברי הברייתא <small>לשיטתו]</small> וכך הוא שונה: <strong>גוי וגויה</strong> מטמאים <strong>הן והיסטן ואבן מסמא שלה,</strong> ו<strong>עבודה זרה</strong> מטמאים <strong>היא והיסטה, אבל לא אבן מסמא שלה. ר' עקיבא אומר:</strong> אף <strong>עבודה זרה</strong> מטמאים <strong>היא והסיטה ואבן מסמא שלה.</strong> וכן <strong>ר' אלעזר מתרץ</strong> <small>[מיישב]</small> את הדברים ומוסיף על ברייתא זו, וכך הוא לומד: <strong>גוי וגויה</strong> מטמאים <strong>הן והיסטן ואבן מסמא שלהן, עבודה זרה</strong> מטמאה <strong>היא ו</strong>אולם <strong>לא היסטה. ור' עקיבא אומר: עבודה זרה</strong> מטמאה <strong>היא והסיטה</strong>.
 <big>ג</big> <strong>מתקיף לה</strong> <small>[מקשה עליו]</small> על הסבר זה <strong>רב אשי:</strong> לפי הדרך שהסברנו אין להבין <strong>מאי</strong> <small>[מה]</small> נתחדש על המלה <strong>"הן"</strong> שבברייתא זו? ודי היה לומר שמטמאים והיסטן מטמא, ואילו ההדגשה "הן" חייבים לראותה כבעלת משמעות מיוחדת! <strong>אלא אמר רב אשי, הכי קאמר</strong> <small>[כך אמר]:</small> <strong>גוי וגויה בין הן שהסיטו את אחרים ובין אחרים שהסיטו אותן</strong> — <strong>טמאים,</strong> שמיוחדת טומאת זיבה, שכל דבר שהזב מזיזו ממקומו אף אם לא נגע בו במישרין — נטמא. ואילו <strong>עבודה זרה שהסיטה אחרים</strong> — <strong>טהורין,</strong> ואילו <strong>אחרים שהסיטו אותה</strong> (במשא) — <strong>טמאים. משמשיה</strong> של עבודה זרה, <strong>בין הן שהסיטו את אחרים ובין אחרים שהסיטו אותן</strong> — <strong>טהורים.</strong> ו<strong>ר' עקיבא אומר: גוי וגויה ועבודה זרה, בין הן שהסיטו את אחרים ובין אחרים שהסיטו אותן</strong> — <strong>טמאים. משמשיה, בין הן שהסיטו אחרים ובין אחרים שהסיטו אותן</strong> — <strong>טהורין,</strong> ועל ידי כך קבלה כל מלה במשפט המקורי את מובנה המדויק, גם לגבי המלה 'הן' וגם לגבי המונח 'היסט'.
 <big>ד</big> הסברו של רב אשי מבאר את הברייתא, אך לגוף הדברים שואלים: לגבי <strong>עבודה זרה, בשלמא</strong> <small>[נניח]</small> <strong>אחרים שהסיטו אותה</strong> — <strong>משכחת לה</strong> <small>[מוצא אתה</small> כעין זה<small>].</small> <strong>אלא היא שהסיטה את אחרים היכי משכחת לה</strong> <small>[איך מוצא אתה אותה]?</small> וכיצד יתכן שעבודה זרה תוכל לפעול ולהסיט דברים? <strong>אמר רמי בריה</strong> <small>[בנו]</small> של <strong>רב ייבא</strong> אפשר למצוא אפשרות כזאת, <strong>כדתנן</strong> <small>[כפי ששנינו</small> במשנה<small>]:</small> היה <strong>הזב בכף מאזנים</strong> אחת, <strong>ואוכלין ומשקין בכף</strong> ה<strong>שנייה, כרע הזב,</strong> שהכריעה, הכבידה, כף המאזנים של הזב — <strong>טמאין</strong> המאכלים שבכף השניה משום שהזב הסיט אותם ממקומם.
## דף פג:
 <strong>כרעו</strong> <small>[הכבידו]</small> <strong>הן טהורין.</strong> ושואלים: <strong>כמאן אזלא הא דתניא</strong> <small>[כשיטת</small> מי הולכת, מכוונת, ברייתא <small>זו ששנינו]</small> <strong>כל הטמאות המסיטות</strong> אחרים <strong>טהורות.</strong> כלומר: אין דבר נטמא משום שהטומאה הזיזה אותו <strong>חוץ מהיסטו של זב, שלא מצינו לו חבר בכל התורה כולה, לימא דלא כר' עקיבא, דאי כר' עקיבא</strong> — <strong>איכא נמי עבודה זרה</strong> <small>[האם נאמר שאין זה</small> כשיטת <small>ר' עקיבא, שאם כר' עקיבא</small> הרי <small>יש גם כן</small> עבודה זרה] שלשיטתו אף היא מטמאה בהיסט! ומשיבים: <strong>אפילו תימא ר' עקיבא, תנא זב וכל דדמי ליה</strong> <small>[אפילו תאמר</small> שהברייתא כשיטת <small>ר' עקיבא, אלא שנה</small> כאן <small>זב וכל הדמים לו]</small> שכשם שנדה נכנסת באותה הגדרה, אף עבודה זרה דינה לר' עקיבא כדין הזב.
 <big>א</big> אותה שאלה שהובאה קודם לכן כבדרך אגב, מפורשת עתה בהרחבה. <strong>בעי</strong> <small>[שאל]</small> <strong>רב חמא בר גוריא:</strong> האם <strong>עבודה זרה ישנה לאברים,</strong> שאם נגע חלק אחד שהתפרק ממנה בדבר טהור הריהו מטמאהו ואין צורך כדי לטמא שתהיה שלימה על כל איבריה, <strong>או אינה לאברים?</strong> ומצמצמים את השאלה: <strong>היכא</strong> <small>[היכן</small> כאשר<small>]</small> ש<strong>הדיוט</strong> שאינו בקיא במלאכה זו <strong>יכול להחזירה</strong> לכמו שהיתה — <strong>לא תיבעי</strong> <small>[תישאל]</small> <strong>לך</strong> השאלה, שזאת ודאי <strong>דכמאן</strong> <small>[שכמי]</small> ש<strong>מחברת דמי</strong> <small>[היא נחשבת],</small> שאין זו נחשבת כשבירה. <strong>כי תיבעי</strong> <small>[כאשר</small> יש מקום ש<small>תישאל]</small> <strong>לך</strong> השאלה, הרי זה כאשר <strong>אין הדיוט יכול להחזירה, מאי</strong> <small>[מה]</small> יהא הדין בכגון זה? וצדדי השאלה: האם נאמר כי <strong>כיון</strong> ש<strong>אין הדיוט יכול להחזירה, כמאן דמתברא דמי</strong> <small>[כשבורה היא נחשבת],</small> <strong>או דילמא</strong> <small>[שמא]</small> תאמר: <strong>הא לא מחסרה</strong> <small>[הרי אינה חסרה</small> דבר<small>]</small> ועבודה זרה שנתבטלה בגלל שבירתה הריהי רק זו שנחסר בה דבר. <strong>ואיכא דבעי לה להך גיסא</strong> <small>[ויש ששאל</small> שאלה <small>זו לצד זה]</small> באופן אחר, ומתוך הנחת יסוד שונה: <strong>היכא</strong> <small>[במקום]</small> ש<strong>אין הדיוט יכול להחזירה</strong> — <strong>לא תיבעי</strong> <small>[תישאל]</small> <strong>לך</strong> השאלה, שודאי <strong>דכמאן דמתברא דמי</strong> <small>[שכמי ששבורה היא נחשבת].</small> אלא <strong>כי תיבעי</strong> <small>[כאשר</small> יש מקום ש<small>תישאל]</small> <strong>לך</strong> השאלה, הרי זה <strong>היכא</strong> <small>[במקום]</small> ש<strong>הדיוט יכול להחזירה, מאי</strong> <small>[מה]</small> יהא הדין בכגון זה? האם נאמר כי <strong>כיון</strong> ש<strong>הדיוט יכול להחזירה</strong> — <strong>כמאן דמחברא דמי</strong> <small>[כמי שמחוברת היא נחשבת],</small> <strong>או דילמא השתא מיהא קשלפה ושריא</strong> <small>[שמא עכשיו לפחות מפורקת היא ומותרת].</small> לשאלה זו לא נמצאה תשובה בשתי הגירסות, ולכן <strong>תיקו</strong> <small>[תעמוד]</small> במקומה.
 <big>ב</big> <strong>בעי</strong> <small>[שאל]</small> <strong>רב אחדבוי בר אמי: עבודה זרה</strong> שגודלה <strong>פחותה מכזית, מהו</strong> דינה? <strong>מתקיף לה</strong> <small>[מקשה על כך]</small> <strong>רב יוסף: למאי</strong> <small>[למה,</small> לאיזה ענין<small>]</small> השאלה? <strong>אילימא</strong> <small>[אם תאמר]</small> <strong>לענין איסורא</strong> <small>[איסור]</small> שבעבודה זרה, <strong>לא יהא אלא</strong> כ<strong>זבוב בעל עקרון,</strong> שהיה בתבנית ובגודל של זבוב. <strong>דתניא</strong> <small>[ש</small>כן <small>שנינו</small> בברייתא<small>]</small> על הכתוב <strong>"וישימו להם בעל ברית לאלהים"</strong> (שופטים ח, לג) ואמרו ש<strong>זה זבוב בעל עקרון. מלמד שכל אחד ואחד עשה דמות יראתו</strong> (אלילו) <strong>ו</strong>היה <strong>מניחה בתוך כיסו, כיון שזוכרה מוציאה מתוך כיסו ומחבקה ומנשקה.</strong> ולמדנו מכאן שאף בגודל זה הנכנסת לכיס בגדו עבודה זרה היא. <strong>אלא</strong> השאלה היתה <strong>לענין טומאה מאי</strong> <small>[מה</small> דינה<small>]?</small> וצדדי השאלה: <strong>כיון דאיתקיש</strong> <small>[שהוקשה,</small> הושוותה<small>]</small> עבודה זרה <strong>לשרץ,</strong> יש לומר אם כן: <strong>מה שרץ</strong> טומאתו אף בשיעור קטן <strong>בכעדשה, אף עבודה זרה נמי</strong> <small>[גם כן]</small> יהא שיעורה <strong>בכעדשה. או דילמא</strong> <small>[שמא]:</small> <strong>הא איתקיש</strong> <small>[הרי</small> <strong>הוקשה,</strong> הושוותה<small>]</small> עבודה זרה <strong>למת,</strong> ו<strong>מה מת</strong> אינו מטמא אלא <strong>ב</strong>שיש בו שיעור <strong>כזית, אף עבודה זרה</strong> שיעורה <strong>בכזית.</strong>
 <strong>אמר רב אויא ואיתימא</strong> <small>[ויש אומרים]</small> שאמר זאת <strong>רבה בר עולא, תא שמע</strong> <small>[בוא</small> ו<small>שמע]</small> פתרון לשאלה זו ממה <strong>דתניא</strong> <small>[ששנינו</small> בברייתא<small>]:</small> <strong>עבודה זרה פחותה מכזית אין בה טומאה כל עיקר, שנאמר: "</strong>ויוצא את האשרה מבית ה' מחוץ לירושלים אל נחל קדרון וישרוף אותה בנחל קדרון וידק לעפר <strong>וישלך את עפרה על קבר בני העם"</strong> (מלכים ב' כג, ו). ואנו למדים מכאן: <strong>מה מת</strong> שיעורו לטמא <strong>בכזית אף עבודה זרה</strong> שיעורה לטמא <strong>בכזית.</strong>
 וכאן שואלים שאלה כללית, <strong>ורבנן</strong> <small>[ו</small>לדעת <small>חכמים]</small> <strong>למאי הלכתא איתקש</strong> <small>[למה,</small> לאיזו <small>הלכה הוקשה,</small> הושוותה<small>]</small> עבודה זרה <strong>לשרץ</strong> — ללמד שכשרץ הריהי <strong>לא מטמא במשא,</strong> והושוותה <strong>לנדה</strong> — ללמד שכמו נדה <strong>אינה</strong> מטמאה <strong>לאברין,</strong> והושוותה <strong>למת</strong> — ללמד שהיא <strong>לא מטמא ב</strong>שיעור <strong>כעדשה. אימא לחומרא</strong> <small>[אמור</small> את כל ההשוואות <small>לחומרה]</small> ובדרך זו: <strong>למאי הלכתא אקשה רחמנא</strong> <small>[למה,</small> לאיזו <small>הלכה הקיש,</small> השווה <small>אותה הכתוב]</small> <strong>לשרץ</strong> — <strong>לטמויי</strong> <small>[לטמא אותה]</small> <strong>בכעדשה,</strong> והשווה אותה הכתוב <strong>לנדה</strong> — <strong>לטמויי</strong> <small>[לטמא אותה]</small> <strong>באבן מסמא,</strong> ו<strong>אקשה רחמנא</strong> <small>[הקיש,</small> השווה <small>אותה הכתוב]</small> <strong>למת</strong> — <strong>לטמויי</strong> <small>[לטמא אותה]</small> <strong>באהל</strong> ככל החומרות שיש בטומאות אלה! ומשיבים: <strong>טומאת עבודה זרה דרבנן</strong> <small>[מדברי סופרים]</small> <strong>היא, ו</strong>בכל דבר שבדברי סופרים שיש בו <strong>קולא וחומרא</strong> <small>[להקל ולהחמיר]</small> בדרך כלל <strong>לקולא מקשינן, לחומרא לא מקשינן</strong> <small>[להקל אנו מקישים,</small> משווים, <small>להחמיר איננו מקישים].</small>
 <big>ג משנה</big> ועוד משנה אחת שלא לענין המסכת, המובאת כאן משום שאף היא מבוססת על רמז שבכתוב. <strong>מנין לספינה שהיא טהורה</strong> ואינה מקבלת כל טומאה — <strong>שנאמר: "דרך אניה בלב ים"</strong> (משלי ל, יט).
 <big>ד גמרא</big> הרמז שבמשנה דורש ביאור, שכן מה שנאמר בכתוב ש"דרך אניה בלב ים" לכאורה <strong>הוא פשיטא</strong> <small>[פשוט,</small> מובן מאליו<small>],</small> שהרי ודאי <strong>אניה בלב ים היא!</strong> אלא <strong>הא קא משמע לן</strong> <small>[</small>דבר <small>זה השמיע לנו]</small> הכתוב בדרך רמז: שדין האניה <strong>כים, מה ים טהור</strong> מלקבל טומאה, <strong>אף ספינה טהורה</strong> מלקבל טומאה. <strong>תניא</strong> <small>[שנויה</small> ברייתא<small>],</small> <strong>חנניה אומר: נלמדה</strong> הלכה זו <strong>מ</strong>דין <strong>שק.</strong> שכן הושוו טומאות כל כלי עץ לטומאת שק. וכלל הוא, <strong>מה שק</strong> המקבל טומאה הריהו <strong>מיטלטל</strong> גם <strong>מלא ו</strong>גם <strong>ריקן, אף כל</strong> דבר ה<strong>מיטלטל מלא וריקן</strong> מקבל טומאה, <strong>לאפוקי</strong> <small>[להוציא]</small> <strong>ספינה</strong> ש<strong>אינה מיטלטלת</strong> ביבשה <strong>מלא וריקן,</strong> שמפני כובדה אינה ניתנת לטלטול כשהיא מלאה.
 ושואלים: <strong>מאי בינייהו</strong> <small>[מה</small> ההבדל המעשי <small>ביניהם]?</small> שהרי להלכה הכל מודים שאין ספינה מקבלת טומאה. ומסבירים: <strong>איכא בינייהו</strong> <small>[יש ביניהם</small> הבדל<small>]</small> לענין <strong>ספינה של חרס</strong> או של חומר אחר שאינו עץ. <strong>מאן דאמר</strong> <small>[ל</small>דעת <small>מי שאומר]</small> שלמדים זאת מן הכתוב <strong>"אניה בלב ים"</strong> — <strong>הא נמי</strong> <small>[</small>אניה <small>זו גם כן]</small> <strong>בלב ים היא.</strong> אבל <strong>למאן דאמר</strong> <small>[ל</small>דעת <small>מי שאומר]</small> שהטעם הוא בהשוואה ל<strong>שק, הנך דכתיבי גבי</strong> <small>[</small>דווקא ב<small>אלו הכתובים אצל]</small> <strong>שק</strong> ומושווים לו בדינם, <strong>דאי</strong> <small>[שאם]</small> <strong>מיטלטלת מלא וריקן</strong> — <strong>אין</strong> <small>[כן]</small> מקבלת טומאה, <strong>אי</strong> <small>[אם]</small> <strong>לא</strong> — <strong>לא. אבל ספינה של חרס</strong> — <strong>אף על גב</strong> ש<strong>אינה מיטלטלת מלא וריקן</strong> הריהי מקבלת טומאה.
 <strong>אי נמי</strong> <small>[או גם כן]</small> יש הבדל ביניהם לענין <strong>ספינת הירדן,</strong> שהיא ספינה קטנה שנוסעים בה בירדן. <strong>למאן דאמר</strong> <small>[ל</small>דעת <small>מי שאומר]</small> שלמדים זאת מן הכתוב <strong>"אניה בלב ים היא</strong> <strong>"</strong>— <strong>הא נמי</strong> <small>[זו גם כן]</small> <strong>בלב ים היא,</strong> שהרי הנהר טהור כים, וטהורה. ו<strong>למאן דאמר</strong> <small>[ל</small>דעת <small>מי שאומר]</small> שההשוואה היא לשק וכדי להיטמא הרי צריכה להיות <strong>מיטלטלת מלא וריקן</strong> — <strong>הא נמי</strong> <small>[זו גם כן]</small> <strong>מיטלטלת מלא וריקן,</strong> וראויה לקבל טומאה. ש<strong>אמר ר' חנינא בן עקביא: מפני מה אמרו</strong> ש<strong>ספינת הירדן טמאה</strong> (מקבלת טומאה) — <strong>מפני שטוענים אותה ביבשה</strong> ומטלטלים אותה ביבשה, <strong>ו</strong>רק לאחר הטענתה <strong>מורידין אותה למים.</strong> נמצא שהיא מיטלטלת מלאה ביבשה. <strong>אמר רב יהודה אמר רב: לעולם אל ימנע אדם את עצמו מבית המדרש ואפילו שעה אחת, שהרי כמה שנים נשנית משנה זו</strong> שספינת הירדן טמאה <strong>בבית המדרש ולא נתגלה טעמה עד שבא ר' חנינא בן עקביא ופירשה.</strong>
 <big>ד</big> ואגב דברי רב, הביאו מה ש<strong>אמר ר' יונתן: לעולם אל ימנע אדם עצמו מבית המדרש ומדברי תורה ואפילו בשעת מיתה, שנאמר: "זאת התורה אדם כי ימות באהל"</strong> (במדבר יט, יד), ולשון הכתוב רומזת לכך ש<strong>אפילו בשעת מיתה תהא עוסק בתורה</strong> הזאת. <strong>אמר ריש לקיש: אין דברי תורה מתקיימין אלא במי שממית עצמו עליה,</strong> שמוכן להתמסר לה בכל כוחותיו, <strong>שנאמר: "זאת התורה אדם כי ימות באהל",</strong> שאין התורה נקנית אלא לממית עצמו באהלה. <strong>אמר רבא</strong>
## דף פד.
 <strong>ול</strong>דעת <strong>חנניא</strong> הסובר כי ספינה המיטלטלת כשהיא מלאה מקבלת טומאה, <strong>טילטול</strong> הספינה <strong>על ידי שוורים שמיה</strong> <small>[שמו,</small> נחשב<small>]</small> <strong>טילטול?</strong> והוא עצמו משיב: <strong>אין</strong> <small>[כן</small> הוא<small>],</small> <strong>דתנן</strong> <small>[ש</small>כן <small>שנינו</small> במשנה<small>]:</small> <strong>שלש</strong> סוגי <strong>עגלות הן</strong> הנבדלות זו מזו לדיני טומאה וטהרה. עגלה ה<strong>עשויה כקתידרא,</strong> שהיא בנויה בדומה לכסא, וסגורה מן הצדדים — <strong>טמאה מדרס,</strong> כיון שהיא מיוחדת לישיבה, ואם ישב עליה זב נטמאה. עגלה העשויה <strong>כמטה</strong> — <strong>טמאה טמא מת,</strong> שמקבלת כל טומאה, חוץ מטומאת מדרס הזב. ועגלה <strong>של אבנים</strong> שתחתיתה כרשת — <strong>טהורה מכלום</strong> (מכל טומאה). <strong>ואמר ר' יוחנן: ואם יש בה</strong> בעגלת האבנים מקום שהוא <strong>בית קבול רמונים,</strong> שהנקבים אינם גדולים עד כדי שיפול דרכם רימון הרי היא נחשבת ככלי, ו<strong>טמאה טמא מת.</strong> ולמדנו מכאן, שעגלת אבנים אף שאינה מיטלטלת כשהיא מלאה, אלא נמשכת על ידי שוורים — מקבלת טומאה, שטילטול על ידי שוורים — שמו טילטול.
 ואגב הבאת משנה זו מביאים גם את המשכה, <strong>שלש תיבות הן</strong> לדיני טומאה: <strong>תיבה שפתחה מצדה</strong> ואפשר לשבת ולשכב עליה — <strong>טמאה מדרס</strong> אם יושב עליה הזב, שהרי תיבה זו ראויה לישיבה, וגם כשצריך לפתחה אפשר להמשיך לשבת ולשכב עליה. תיבה שפתחה <strong>מלמעלה</strong> — אינה טמאה מדרס, משום שיש לקום כשצריכים לפתוח את התיבה, אבל <strong>טמאה טמא מת. ו</strong>תיבה <strong>הבאה במדה,</strong> כלומר, גדולה מאד, שקיבולה יותר מארבעים סאה, <strong>טהורה מכלום.</strong>
 <big>א</big> <strong>תנו רבנן</strong> <small>[שנו חכמים]</small> בברייתא: <strong>מדרס כלי חרס טהור,</strong> שהזב היושב על כלי חרס ואינו נוגע בתוכו אינו מטמא. <strong>ר' יוסי אומר: אף הספינה.</strong> ושואלים: <strong>מאי קאמר</strong> <small>[מה אמר,</small> מה כוונת<small>]?</small> ר' יוסי בדבריו? <strong>אמר רב זביד: הכי קאמר</strong> <small>[כך אמר]:</small> לדעת התנא הראשון <strong>מדרס</strong> הזב על גבי <strong>כלי חרס</strong> — <strong>טהור</strong> (אינו מטמא), <strong>ומגעו</strong> של הזב בכלי <strong>טמא</strong> (מטמא), <strong>וספינה של חרס</strong> אף היא <strong>טמאה</strong> במדרס הזב עליה <strong>כ</strong>שיטת <strong>חנניא.</strong> ואולם <strong>ר' יוסי אומר: אף הספינה טהורה, כתנא דידן</strong> <small>[כ</small>שיטת <small>התנא</small> במשנה <small>שלנו].</small> <strong>מתקיף לה</strong> <small>[מקשה עליה]</small> על הסברה זו <strong>רב פפא:</strong> אם כן <strong>מאי</strong> <small>[מה,</small> מדוע<small>]</small> אמר ר' יוסי בלשון <strong>"אף"</strong> שממנו משמע שבא להוסיף על הדבר? והלא לפי הסבר זה לא בא להוסיף דברים אלא לומר היפך האמור קודם, שהוא אומר טעם כאשר קודם לכן הוזכר רק "טהור", ואי אפשר להשתמש לצורך זה במלה "אף"! <strong>אלא אמר רב פפא, הכי קאמר</strong> כך יש להבין: <strong>מדרס כלי חרס</strong> — <strong>טהור, ומגעו טמא. ושל</strong> כלי <strong>עץ, בין מדרסו ובין מגעו</strong> — <strong>טמא, וספינת הירדן</strong> — <strong>טהורה כ</strong>שיטת ה<strong>תנא דידן</strong> <small>[שלנו</small> במשנה<small>].</small> <strong>ר' יוסי אומר: אף הספינה טמאה</strong> כשאר כלי עץ, ו<strong>כ</strong>שיטת <strong>חנניא.</strong>
 <big>ב</big> ולגופו של הדבר שהוזכר שואלים: <strong>ומדרס כלי חרס מנלן</strong> <small>[מנין לנו]</small> ש<strong>טהור? אמר חזקיה:</strong> הדבר נלמד ממה ש<strong>אמר קרא</strong> <small>[הכתוב]:</small> <strong>"ואיש אשר יגע במשכבו</strong> יכבס בגדיו ורחץ במים וטמא עד הערב<strong>"</strong> (ויקרא טו, ה), שבו <strong>מקיש</strong> <small>[משווה]</small> הכתוב את <strong>משכבו לו,</strong> ובכך הוא מלמד: <strong>מה הוא,</strong> הזב, <strong>אית ליה</strong> <small>[יש לו]</small> <strong>טהרה במקוה</strong> — <strong>אף משכבו</strong> גם כן מדובר דווקא בזה שיש לו <strong>טהרה במקוה.</strong> וכיון שכלי חרס שנטמא אין לו טהרה כשאר כלים, לכן אף אינו נכלל בין הכלים המקבלים טומאת משכב הזב.
 <strong>דבי</strong> <small>[</small>בני <small>בית</small> מדרשו<small>]</small> של <strong>ר' ישמעאל תנא</strong> <small>[שנו]</small> בדומה לכך: במה שאמר הכתוב <strong>"</strong>כל המשכב אשר תשכב עליו כל ימי זובה <strong>כמשכב נדתה יהיה לה"</strong> (ויקרא טו, כו) הריהו <strong>מקיש</strong> <small>[משווה]</small> בכך את <strong>משכבה לה: מה היא אית</strong> <small>[יש]</small> <strong>לה טהרה במקוה</strong> — <strong>אף משכבה נמי אית</strong> <small>[גם כן</small> מדובר באופן <small>שיש]</small> <strong>לה טהרה במקוה, לאפוקי</strong> <small>[להוציא]</small> <strong>כלי חרס דלית ליה</strong> <small>[שאין לו]</small> <strong>טהרה במקוה. מתיב</strong> <small>[מקשה</small> על כך<small>]</small> <strong>ר' אילעא</strong> ממה ששנינו: <strong>מפץ</strong> (מחצלת העשויה מקני סוף) הוכחה לכך שהיא מקבלת טומאה <strong>במת מנין</strong> לנו?
## דף פד:
 <strong>ודין הוא</strong> שיהא כן <strong>ומה פכין קטנים</strong> של חרס <strong>שטהורין</strong> מטומאת <strong>זב,</strong> שאינם נטמאים במושב הזב ואין הזב יכול לטמאם מבפנים משום שאי אפשר להכניס בהם אצבע, ובכל זאת <strong>טמאים</strong> הם <strong>ב</strong>טומאת <strong>מת, מפץ שטמא בזב, אינו דין שיהא טמא ב</strong>טומאת <strong>מת. ואמאי</strong> <small>[ומדוע]</small> יהא המפץ טמא? <strong>הא לית ליה</strong> <small>[</small>ו<small>הרי אין לו]</small> <strong>טהרה במקוה! אמר ליה</strong> <small>[לו]</small> <strong>ר' חנינא: שאני התם</strong> <small>[שונה שם]</small> במפץ <strong>הואיל ואיכא</strong> <small>[ויש]</small> טומאה <strong>במינו,</strong> כיון שכלי עץ האחרים שהם כמו המפץ באים מן הצומח נטהרים במקוה.
 <strong>אמר ליה</strong> <small>[לו]:</small> ר' אילעא לר' חנינא: <strong>רחמנא ליצלן מהאי דעתא</strong> <small>[השם יצילנו מן הדיעה הזאת],</small> ענה לו ר' חנינא: <strong>אדרבא, רחמנא ליצלן מדעתא דידך</strong> <small>[להיפך, השם יצילנו מן הדיעה שלך].</small> <strong>וטעמא מאי</strong> <small>[ומהו הטעם]</small> שאנו חושבים שטומאה במינו היא נימוק בעל משמעות לגבי דבר שהוא עצמו אינו נכנס לגדר זה — משום ש<strong>תרי קראי כתיבי</strong> <small>[שני כתובים נאמרו];</small> בפסוק אחד <strong>כתיב</strong> <small>[נאמר]:</small> <strong>"ואיש אשר יגע במשכבו</strong> יכבס בגדיו ורחץ במים וטמא עד הערב<strong>"</strong> (ויקרא טו ה), ומפסוק זה למדנו שמשכבו בדומה לו, שאף משכב הזב צריך שיהא עשוי להיטהר בטבילה. <strong>ו</strong>בפסוק אחר <strong>כתיב</strong> <small>[נאמר]:</small> <strong>"ו כל המשכב אשר ישכב עליו הזב יטמא</strong> וכל הכלי אשר ישב עליו יטמא<strong>"</strong> (ויקרא טו, פסוק ד), ופסוק זה כולל לעניין קבלת טומאת זב כל משכב, אפילו כזה שאינו נטהר בטבילה. <strong>הא</strong> <small>[הרי]</small> <strong>כיצד</strong> ניישב את שני המקראות? אלא יש לומר כך: אם <strong>יש במינו</strong> טהרה <strong>אף על גב דלית ליה</strong> <small>[אף על פי שאין לו</small> עצמו] <strong>טהרה במקוה</strong> — יהא טמא. ואולם אם <strong>אין במינו</strong> כלל טהרה, לאופן כגון זה <strong>מקיש</strong> <small>[משווה]</small> הכתוב את <strong>משכבו לו,</strong> וכיון שאינו דומה לו שהרי אין לו טהרה במקוה, לכן המשכב טהור.
 <strong>רבא אמר:</strong> זה ש<strong>מדרס כלי חרס טהור</strong> למדים <strong>מהכא</strong> <small>[מכאן],</small> שנאמר: <strong>"וכל כלי פתוח אשר אין צמיד פתיל עליו</strong> טמא הוא<strong>"</strong> (במדבר יט, טו), ומשמע: <strong>הא</strong> <small>[הרי]</small> אם <strong>יש צמיד פתיל עליו</strong> — <strong>טהור הוא.</strong> ו<strong>מי לא עסקינן דיחדינהו</strong> <small>[האם איננו עוסקים</small> גם במקרה <small>שייחד אותו,</small> את הכלי<small>]</small> <strong>ל</strong>שימוש <strong>אשתו נדה ו</strong>בכל זאת <strong>קאמר רחמנא</strong> <small>[אמרה תורה]</small> שהוא <strong>טהור,</strong> והרי שכלי חרס הסגור ומכוסה אינו מקבל טומאה מכל מטמא.
 <big>א משנה</big> ועוד הלכה הבנויה על רמז בכתוב: <strong>מנין לערוגה שהיא</strong> (ששטחה) <strong>ששה על ששה טפחים שזורעין בתוכה חמשה</strong> מיני <strong>זרעונין</strong> בלי לחשוש לאיסור כלאיים בין המינים, באופן זה: שזורעים <strong>ארבעה</strong> מיני זרעים <strong>על ארבע רוחות הערוגה ואחת באמצע.</strong> ורמז לדבר ממה <strong>שנאמר: "כי כארץ תוציא צמחה וכגנה זרועיה תצמיח</strong> כן ה' אלהים יצמיח צדקה ותהילה נגד כל הגויים<strong>"</strong> (ישעיהו סא, יא) <strong>"זרעה"</strong> בלשון יחיד <strong>לא נאמר, אלא "זרועיה",</strong> הרי שגינה קטנה יתכן שיהיו בה מיני זרעים מרובים.
 <big>ב גמרא</big> על רמז זה שואלים: <strong>מאי משמע</strong> <small>[מה המשמעות]</small> בכתוב שממנה למדים על חמישה זרעים דווקא? <strong>אמר רב יהודה</strong> כך נדרש: <strong>"כי כארץ תוציא צמחה" תוציא</strong> — <strong>חד</strong> <small>[אחד]</small> <strong>צמחה</strong> — <strong>חד</strong> <small>[אחד],</small> <strong>הרי תרי</strong> <small>[שנים],</small> <strong>"זרועיה"</strong> בלשון רבים הוא לפחות <strong>תרי, הא</strong> <small>[הרי]</small> <strong>ארבע,</strong> והלשון <strong>"תצמיח"</strong> מוסיף עוד <strong>חד</strong> <small>[אחד],</small> <strong>הא</strong> <small>[הרי]</small> <strong>חמשה</strong> לשונות של צמיחה וזרעים, שכולם נאמרים על ערוגה אחת בגינה.
## דף פה.
 <strong>וקים להו לרבנן דחמשא בשיתא לא ינקי מהדדי</strong> <small>[ומוחזק להם לחכמים שחמישה</small> זרעים <small>בששה</small> טפחים <small>אינם יונקים זה מזה].</small>
 <big>א</big> ושואלים: <strong>ומנלן דהא דקים להו לרבנן מילתא היא</strong> <small>[ומנין לנו שמה שמוחזק להם לחכמים דבר הוא],</small> ואפשר לסמוך על מסורותיהם לענין זה? ש<strong>אמר ר' חייא בר אבא</strong> שכך <strong>אמר ר' יוחנן: מאי דכתיב</strong> <small>[מה</small> משמעות כתוב זה <small>שנאמר]:</small> <strong>"לא תסיג גבול רעך אשר גבלו ראשונים</strong> בנחלתך אשר תנחל" (דברים יט, יד), כוונתו: <strong>גבול שגבלו ראשונים</strong> וקבעו מה הם התחומים הדרושים לכל צמח, אותו <strong>לא תסיג,</strong> ושואלים: <strong>מאי</strong> <small>[מה</small> משמעות<small>]</small> הלשון <strong>"גבלו ראשונים"? אמר ר' שמואל בר נחמני</strong> שכך <strong>אמר ר' יונתן: מאי דכתיב</strong> <small>[מה</small> משמעות זה <small>שנאמר]</small> <strong>"אלה בני שעיר החרי ישבי הארץ</strong> לוטן ושובל וצבעון וענה<strong>"</strong> (בראשית לו, כ), <strong>אטו כולי עלמא</strong> <small>[וכי כל</small> שאר <small>העולם]</small> <strong>יושבי רקיע נינהו</strong> <small>[הם]?</small> שמודגש באלה שהם יושבי הארץ?! <strong>אלא</strong> לומר <strong>שהיו בקיאין</strong> יותר מאחרים <strong>בישובה של ארץ, שהיו אומרים:</strong> קרקע <strong>מלא</strong> אורכו של <strong>קנה זה</strong> יפה <strong>לזית, מלא קנה זה לגפנים, מלא קנה זה לתאנים. ו"חרי"</strong> נקראו בני שבט זה בשיכול אותיות ללמד <strong>שמריחים את הארץ</strong> וקובעים מה ראוי לגדל בה. <strong>ו</strong>כהסבר לכך שנקראו יושבי שעיר הקדמונים בשם <strong>"חוי"</strong> (עיין בראשית לו, ב) <strong>אמר רב פפא:</strong> משום <strong>שהיו טועמין את הארץ כחויא</strong> <small>[כנחש],</small> ולפי הפעם היו קובעים לאיזה גידול היא ראוייה. <strong>רב אחא בר יעקב אמר</strong> שלא משום כך נקראו <strong>"חורי",</strong> אלא משום <strong>שנעשו בני חורין מנכסיהן,</strong> כלומר, שגירשו אותם בני עשו מנחלתם, ועיקר שמם היה "חיוי".
 <big>ב</big> ולגופה של ההלכה <strong>אמר רב אסי: ערוגה</strong> שאמרו במשנה ששטחה ששה על ששה טפחים, הכוונה היא ש<strong>תוכה ששה</strong> על ששה טפחים <strong>חוץ מגבוליה,</strong> שאותם ששה טפחים אינם כוללים את גבוליה, ולשטח כל ערוגה יש להוסיף גם את המקום שתופס גבולה. <strong>תניא נמי הכי</strong> <small>[שנויה ברייתא גם כן כך]</small> <strong>ערוגה תוכה ששה.</strong> ושואלים: ו<strong>גבוליה בכמה?</strong> מה שטחם? ומשיבים, <strong>כדתנן</strong> <small>[כפי ששנינו</small> במשנה<small>],</small> ש<strong>ר' יהודה אומר: רוחב</strong> הגבול <strong>כמלא רוחב פרסה</strong> (כף רגל). ו<strong>אמר ר' זירא ואיתימא</strong> <small>[ויש אומרים]</small> שאמר זאת <strong>ר' חנינא בר פפא: מאי טעמא</strong> <small>[מה הטעם]</small> של <strong>ר' יהודה</strong> — <strong>דכתיב</strong> <small>[ש</small>כן <small>נאמר]:</small> <strong>"והשקית ברגלך כגן הירק"</strong> (דברים יא, י), ומכאן למדים: <strong>מה רגל</strong> רוחבה <strong>טפח אף גבול</strong> שבין ערוגה לערוגה שבו יש לשים את כף הרגל בזמן ההשקאה <strong>נמי</strong> <small>[גם כן]</small> רוחבו <strong>טפח.</strong>
 <big>ג</big> <strong>אמר רב:</strong> כשלמדנו במשנה שניתן לזרוע בתוך <strong>ערוגה</strong> חמש מיני זרעים ולא לעבור על איסור כלאיים — בערוגה הנמצאת <strong>בחורבה</strong> (מקום שאין סביבו צמחים) <strong>שנינו.</strong> אבל אם היתה ערוגה בין הערוגות אסור לזרוע בה מינים מרובים כל כך, שהזרעים מן הערוגות האחרות מתערבים עם הצומח בערוגה. ושואלים: אם מדובר בערוגה בודדת, <strong>והאיכא</strong> <small>[והרי יש]</small> את <strong>מקום</strong> ה<strong>קרנות,</strong> ואפשר לזרוע אף בקרנות ולהוסיף מינים אחרים בלא חשש (גאונים)! <strong>אמרי בי</strong> <small>[אמרו</small> בני <small>בית</small> מדרשו<small>]</small> של <strong>רב משמיה</strong> <small>[משמו]</small> של <strong>רב :</strong> דברי רב היו <strong>בממלא את הקרנות,</strong> כאשר זרע את חמשת מיני הזרעים בערוגה ושוב אין להוסיף בה זרעים. על הסבר זה מקשים: <strong>וליזרע מאבראי ולא לימלי מגואי</strong> <small>[ושיזרע מבחוץ ולא ימלא מבפנים]</small> ויוכל להרבות במינים במקום למלא את הקרנות!
## דף פה:
 <strong>גזירה שמא ימלא את הקרנות</strong> לאחר שזרע מתחילה את הערוגה, ויבוא לידי כלאיים. ושואלים: ומה בכך? <strong>ולא יהא</strong> דינה של ערוגה זו <strong>אלא</strong> כ<strong>ראש תור</strong> (משולש) של <strong>ירק. מי</strong> <small>האם</small> <strong>לא תנן</strong> <small>[שנינו</small> במשנה<small>]:</small> <strong>היה ראש תור ירק נכנס לתוך שדה אחר</strong> — <strong>מותר</strong> ואין בכך משום כלאיים, <strong>מפני שנראה סוף שדה</strong> ולפי הצורה מבחינים ששני שדות אלה נפרדים זה מזה! ומשיבים: <strong>אין ראש תור בערוגה.</strong> שהיתר זה של ראש תור הריהו רק בשדה גדול שניכרת בו צורת ראש תור, אבל בערוגה שקטנה היא והזרעים בה סמוכים זה לזה אין אפשרות להבחין.
 <strong>ו</strong>אילו <strong>שמואל אמר:</strong> במשנתנו אף <strong>ערוגה בין הערוגות שנינו</strong> בהיתר חמשה מיני זרעים, ולאו דווקא בערוגה בודדת. ושואלים: <strong>והא קא מיתערבי בהדדי</strong> <small>[והרי מתערבים הם זה בזה]!</small> ומשיבים: <strong>בנוטה שורה לכאן ושורה לכאן,</strong> שמטה את הצמחים בשורות שיגדלו לשני כיוונים שונים (מאירי) ואין הם נראים עוד כמעורבים.
 <big>א</big> <strong>אמר עולא: בעו במערבא</strong> <small>[שאלו במערב,</small> בארץ ישראל <small>]:</small> <strong>הפקיע</strong> (פתח) <strong>תלם אחד על פני כולה,</strong> שמסביב לערוגה חפר תלם אחד, האם נחשב הוא כמפסיק בין הערוגות (גאונים, תוספות). <strong>אמר רב ששת: בא</strong> ה<strong>ערבוב</strong> של הערוגות זו בזו <strong>וביטל את השורה,</strong> ועל ידי תלם זה אין עוד הפרש בין הערוגות. <strong>רב אשי אמר: אין עירובו מבטל את השורה. איתיביה</strong> <small>[הקשה לו]</small> <strong>רבינא לרב אשי</strong> ממה ששנינו במשנה: <strong>הנוטע שתי שורות של קישואים</strong> ו<strong>שתי שורות של דילועין</strong> ו<strong>שתי שורות של פול המצרי</strong> — <strong>מותר.</strong> שניכר כל מין לעצמו. אבל אם נטע <strong>שורה אחת של קישואים ושורה אחת של דילועין ושורה אחת של פול המצרי</strong> — <strong>אסור,</strong> שבשורה אחת אין כדי היכר לכל מין<strong>.</strong> והאם לא נלמד מכאן שתלם אחד בלבד מתערב באחרים ואינו ניכר לעצמו? ענה לו רב אשי: המקרה במשנה יוצא מן הכלל, <strong>שאני הכא דאיכא שראכא</strong> <small>[שונה כאן שיש ענפים</small> נמשכים<small>],</small> שהמינים הללו ענפיהם ארוכים ונוחים להסתבך זה בזה והם מבטלים את התלם שביניהם, אבל שאר ירקות שאינם כן, תלם אחד דיו להפריד ביניהם.
 <big>ב</big> <strong>אמר רב כהנא</strong> שכך <strong>אמר ר' יוחנן: הרוצה למלאות כל גינתו ירק</strong> ולא להרחיק בין השורות הזרועות — <strong>עושה ערוגה</strong> בת <strong>ששה על ששה</strong> טפחים <strong>ועוגל בה חמשה</strong> עיגולים (גאונים, רמב"ם) <strong>וממלא</strong> את <strong>קרנותיה</strong> של ערוגה זו ב<strong>כל מה שירצה,</strong> ובעיגולים זורע ממין אחר.
 ושואלים: <strong>והא איכא דביני וביני</strong> <small>[והרי יש</small> את הזרעים <small>שבין</small> העיגולים<small>]!</small> שעל ידם מתערבים שוב כל מיני הירקות בערוגה! <strong>אמרי דבי</strong> <small>[אומרים</small> בני <small>בית</small> מדרשו<small>]</small> של <strong>ר' ינאי</strong> בתשובה לכך: מדובר כאן <strong>במחריב</strong> ואינו זורע <strong>בין הביניים. ורב אשי אמר:</strong> אפשר למלא את הערוגה כולה וכדי להבדיל בין הזרעים, <strong>אם היו זרועין</strong> העיגולים בערוגה <strong>שתי, זורען</strong> את אלה שבין הביניים <strong>ערב,</strong> ואם היו זרועים <strong>ערב</strong> — <strong>זורען שתי. איתיביה</strong> <small>[הקשה לו]</small> <strong>רבינא לרב אשי,</strong> שנינו: <strong>עבודת ירק בירק אחר,</strong> כלומר, יש להניח לכל ירק תחום עיבוד שאסור לזרוע בו ממין אחר, וגודל אותו תחום הוא <strong>ששה טפחים. ורואין אותם</strong>
## דף פו.
 <strong>כטבלא מרובעת,</strong> שבערוגה העשויה כריבוע נאמרו כל ההלכות לגבי זריעת מינים אחדים. ומכאן נלמד: <strong>כטבלא</strong> מרובעת <strong>הוא דשרי</strong> <small>[שמותר],</small> <strong>הא לאו הכי</strong> <small>[הרי</small> אם <small>לא כן]</small> — <strong>אסור,</strong> וזריעת שתי וערב אין בה כדי להפריד בין מין למין, אפילו בעיגול! ענה על כך רב אשי: מה שאמרו טבלה מרובעת אין הכוונה שרק צורה זו בלבד היא המועילה להפריד בין מין למין, אלא <strong>התם לאקולי</strong> <small>[שם להקל]</small> <strong>בה קולא אחרינא</strong> <small>[הקלה אחרת]</small> <strong>להתיר ראש תור</strong> (כצורת משולש) <strong>היוצא הימנה</strong> (ממנה) ונכנס לשדה אחר. שאם היתה ערוגה עשויה כטבלה מרובעת ונכנס משולש ממנה לשדה אחר הרי זה היכר, ואין צריך בהרחקה נוספת בדבר.
 <big>א משנה</big> ועוד הלכות שיש להן רמזים בכתוב: <strong>מנין ל</strong>אשה ה<strong>פולטת שכבת זרע</strong> אף <strong>ביום השלישי</strong> לאחר ההזדווגות <strong>שתהא טמאה</strong> כדין הנוגעת בשכבת זרע (עיין ויקרא טו, יז)? שאנו סבורים כי שכבת זרע זו עדיין ראויה להפריה ולכן מוסיפה לטמא — רמז לדבר ממה <strong>שנאמר</strong> לפני מתן תורה: "ויאמר אל העם <strong>היו נכונים לשלשת ימים</strong> אל תגשו אל אשה" (שמות יט, טו) והרחקה זו של שלושה ימים נאמרה כדי שגם אשה הפולטת שכבת זרע תהיה טהורה. ועוד הלכה שיש לה רמז בכתוב: <strong>מנין שמרחיצין את המילה</strong> (הילד הנימול) גם <strong>ביום השלישי</strong> אחרי הברית, ואפילו <strong>חל להיות בשבת?</strong> — ממה <strong>שנאמר: "ויהי ביום השלישי בהיותם כואבים"</strong> (בראשית לד, כה), ומכן שכאב המילה נמשך לפחות שלושה ימים, וכל עוד קיים הכאב הנימול בחזקת סכנה. ועוד הלכה שיש לה רמז כעין זה במקרא: <strong>מנין שקושרין לשון של זהורית</strong> (צמר אדום) <strong>בראש</strong> ה<strong>שעיר המשתלח</strong> לעזאזל? — ממה <strong>שנאמר: "אם יהיו חטאיכם כשנים כשלג ילבינו"</strong> (ישעיה א, יח), וכיון שהשעיר בא לכפרת עוונות קושרים בו צמר אדום. וכן <strong>מנין לסיכה</strong> בשמן <strong>שהיא כשתייה</strong> ואסורה כמותה <strong>ביום הכפורים? אף על פי שאין ראיה לדבר</strong> מכל מקום יש <strong>זכר לדבר, שנאמר: "ותבא כמים בקרבו וכשמן בעצמותיו"</strong> (תהלים קט, יח), שנראה שהכתוב משווה שמן שסכים בו למי שתיה.
 <big>ב גמרא</big> על ההלכות המובאות במשנה מעירים: האם <strong>רישא</strong> <small>[ראש</small> המשנה<small>]</small> העוסק באשה הפולטת שכבת זרע הוא <strong>דלא</strong> <small>[אינו]</small> <strong>כ</strong>שיטת <strong>ר' אלעזר בן עזריה,</strong> ואילו <strong>סיפא</strong> <small>[סופה]</small> העוסק בענין המילה הוא כן <strong>כ</strong>שיטת <strong>ר' אלעזר בן עזריה? דאי</strong> <small>[שאם]</small> אף ראשה הוא <strong>כ</strong>שיטת <strong>ר' אלעזר בן עזריה</strong> הלא במקרה זה שהאשה <strong>טהורה שמענא ליה</strong> <small>[שמענו אותו</small> שאמר<small>].</small> ומסבירים: <strong>מאן דלא מוקי כתנאי</strong> <small>[מי שאינו מעמיד,</small> מסביר, משנה <small>כ</small>דעת שני <small>תנאים]</small> <strong>תנא רישא</strong> <small>[שונה</small> בראש<small>]</small> בגירסה אחרת: <strong>"טהורה", ו</strong>ממילא <strong>מוקי לה</strong> <small>[ומעמיד את]</small> <strong>כולה כ</strong>שיטת <strong>ר' אלעזר בן עזריה, ומאן דמוקים כתנאי</strong> <small>[ומי שמעמיד</small> משנה <small>כ</small>דעת שני <small>תנאים]</small> הרי <strong>רישא רבנן וסיפא</strong> <small>[ראשה</small> שיטת <small>חכמים וסופה]</small> <strong>כ</strong>שיטת <strong>ר' אלעזר בן עזריה.</strong>
 וכדי לבאר את הענין מביאים מה ש<strong>תנו רבנן</strong> <small>[שנו חכמים]</small> בברייתא: <strong>פולטת שכבת זרע ביום השלישי</strong> בכל שעה ביום <strong>טהורה,</strong> אלו <strong>דברי ר' אלעזר בן עזריה. ר' ישמעאל אומר:</strong> אף ביום השלישי טמאה, ואין חושבים את השעות שעברו, ודנים לפי מנין הימים בלבד, <strong>פעמים שהן ארבע עונות</strong> (ארבע תקופות זמן של שתים עשרה שעות), שאם הזדווגה בסוף הלילה ופלטה בתחילת הבוקר השלישי נחשב הדבר כאילו עברו שלושה ימים, שהם למעשה ארבע עונות. ו<strong>פעמים שהן חמש עונות,</strong> כגון שפלטה בסוף היום, ו<strong>פעמים שהן שש עונות</strong> אם הזדווגה בתחילת הלילה ופלטה בסוף היום השלישי. <strong>ר' עקיבא אומר: לעולם</strong> להלכה <strong>חמש</strong> עונות הן, <strong>ואם יצאתה</strong> (יצאה) <strong>מקצת עונה ראשונה,</strong> שפלטה לאחר תחילת העונה הראשונה, <strong>נותנין לה</strong> תמורת אותו זמן <strong>מקצת עונה ששית</strong> כדי להשלים לחמש עונות שלמות, ושומרים על הפרש של ששים שעות.
 <big>ב</big> <strong>אמרוה רבנן קמיה</strong> <small>[חכמים לפני]</small> <strong>רב פפא, ואמרי לה</strong> <small>[ויש אומרים]</small> שאמר זאת <strong>רב פפא לרבא בשלמא</strong> <small>[נניח]</small> <strong>ר' אלעזר בן עזריה</strong> הרי הוא סובר <strong>כרבנן דאמרי</strong> <small>[כ</small>שיטת <small>חכמים האומרים]</small> בענין יום מתן תורה, ש<strong>ב</strong>יום ה<strong>חמישי</strong> בשבוע <strong>עביד</strong> <small>[עשה,</small> תיקן<small>]</small> משה לישראל <strong>פרישה</strong> מנשיהם. וכיון שלדעת הכל בשבת ניתנה התורה, ונמצא שפרשו יומיים מנשיהם, כדעת ר' אלעזר בן עזריה. ואילו <strong>ר' ישמעאל</strong> דעתו <strong>כ</strong>שיטת <strong>ר' יוסי</strong> ש<strong>אמר</strong> ש<strong>ב</strong>יום ה<strong>רביעי</strong> בשבוע <strong>עביד</strong> <small>[עשה]</small> משה <strong>פרישה</strong> לישראל ונמצא שפרשו שלושה ימים. <strong>אלא ר' עקיבא כמאן</strong> <small>[כמי]</small> סבור הוא? הלא הוא אינו חושב לפי ימים אלא לפי העונות, ולפי איזו שיטה בקביעת מתן תורה נאמרו דבריו? ומשיבים: <strong>לעולם</strong> תפרש שסבור ר' עקיבא <strong>כ</strong>שיטת <strong>ר' יוסי,</strong> אלא שהבין כפי ש<strong>אמר רב אדא בר אהבה: משה בהשכמה עלה</strong> להר סיני <strong>ובהשכמה ירד</strong> והזהיר את העם לפרוש.
 ומסבירים את המקור לשיטה זו: <strong>בהשכמה עלה</strong> להר סיני, <strong>דכתיב</strong> <small>[ש</small>כן <small>נאמר]:</small> <strong>"וישכם משה בבקר ויעל אל הר סיני</strong> כאשר ציוה ה' אותו" (שמות לד, ד) ו<strong>בהשכמה ירד</strong> מן ההר, <strong>דכתיב</strong> <small>[ש</small>כן <small>נאמר]:</small> <strong>"לך רד ועלית אתה ואהרן עמך"</strong> (שמות יט, כד), <strong>מקיש</strong> <small>[משווה]</small> הכתוב <strong>ירידה לעלייה; מה עלייה</strong> של משה היתה תמיד <strong>בהשכמה, אף ירידה</strong> שלו היתה <strong>בהשכמה,</strong> והוצרך משה להפריש את העם בהשכמה כדי שבתוך שלושת הימים יהיו חמש עונות שלמות של פרישות.
 ושואלים: <strong>למה ליה למימרא להו</strong> <small>[לו לומר להם]</small> בשעות הבוקר לפרוש: <strong>והא</strong> <small>[והרי]</small> <strong>אמר רב הונא: ישראל קדושים הן ואין משמשין מטותיהן ביום,</strong> ולא הוצרך להזהיר אלא משעות הלילה! ומשיבים: בכל זאת היה צורך בהפרשה, שכן <strong>הא</strong> <small>[הרי]</small> <strong>אמר רבא: אם היה</strong> זה <strong>בית אפל</strong> — <strong>מותר</strong> לשמש אף ביום. <strong>ו</strong>כן <strong>אמר רבא ואיתימא</strong> <small>[ויש אומרים]</small> שאמר את <strong>רב פפא: תלמיד חכם</strong> אפילו ביום, <strong>מאפיל בטליתו, ומותר</strong> לשמש. הרי שאף בשעות היום יש צורך בהפרשה.
## דף פו:
 <big>א</big> ושואלים: <strong>והא</strong> <small>[והרי]</small> אם כן לכל השיטות <strong>טבולי יום נינהו</strong> <small>[</small>היו <small>הם],</small> בני ישראל בשעת קבלת התורה, שהרי היו נשים שטבלו לאחר שנטמאו מפליטת הזרע עוד בליל שבת, ומי שלא העריבה השמש אחר טבילתו נקרא "טבול יום", ואינו טהור לכל דבר. <strong>אביי בר רבין ורב חנינא בר אבין דאמרי תרווייהו</strong> <small>[שאמרו שניהם]</small> כתשובה לכך: <strong>ניתנה תורה לטבול יום,</strong> ואין בכך גנות. מסופר: <strong>יתיב</strong> <small>[ישב]</small> <strong>מרימר וקאמר לה להא שמעתא</strong> <small>[ואמר אותה, את ההלכה זו].</small> <strong>אמר ליה</strong> <small>[לו]</small> <strong>רבינא למרימר:</strong> האם <strong>ניתנה</strong> התורה לטבולי יום <strong>קאמרת</strong> <small>[אומר אתה],</small> <strong>או ראויה</strong> היתה להינתן לטבולי יום לפני זמני הפרישה, אך למעשה היו כולם טהורים לגמרי בשעת מתן תורה <strong>קאמרת</strong> <small>[אומר אתה]?</small> <strong>אמר ליה</strong> <small>[לו]</small> מרימר: <strong>ראויה קאמינא</strong> <small>[אמרתי],</small> אבל למעשה ניתנה התורה לטהורים ולא פלטו הנשים ביום השלישי.
 ושואלים: <strong>וליטבלו ביני שימשי, וליקבלו</strong> <small>[ושיטבלו בין השמשות,</small> כלומר, בליל שבת <small>ושיקבלו]</small> את ה<strong>תורה</strong> מעט אחר כך <strong>ביני שימשי</strong> <small>[בין השמשות,</small> בליל שבת<small>],</small> ומדוע חיכו עד הבוקר של יום השבת? <strong>אמר ר' יצחק:</strong> על דבר זה אמר הכתוב <strong>"לא מראש בסתר דברתי"</strong> (ישעיהו מח, טז), כלומר, כשנתן ה' את התורה בתחילה לא נתנה בהסתר ובחשכה, אלא באור יום. ושואלים: <strong>וליטבלו בצפרא דשבתא, וליקבלו</strong> <small>[ושיטבלו בבוקר</small> יום <small>השבת, ויקבלו]</small> <strong>תורה בצפרא דשבתא</strong> <small>[בבוקר</small> יום <small>השבת],</small> ועל ידי כך יוכלו לכל השיטות להתחיל את הפרישה באיחור עונה אחת! <strong>אמר ר' יצחק: שלא יהא הללו הולכין לקבל תורה והללו הולכין לטבילה,</strong> אלא יהא כל העם מוכן לקבלת התורה.
 <big>ב</big> <strong>אמר ר' חייא בר' אבא</strong> שכך <strong>אמר ר' יוחנן:</strong> כל <strong>זו</strong> שאמרנו <strong>דברי ר' ישמעאל ור' עקיבא</strong> היא, <strong>אבל חכמים אומרים: שש עונות שלמות בעינן</strong> <small>[צריכים אנו],</small> ואם פלטה בפחות מזה עדיין מטמאה שכבת הזרע. <strong>אמר רב חסדא:</strong> ה<strong>מחלוקת</strong> עד מתי טמאה שכבת הזרע הריהי רק כ<strong>שפירשה</strong> שכבת הזרע <strong>מן האשה, אבל פירשה מן האיש,</strong> וכגון שנמצאה על בגד — <strong>טמאה כל זמן שהיא לחה,</strong> בלא לחלק כמה זמן עבר מזמן פליטתה. <strong>מתיב</strong> <small>[מקשה]</small> על כך <strong>רב ששת</strong> ממה ששנינו בברייתא: את הכתוב <strong>"וכל בגד וכל עור אשר יהיה עליו שכבת זרע</strong> וכובס במים וטמא עד הערב<strong>"</strong> (ויקרא טו, יז) דרשו חכמים: <strong>פרט לשכבת זרע שהיא סרוחה. מאי לאו</strong> <small>[האם לא]</small> מדובר כ<strong>שפירשה מן האיש,</strong> ונמצא שאף שכבת זרע לחה, לאחר זמן מסויים הריהי מתקלקלת ומפסיקה לטמא. ודוחים: <strong>לא,</strong> אף הלכה זו נאמרה בשכבת זרע <strong>שפירשה מן האשה.</strong>
 <strong>בעי</strong> <small>[שאל]</small> <strong>רב פפא: שכבת זרע של ישראל במעי גויה מהו</strong> הדין בכגון זה? האם נאמר שלענין זה <strong>ישראל דדאיגי</strong> <small>[שדואגים]</small> <strong>במצות</strong> — <strong>חביל גופייהו</strong> <small>[חם גופם]</small> ושכבת זרע שלא נקלטה מתקלקלת מהר יותר, ואילו <strong>גוים דלא דאיגי</strong> <small>[שאינם דואגים]</small> <strong>במצות</strong> — <strong>לא. או דילמא</strong> <small>[שמא]:</small> <strong>כיון דאכלין</strong> <small>[ש</small>הם, הגוים <small>אוכלים]</small> <strong>שקצים ורמשים</strong> גם הם <strong>חביל גופייהו</strong> <small>[</small><small>חם גופם].</small> <strong>ואם תמצי</strong> <small>[תרצה]</small> לקבל את ההנחה הזו ו<strong>לומר</strong> כי <strong>כיון דאכלי</strong> <small>[ש</small>הם <small>אוכלים]</small> <strong>שקצים ורמשים חביל גופייהו</strong> <small>[חם גופם],</small> יש מקום לשאול: שכבת זרע של ישראל <strong>במעי בהמה מהו?</strong> האם נאמר ש<strong>אשה היא דאית</strong> <small>[שיש]</small> <strong>לה פרוזדור</strong> ארוך לרחם, ולכן <strong>מסרחת</strong> שכבת הזרע, <strong>אבל בהמה דלית</strong> <small>[שאין]</small> <strong>לה פרוזדור</strong> באורך יחסי כזה — <strong>לא. או דילמא</strong> <small>[שמא]</small> <strong>לא שנא</strong> <small>[אינו שונה],</small> וכל אלה שיעורם שווה. לשאלות אלה לא נמצאה תשובה, ועל כן <strong>תיקו</strong> <small>[תעמודנה]</small> במקומן.
 <big>ג</big> <strong>תנו רבנן</strong> <small>[שנו חכמים]:</small> <strong>בששי בחדש</strong> סיון <strong>ניתנו עשרת הדברות לישראל. ר' יוסי אומר: בשבעה בו. אמר רבא: דכולי עלמא</strong> <small>[לדעת הכל]</small> <strong>בראש חדש</strong> סיון <strong>אתו</strong> <small>[באו]</small> בני ישראל <strong>למדבר סיני,</strong> שכן <strong>כתיב הכא</strong> <small>[נאמר כאן]:</small> <strong>"</strong>בחודש השלישי לצאת בני ישראל מארץ מצרים <strong>ביום הזה באו מדבר סיני"</strong> (שמות יט, א), ולא נתפרש באיזה יום, <strong>וכתיב התם</strong> <small>[ונאמר שם]:</small> <strong>"החדש הזה לכם ראש חדשים</strong> ראשון הוא לכם לחדשי השנה<strong>"</strong> (שמות יב, ב) <strong>מה להלן</strong> "החודש הזה" משמעו — <strong>ראש חדש, אף כאן</strong> — <strong>ראש חדש. ו</strong>כן <strong>דכולי עלמא</strong> <small>[לדעת הכל]</small> <strong>בשבת ניתנה תורה לישראל,</strong> שכן <strong>כתיב הכא</strong> <small>[נאמר כאן,</small> בעשרת הדברות<small>]:</small> <strong>"זכור את יום השבת לקדשו"</strong> (שמות כ, ח), <strong>וכתיב התם</strong> <small>[ונאמר שם]:</small> <strong>"ויאמר משה אל העם זכור את היום הזה</strong> אשר יצאתם ממצרים מבית עבדים כי בחוזק יד הוציא ה' אתכם מזה ולא יאכל חמץ<strong>"</strong> (שמות יג, ג) <strong>מה להלן</strong> ביציאת מצרים נאמרה מצוות הזכירה <strong>בעצומו</strong> (בתוכו) <strong>של יום</strong> אותו צריכים הם לזכור שהוא יום היציאה, <strong>אף כאן</strong> נאמרה זכירת יום השבת <strong>בעצומו של יום</strong> השבת. <strong>כי פליגי בקביעא דירחא</strong> <small>[כאשר נחלקו</small> ר' יוסי וחכמים היה זה <small>בקביעת החודש],</small> כלומר, באיזה יום בשבוע חל אז ראש החודש. <strong>ר' יוסי סבר</strong> <small>[סבור]:</small> <strong>בחד בשבא איקבע ירחא</strong> <small>[באחד בשבת נקבע</small> ראש <small>החודש],</small> <strong>ובחד בשבא</strong> <small>[ובאחד בשבת]</small> <strong>לא אמר להו</strong> <small>[להם]</small> <strong>ולא מידי</strong> <small>[דבר]</small> <strong>משום חולשא דאורחא</strong> <small>[חולשת הדרך],</small> <strong>בתרי בשבא</strong> <small>[בשני בשבת]</small> <strong>אמר להו</strong> <small>[להם]:</small> <strong>"ואתם תהיו לי ממלכת כהנים</strong> וגוי קדוש<strong>"</strong> (שמות יט, ו).
## דף פז.
 <strong>בתלתא</strong> <small>[בשלישי</small> בשבת<small>]</small> <strong>אמר</strong> וציוה <strong>להו</strong> <small>[להם,</small> אותם<small>]</small> את <strong>מצות הגבלה בארבעה</strong> בשבת <strong>עבוד</strong> <small>[עשו]</small> <strong>פרישה. ו</strong>אילו <strong>רבנן סברי</strong> <small>[וחכמים סבורים]:</small> <strong>בתרי בשבא איקבע ירחא</strong> <small>[בשני בשבת נקבע</small> ראש <small>החודש],</small> <strong>בתרי בשבא</strong> <small>[</small>ו<small>בשני בשבת]</small> <strong>לא אמר להו</strong> <small>[להם]</small> <strong>ולא מידי</strong> <small>[דבר],</small> <strong>משום חולשא דאורחא</strong> <small>[חולשת הדרך],</small> <strong>בתלתא</strong> <small>[בשלישי</small> בשבת<small>]</small> <strong>אמר להו</strong> <small>[להם]:</small> <strong>"ואתם תהיו לי</strong> ממלכת כהנים וגוי קדוש אלה הדברים אשר תדבר אל בני ישראל<strong>"</strong> (שמות יט, ו). <strong>בארבעה אמר להו</strong> <small>[להם]</small> <strong>מצות הגבלה,</strong> ו<strong>בחמישי</strong> בשבת <strong>עבוד</strong> <small>[עשו]</small> <strong>פרישה. מיתיבי</strong> <small>[מקשים]</small> על כך: והרי בכתוב נאמר "ויאמר ה' אל משה לך אל העם <strong>וקדשתם היום ומחר</strong> וכיבסו שמלותם" (שמות יט, י), והרי שהפרישה היתה ליומיים בלבד, ו<strong>קשיא</strong> <small>[קשה]</small> אם כן <strong>ל</strong>שיטת <strong>ר' יוסי</strong> שאמר ששלושה ימים פרשו!
 ומתרצים, <strong>אמר</strong> <small>[</small>יכול היה <small>לומר]</small> <strong>לך ר' יוסי: יום אחד הוסיף משה מדעתו</strong> על הימים שקבע הקדוש ברוך הוא. <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>שלשה דברים עשה משה מדעתו, והסכים הקדוש ברוך הוא עמו.</strong> והם: <strong>הוסיף יום אחד מדעתו</strong> לפרישה לפני מתן תורה. <strong>ופירש מן האשה</strong> לגמרי לאחר מתן תורה, <strong>ושבר את הלוחות</strong> אחר מעשה העגל.
 <big>א</big> ומבארים את הדברים: זה ש<strong>הוסיף יום אחד מדעתו, מאי דריש</strong> <small>[מה,</small> על סמך מה, <small>דרש]</small> שהחליט להוסיף יום אחד? שאמר: כיון שאמר לו הקדוש ברוך הוא <strong>"היום ומחר"</strong> צריך שיהיה <strong>היום כמחר; מה למחר</strong> יהא זה יום ו<strong>לילו עמו,</strong> שאף בלילה הקודם לו ינהגו מצוות פרישה, כמו כן <strong>אף היום לילו עמו.</strong> וכיון שנאמרה לו נבואה זו בשעות הבוקר <strong>ולילה דהאידנא נפקא ליה</strong> <small>[והלילה של עכשיו,</small> היום <small>יצא,</small> עבר <small>לו],</small> <strong>שמע מינה תרי יומי לבר מהאידנא</strong> <small>[למד ממנה</small> כי <small>שני ימים</small> לפרוש הם <small>חוץ מ</small>היום <small>של עכשיו]</small> ודחה את מצוות הפרישה ביום אחד. <strong>ומנלן</strong> <small>[ומנין לנו]</small> ש<strong>הסכים הקדוש ברוך הוא על ידו</strong> — ש<strong>לא שריא</strong> <small>[שרתה]</small> ה<strong>שכינה עד צפרא דשבתא</strong> <small>[בוקר</small> יום <small>השבת]</small> כפי שקבע משה.
 <strong>ופירש מן האשה, מאי דריש</strong> <small>[מה,</small> על סמך מה, <small>דרש]</small> שהחליט על פרישה מוחלטת זו — <strong>נשא קל וחומר בעצמו; אמר: ומה ישראל שלא דברה שכינה עמהן אלא שעה אחת, ו</strong>עוד ש<strong>קבע להן זמן</strong> מתי יהא גילוי שכינה, עם זאת <strong>אמרה תורה "היו נכנים</strong> לשלשת ימים <strong>אל תגשו</strong> אל אשה<strong>"</strong> (שמות יט, טו), <strong>אני, שכל שעה ושעה שכינה מדברת עמי, ואינו קובע לי זמן</strong> — <strong>על אחת כמה וכמה</strong> שחייב אני בפרישה. <strong>ומנלן</strong> <small>[ומנין לנו]</small> ש<strong>הסכים הקדוש ברוך הוא על ידו</strong> — <strong>דכתיב</strong> <small>[ש</small>כן <small>נאמר]</small> לאחר מתן תורה: <strong>"לך אמר להם שובו לכם לאהליכם"</strong> (דברים ה, כז) וכוונתו — לבתיכם ולנשיכם, <strong>וכתיב בתריה</strong> <small>[ונאמר אחריו]</small> שלמשה אמר: <strong>"ואתה פה עמד עמדי"</strong> (שמות יט, כח), הרי שלא הותר למשה לשוב לביתו, ועליו להיות מוכן תמיד לקבלת דבר ה'. <strong>ואית דאמרי</strong> <small>[ויש שאומרים]</small> ראיה אחרת שהסכים ה' על ידו, שכאשר התרעמו אהרן ומרים על משה שפירש מאשתו, אמר הקדוש ברוך הוא: <strong>"פה אל פה אדבר בו</strong> ומראה ולא בחידות ותמונת ה' יביט ומדוע לא יראתם לדבר בעבדי במשה<strong>"</strong> (במדבר יב, ח), הרי שהסכים ה' שיפה עשה.
 ומה ש<strong>שבר את הלוחות, מאי דריש</strong> <small>[מה,</small> על סמך מה, <small>דרש]</small> שהחליט לשברן — <strong>אמר: ומה פסח שהוא אחד</strong> בלבד <strong>מתרי"ג מצות, אמרה תורה</strong> ביחס אליו <strong>"</strong>ויאמר ה' אל משה ואהרן זאת חוקת הפסח <strong>כל בן נכר לא יאכל בו"</strong> (שמות יב, מג), ומפרשים שהכוונה אינה רק לגוי ("בן נכר") ממש, אלא אף לישראלי מומר. וכאן הלא מדובר ביחס ל<strong>התורה כולה וישראל</strong> הרי היו <strong>משומדים</strong> באותה שעה, שהרי היו עובדים לעגל, ו<strong>על אחת כמה וכמה</strong> שאינם ראויים לקבל את התורה. <strong>ומנלן</strong> <small>[ומנין לנו]</small> ש<strong>הסכים הקדוש ברוך הוא על ידו</strong> — <strong>שנאמר:</strong> "הלוחות הראשונים <strong>אשר שברת"</strong> (שמות לד, א) <strong>ואמר ריש לקיש:</strong> "אשר" כאן משמעו — <strong>יישר כחך ששיברת.</strong>
 <big>ב</big> <strong>תא שמע</strong> <small>[בוא</small> ו<small>שמע]</small> קושיה נוספת: והלא נאמר <strong>"והיו נכנים ליום השלישי</strong> כי ביום השלישי ירד ה' לעיני כל העם על הר סיני" (שמות יט, יא), הרי שאמר הקדוש ברוך הוא שתינתן התורה רק אחר שני ימי פרישה, <strong>קשיא</strong> <small>[קשה]</small> <strong>לר' יוסי</strong>, ומתרצים: <strong>הא אמרינן</strong> <small>[הרי אמרנו]</small> <strong>יום אחד הוסיף משה מדעתו. תא שמע</strong> <small>[בוא</small> ו<small>שמע]</small> ראיה נגד זה ממה ששנינו בברייתא: האמור בתורה <strong>"</strong>ליום ה<strong>שלישי"</strong> כוונתו — <strong>שלישי בחדש ושלישי בשבת,</strong> הרי שראש החודש היה ביום הראשון, ו<strong>קשיא</strong> <small>[קשה]</small> אם כן <strong>לרבנן</strong> <small>[ל</small>שיטת <small>חכמים]!</small> ומשיבים: <strong>אמרי</strong> <small>[</small>יכולים <small>לומר]</small> <strong>לך רבנן</strong> <small>[חכמים]:</small> <strong>הא מני</strong> <small>[</small>ברייתא <small>זו</small> שיטת <small>מי</small> היא] — שיטת <strong>ר' יוסי היא,</strong> ואין להקשות אם כן ממנה לשיטת חכמים.
 ולשיטתם <strong>שלישי למאי</strong> <small>[למה]?</small> <strong>לכדתניא</strong> <small>[לכפי ששנינו</small> בברייתא<small>].</small> ששנינו: נאמר <strong>"וישב משה את דברי העם אל ה'"</strong>(שמות יט, ח), <strong>וכתיב</strong> <small>[ונאמר]</small> מיד אחר כך: <strong>"</strong>ויאמר ה' אל משה הנה אנכי בא אליך בעב הענן בעבור ישמע העם בדברי עמך וגם בך יאמינו לעולם <strong>ויגד משה את דברי העם אל ה'"</strong> (שמות יט, ט).
 ושואלים: <strong>מה אמר לו הקדוש ברוך הוא למשה, ומה אמר להם משה לישראל, ומה אמרו ישראל למשה ומה השיב משה לפני הגבורה?</strong> שלא נתפרש בכתובים שום דבר מסויים של ציווי שאמר ה' והודיעו משה לפני ישראל וקיבלוהו עליהם! אלא יש לומר כי <strong>זו מצות הגבלה</strong> שאמר לעם וקיבלו עליהם, וחזר והודיע לה' שקיבלו עליהם, אלו <strong>דברי ר' יוסי בר יהודה. רבי אומר: בתחילה פירש עונשה</strong> של תורה וכל הקשיים שבה, <strong>דכתיב</strong> <small>[ש</small>כן <small>נאמר]:</small> <strong>"וישב משה",</strong> ומדרשו: שאמר <strong>דברים שמשבבין</strong> (משברים. רה"ג) <strong>דעתו של אדם, ולבסוף פירש מתן שכרה, דכתיב</strong> <small>[ש</small>כן <small>נאמר]:</small> <strong>"ויגד משה",</strong> ומשמעו — <strong>דברים שמושכין לבו של אדם כאגדה. ואיכא דאמרי</strong> <small>[ויש שאומרים]</small> ש<strong>בתחילה פירש</strong> להם <strong>מתן שכרה, דכתיב</strong> <small>[ש</small>כן <small>נאמר]:</small> <strong>"וישב משה"</strong> ומדרשו — שהוא <strong>דברים שמשיבין</strong> ומרגיעים <strong>דעתו של אדם, ולבסוף פירש עונשה, דכתיב</strong> <small>[ש</small>כן <small>נאמר]:</small> <strong>"ויגד משה"</strong> — <strong>דברים שקשין לאדם כגידין</strong> (לענה).
 <big>ג</big> <strong>תא שמע</strong> <small>[בוא</small> ו<small>שמע]</small> הוכחה לדבר ממה ששנינו בברייתא: שיום ה<strong>ששי</strong> היה אז <strong>ששי בחודש</strong> ו<strong>ששי בשבת,</strong> ואף זה <strong>קשיא לרבנן</strong> <small>[קשה</small> לשיטת <small>חכמים]!</small> ומשיבים: <strong>הא נמי</strong> <small>[</small>ברייתא <small>זו גם כן]</small> כשיטת <strong>ר' יוסי היא.</strong> ואם כן לדברי חכמים <strong>ששי</strong> זה <strong>למאי</strong> <small>[למה],</small> לאיזה חשבון נמנה? <strong>רבא אמר:</strong>
## דף פז:
 <strong>לחנייתן. רב אחא בר יעקב אמר:</strong> ששי <strong>למסען</strong> מרפידים. שביום השבת שחנו בו גם נסעו מרפידים. <strong>וקמיפלגי</strong> <small>[וחלוקים]</small> רבא ורב אחא בר יעקב <strong>ב</strong>ענין <strong>שבת</strong> שנצטוו עליה בני ישראל ב<strong>מרה. דכתיב</strong> <small>[ש</small>כן נאמר]: שנאמר בעשרת הדברות <strong>"</strong>שמור את יום השבת לקדשו <strong>כאשר צוך ה' אלהיך"</strong> (דברים ה, יב), <strong>ואמר רב יהודה</strong> שכך <strong>אמר רב: "כאשר צוך"</strong> — <strong>במרה,</strong> שנאמר: "שם שם לו חוק ומשפט ושם נסהו" (שמות טו, כה). ובכך נחלקו; <strong>מר סבר</strong> <small>[חכם</small> אחד <small>סבור]</small> שעל ה<strong>שבת איפקוד</strong> <small>[נצטוו],</small> ואילו על ה<strong>תחומין לא איפקוד</strong> <small>[נצטוו].</small> ולכן יכלו לנסוע מרפידים ביום השבת, שהרי עדיין לא נאסר להם לצאת מחוץ לתחום. <strong>ומר סבר</strong> <small>[וחכם</small> אחד <small>סבור]</small> שעל ה<strong>תחומין נמי אפקוד</strong> <small>[גם כן נצטוו],</small> וכיון שכך לא יצאו בשבת ממקומם.
 <big>א</big> <strong>תא שמע</strong> <small>[בוא</small> ו<small>שמע]</small> הוכחה נוספת ביחס ליום מתן תורה ממה ששנינו בברייתא: <strong>ניסן שבו יצאו ישראל ממצרים, בארבעה עשר</strong> בו <strong>שחטו פסחיהם, ובחמישה עשר</strong> בו <strong>יצאו</strong> ממצרים, <strong>ולערב לקו</strong> ה<strong>בכורות.</strong> ותוהים: <strong>לערב סלקא דעתך</strong> <small>[עולה על דעתך]</small> לומר?! וכי לקו אחרי יציאת מצרים?! <strong>אלא</strong> יש לגרוס: <strong>מבערב לקו</strong> ה<strong>בכורות, ואותו היום חמישי בשבת היה.</strong> ומכאן נסיק: <strong>מדחמיסר</strong> <small>[מכיון שחמישה עשר]</small> <strong>בניסן</strong> ביום <strong>חמשה בשבת</strong> היה, אם כן <strong>ריש ירחא</strong> <small>[ראש</small> <strong>חודש] אייר שבתא</strong> <small>[שבת]</small> היה, שחודש ניסן הריהו כרגיל בן שלושים יום. <strong>וריש ירחא</strong> <small>[וראש חודש]</small> <strong>סיון חד</strong> <small>[אחד]</small> <strong>בשבת</strong> היה, שחודש אייר הוא בן עשרים ותשעה יום, ואם כן <strong>קשיא לרבנן</strong> <small>[קשה</small> הדבר <small>ל</small>שיטת <small>חכמים]</small> הסבורים שבאותה שנה היה ראש חודש סיון ביום שני!
 ואומרים כי לשיטת חכמים חודש <strong>אייר דההיא שתא עבורי עברוה</strong> <small>[של אותה שנה עיברוהו],</small> ואף הוא היה אם כן בן שלושים יום. כיון שאז נקבעו ראשי חדשים על פי עדות ראייה ולפי מולד הירח ויתכן שיהיה חודש אייר אף הוא בן שלושים יום ונמצא שחל ראש חודש סיון ביום שני. <strong>תא שמע</strong> <small>[בוא</small> ו<small>שמע]</small> להקשות על כך ממה שמשמע בברייתא אחרת ש<strong>לא עברוה</strong> <small>[עיברוהו],</small> שאמרו חכמים: חודש <strong>ניסן שבו יצאו ישראל ממצרים, בארבעה עשר</strong> בו <strong>שחטו</strong> את <strong>פסחיהם, בחמשה עשר</strong> בו <strong>יצאו, ולערב לקו</strong> ה<strong>בכורות.</strong> ושואלים: <strong>לערב סלקא דעתך</strong> <small>[עולה על דעתך]</small> לומר?! וכי לקו לאחר יציאת מצרים? <strong>אלא אימא</strong> <small>[אמור]:</small> <strong>מבערב לקו בכורות. ואותו היום חמישי בשבת היה. השלים ניסן</strong> שהיה חודש מלא בן שלושים יום <strong>ואירע</strong> ראש חודש <strong>אייר להיות בשבת.</strong>
 <strong>חסר</strong> היה חודש <strong>אייר,</strong> שהיה רק בן עשרים ותשעה ימים, <strong>ואירע סיון להיות באחד בשבת,</strong> ואם כן <strong>קשיא לרבנן</strong> <small>[קשה</small> הדבר <small>ל</small>שיטת <small>חכמים]!</small> ומשיבים: <strong>הא מני</strong> <small>[</small>ברייתא <small>זו של מי היא]</small> — כדעת <strong>ר' יוסי היא</strong> ואין להקשות ממנה לחכמים.
 <big>ב</big> <strong>אמר רב פפא, תא שמע</strong> <small>[בוא</small> ו<small>שמע]</small> ראיה אחרת ממה שנאמר בכתוב אחר, שנאמר: <strong>"ויסעו מאלים ויבאו כל עדת בני ישראל</strong> אל מדבר סין אשר בין אילים ובין סיני <strong>בחמשה עשר יום לחדש השני</strong> לצאתם מארץ מצרים<strong>"</strong> (שמות טז, א), <strong>ואותו היום שבת היה, דכתיב</strong> <small>[ש</small>כן <small>נאמר]:</small> <strong>"ובקר וראיתם את כבוד ה'</strong> בשמעו את תלונותיכם על ה' ונחנו מה כי תלינו עלינו<strong>"</strong> (שמות טז, ז), <strong>וכתיב</strong> <small>[ונאמר]</small> שלמחרת נגלה כבוד ה', ואמר להם שבין הערביים יתחילו לרדת המן והשלו, <strong>וכתיב</strong> <small>[ונאמר]:</small> <strong>"ששת ימים תלקטהו</strong> וביום השביעי שבת לא יהיה בו<strong>"</strong> (שמות טז, כו), הרי שבששת הימים הראשונים אחר התגלות זו היו ימי החול שבהם ירד מן. ומכאן שיום החמישה עשר עצמו שבת היה. <strong>ומדחמיסר</strong> <small>[ומזה שחמישה עשר]</small> <strong>באייר שבתא</strong> <small>[שבת]</small> היה, אם כן <strong>ריש ירחא</strong> <small>[ראש חודש]</small> <strong>סיון חד</strong> <small>[אחד]</small> <strong>בשבת</strong> היה, ואם כן <strong>קשיא לרבנן</strong> <small>[קשה ל</small>שיטת <small>חכמים]!</small> ומשיבים: לשיטת חכמים <strong>אייר דההיא שתא עבורי עברוה</strong> <small>[של אותה שנה עברותו],</small> והיו בו שלושים יום, ולכן חל ראש חודש סיון ביום השני בשבת.
 <big>ג</big> ו<strong>אמר ליה</strong> <small>[לו]</small> <strong>רב חביבי מחוזנאה לרב אשי: תא שמע</strong> <small>[בוא</small> ו<small>שמע]</small> ראייה אחרת לדבר ממה שנאמר: <strong>"ויהי בחדש הראשון בשנה השנית באחד לחדש הוקם המשכן"</strong> (שמות מ, יז), ועל כך <strong>תנא</strong> <small>[שנינו]:</small> <strong>אותו יום נטל עשר עטרות;</strong> שהיה זה יום <strong>ראשון למעשה בראשית,</strong> כלומר, יום ראשון בשבת, <strong>ראשון</strong> להקריב בו קרבן ה<strong>נשיאים, ראשון לכהונה, ראשון לעבודה</strong> במקדש, <strong>ראשון לירידת האש</strong> על המזבח, <strong>ראשון לאכילת קדשים, ראשון לשכון שכינה</strong> בישראל, <strong>ראשון לברך</strong> ברכת כהנים <strong>את ישראל, ראשון לאיסור הבמות,</strong> שמהקמת המשכן ואילך נאסר להקריב לה' בכל במה אחרת, <strong>ראשון לחדשים. ומדריש ירחא</strong> <small>[ומכיון שראש חודש]</small> <strong>ניסן דהאי שתא חד</strong> <small>[של שנה זו</small> ביום <small>אחד]</small> <strong>בשבת,</strong> אם כן לפי חשבון זה <strong>דאשתקד</strong> (של השנה שעברה) <strong>ברביעי בשבת</strong> היה.
 <strong>דתניא</strong> <small>[ש</small>כן <small>שנינו</small> בברייתא<small>],</small> <strong>אחרים אומרים: אין בין עצרת לעצרת</strong> (חג השבועות בשנה אחת וחג השבועות בשנה שאחריה), <strong>ו</strong>כן <strong>אין בין ראש השנה לראש השנה</strong> של שתי שנים <strong>אלא</strong> הבדל <strong>ארבעה ימים בלבד</strong> בימי השבוע, <strong>ואם היתה</strong> ביניהם <strong>שנה מעוברת</strong> — <strong>חמשה</strong> ימים. שבכל שנה יש תמיד שלש מאות חמישים וארבעה יום, ובין החדשים תמיד ששה חדשים מלאים (בני שלושים יום) וששה חדשים חסרים (בני עשרים ותשעה יום). ולפי חשבון זה <strong>הוה ליה ריש ירחא</strong> <small>[</small>נמצא שהרי <small>הוא לו ראש חודש]</small> <strong>אייר מעלי שבתא</strong> <small>[בערב שבת],</small> <strong>וריש ירחא</strong> <small>[וראש חודש]</small> <strong>סיון</strong> ב<strong>שבתא</strong> <small>[שבת]</small> היה, ואם כן <strong>קשיא</strong> <small>[קשה]</small> <strong>בין ל</strong>שיטת <strong>ר' יוסי</strong> הסבור שראש חודש סיון חל ביום הראשון, ו<strong>בין לרבנן</strong> <small>[ל</small>שיטת <small>חכמים]</small> שלדעתם חל ביום השני! ומשיבים: יש לומר שלא נהגו כשיטת אחרים אלא לדעת <strong>ר' יוסי</strong> באותה שנה <strong>שבעה</strong> חודשים <strong>חסרין עבוד</strong> <small>[עשו],</small>
## דף פח.
 <strong>לרבנן</strong> <small>[ל</small>שיטת <small>חכמים]</small> <strong>שמונה</strong> חדשים <strong>חסרים עבוד</strong> <small>[עשו].</small>
 <big>א</big> ומקשים ממה <strong>דתניא</strong> <small>[ששנויה</small> בברייתא<small>]</small> הנקראת <strong>"סדר עולם": ניסן שבו יצאו ישראל ממצרים בארבעה עשר</strong> בו <strong>שחטו פסחיהן, בחמשה עשר</strong> בו <strong>יצאו, ואותו היום ערב שבת היה. ומדריש ירחא</strong> <small>[ומזה שראש חודש]</small> <strong>ניסן ערב שבת</strong> היה — אם כן <strong>ריש ירחא</strong> <small>[ראש חודש]</small> <strong>אייר חד בשבא</strong> <small>[</small>ב<small>אחד בשבת]</small> היה, <strong>ו</strong>ראש חודש <strong>סיון בתרי בשבא</strong> <small>[בשני בשבת],</small> ואם כן <strong>קשיא</strong> <small>[קשה]</small> <strong>ל</strong>שיטת <strong>ר' יוסי</strong> הסבור שראש חודש סיון חל ביום הראשון! ומשיבים: <strong>אמר</strong> <small>[</small>יכול היה <small>לומר]</small> <strong>לך ר' יוסי: הא מני</strong> <small>[</small>ברייתא <small>זו</small> שיטת <small>מי היא]</small> — שיטת <strong>רבנן</strong> <small>[חכמים]</small> <strong>היא.</strong>
 ועוד <strong>תא שמע</strong> <small>[בוא</small> ו<small>שמע]</small> ממה ששנינו, <strong>ר' יוסי אומר: בשני</strong> בחודש <strong>עלה משה</strong> להר סיני <strong>וירד, בשלישי עלה וירד, ברביעי ירד ושוב לא עלה</strong> להר סיני עד שנצטווה עם כל ישראל. ומקשים: איך אפשר לומר שברביעי ירד ולא עלה? שהרי <strong>מאחר שלא עלה, מהיכן ירד? אלא</strong> יש לתקן: <strong>ברביעי עלה וירד, בחמישי בנה מזבח והקריב עליו קרבן, בששי לא היה לו פנאי.</strong> ושואלים: <strong>מאי לאו</strong> <small>[האם לא]</small> <strong>משום</strong> ה<strong>תורה</strong> שקיבל בשישי בחודש? והרי זה כשיטת חכמים!
 ודוחים: <strong>לא,</strong> לא היה לו פנאי <strong>משום טורח שבת,</strong> שהכינו עצמם לקבלת השבת ביום השישי בשבוע. ומוסיפים: <strong>דרש ההוא גלילאה עליה</strong> <small>[גלילי אחד עליו]</small> על <strong>רב חסדא: בריך רחמנא דיהב אוריאן תליתאי לעם תליתאי</strong> <small>[ברוך ה' שנתן תורה משולשת,</small> תורה נביאים כתובים, <small>לעם משולש],</small> כהנים לויים וישראל, <strong>על ידי תליתאי</strong> <small>[שלישי],</small> משה שהוא שלישי לארן ומרים, <strong>ביום תליתאי בירחא תליתאי</strong> <small>[שלישי</small> לפרישה <small>בחודש השלישי,</small> סיון<small>].</small> <strong>כמאן</strong> <small>[כ</small>דעת <small>מי]</small> בנויה דרשה זו — <strong>כרבנן</strong> <small>[כ</small>שיטת <small>חכמים],</small> שניתנה התורה ביום השלישי ולא ביום הרביעי לפרישה.
 <big>ב</big> כיון שדובר במתן תורה מביאים דרשות אחרות באותו ענין. על מה שנאמר <strong>"</strong>ויוצא משה את העם לקראת האלהים מן המחנה <strong>ויתיצבו בתחתית ההר"</strong> (שמות יט, יז), <strong>אמר ר' אבדימי בר חמא בר חסא:</strong> עמדו ישראל ממש תחת ההר, ו<strong>מלמד</strong> פסוק זה <strong>שכפה</strong> (הפך) <strong>הקדוש ברוך הוא עליהם</strong> על ישראל <strong>את ההר כ</strong>דרך שכופים <strong>גיגית, ואמר להם: אם אתם מקבלים</strong> את <strong>התורה</strong> — <strong>מוטב, ואם לאו</strong> <small>[לא]</small> — <strong>שם תהא קבורתכם. אמר רב אחא בר יעקב: מכאן מודעא</strong> (הודעה) <strong>רבה לאורייתא</strong> <small>[</small>כלפי <small>התורה],</small> שיכולים ישראל להתנצל ולומר שבתחילה קבלו את התורה מאונס, ואינם חייבים לקיימה. <strong>אמר רבא: אף על פי כן הדור</strong> <small>[חזרו]</small> ו<strong>קבלוה</strong> מרצונם <strong>בימי אחשורוש, דכתיב</strong> <small>[ש</small>כן <small>נאמר]:</small> <strong>"קימו וקבלו</strong> היהודים עליהם ועל זרעם ועל כל הנלווים עליהם<strong>"</strong> (אסתר ט, כז), ודרש: <strong>קימו</strong> היהודים על עצמם <strong>מה שקיבלו כבר</strong> עליהם כמאונס בשעת מתן תורה.
 <strong>אמר חזקיה: מאי דכתיב</strong> <small>[מהו שנאמר]:</small> <strong>"משמים השמעת דין ארץ יראה ושקטה"</strong> (תהילים עו, ט) ותמוה הדבר: <strong>אם יראה</strong> — <strong>למה שקטה? ואם שקטה</strong> — <strong>למה יראה? אלא</strong> הכוונה היא ש<strong>בתחילה יראה ולבסוף שקטה.</strong> ויש להבין בדרך זו: "משמים השמעת דין" — הוא מתן תורה (הדין). <strong>ולמה</strong> יראה הארץ? <strong>כ</strong>דברי <strong>ריש לקיש.</strong> ש<strong>אמר ריש לקיש: מאי דכתיב</strong> <small>[מהו שנאמר]</small> <strong>"ויהי ערב ויהי בקר יום הששי"</strong> (בראשית א, לא) <strong>ה"א יתירה</strong> (ב"הששי") שאינה נזכרת בשאר הימים <strong>למה לי?</strong> — <strong>מלמד שהתנה הקדוש ברוך הוא עם מעשה בראשית ואמר להם: אם ישראל מקבלים</strong> את <strong>התורה</strong> ביום הששי בסיון — <strong>אתם מתקיימין, ואם</strong> הם <strong>לאו</strong> <small>[לא]</small> מקבלים אותה — <strong>אני מחזיר אתכם לתוהו ובוהו.</strong> ולכן יראה ארץ עד שניתנה התורה לישראל שמא תחזור לתוהו, ושקטה כשקיבלו ישראל עליהם.
 <big>ג</big> <strong>דרש ר' סימאי: בשעה שהקדימו ישראל</strong> במתן תורה <strong>"נעשה " ל"נשמע" באו ששים ריבוא של מלאכי השרת, לכל אחד ואחד מישראל קשרו לו שני כתרים, אחד כנגד "נעשה " ואחד כנגד "נשמע". וכיון שחטאו ישראל</strong> בעגל <strong>ירדו מאה ועשרים ריבוא מלאכי חבלה ופירקום</strong> מישראל, כמו <strong>שנאמר</strong> לאחר מעשה העגל: <strong>"ויתנצלו בני ישראל את עדים מהר חורב"</strong> (שמות לג, ו). <strong>אמר ר' חמא בר' חנינא: בחורב טענו</strong> את עדיים <strong>ובחורב פרקו.</strong> ומקור לדבר: <strong>בחורב טענו</strong> — <strong>כדאמרן</strong> <small>[כפי שאמרנו],</small> <strong>בחורב פרקו</strong> — <strong>דכתיב</strong> <small>[ש</small>כן <small>נאמר]:</small> <strong>"ויתנצלו בני ישראל</strong> את עדיים (שהיה להם) מהר חורב <strong>". אמר ר' יוחנן: ו</strong>כל הכתרים הללו <strong>כולן זכה משה ונטלן.</strong> ומנין לנו דבר זה? — <strong>דסמיך ליה</strong> <small>[ש</small>ב<small>סמוך לו]</small> נאמר: <strong>"ומשה יקח את האהל"</strong> (שמות לג, ז), ונדרש "אהל" מלשון הילה והארה. <strong>אמר ריש לקיש: עתיד הקדוש ברוך הוא להחזירן לנו,</strong> וכפי <strong>שנאמר: "ופדויי ה' ישבון ובאו ציון ברנה ושמחת עולם על ראשם"</strong> (ישעיהו לה, י), והכוונה היא: <strong>שמחה שמעולם</strong> (שהיתה כבר פעם) תהיה שוב <strong>על ראשם.</strong>
 <big>ד</big> <strong>אמר ר' אלעזר: בשעה שהקדימו ישראל "נעשה " ל"נשמע" יצתה</strong> (יצאה) <strong>בת קול ואמרה להן: מי גילה לבני רז</strong> <small>[סוד]</small> <strong>זה שמלאכי השרת משתמשין בו? דכתיב</strong> <small>[ש</small>כן <small>נאמר]:</small> <strong>"ברכו ה' מלאכיו גברי כח עשי דברו לשמע בקול דברו"</strong> (תהילים קג, כ) שהמלאכים <strong>ברישא</strong> <small>[בראש,</small> מתחילה<small>]</small> הם <strong>"עושי</strong> דברו <strong>"והדר</strong> <small>[ואחר</small> כך<small>]</small> <strong>"לשמוע". אמר ר' חמא בר' חנינא: מאי דכתיב</strong> <small>[מה</small> משמעות כתוב זה <small>שנאמר]</small> <strong>"כתפוח בעצי היער</strong> כן דודי בין הבנים בצילו חמדתי וישבתי ופריו מתוק לחיכי<strong>"</strong> (שיר השירים ב, ג), <strong>למה נמשלו ישראל לתפוח</strong> — <strong>לומר לך מה תפוח זה פריו קודם</strong> בצמיחתו <strong>לעליו, אף ישראל הקדימו "נעשה " ל"נשמע".</strong>
 מסופר: <strong>ההוא מינא דחזייה</strong> <small>[מין אחד</small> <strong>שראה]</strong> את <strong>רבא דקא</strong> <small>[שהוא]</small> <strong>מעיין בשמעתא</strong> <small>[בהלכה],</small> <strong>ויתבה אצבעתא דידיה תותי כרעא וקא מייץ בהו</strong> <small>[וישבו,</small> היו <small>אצבעותיו</small> מונחות <small>תחת רגלו והיה לוחץ אותן],</small> <strong>וקא מבען אצבעתיה דמא</strong> <small>[והיו מזילות אצבעותיו דם],</small> ורבא לא הבחין בכך מתוך התעמקותו. <strong>אמר ליה</strong> <small>[לו]:</small> <strong>עמא פזיזא, דקדמיתו פומייכו לאודנייכו, אכתי בפחזותייכו קיימיתו</strong> <small>[עם פזיז</small> אתם, <small>שהקדמתם פיכם לאזניכם, עדיין בפחזותכם אתם עומדים],</small> שאתם עושים דברים בלא לחשוב עליהם. <strong>ברישא איבעיא לכו למשמע</strong> <small>[בתחילה הייתם צריכים לשמוע],</small> <strong>אי מציתו</strong> <small>[אם יכולים אתם]</small> — <strong>קבליתו</strong> <small>[קבלו</small> אותם<small>],</small> <strong>ואי</strong> <small>[ואם]</small> <strong>לא</strong> — <strong>לא קבליתו</strong> <small>[תקבלו].</small> <strong>אמר ליה</strong> <small>[לו]:</small> <strong>אנן</strong>
## דף פח:
 <strong>דסגינן בשלימותא כתיב בן</strong> <small>[אנחנו ההולכים בשלימות,</small> בתמימות, <small>נאמר בנו]:</small> <strong>"תמת ישרים תנחם"</strong> (משלי יא, ג), ואילו <strong>הנך אינשי דסגן בעלילותא כתיב בהו</strong> <small>[אותם אנשים,</small> אתם, <small>ההולכים בעלילה נאמר בהם]</small> סופו של אותו פסוק: <strong>"וסלף בוגדים ישדם".</strong>
 <big>א</big> <strong>אמר ר' שמואל בר נחמני</strong> שכך <strong>אמר ר' יונתן: מאי דכתיב</strong> <small>[מהו שנאמר]</small> <strong>"לבבתני אחותי כלה לבבתני באחת מעיניך</strong> באחד ענק מצורוניך<strong>"</strong> (שיר השירים ד, ט) — <strong>בתחילה</strong> שרק קבלו ישראל על עצמם היה זה <strong>באחת מעיניך,</strong> ואולם <strong>לכשתעשי</strong> ותקיימי את המצוות בפועל יהא זה <strong>בשתי עיניך. אמר עולא</strong> בענין חטא העגל: <strong>עלובה</strong> (חצופה) <strong>כלה מזנה בתוך חופתה. אמר ר' מרי ברה</strong> <small>בנה]</small> של <strong>בת שמואל: מאי קרא</strong> <small>[מהו הכתוב]</small> המרמז על כך? — <strong>"עד שהמלך במסבו נרדי</strong> נתן ריחו<strong>"</strong> (שיר השירים א, יב), והפיג את ריחו הטוב ועתה נשאר רק הריח הרע. <strong>אמר רב: ו</strong>אף על פי כן נראה מן הכתוב <strong>כי עדיין חביבותא</strong> <small>[חביבות]</small> של הקדוש ברוך הוא <strong>היא גבן</strong> <small>[עלינו],</small> <strong>דכתיב</strong> <small>[ש</small>כן <small>נאמר]</small> בלשון נקייה "נתן ריחו" <strong>ולא כתב</strong> <small>[אמר]</small> לשון <strong>"הסריח".</strong> ועוד <strong>תנו רבנן</strong> <small>[שנו חכמים]:</small> אותם שהם <strong>עלובין ואינן עולבין, שומעין חרפתן ואינן משיבין, עושין מאהבה ושמחין ביסורין</strong> — <strong>עליהן הכתוב אומר: "ואוהביו כצאת השמש בגבורתו"</strong> (שופטים ה, לא).
 ועוד בענין מתן תורה <strong>אמר ר' יוחנן: מאי דכתיב</strong> <small>[מה</small> משמעות כתוב זה <small>שנאמר]</small> <strong>"ה' יתן אומר המבשרות צבא רב"</strong> (תהילים סח, יב) — משמעו: <strong>כל דיבור ודיבור</strong> ("אומר") <strong>שיצא מפי הגבורה</strong> (הקדוש ברוך הוא) <strong>נחלק לשבעים לשונות</strong> ("צבא רב"). וכן <strong>תני דבי</strong> <small>[שנו בבית</small> מדרשו<small>]</small> של <strong>ר' ישמעאל</strong> על מה שנאמר: "הלוא כה דברי כאש נאום ה' <strong>וכפטיש יפצץ סלע"</strong> (ירמיהו כג, כט), <strong>מה פטיש זה נחלק</strong> (נשבר) <strong>לכמה ניצוצות</strong> (חלקים) כאשר הוא נתקל בסלע קשה ביותר — <strong>אף כל דיבור ודיבור שיצא מפי הקדוש ברוך הוא נחלק לשבעים לשונות.</strong> ועוד בשבח התורה, <strong>אמר רב חננאל בר פפא: מאי דכתיב</strong> <small>[מה</small> משמעות כתוב זה <small>שנאמר]:</small> <strong>"שמעו כי נגידים אדבר</strong> ומפתח שפתי מישרים<strong>"</strong> (משלי ח, ו) — <strong>למה נמשלו דברי תורה כנגיד</strong> (מלך) — <strong>לומר לך: מה נגיד זה יש בו</strong> כוח <strong>להמית ולהחיות, אף דברי תורה יש בם להמית ולהחיות.</strong>
 ו<strong>היינו</strong> <small>[וזהו]</small> מה ש<strong>אמר רבא: למיימינים בה</strong> בתורה ועוסקים מתוך רצון טוב וקדושה הריהי <strong>סמא דחיי</strong> <small>[סם חיים]</small> ו<strong>למשמאילים בה</strong> הריהי <strong>סמא דמותא</strong> <small>[סם מוות].</small> <strong>דבר אחר:</strong> מדוע נקראו דברי התורה <strong>"נגידים"</strong> — מפני ש<strong>כל דיבור ודיבור שיצא מפי הקדוש ברוך הוא קושרים לו</strong> לדיבור <strong>שני כתרים. אמר ר' יהושע בן לוי: מאי דכתיב</strong> <small>[מה</small> משמעות כתוב זה <small>שנאמר]:</small> <strong>"צרור המור דודי לי בין שדי ילין"</strong> (שיר השירים א, יג) — <strong>אמרה כנסת ישראל לפני הקדוש ברוך הוא: רבונו של עולם אף על פי שמיצר ומימר</strong> (עושה צרות ומרורות) <strong>לי דודי</strong> (הוא ה') — אף על פי כן <strong>בין שדי ילין.</strong> ועוד פירש: <strong>"אשכל הכפר דודי לי בכרמי עין גדי"</strong> (שיר השירים א, יד) — <strong>מי שהכל שלו</strong> ("אשכול") <strong>מכפר לי</strong> ("הכופר") <strong>על עון גדי</strong> (כלומר, העגל) <strong>שכרמתי</strong> (אספתי) <strong>לי.</strong> ומסבירים: <strong>מאי משמע דהאי</strong> <small>[מה המשמעות ש</small>מלה <small>זו]</small> <strong>"כרמי" לישנא דמכניש</strong> <small>[לשון</small> <strong>של כינוס] הוא</strong> — <strong>אמר מר זוטרא בריה</strong> <small>[בנו]</small> של <strong>רב נחמן, דתנן</strong> <small>[ש</small>כן <small>שנינו</small> במשנה<small>]:</small> <strong>כסא</strong> של <strong>כובס שכורמים</strong> (אוספים) <strong>עליו את הכלים</strong> (בגדים), ומכן שלשון "כרם" משמעו — אסיפה.
 <big>ב</big> <strong>ואמר ר' יהושע בן לוי: מאי דכתיב</strong> <small>[מה</small> משמעות כתוב זה <small>שנאמר]</small> <strong>"לחייו כערוגת הבשם</strong> מגדלות מרקחים שפתותיו שושנים נוטפות מור עובר<strong>"</strong> (שיר השירים ה, יג)? — מדרשו: מ<strong>כל דבור ודבור שיצא מפי הקדוש ברוך הוא</strong> ("לחייו") <strong>נתמלא כל העולם כולו בשמים. וכיון שמדיבור ראשון</strong> כבר <strong>נתמלא,</strong> אם כן <strong>דיבור שני להיכן הלך?</strong> אלא <strong>הוציא הקדוש ברוך הוא</strong> את <strong>הרוח מאוצרותיו והיה מעביר ראשון ראשון,</strong> ומותיר מקום להשפעה של הדיבור שלאחריו. <strong>ש</strong>כן <strong>נאמר: "שפתותיו שושנים נוטפות מור עבר"</strong> שהמור עובר על כל דיבור ודיבור. ו<strong>אל תקרי</strong> <small>[תקרא]</small> <strong>"שושנים" אלא "ששונים"</strong> (חוזרים שנית), כלומר, דיבור שני יש לו בושם משלו.
 <strong>ואמר ר' יהושע בן לוי:</strong> מ<strong>כל דיבור ודיבור שיצא מפי הקדוש ברוך הוא יצתה נשמתן של ישראל,</strong> וכפי <strong>שנאמר: "נפשי יצאה בדברו"</strong> (שיר השירים ה, ו) <strong>ומאחר שמדיבור ראשון</strong> כבר <strong>יצתה נשמתן,</strong> אם כן <strong>דיבור שני היאך קיבלו?</strong> — אלא <strong>הוריד</strong> הקדוש ברוך הוא <strong>טל שעתיד להחיות בו מתים והחיה אותם,</strong> וכפי <strong>שנאמר: "גשם נדבות תניף אלהים נחלתך ונלאה אתה כוננתה"</strong> (תהלים סח, י), שב"גשם נדבות" (טל תחיה) העמיד ה' את נחלתו — עמו. <strong>ואמר ר' יהושע בן לוי:</strong> מ<strong>כל דיבור ודיבור שיצא מפי הקדוש ברוך הוא חזרו ישראל לאחוריהן</strong> מאימה <strong>שנים עשר מיל והיו מלאכי השרת מדדין אותן</strong> (עוזרים להם ללכת) לקראת ההר וכפי <strong>שנאמר: "מלאכי צבאות ידדון ידדון"</strong> (תהלים סח, יג), <strong>אל תיקרי</strong> <small>[תקרא]</small> <strong>"ידדון" אלא "ידדון".</strong>
 <big>ג</big> <strong>ואמר ר' יהושע בן לוי : בשעה שעלה משה למרום</strong> לקבל תורה <strong>אמרו מלאכי השרת לפני הקדוש ברוך הוא: רבונו של עולם, מה לילוד אשה בינינו? אמר להן</strong> הקדוש ברוך הוא: <strong>לקבל תורה בא. אמרו לפניו</strong> המלאכים: אותה תורה <strong>חמודה גנוזה שגנוזה לך תשע מאות ושבעים וארבעה דורות קודם שנברא העולם,</strong> שנאמר "דבר ציוה לאלף דור" (תהלים קה, ח) וכיון שניתנה התורה בדור העשרים וששה לאדם הראשון, הרי שאר הדורות היו לפני בריאת העולם, והם תשע מאות שבעים וארבעה, ו<strong>אתה מבקש ליתנה לבשר ודם? "מה אנוש כי תזכרנו ובן אדם כי תפקדנו"</strong> (תהילים ח, ה)? אלא <strong>"ה' אדנינו מה אדיר שמך בכל הארץ אשר תנה הודך על השמים"</strong> (תהלים ח, ב), שראוי שתהא התורה בשמים!
 <strong>אמר לו הקדוש ברוך הוא למשה: החזיר להן תשובה</strong> מדוע צריכה התורה להינתן לבני אדם. <strong>אמר לפניו</strong> משה: <strong>רבונו של עולם, מתיירא אני</strong> מהם <strong>שמא ישרפוני בהבל שבפיהם. אמר לו</strong> הקדוש ברוך הוא: <strong>אחוז בכסא כבודי</strong> לחיזוק והגנה <strong>וחזור</strong> (והחזר) <strong>להן תשובה.</strong> ומנין שכך <strong>היה? ש</strong>כן <strong>נאמר "מאחז פני כסא פרשז עליו עננו"</strong> (איוב כו, ט), <strong>ואמר ר' נחום:</strong> כתוב זה <strong>מלמד שפירש</strong> (פרס) <strong>שדי מזיו</strong> ("פרשז" — בנוטריקון) <strong>שכינתו ועננו עליו. אמר לפניו: רבונו של עולם, תורה שאתה נותן לי מה כתיב בה?</strong> אמר לו הקדוש ברוך הוא: <strong>"אנכי ה' אלהיך אשר הוצאתיך מארץ מצרים</strong> מבית עבדים<strong>"</strong> (שמות כ, ב). <strong>אמר להן</strong> משה למלאכים: <strong>וכי למצרים ירדתם?</strong> וכי <strong>לפרעה השתעבדתם? תורה למה תהא לכם? שוב</strong> שאל משה: <strong>מה</strong> עוד <strong>כתיב</strong> <small>[נאמר]</small> <strong>בה?</strong> אמר לו הקדוש ברוך הוא: <strong>"לא יהיה לך אלהים אחרים</strong> על פני<strong>"</strong> (שמות כ, ג). אמר משה למלאכים: וכי <strong>בין הגוים אתם שרויין שעובדין</strong>
## דף פט.
 <strong>עבודה זרה</strong> וצריכים אתם לפיכך אזהרה מיוחדת? <strong>שוב</strong> שאל משה: <strong>מה</strong> עוד <strong>כתיב</strong> <small>[נאמר]</small> <strong>בה?</strong> אמר לו הקדוש ברוך הוא: <strong>"זכור את יום השבת לקדשו"</strong> (שמות כ, ח). שאל משה את המלאכים: <strong>כלום אתם עושים מלאכה שאתם צריכין שבות</strong> (שביתה) ממנה? <strong>שוב</strong> שאל משה: <strong>מה</strong> עוד <strong>כתיב</strong> <small>[נאמר]</small> <strong>בה?</strong> אמר לו הקדוש ברוך הוא: <strong>"לא תשא</strong> את שם ה' אלהיך לשוא<strong>"</strong> (שמות כ, ז), והכוונה שלא ישבעו לשקר. שאל משה את המלאכים: וכי <strong>משא ומתן יש ביניכם</strong> שיש מקום לבוא לשבועת שקר? <strong>שוב</strong> שאל משה: <strong>מה</strong> עוד <strong>כתיב</strong> <small>[נאמר]</small> <strong>בה?</strong> אמר לו הקדוש ברוך הוא: <strong>"כבד את אביך ואת אמך"</strong> (שמות כ, יב). ושאל משה את המלאכים: וכי <strong>אב ואם יש לכם</strong> שצריכים אתם ציווי מיוחד על כיבודם? <strong>שוב</strong> שאל משה: <strong>מה</strong> עוד <strong>כתיב</strong> <small>[נאמר]</small> <strong>בה?</strong> אמר לו הקדוש ברוך הוא: <strong>"לא תרצח", "לא תנאף", "לא תגנב".</strong> ושאל משה את המלאכים: וכי <strong>קנאה יש ביניכם?</strong> וכי <strong>יצר הרע יש ביניכם</strong> שצריכים <strong>אתם לציוויים הללו? מיד הודו לו להקדוש ברוך הוא</strong> שיפה עושה שנותן את התורה לבני אדם, וכפי <strong>שנאמר: "ה' אדננו מה אדיר שמך</strong> בכל <strong>הארץ"</strong> (תהילים ח, י), <strong>ואילו "תנה הודך על השמים" לא כתיב</strong> <small>[נאמר],</small> והרי שקיבלו המלאכים את דעתו של הקדוש ברוך הוא שראוי שיהא הוד ה' על הארץ. 
 <strong>מיד כל אחד ואחד</strong> מן המלאכים <strong>נעשה לו אוהב</strong> למשה <strong>ומסר לו דבר,</strong> וכפי <strong>שנאמר: "עלית למרום שבית שבי לקחת מתנות באדם</strong> ואף סוררים לשכון יה אלהים<strong>"</strong> (תהילים סח, יט), ומשמעות הכתוב — <strong>בשכר שקראוך "אדם",</strong> ומפני שאתה אדם ולך ראויה התורה, <strong>לקחת מתנות</strong> מן המלאכים. ו<strong>אף מלאך המות מסר לו דבר,</strong> שבשעת המגפה אמר משה לאהרן סגולה לעצור את המגיפה, <strong>שנאמר: "ויתן את הקטרת ויכפר על העם"</strong> (במדבר יז, יב). <strong>ואומר</strong> הכתוב עוד: <strong>"ויעמוד בין המתים ובין החיים</strong> ותעצר המגיפה<strong>"</strong> (במדבר יז, יג), <strong>אי לאו</strong> <small>[אם לא]</small> ש<strong>אמר ליה</strong> <small>[לו]</small> מלאך המות סגולה זו <strong>מי הוה ידע</strong> <small>[האם היה יודע]?</small>
 <big>א</big> <strong>ואמר ר' יהושע בן לוי: בשעה שירד משה מלפני הקדוש ברוך הוא</strong> עם התורה, <strong>בא שטן ואמר לפניו,</strong> לפני הקדוש ברוך הוא: <strong>רבונו של עולם, תורה היכן היא? אמר לו: נתתיה לארץ. הלך אצל ארץ, אמר לה: תורה היכן היא? אמרה לו:</strong> איני יודעת, כי רק <strong>"אלהים הבין דרכה</strong> והוא ידע את מקומה<strong>"</strong> (איוב כח, כג). <strong>הלך אצל ים</strong> ושאל אותו היכן התורה, <strong>ואמר לו</strong> הים: <strong>"אין עמדי". הלך אצל תהום</strong> ושאלו אולי הוא יודע היכן התורה, ו<strong>אמר לו</strong> התהום: <strong>"אין בי ".</strong> ומנין שכך השיבוהו הים והתהום — <strong>שנאמר: "תהום אמר לא בי היא וים אמר אין עמדי"</strong> (איוב כח, יד). וכן <strong>"אבדון ומות אמרו באזנינו שמענו שמעה"</strong> (איוב כח, כב). <strong>חזר ואמר</strong> השטן <strong>לפני הקדוש ברוך הוא: רבונו של עולם, חיפשתי</strong> את התורה <strong>בכל הארץ ולא מצאתיה. אמר לו: לך אצל בן עמרם</strong> (משה).
 <strong>הלך אצל משה</strong> ו<strong>אמר לו: תורה שנתן לך הקדוש ברוך הוא היכן היא?</strong> השתמט משה ו<strong>אמר: וכי מה אני שנתן לי הקדוש ברוך הוא תורה? אמר לו הקדוש ברוך הוא למשה: משה, בדאי אתה?! אמר לפניו: רבונו של עולם, חמודה גנוזה יש לך שאתה משתעשע בה בכל יום,</strong> כאמור: "ואהיה שעשועים יום יום משחקת לפניו בכל עת" (משלי ח, ל), וכי <strong>אני אחזיק טובה לעצמי</strong> ואומר שלי ניתנה? <strong>אמר לו הקדוש ברוך הוא למשה: הואיל ומיעטת</strong> את <strong>עצמך תקרא</strong> התורה <strong>על שמך</strong> "תורת משה", <strong>שנאמר: "זכרו תורת משה עבדי</strong> אשר ציויתי אותו בחורב על כל ישראל חוקים ומשפטים<strong>"</strong> (מלאכי ג, כב).
 <big>ב</big> <strong>ואמר ר' יהושע בן לוי: בשעה שעלה משה למרום מצאו להקדוש ברוך הוא שהיה קושר כתרים לאותיות,</strong> שבראש אותיות מסויימות יש תגים מיוחדים, והיה הקדוש ברוך הוא מתייג אותן, ולא אמר משה דבר. <strong>אמר לו</strong> הקדוש ברוך הוא: <strong>משה,</strong> וכי <strong>אין שלום בעירך?</strong> כלומר, וכי במקומכם אין אומרים "שלום"? <strong>אמר לפניו: כלום יש עבד שנותן שלום לרבו?</strong> אין זה מנהג דרך ארץ. <strong>אמר לו</strong> הקדוש ברוך הוא: לפחות <strong>היה לך לעזרני</strong> ולומר שתצליח מלאכתי, <strong>מיד אמר לו: "ועתה יגדל נא כח ה' כאשר דברת</strong> לאמר<strong>"</strong> (במדבר יד, יז).
 <big>ג</big> ו<strong>אמר ר' יהושע בן לוי: מאי דכתיב</strong> <small>[מה</small> משמעות כתוב זה <small>שנאמר]:</small> <strong>"וירא העם כי בשש משה</strong> לרדת מן ההר<strong>"</strong> (שמות לב, א), כדי להבין כתוב זה <strong>אל תקרי</strong> <small>[תקרא]</small> <strong>"בשש" אלא "באו שש ".</strong> ש<strong>בשעה שעלה משה למרום אמר להן לישראל: לסוף ארבעים יום בתחלת שש</strong> שעות, כלומר בחצות היום <strong>אני בא. לסוף ארבעים יום בא שטן ועירבב</strong> בסערה <strong>את העולם,</strong> ולא יכלו להבחין מה היא השעה. <strong>אמר להן</strong> השטן לישראל: <strong>משה רבכם היכן הוא? אמרו לו: עלה למרום. אמר להן? באו שש</strong> שעות ועדיין לא בא ובודאי שוב לא יבוא. <strong>ולא השגיחו עליו.</strong> אמר להם השטן: <strong>מת</strong> משה. <strong>ולא השגיחו עליו.</strong> לסוף <strong>הראה להם דמות מטתו</strong> שנראתה בענן דמותו המתה. <strong>והיינו דקאמרי ליה</strong> <small>[וזהו שאמרו לו]</small> ישראל <strong>לאהרן: "כי זה משה האיש</strong> אשר העלנו מארץ מצרים לא ידענו מה היה לו<strong>"</strong> (שמות לב, א).
 <big>ד</big> <strong>אמר ליה ההוא מרבנן</strong> <small>[לו אחדש החכמים]</small> <strong>לרב כהנא: מי שמיע לך מאי</strong> <small>[האם שמעת</small> על <small>מה]</small> נקרא ההר <strong>"הר סיני"? אמר ליה</strong> <small>[לו]</small> רב כהנא: משום שהוא <strong>הר שנעשו בו נסים לישראל.</strong> אמר לו אותו חכם: אם כן <strong>"הר ניסאי" מיבעי ליה</strong> <small>[צריך היה לו]</small> להיקרא! <strong>אלא</strong> אמר רב כהנא: משום שהוא <strong>הר שנעשה סימן טוב לישראל.</strong> ושוב דחהו אותו חכם: אם כן <strong>"הר סימנאי" מיבעי ליה</strong> <small>[צריך היה לו]</small> להיקרא! <strong>אמר ליה</strong> <small>[לו]</small> רב כהנא: <strong>מאי טעמא לא שכיחת קמיה</strong> <small>[מדוע אינך מצוי לפני]</small> <strong>רב פפא ורב הונא בריה</strong> <small>[בנו]</small> של <strong>רב יהושע דמעייני באגדתא</strong> <small>[שמעיינים</small> כרגיל גם <small>באגדה]?</small> ש<strong>רב חסדא ורבה בריה</strong> <small>[בנו]</small> של <strong>רב הונא דאמרי תרווייהו</strong> <small>[שאמרו שניהם]:</small> <strong>מאי</strong> <small>[מה</small> הסיבה<small>]</small> שנקרא שמו <strong>"הר סיני"</strong> — משום שהוא <strong>הר שירדה שנאה לאמות העולם עליו</strong> על שלא קיבלו את התורה. <strong>והיינו</strong> <small>[וזהו]</small> מעין מה ש<strong>אמר ר' יוסי בר' חנינא,</strong> שאמר, <strong>חמשה שמות יש לו</strong> למדבר שהיו בו ישראל ארבעים שנה בצאתם ממצרים, ולכל שם מקור וסיבה: <strong>"מדבר צין"</strong> — משום <strong>שנצטוו ישראל עליו,</strong> ודורש משחק מילים "נצטוו" — "צין". <strong>"מדבר קדש"</strong> — משום <strong>שנתקדשו ישראל עליו. "מדבר קדמות"</strong> — משום <strong>שנתנה</strong> התורה שהיא <strong>קדומה,</strong> לעולם, <strong>עליו. "מדבר פארן"</strong> — משום
## דף פט:
 <strong>שפרו ורבו עליה ישראל. "מדבר סיני"</strong> — משום <strong>שירדה שנאה לאמות העולם עליו,</strong> בהר שעליו קבלו את התורה. <strong>ומה שמו</strong> האמיתי של ההר? <strong>"חורב" שמו. ופליגא</strong> <small>[וחלוקה</small> דעה זו<small>]</small> על דברי <strong>ר' אבהו,</strong> שאמר: <strong>"הר סיני" שמו, ולמה נקרא "הר חורב"</strong> — <strong>שירדה חורבה לאמות העולם עליו.</strong>
 <big>א</big> שנינו במשנה: <strong>מנין שקושרין לשון של זהורית</strong> לשעיר המשתלח — שנאמר: "אם יהיו חטאיכם כשנים כשלג ילבינו" (ישעיה א, יח) ותוהים: מדוע נאמר <strong>"כשנים"? "כשני" מיבעי ליה</strong> <small>[צריך היה לו]</small> לומר! <strong>אמר ר' יצחק, אמר להם הקדוש ברוך הוא לישראל:</strong> אף <strong>אם יהיו חטאיכם</strong> מרובים <strong>כשנים הללו שסדורות ובאות מששת ימי בראשית ועד עכשיו</strong> — <strong>כשלג ילבינו. דרש רבא: מאי דכתיב</strong> <small>[מה</small> משמעות כתוב זה <small>שנאמר]</small> באותו פסוק: <strong>"לכו נא ונוכחה יאמר ה'"</strong>מדוע נאמר <strong>"לכו נא"? "בואו נא" מיבעי ליה</strong> <small>[צריך היה לו]</small> לומר! וכן מדוע נאמר <strong>"יאמר ה'"?</strong> הלא דברי נבואה הם ממה שכבר אמר, ו<strong>"אמר ה'"מיבעי ליה</strong> <small>[צריך היה לו]</small> לומר! אלא פירוש הדברים הוא, <strong>שלעתיד יאמר להם הקדוש ברוך הוא לישראל: לכו נא אצל אבותיכם ויוכיחו אתכם.</strong>
 <strong>ויאמרו</strong> ישראל <strong>לפניו: רבונו של עולם, אצל מי נלך?</strong> האם נלך <strong>אצל אברהם שאמרת לו "ידע תדע</strong> כי גר יהיה זרעך בארץ לא להם ועבדום וענו אותם ארבע מאות שנה<strong>"</strong> (בראשית טו, יג) <strong>ולא בקש רחמים עלינו?!</strong> או שמא נלך <strong>אצל יצחק שבירך את עשו</strong> ואמר לו: <strong>"והיה כאשר תריד</strong> ופרקת עולו מעל צוארך<strong>"</strong> (בראשית כז, מ), <strong>ולא בקש רחמים עלינו?!</strong> או נלך <strong>אצל יעקב שאמרת לו: "אנכי ארד עמך מצרימה"</strong> (בראשית מו, ד), <strong>ולא בקש רחמים עלינו?!</strong> ואם כן <strong>אצל מי נלך?</strong> שהרי האבות אינם חסים עלינו. אלא <strong>עכשיו יאמר ה'</strong> בעצמו מה העונש הראוי לנו. <strong>אמר להן הקדוש ברוך הוא: הואיל ותליתם עצמכם בי</strong> — <strong>"אם יהיו חטאיכם כשנים, כשלג ילבינו".</strong>
 <big>ב</big> כיון שדובר בישראל הבאים ומעריכים את אבותיהם מביאים דרשה דומה: <strong>אמר ר' שמואל בר נחמני</strong> שכך <strong>אמר ר' יונתן: מאי דכתיב</strong> <small>[מה</small> משמעות כתוב זה <small>שנאמר]:</small> <strong>"כי אתה אבינו כי אברהם לא ידענו וישראל לא יכירנו אתה ה' אבינו גואלנו מעולם שמך"</strong> (ישעיהו סג, טז) — ש<strong>לעתיד לבא יאמר לו הקדוש ברוך הוא לאברהם: בניך חטאו לי. אמר לפניו: רבונו של עולם,</strong> אם כן <strong>ימחו על קדושת שמך. אמר</strong> ה': <strong>אימר ליה</strong> <small>[אומר לו]</small> <strong>ליעקב</strong> שכיון <strong>דהוה ליה</strong> <small>[שהיה לו]</small> <strong>צער גידול בנים, אפשר דבעי רחמי עלייהו</strong> <small>[ש</small>אולי <small>יבקש רחמים עליהם].</small> <strong>אמר ליה</strong> <small>[לו]</small> ליעקב: <strong>בניך חטאו. אמר לפניו</strong> יעקב: <strong>רבונו של עולם,</strong> אם כן <strong>ימחו על קדושת שמך. אמר</strong> הקדוש ברוך הוא <strong>לא בסבי טעמא</strong> <small>[בזקנים טעם]</small> <strong>ולא בדרדקי</strong> <small>[בעצה]</small> <strong>עצה,</strong> שגם אברהם וגם יעקב אינם יודעים לענות כראוי. <strong>אמר לו ליצחק: בניך חטאו לי. אמר לפניו</strong> יצחק: <strong>רבונו של עולם,</strong> וכי <strong>בני</strong> הם <strong>ולא בניך?!</strong> הלא <strong>בשעה שהקדימו לפניך</strong> במעמד הר סיני <strong>"נעשה" ל"נשמע" קראת להם "בני בכורי</strong> ישראל<strong>"</strong> (שמות ד, כב) ו<strong>עכשיו</strong> משחטאו <strong>בני</strong> הם <strong>ולא בניך?!</strong>
 <strong>ועוד, כמה</strong> בעצם <strong>חטאו? כמה שנותיו של אדם</strong> — <strong>שבעים שנה. דל עשרין דלא ענשת עלייהו</strong> <small>[הסר עשרים</small> ראשונות <small>שאינך מעניש עליהן],</small> שבדיני שמים אין עונשים אלא מגיל עשרים ומעלה. <strong>פשו להו חמשין</strong> <small>[נשארו להן</small> איפוא <small>חמישים</small> שנה<small>].</small> <strong>דל עשרין וחמשה דלילותא, פשו להו עשרין וחמשה</strong> <small>[הסר עשרים וחמש</small> שנה <small>של לילות נשארו להם עשרים וחמש].</small> <strong>דל תרתי סרי ופלגא דצלויי ומיכל</strong> <small>[הסר שתים עשרה וחצי</small> שנים <small>של תפילה ואכילה]</small> <strong>ו</strong>של <strong>בית הכסא</strong> — <strong>פשו להו תרתי סרי ופלגא</strong> <small>[נשארו שתים עשרה וחצי</small> שנים<small>],</small> <strong>אם אתה סובל את כולם</strong> ויכול לסלוח עוון של שנים אלה — <strong>מוטב, ואם לאו</strong> <small>[לא]</small> — <strong>פלגא</strong> <small>[חצי]</small> <strong>עלי ופלגא</strong> <small>[וחצי]</small> <strong>עליך. ואם תמצא לומר</strong> כי <strong>כולם,</strong> כל שתים עשרה השנים ומחצה שנותרו, <strong>עלי</strong> יהיו — <strong>הא קריבית נפשי קמך</strong> <small>[הרי הקרבתי את עצמי לפניך]</small> וראוי שתמחול בזכותי להם. <strong>פתחו</strong> ישראל <strong>ואמרו: אתה אבינו,</strong> כלומר, רק יצחק הוא המסנגר על ישראל כרחם אב על בנים. <strong>אמר להם יצחק: עד שאתם מקלסין</strong> (משבחים) <strong>לי, קלסו להקדוש ברוך הוא, ומחוי להו</strong> <small>[ומראה להם]</small> <strong>יצחק</strong> את <strong>הקדוש ברוך הוא בעינייהו</strong> <small>[בעיניהם]</small> <strong>מיד נשאו עיניהם למרום ואומרים: "אתה ה' אבינו גאלנו מעולם שמך".</strong>
 וכיון שהוזכרה ירידת יעקב למצרים מביאים את מה ש<strong>אמר ר' חייא בר אבא</strong> שכך <strong>אמר ר' יוחנן: ראוי היה יעקב אבינו לירד למצרים בשלשלאות של ברזל,</strong> כגולה ובעל כורחו, שהרי גזירה היתה זו מאת ה' וכבר נאמרה לאברהם, <strong>אלא שזכותו גרמה לו</strong> שיבא בדרך שלא יהיו בה יסורים, <strong>דכתיב</strong> <small>[ש</small>כן <small>נאמר]:</small> <strong>"בחבלי אדם אמשכם בעבתות אהבה ואהיה להם כמרימי על על לחיהם ואט אליו אוכיל"</strong> (הושע יא, ד).
 <big>ג משנה</big> לאחר ההפסקה הגדולה בדברים שאינם מענין המסכת, בדרך הקשרי מחשבה, שבים אל עיקר הנושא: פרטי דיני ההוצאה בשבת. <strong>המוציא עצים</strong> בשבת, שיעורם — <strong>כדי לבשל</strong> בהם <strong>ביצה קלה. תבלין,</strong> שיעורם — <strong>כדי לתבל</strong> בו <strong>ביצה קלה. ומצטרפין</strong> כל מיני התבלינים <strong>זה עם זה</strong> לשיעור המחייב. <strong>קליפי אגוזין, קליפי רמונים</strong> שמשתמשים בהם לצביעה וכן צמחי הצבע <strong>איסטיס ופואה,</strong> שיעורם — <strong>כדי לצבוע בהן בגד קטן</strong> הנתון ב<strong>פי</strong> (ראש) <strong>סבכה,</strong> ראש הסבכה שאשה שמה על שערותיה. <strong>מי רגלים נתר ובורית קמוליא ואשלג</strong> שכולם חומרי כביסה, שיעורם להוצאת שבת — <strong>כדי לכבס בגד קטן</strong> שב<strong>פי</strong> ה<strong>סבכה, ור' יהודה אומר:</strong> חומרים אלה שיעורם <strong>כדי להעביר</strong> (להסיר) בהם <strong>את הכתם.</strong>
 <big>ד גמרא</big> על השיעור שניתן לעצים שואלים: הלא <strong>תנינא חדא זימנא</strong> <small>[שנינו</small> כבר פעם <small>אחת]</small> הלכה זו! ששנינו: <strong>קנה,</strong> שיעורו לענין הוצאת שבת — שיהיה בו <strong>כדי לעשות</strong> ממנו <strong>קולמוס, אם היה עב או מרוסס</strong> (שביר) ואינו ראוי לכתוב בו, שיעורו — <strong>כדי לבשל</strong> בו <strong>ביצה קלה שבביצים,</strong> כשהיא <strong>טרופה ונתונה</strong> כבר <strong>באילפס.</strong> ויודעים אנו, איפוא, שיעור עצי הסקה! ומשיבים: בכל זאת יש צורך במשנה זו, שכן <strong>מהו דתימא</strong> <small>[שתאמר]:</small> <strong>התם</strong> <small>[שם]</small> בקנה שבור <strong>הוא</strong> שאמרו בו שיעור זה משום <strong>דלא חזי למידי</strong> <small>[שאינו ראוי לדבר]</small> חוץ מהסקה, <strong>אבל עצים דחזו לככא דאקלידא</strong> <small>[שראויים</small> הם <small>ל</small>שמש כ<small>שן של מפתח]</small> יהא שיעורם <strong>אפילו כל שהוא,</strong> לכן <strong>קא משמע לן</strong> <small>[השמיע לנו]</small> שסתם עצים נועדו להסקה, ולפי שיעור זה חייבים על הוצאתם.
 <big>ה</big> שנינו במשנה שתבלינים מסוגים שונים מצטרפים זה עם זה לשיעור <strong>תבלין כדי לתבל</strong> בו <strong>ביצה קלה,</strong> שהוא השיעור הקובע בתבלין לענין הוצאת שבת. <strong>ורמינהו</strong> <small>[ומשליכים,</small> מראים סתירה<small>]</small> לדברים אלה ממה ששנינו במקום אחר: <strong>תבלין,</strong> אף אם היו <strong>שנים ושלשה שמות,</strong> שיש בהם איסורים שונים, כגון שהאחד אסור משום ערלה והאחר משום טבל, והיו כולם <strong>ממין אחד</strong> (תוספות), <strong>או</strong> שהיו <strong>משלשה מינין</strong> — <strong>אסורין, ומצטרפין זה עם זה</strong> לשיעור אחד. <strong>ואמר חזקיה:</strong>
## דף צ.
 <strong>במיני מתיקה שנו, הואיל וראויין</strong> להצטרף יחד <strong>למתק קדירה.</strong> ומכאן נדייק: <strong>טעמא דחזו</strong> <small>[הטעם</small> דווקא <small>כשהיו ראויים]</small> <strong>למתק את הקדירה</strong> בכולם כאחד, <strong>הא לאו הכי</strong> <small>[הרי</small> אם <small>לא כך]</small> — <strong>לא</strong> מצטרפים, והרי שתבלינים כרגיל אינם מצטרפים לשיעור אחד! ומשיבים: <strong>הכא נמי חזו למתק</strong> <small>[כאן גם כן,</small> במשנתנו מדובר <small>ב</small>אופן ש<small>ראויים למתק].</small>
 <big>א</big> שנינו במשנה ש<strong>קליפי אגוזין וקליפי רמונים סטיס ופואה,</strong> שיעורם להוצאת שבת — <strong>כדי לצבוע</strong> בהם <strong>בגד קטן. ורמינהו</strong> <small>[ומשליכים,</small> מראים סתירה<small>]</small> לדברים אלה ממה ששנינו במקום אחר: <strong>המוציא</strong> בשבת <strong>סמנים שרויין,</strong> שיעורם לענין הוצאה — <strong>כדי לצבוע בהן דוגמא לאירא</strong> (כמות קטנה של צמר שהאורג נותן בקנה האריגה שלו לדוגמא בלבד), והרי שאין צורך שיהא בהם כדי צביעת בגד קטן! ומשיבים: <strong>הא איתמר עלה</strong> <small>[הרי נאמר עליה],</small> ש<strong>אמר רב נחמן</strong> שכך <strong>אמר רבה בר אבוה:</strong> בסימנים שרויים די בשיעור קטן יותר, <strong>לפי שאין אדם טורח לשרות</strong> מלכתחילה <strong>סממנים לצבוע בהן דוגמא לאירא,</strong> אלא לצורך בגד חשוב יותר. ואולם סממנים שהם כבר שרויים ומוכנים שיעורם קטן בהרבה, ודי שיהא בו כדי צביעת דוגמה לאירא.
 <big>ב</big> במשנה הוזכרו חמרי כביסה שונים, וביניהם <strong>מי רגלים,</strong> ובגמרא מבארים את מהותם של החומרים המוזכרים. <strong>תנא</strong> <small>[שנה]</small> החכם בברייתא: כשהוזכרו <strong>מי רגלים</strong> במשנה, לא הזכירו אלא את <strong>מי רגלים עד</strong> שהם בני <strong>ארבעים יום,</strong> שלאחר מכן פגה חמיצותם ואינם ראויים עוד לשימוש. על <strong>נתר</strong> שהוזכר במשנה <strong>תנא</strong> <small>[שנה]</small> החכם בברייתא: המדובר ב<strong>נתר אלכסנדרית</strong> (הבא מאלכסנדריה) <strong>ולא נתר</strong> של המקום הנקרא <strong>אנפנטרין,</strong> שטיבו שונה. ועל <strong>בורית</strong> שהוזכרה במשנה <strong>אמר רב יהודה: זה חול.</strong> ומקשים, <strong>והתניא</strong> <small>[והרי שנינו</small> בברייתא<small>]:</small> <strong>הבורית והחול,</strong> וכיון שנזכרים הם בנפרד, הרי שהם שונים זה מזה! <strong>אלא</strong> יש לומר: <strong>מאי</strong> <small>[מהי]</small> <strong>בורית</strong> — <strong>כבריתא</strong> <small>[גופרית].</small>
 <strong>מיתיבי</strong> <small>[מ</small><small>קשים]</small> על כך ממה ששנינו בענין הצמחים שנאסרו לשימוש בשביעית, ש<strong>הוסיפו עליהן</strong> את <strong>החלביצין, ו</strong>את <strong>הלעינון, והבורית, והאהל. ואי סלקא דעתך</strong> <small>[ואם יעלה על דעתך]</small> לומר שבורית היא <strong>כבריתא</strong> <small>[גפרית],</small> <strong>כבריתא מי איכא</strong> <small>[גפרית האם ישנה]</small> <strong>ב</strong>דיני <strong>שביעית?! והתנן</strong> <small>[והרי שנינו</small> במשנה<small>]:</small> <strong>זה הכלל, כל שיש לו עיקר</strong> (שורש) וצומח — <strong>יש לו שביעית, ושאין לו עיקר</strong> — <strong>אין לו שביעית! אלא מאי</strong> <small>[מה</small> פירוש<small>]</small> <strong>בורית</strong> — היא <strong>אהלא</strong> <small>[אהל].</small> ושואלים: <strong>והתניא</strong> <small>[והרי שנינו</small> בברייתא<small>]:</small> <strong>והבורית ואהלא,</strong> וכיון שנזכרים הם בנפרד, הרי שהם שונים זה מזה! <strong>אלא</strong> יש לומר כי <strong>תרי גווני אהלא</strong> <small>[שני סוגים</small> של <small>אהל]</small> יש, ואחד מהם הוא הקרוי "בורית".
 ועל <strong>קימוליא</strong> המוזכרת במשנה <strong>אמר רב יהודה:</strong> זהו החומר הנקרא <strong>שלוף דוץ.</strong> על <strong>אשלג</strong> שהוזכר במשנה <strong>אמר שמואל: שאילתינהו</strong> <small>[שאלתי אותם]</small> את <strong>כל נחותי ימא</strong> <small>[יורדי הים]</small> מהו אשלג, <strong>ואמרו לי</strong> ש<strong>"שונאנה" שמיה</strong> <small>[שמו],</small> <strong>ומשתכח בנוקבא דמרגניתא ומפקי ליה ברמצא דפרזלא</strong> <small>[ונמצא בצידפי המרגליות ומוציאים אותו בשיפוד של ברזל].</small>
 <big>ג משנה</big> שיעור <strong>פלפלת</strong> לאיסור הוצאת שבת — <strong>כל שהוא, ו</strong>כן <strong>עטרן כל שהוא. מיני בשמים ומיני מתכות</strong> — <strong>כל שהן. מאבני המזבח ומעפר המזבח,</strong> וכן רקבובית הספרים הבאה כתוצאה מחרק ה<strong>מקק</strong> הפוגע ב<strong>ספרים</strong> של קודש, <strong>ומקק מטפחותיהם</strong> של הספרים שיעורם ב<strong>כל שהוא.</strong> וטעמו של דבר, <strong>ש</strong>מפני הקדושה שבהם <strong>מצניעין אותן לגונזן</strong> ולכן חשיבותם אף בשיעור קטן ביותר. <strong>ר' יהודה אומר: אף המוציא</strong> בשבת <strong>משמשי עבודה זרה,</strong> שיעורם <strong>כל שהוא, שנאמר: "ולא ידבק בידך מאומה מן החרם"</strong> (דברים יג, יח) וכיון שאף חלק קטן ביותר מהם אסור בשימוש, וחובה לבערו, חשיבותו בכל שהוא.
 <big>ד גמרא</big> שואלים: <strong>פלפלת</strong> בשיעור <strong>כל שהוא למאי חזיא</strong> <small>[למה</small> היא <small>ראוייה]?</small> ומשיבים: <strong>לריח הפה,</strong> שהיא מפיגה אותו. <strong>עיטרן</strong> בשיעור <strong>כל שהוא למאי חזיא</strong> <small>[למה</small> הוא <small>ראוי]?</small> — לרפואה <strong>לצילחתא</strong> <small>[כאב ראש].</small> שנינו במשנה ששיעור <strong>מיני בשמים</strong> להוצאת שבת — <strong>כל שהן.</strong> תנו <strong>רבנן</strong> <small>[שנו חכמים]</small> בברייתא: אף <strong>המוציא</strong> בשבת דבר שיש בו <strong>ריח רע</strong> שמשתמשים בו לצורך רפואה וכיוצא בה, שיעורו — <strong>כל שהוא. שמן טוב</strong> של בושם שיעורו — <strong>כל שהוא. ארגמן</strong> — <strong>כל שהוא. ובתולת הוורד</strong> (ניצן של פרח הורד), שיעורה להוצאת שבת — <strong>אחת.</strong>
 שנינו במשנה ששיעור <strong>מיני מתכות</strong> להוצאת שבת — <strong>כל שהן.</strong> ושואלים: כל שהן <strong>למאי חזו</strong> <small>[למה</small> הם <small>ראויים],</small> ומדוע תיחשב זו להוצאה? <strong>תניא</strong> <small>[שנויה</small> ברייתא<small>],</small> <strong>ר' שמעון בן אלעזר אומר: שכן</strong> כמות ברזל קטנה ביותר <strong>ראוי לעשות ממנה דרבן</strong> (מסמר) <strong>קטן.</strong> וכיון שנידון כאן שיעור מתכות לענין הוצאת שבת, מזכירים דיון כיוצא בזה לדיני הקדשות.
 <strong>תנו רבנן</strong> <small>[שנו חכמים]</small> בברייתא: <strong>האומר "הרי עלי ברזל "</strong>שאתן כתרומה למקדש, ולא פירש שיעור מסויים, <strong>אחרים אומרים: לא יפחות</strong> מלתת להקדש כשיעור <strong>מאמה על אמה.</strong> ושואלים: <strong>למאי חזיא</strong> <small>[למה ראויה]</small> פיסת ברזל זו? <strong>אמר רב יוסף: לכלייא עורב,</strong> שהיה גג ההיכל מצופה טבלאות ברזל ובהן מסמרים, כדי שלא ישבו העורבים על הגג. <strong>ואיכא דאמרי</strong> <small>[ויש שאומרים]</small> אותם דברים בסגנון שונה במקצת, <strong>אחרים אומרים: לא יפחות מ</strong>שיעור הראוי ל<strong>כלייא עורב. וכמה</strong> הוא שיעור זה? <strong>אמר רב יוסף: אמה על אמה.</strong> המנדב <strong>נחשת, לא יפחות מ</strong>שיעור השווה <strong>מעה כסף. תניא</strong> <small>[שנויה</small> ברייתא<small>]</small> <strong>ר' אליעזר אומר: לא יפחות מצינורא</strong> (כעין מחט ארוכה) <strong>קטנה של נחשת.</strong> ושואלים: <strong>למאי חזיא</strong> <small>[למה</small> היא <small>ראויה]</small> במקדש? <strong>אמר אביי: שמחטטין בה</strong> ומנקים <strong>את הפתילות</strong> שבמנורה <strong>ומקנחין</strong> בה את <strong>הנרות.</strong>
 <big>ה</big> שנינו במשנה את שיעור הוצאתם של רקבובית הספרים שנעשתה כתוצאה מ<strong>מקק ספרים ומקק מטפחת. אמר ר' יהודה:</strong> מיני החרקים הללו, <strong>מקק דסיפרי</strong> <small>[של ספרים],</small> וכן החרק הקרוי <strong>תכך דשיראי</strong> <small>[של משי],</small> <strong>ואילא דעינבי</strong> <small>[של ענבים],</small> <strong>ופה דתאני</strong> <small>[של תאנים],</small> <strong>והה דרימוני</strong> <small>[של רימונים]</small> — <strong>כולהו סכנתא</strong> <small>[כולם סכנה]</small> לבולע אותם. וכעין זה מסופר: <strong>ההוא תלמידא דהוה יתיב קמיה</strong> <small>[תלמיד אחד שהיה יושב לפני]</small> <strong>ר' יוחנן, הוה קאכיל תאיני</strong> <small>[</small>ו<small>היה אוכל תאנים].</small> <strong>אמר ליה</strong> <small>[לו]</small> אותו תלמיד לר' יוחנן: <strong>רבי,</strong> וכי <strong>קוצין</strong> (קוצים) <strong>יש בתאנים? אמר ליה</strong> <small>[לו]</small> ר' יוחנן: <strong>קטליה</strong> <small>[הרגו]</small> <strong>פה לדין</strong> <small>[את זה],</small> שהתולעת שהיתה בתאנה מנקבת עתה את גרונו של אותו תלמיד.
 <big>ו משנה</big> <strong>המוציא</strong> בשבת <strong>קופת הרוכלין, אף על פי שיש בה מינין הרבה,</strong> שהרוכל נושא בסלו מינים רבים של בשמים ותכשיטים — <strong>אינו חייב אלא חטאת אחת,</strong> כיון שהכל הוא הוצאה אחת בלבד. המוציא <strong>זרעוני גינה,</strong> שיעורן להוצאת שבת — <strong>פחות מכגרוגרת. ר' יהודה בן בתירה אומר:</strong> די ב<strong>חמישה</strong> זרעונים.
## דף צ:
 <strong>זרע קישואין,</strong> כיון שהצמחים גדולים וניכרים די ב<strong>שנים. זרע דילועין</strong> — <strong>שנים. זרע פול המצרי</strong> — <strong>שנים. חגב חי טהור</strong> — <strong>כל שהוא.</strong> וחגב <strong>מת</strong> טהור, כיון שהוא ראוי לאכילה שיעורו ככל המאכלים — <strong>כגרוגרת. צפורת כרמים</strong> שהיא מין חגב, <strong>בין חיה בין מתה,</strong> שיעורה להוצאת שבת — <strong>כל שהוא,</strong> כיון <strong>שמצניעין אותה לרפואה</strong> ולסגולה, ומכאן שהיא חשובה. <strong>ר' יהודה אומר: אף המוציא חגב חי טמא</strong> שיעורו ב<strong>כל שהוא,</strong> לפי <strong>שמצניעין אותו לקטן לשחוק בו.</strong>
 <big>א גמרא</big> שנינו במשנה שיעורם של זרעוני גינה להוצאת שבת. <strong>ורמינהו</strong> <small>[ומשליכים,</small> מראים סתירה<small>]</small> על כך ממה ששנינו: <strong>זבל וחול הדק,</strong> שיעורו להוצאת שבת — שיהיה בהם <strong>כדי לזבל</strong> בהם <strong>קלח של כרוב,</strong> אלו <strong>דברי ר' עקיבא. וחכמים אומרים: כדי לזבל כרישא</strong> אחת. הרי שאף צמח אחד הוא שיעור חשוב! <strong>אמר רב פפא: הא</strong> <small>[זה]</small> ששנינו ששיעורו קטן הרי זה באופן <strong>דזריע</strong> <small>[ש</small>הוא <small>זרוע]</small> וכבר גדל, שבכגון זה מביאים זבל אף לאחד. ואילו <strong>הא</strong> <small>[זה]</small> ששנינו ששיעורו גדול יותר הרי זה באופן <strong>דלא זריע</strong> <small>[שאינו זרוע],</small> שבכגון זה אין האדם נוהג להוציא כל כך מעט, <strong>לפי שאין אדם טורח להוציא נימא</strong> (גרגר) <strong>אחת לזריעה.</strong>
 <big>ב</big> על האמור במשנה בשיעור <strong>זרע קישואין</strong> ודלועין <strong>תנו רבנן</strong> <small>[שנו</small> חכמים]: <strong>המוציא גרעינין, אם ל</strong>צורך <strong>נטיעה</strong> הוציא, שיעורם להוצאת שבת — <strong>שתים, אם לאכילה</strong> לבעלי חיים הוציא, שיעורם — <strong>כמלא פי חזיר, וכמה מלא פי חזיר</strong> — <strong>אחת.</strong> ו<strong>אם להסיק</strong> בהם הוציא — <strong>כדי</strong> הראוי <strong>לבשל ביצה קלה. אם לחשבון</strong> הוציא, לשמש כעזר לזכור דברים — <strong>שתים. אחרים אומרים: חמש,</strong> שעד חמש זוכרים בעל פה, ואין צורך בסימנים. ועוד <strong>תנו רבנן</strong> <small>[שנו</small> חכמים]: <strong>המוציא שני נימין</strong> (שערות) <strong>מזנב הסוס</strong> או <strong>מזנב הפרה</strong> — <strong>חייב, שמצניעין אותן לנישבין</strong> <small>[למלכודות].</small> <strong>מקשה</strong> (שערה נוקשה) <strong>של חזיר,</strong> שיעורה להוצאת שבת — <strong>אחת,</strong> שמשתמשים בה בתפירת נעליים ויש בה חשיבות. <strong>צורי דקל</strong> (נצרים קלופים של דקל) — <strong>שתים. תורי דקל,</strong> חוטים שמסירים מקליפת החריות והם דקים יותר — <strong>אחת.</strong>
 <big>ג</big> שנינו במשנה ש<strong>ציפורת כרמים, בין חיה</strong> ו<strong>בין מתה,</strong> שיעורה — כל שהוא, <strong>כיון</strong> שמצניעים אותה לרפואה וסגולה. ושואלים: <strong>מאי</strong> <small>[מהי]</small> <strong>ציפורת כרמים</strong> זו? <strong>אמר רב:</strong> החגב הנקרא <strong>פליא ביארי. אמר אביי: ומשתכח בדיקלא דחד נבארא ועבדי לה לחוכמא</strong> <small>[ונמצאת</small> ציפורת הכרמים <small>בדקל ש</small>יש בו <small>סיב אחד</small> בלבד <small>ומשתמשים בה</small> כסגולה <small>לחכמה].</small> <strong>אכיל ליה לפלגא דימיניה, ופלגא דשמאליה רמי לה בגובתא דנחשא וחתים לה בשיתין גושפנקי, ותלי לה באיברא דשמאלא</strong> <small>[אוכל</small> הוא <small>את חצייה הימני, ו</small>את <small>חציה השמאלי משליך,</small> מניח, <small>בשפופרת של נחושת וחותם אותה בשישים חותמות ותולה אותה בזרועו השמאלית].</small> <strong>וסימניך</strong> <small>[וסימן</small> יש <small>לך]</small> בדבר איזה חלק יש לאכול ואיזה לתלות, מן הכתוב <strong>"לב חכם לימינו ולב כסיל לשמאלו"</strong> (קהלת י, ב), <strong>וחכים</strong> <small>[ומחכים]</small> <strong>כמה דבעי</strong> <small>[ש</small>הוא <small>רוצה],</small> <strong>וגמר</strong> <small>[ולומד]</small> <strong>כמה דבעי</strong> <small>[ש</small>הוא <small>רוצה],</small> <strong>ואכיל ליה לאידך פלגא</strong> <small>[ו</small>אחר כך <small>אוכל את החצי האחר],</small> <strong>דאי</strong> <small>[שאם]</small> <strong>לא</strong> יעשה כן — <strong>מיעקר</strong> <small>[ייעקר,</small> ישתכח<small>]</small> <strong>תלמודו.</strong>
 <big>ד</big> שנינו במשנה ש<strong>ר' יהודה אומר</strong> ש<strong>אף המוציא</strong> חגב חי טמא חייב בכל שהוא שכן מצניעים אותו לתינוק לשחק בו. ומסבירים: <strong>ו</strong>ה<strong>תנא קמא סבר</strong> <small>[הראשון סבור]</small> ש<strong>לא</strong> נותנים לתינוק חגב טמא קטן לשחק בו. <strong>מאי טעמא</strong> <small>[מה טעם]</small> הדבר? — משום החשש <strong>דילמא אכיל ליה</strong> <small>[שמא יאכל אותו]</small> הילד. ומקשים: <strong>אי הכי</strong> <small>[אם כך]</small> שחוששים לדבר, אם כן חגב <strong>טהור נמי</strong> <small>[גם כן]</small> יאסרו לתת לתינוק שמא יאכלנו. <strong>דהא</strong> <small>[שהרי]</small> מסופר ש<strong>רב כהנא הוה קאים קמיה</strong> <small>[היה עומד לפני]</small> <strong>רב והוה קמעבר שושיבא אפומיה</strong> <small>[והיה מעביר חגב</small> חי <small>טהור ליד פיו].</small> <strong>אמר ליה</strong> <small>[לו]</small> רב לרב כהנא: <strong>שקליה</strong> <small>[הנח אותו]</small> כדי ש<strong>לא לימרו מיכל קאכיל ליה וקעבר</strong> <small>[יאמרו</small> ש<small>אוכל הוא אותו ועובר]</small> <strong>משום "בל תשקצו את נפשותיכם"</strong> (ויקרא יא, מג), נמצא שאף אכילת חגב טהור בעודו חי יש בה משום עבירה! <strong>אלא</strong> יש לומר שאף לדעת סתם משנה אין חשש שהילד הקטן יאכל את החגב שהוא משחק בו, אלא טעם האיסור בחגב טמא הריהו <strong>דילמא מיית ואכיל ליה</strong> <small>[ושמא ימות</small> החגב <small>ויאכל אותו],</small> ולכן אין מניחים לילד לשחק בחגב טמא. <strong>ור' יהודה</strong> סבר שאין לחשוש לכך, כי <strong>אי מיית</strong> <small>אם ימות</small> החגב — ה<strong>קטן מיספד ספיד ליה</strong> <small>[</small><small>יספוד לו]</small> ויתאבל עליו, ובודאי לא יאכלנו.
 
 <big>א משנה</big> <strong>המצניע לזרע ו</strong>כן <strong>לדוגמא ו</strong>כן <strong>לרפואה והוציאו בשבת</strong> — <strong>חייב</strong> עליו <strong>בכל שהוא,</strong> שכיון שהצניע כמות זו, אף שהיא פחותה מן השיעורים שנקבעו בהלכה, ודאי חשובה היא לו, לאדם זה, וחייב אם כן גם על הוצאתה. <strong>וכל אדם</strong> אחר — <strong>אין חייב עליו</strong> בהוצאתו בשבת <strong>אלא כשיעורו.</strong> ואם <strong>חזר והכניסו</strong> המצניע ושוב אינו מתכוון להשתמש בו לאותו צורך מיוחד — <strong>אינו חייב אלא כשיעורו,</strong> אם יוציאנו (רש"ש).
 <big>ב גמרא</big> ושואלים: <strong>למה ליה למיתני</strong> <small>[לו לשנות]</small> <strong>"המצניע"</strong> ואחר כך לומר "המוציא"? <strong>ליתני</strong> <small>[שישנה]</small> רק: <strong>המוציא לזרע ולדוגמא ולרפואה</strong> — <strong>חייב בכל שהוא!</strong> שהרי על ההוצאה הוא מתחייב, ואם מוציא לצורך כמות קטנה מן השיעור הראה בכך שהוא מחשיבה — ויתחייב עליה! <strong>אמר אביי: הכא במאי עסקינן</strong> <small>[כאן במה אנו עוסקים]</small> <strong>— כגון שהצניעו</strong> לצורך מסויים <strong>ושכח למה הצניעו, והשתא קא מפיק ליה סתמא</strong> <small>[ועכשיו מוציא אותו סתם]</small>.
## דף צא.
 <strong>מהו דתימא</strong> <small>[שתאמר]</small> כי בכך <strong>בטולי</strong> <small>[ביטול]</small> מוחלט <strong>בטלה מחשבתו</strong> הראשונה, כיון שאינו יודע לשם מה הצניע, על כן <strong>קא משמע לן</strong> <small>[הוא</small> התנא במשנתנו <small>משמיע לנו]</small> כי <strong>כל העושה</strong> פעולה בדבר מסויים שעסק בו כבר בעבר <strong>— על דעת ראשונה הוא עושה.</strong>
 <big>א</big> <strong>אמר רב יהודה</strong> שכך <strong>אמר שמואל: מחייב היה ר' מאיר אף במוציא</strong> בשבת <strong>חטה אחת ל</strong>צורך <strong>זריעה.</strong> ושואלים: <strong>פשיטא</strong> <small>[פשוט,</small> מובן מאליו<small>],</small> שהרי כאשר שנינו במשנה שיעור הוצאה האסורה בזרעים לשון <strong>"כל שהוא" תנן</strong> <small>[שנינו],</small> וכיון שכלל הוא שכל סתם משנה שלא נזכר שם אומרה, כשיטת ר' מאיר היא, אם כן הרי שדבר זה מפורש כבר! וזה כולל בודאי גם שיעור של פחות מחיטה. ומתרצים שהיה בכל זאת צורך בכך, שכן <strong>מהו דתימא</strong> <small>[שתאמר]</small> שלשון <strong>"כל שהוא"</strong> ששנינו — הכוונה היא <strong>לאפוקי</strong> <small>[להוציא]</small> <strong>מ</strong>ן ההכרח שיהא שיעור <strong>גרוגרת, ו</strong>אולם <strong>לעולם</strong> אינו חייב <strong>עד דאיכא</strong> <small>[שיש]</small> במה שהוא מוציא שיעור של לפחות <strong>כזית,</strong> על כן <strong>קא משמע לן</strong> <small>[הוא משמיע לנו]</small> ש"כל שהוא" הריהו אף גרעין אחד. <strong>מתקיף לה</strong> <small>[מקשה עליה]</small> על השיטה הראשונה <strong>רב יצחק בריה</strong> <small>[בנו]</small> של <strong>רב יהודה: אלא מעתה</strong> שאנו תולים כל דבר רק בכוונתו של המוציא ולא בשיעורים המקובלים, אם <strong>חישב להוציא</strong> את <strong>כל ביתו</strong> בבת אחת, <strong>הכי נמי דלא מיחייב</strong> <small>[כך גם כן</small> תאמר <small>שאינו מתחייב]</small> <strong>עד דמפיק לכוליה</strong> <small>[עד שמוציא את כולו]</small> בבת אחת?! ומשיבים: אין להשוות, שכן <strong>התם</strong> <small>[שם]</small> במחשב להוציא את כל ביתו — <strong>בטלה דעתו אצל כל אדם,</strong> שכן רוב האנשים אינם עושים כך, ולכן אין כוונתו נחשבת.
 <big>ב</big> <strong>ו</strong>עוד שנינו במשנה ש<strong>כל אדם,</strong> שאינו רגיל להצניע דברים אלו <strong>אין חייבין עליו</strong> (אינו חייב על הוצאה) בשיעור קטן, אפילו על דבר שהוצנע <strong>אלא כשיעורו</strong> המקובל. ומעירים: <strong>מתניתין</strong> <small>[משנתנו</small> זו<small>]</small> היא <strong>לא כ</strong>שיטת <strong>ר' שמעון בן אלעזר. דתניא</strong> <small>[ש</small>כן <small>שנינו</small> בברייתא<small>],</small> <strong>כלל אמר ר' שמעון בן אלעזר: כל שאינו כשר להצניע</strong> (שאינו ראוי בעיני אנשים ולכן אף אין מצניעים כמוהו), <strong>ואין מצניעין</strong> (רגילים להצניע) <strong>כמוהו, והוכשר</strong> משום מה <strong>ל</strong>אדם <strong>זה והצניעו, ובא</strong> אדם <strong>אחר והוציא</strong> אותו — <strong>נתחייב זה</strong> המוציא <strong>במחשבתו</strong> של <strong>זה</strong> המצניע.
 <big>ג</big> <strong>אמר רבא</strong> שכך <strong>אמר רב נחמן: הוציא</strong> בשבת <strong>כ</strong>שיעור <strong>גרוגרת</strong> זרעים <strong>לאכילה, ונמלך עליה</strong> בתוך כדי דרכו להשתמש בה <strong>לזריעה, אי נמי</strong> <small>[או גם כן]</small> התכוון להוציאה <strong>לזריעה, ונמלך עליה לאכילה</strong> — <strong>חייב,</strong> ותוהים: <strong>פשיטא</strong> <small>[פשוט,</small> מובן מאליו<small>],</small> שכן <strong>זיל הכא</strong> — <strong>איכא שיעורא, וזיל הכא</strong> — <strong>איכא שיעורא</strong> <small>[</small>אם <small>תלך לכאן,</small> על פי המחשבה הראשונה — <small>יש שיעור</small> הראוי לחייבו, <small>ו</small>אם <small>תלך לכאן,</small> אחרי המחשבה השנייה — <small>יש שיעור</small> הראוי לחייבו<small>]!</small> ומשיבים: בכל זאת יש בדבר חידוש, שכן <strong>מהו דתימא</strong> <small>[שתאמר]</small> כי כדי שיתחייב בהוצאה <strong>בעינן</strong> <small>[צריכים אנו]</small> שתהא ה<strong>עקירה והנחה בחדא מחשבה</strong> <small>[במחשבה אחת],</small> <strong>והא ליכא</strong> <small>[והרי אינה],</small> ושמא משום שינוי הכוונה, הריהו כאילו עשה שני חצאי מלאכה נפרדים, על כן <strong>קא משמע לן</strong> <small>[הוא משמיע לנו]</small> שהרי זו מלאכה אחת האסורה ולכן חייב.
 על סמך הלכה זו <strong>בעי</strong> <small>[שאל]</small> <strong>רבא: הוציא</strong> זרעים בשיעור של כ<strong>חצי גרוגרת,</strong> שהוא פחות מכדי שיעור הוצאה, <strong>ל</strong>צורך <strong>זריעה,</strong> ובינתיים נרטבו הזרעים <strong>ותפחה</strong> עד כגרוגרת, <strong>ונמלך עליה</strong> שתהא <strong>לאכילה, מהו</strong> הדין בכגון זה? וצדדי השאלה: <strong>אם תמצי</strong> <small>[תרצה]</small> <strong>לומר</strong> כי <strong>התם</strong> <small>[שם]</small> במקרה הראשון <strong>הוא דמיחייב</strong> <small>[שמתחייב],</small> משום <strong>דזיל הכא</strong> — <strong>איכא שיעורא וזיל הכא</strong> — <strong>איכא שיעורא</strong> <small>[ש</small>אם <small>תלך לכאן,</small> אחר מחשבתו הראשונה — <small>יהא שיעור, ו</small>אם <small>תלך לכאן</small> אחר מחשבתו השניה — <small>יהא שיעור],</small> ואולם הלא <strong>הכא</strong> <small>[כאן],</small> <strong>כיון דבעידנא דאפקה</strong> <small>[שבזמן שהוציאה]</small> <strong>לא הוה ביה</strong> <small>[היה בה]</small> <strong>שיעור אכילה</strong> ולכן <strong>לא מיחייב</strong> <small>[מתחייב],</small> <strong>או דילמא</strong> <small>[שמא]:</small> <strong>כיון</strong> ש<strong>אילו אישתיק</strong> <small>[היה שותק]</small> <strong>ולא חשיב</strong> <small>[היה חושב]</small> <strong>עליה</strong> כלל היה <strong>מיחייב</strong> <small>[מתחייב]</small> על ה<strong>מחשבה</strong> של הוצאה לצורך <strong>זריעה,</strong> ואם כן <strong>השתא נמי מיחייב</strong> <small>[עכשיו גם כן יתחייב],</small> שהרי אפילו לפי המחשבה השנייה היתה זו הוצאה עכשיו.
 <strong>ואם תמצי</strong> <small>[תרצה]</small> <strong>לומר</strong> כי <strong>כיון</strong> ש<strong>אילו אישתיק ולא חשיב</strong> <small>[חשב]</small> <strong>עליה</strong> — הריהו <strong>מיחייב</strong> <small>[מתחייב]</small> על ה<strong>מחשבה</strong> של ה<strong>זריעה, השתא נמי מיחייב</strong> <small>[עכשיו גם כן מתחייב],</small> אם <strong>הוציא</strong> זרעים בשיעור <strong>כגרוגרת ל</strong>צורך <strong>אכילה, וצמקה</strong> ונפחתה משיעורה <strong>ונמלך עליה לזריעה, מהו</strong> הדין בכגון זה? <strong>הכא</strong> <small>[כאן]</small> <strong>ודאי כי אישתיק</strong> <small>[כאשר</small> הוא <small>שותק]</small> ולא היה משנה את מחשבתו — על ה<strong>מחשבה קמייתא</strong> <small>[הראשונה]</small> <strong>לא מיחייב</strong> <small>[היה מתחייב],</small> שהרי אין בה כשיעור הראוי לה, <strong>או דילמא</strong> <small>[שמא]</small> <strong>בתר השתא אזלינן, ומיחייב</strong> <small>[אחרי</small> מחשבה של <small>עכשיו אנחנו הולכים, ומתחייב],</small> <strong>ואם תמצי</strong> <small>[תרצה]</small> <strong>לומר</strong> כי <strong>בתר השתא אזלינן</strong> (<small>אחרי</small> מחשבה <small>של עכשיו אנו הולכים],</small> <strong>ומיחייב</strong> <small>[ומתחייב],</small> ואם כן, נשאל, אם <strong>הוציא כגרוגרת ל</strong>צורך <strong>אכילה וצמקה</strong> בדרך ונהייתה פחות מכגרוגרת, <strong>וחזרה ותפחה</strong> לכדי שיעור גרוגרת, <strong>מהו</strong> הדין בכגון זה, האם <strong>יש דיחוי לענין שבת,</strong> ונאמר כי כיון שברגע מסויים לא היתה הגרוגרת ראוייה לאכילה שוב אין כאן מקום לחיוב, <strong>או</strong> שמא <strong>אין דיחוי לענין שבת,</strong> והרגע הקובע הוא רק זה של העקירה וההנחה? לכל אחת מן השאלות הללו לא נמצא פתרון, ועל כן <strong>תיקו</strong> <small>[תעמוד]</small> במקומה.
 <big>ד</big> <strong>בעא מיניה</strong> <small>[שאל ממנו]</small> <strong>רבא מרב נחמן: זרק כזית תרומה לבית טמא מהו?</strong> ומתחילה מבררים את השאלה: <strong>למאי</strong> <small>[למה,</small> לאיזה ענין<small>]</small> נשאלה שאלה זו? <strong>אי</strong> <small>[אם]</small> <strong>לענין שבת</strong> — הרי כדי לחייבו בהוצאה <strong>כ</strong>שיעור <strong>גרוגרת בעינן</strong> <small>[צריכים אנו]</small> שיהיה ואין די בכזית, ו<strong>אי</strong> <small>[אם]</small> <strong>לענין טומאה</strong> — <strong>כביצה אוכלין בעינן</strong> <small>[צריכים אנו]</small> שיהיה לכל הפחות, ובפחות משיעור זה אין טומאה חלה עליו! ומשיבים: <strong>לעולם לענין שבת</strong> היתה השאלה, <strong>וכגון דאיכא</strong> <small>[שיש]</small> כבר באותו בית <strong>פחות מכביצה אוכלין, והאי</strong> <small>[וזה]</small> שיעור הכזית שנזרק <strong>משלימו ל</strong>כדי שיעור <strong>כביצה.</strong> והשאלה היא <strong>מאי</strong> <small>[מה]</small> יהא הדין בכגון זה, האם נאמר <strong>כי מ</strong>אחר שכזית זה <strong>מצטרף</strong> למצוי בבית ומתחייב <strong>לענין טומאה</strong> — <strong>מיחייב נמי</strong> <small>[יתחייב גם כן]</small> <strong>לענין שבת, או דילמא</strong> <small>[שמא]:</small> <strong>כל</strong> שהוא <strong>לענין שבת</strong> שיעור של <strong>כגרוגרת בעינן</strong> <small>[צריכים אנו]</small> שיהיה כדי לחייבו. <strong>אמר ליה</strong> <small>[לו]</small> רב נחמן: כבר <strong>תניתוה</strong> <small>[שניתם אותה]</small> את הברייתא שיש בה תשובה לשאלה זו. ששנינו, <strong>אבא שאול אומר: שתי הלחם ולחם הפנים</strong> שבמקדש, <strong>שיעורן</strong> — <strong>כגרוגרת</strong> להוצאת שבת, <strong>ואמאי</strong> <small>[ומדוע]</small> יהא שיעורן כך? <strong>לימא</strong> <small>[נאמר]:</small> <strong>מ</strong>כיון ש<strong>לענין</strong>
## דף צא:
 <strong>יוצא</strong> (שאסור להוציא מן הלחם המקודש לחוץ לחומת העזרה) שיעורו — כדי להתחייב <strong>בכזית,</strong> אף <strong>לענין שבת נמי</strong> <small>[גם כן]</small> יהא שיעורו — <strong>בכזית!</strong> ודוחים: <strong>הכי השתא</strong> <small>[כיצד אתה משווה]?!</small> <strong>התם,</strong> <small>[שם]</small> — <strong>מדאפקיה</strong> <small>[מ</small>רגע <small>שהוציאו]</small> מ<strong>חוץ לחומת העזרה איפסיל ליה</strong> <small>[נפסל לו]</small> <strong>ב</strong>איסור <strong>יוצא,</strong> אבל לענין <strong>שבת לא מיחייב</strong> <small>[אינו מתחייב]</small> <strong>עד דמפיק ליה</strong> <small>[שמוציא אותו]</small> <strong>לרשות הרבים</strong> הרחוקה מחומת העזרה, <strong>הכא</strong> <small>[כאן]</small> — <strong>שבת וטומאה בהדי הדדי קאתיין</strong> <small>[ביחד הן באות]</small> ומאחר שכזית זה נחשב לענין טומאה — ייחשב אף לענין שבת.
 <big>א</big> שנינו במשנה שאם <strong>חזר והכניסו</strong> המצניע לאותו חפץ ושוב אינו מתכוון להשתמש בו לאותו צורך מיוחד שהחשיב אותו, שוב <strong>אינו חייב</strong> על הוצאתו <strong>אלא</strong> כאשר הוציאו <strong>כשיעורו</strong> הרגיל והקבוע. ושואלים: <strong>פשיטא</strong> <small>[פשוט,</small> מובן מאליו<small>],</small> שהרי כיון שהחזירו, נראה שאינו מחשיבו באופן מיוחד, ונעשה החפץ כשל כל אדם! <strong>אמר אביי: הכא במאי עסקינן</strong> <small>[כאן במה אנו עוסקים]</small> — <strong>כגון שזרקו לאוצר</strong> (מחסן) <strong>ומקומו ניכר</strong> עדיין לזורק, שיודע היכן מונח. <strong>מהו דתימא</strong> <small>[שתאמר]</small> כי <strong>כיון</strong> ש<strong>מקומו ניכר</strong> הרי עדיין <strong>במילתיה קמייתא קאי</strong> <small>[בענינו,</small> בדינו, <small>הראשון עומד],</small> על כן <strong>קא משמע לן</strong> <small>[הוא משמיע לנו]</small> ש<strong>מדזרקיה</strong> <small>[מתוך</small> זה <small>שזרקו]</small> <strong>לאוצר</strong> בכך הראה כי <strong>בטולי בטליה</strong> <small>[ביטלו]</small> מחשיבותו הראשונה.
 <big>ב משנה</big> <strong>המוציא אוכלין</strong> מביתו בשבת <strong>ונתנן על האסקופה</strong> (מפתן) הדלת, <strong>בין שחזר</strong> הוא <strong>והוציאן</strong> מן האיסקופה לרשות הרבים, <strong>בין שהוציאן אחר</strong> — <strong>פטור, מפני שלא עשה מלאכתו</strong> (מלאכת ההוצאה) <strong>בבת אחת,</strong> ובדומה לזה, <strong>קופה</strong> (סל) <strong>שהיא מלאה פירות ונתנה על אסקופה החיצונה</strong> שהיא ברשות הרבים, ועדיין חלק מן הקופה מונחת בפנים, <strong>אף על פי שרוב</strong> ה<strong>פירות</strong> מצויים כבר <strong>מבחוץ</strong> — <strong>פטור, עד שיוציא את כל הקופה,</strong> ואינו מתחייב על אותם הפירות שבקופה שהוציא לרשות הרבים.
 <big>ג גמרא</big> מתחילה שואלים: <strong>האי אסקופה מאי</strong> <small>[איסקופה זו</small> שעוסקים בה <small>מה]</small> הגדרתה לענין שבת? <strong>אילימא</strong> <small>[אם תאמר]</small> שעוסקים ב<strong>אסקופה</strong> שהיא בגדר <strong>רשות הרבים,</strong> שאינה גבוהה יותר מתשעה טפחים ורחבה ארבעה על ארבעה וראויה לשימוש הרבים, מדוע יהא <strong>פטור? הא קא מפיק</strong> <small>[הרי הוא מוציא]</small> את הפירות <strong>מרשות היחיד לרשות הרבים! אלא</strong> תאמר שמדובר ב<strong>אסקופה</strong> המוגדרת כ<strong>רשות היחיד,</strong> שגבוהה עשרה טפחים ורחבה ארבעה על ארבעה, מדוע נאמר במשנה <strong>"בין שחזר והוציאן ובין שהוציאן אחר</strong> — <strong>פטור",</strong> מדוע יהא פטור? <strong>הא קא מפיק</strong> <small>[הרי</small> בהוצאה השניה <small>הוא מוציא]</small> <strong>מרשות היחיד לרשות הרבים!</strong>
 <strong>אלא</strong> יש לומר ש<strong>אסקופה זו כרמלית</strong> היא, <strong>והא קא משמע לן</strong> <small>[ו</small>דבר <small>זה משמיע לנו]:</small> <strong>טעמא</strong> <small>[טעם]</small> הדבר שאמרו שפטור הוא משום שמדובר דווקא כש<strong>נח</strong> החפץ <strong>בכרמלית, הא</strong> <small>[הרי]</small> אם <strong>לא נח בכרמלית</strong> — <strong>מיחייב</strong> <small>[חייב].</small> אף שעבר על גבי כרמלית, וללמדנו כי <strong>מתניתין</strong> <small>[משנתנו]</small> היא <strong>לא</strong> כשיטת <strong>בן עזאי. דתניא</strong> <small>[ששנויה</small> ברייתא<small>]:</small> <strong>המוציא מחנות</strong> שהיא רשות היחיד <strong>לפלטיא</strong> (רחבה) שהיא רשות הרבים <strong>דרך סטיו</strong> (שדרת עמודים) שהוא כרמלית — <strong>חייב,</strong> כיון שעקר ברשות היחיד והניח ברשות הרבים, <strong>ובן עזאי פוטר,</strong> שלשיטתו כיון שיש בין הרשויות מקום שאין חייבים עליו — פטור.
 <big>ד</big> שנינו במשנה ש<strong>קופה</strong> (סל) <strong>שהיא מליאה</strong> פירות — אין חייבים עליה אלא אם כן הוציאוה כולה. ועל כך <strong>אמר חזקיה: לא שנו</strong> דין זה <strong>אלא בקופה מליאה קישואין ודלועין</strong> שהם ארוכים, שאף כשמוציא את רוב הקופה עדיין נשאר חלק מכל הפרי בפנים, <strong>אבל</strong> אם היתה הקופה <strong>מליאה</strong> זרעוני <strong>חרדל</strong> — <strong>חייב,</strong> משום שהוציא כמות של גרגירי חרדל אל רשות הרבים. ומסיקים: <strong>אלמא קסבר</strong> <small>[מכאן שהוא סבור]</small> ש<strong>אגד</strong> (חיבור) של כמה פריטים באמצעות <strong>כלי</strong> אחד — <strong>לא שמיה</strong> <small>[אין שמו,</small> אינו נחשב<small>]</small> ל<strong>אגד,</strong> כלומר, אף שהכל נמצא בסל אחד, אין אנו רואים את הנמצא בסל כיחידה אחת. <strong>ור' יוחנן אמר: אפילו מליאה</strong> אותה קופה בזרעוני <strong>חרדל</strong> — <strong>פטור. אלמא קסבר</strong> <small>[מכאן שהוא סבור]</small> ש<strong>אגד כלי</strong> — <strong>שמיה</strong> <small>[שמו,</small> נחשב<small>]</small> <strong>אגד.</strong>
 <strong>אמר ר' זירא: מתניתין</strong> <small>[משנתנו]</small> ש<strong>לא כ</strong>שיטת <strong>חזקיה דיקא</strong> <small>[מדוייקת],</small> <strong>ו</strong>ש<strong>לא כ</strong>שיטת <strong>ר' יוחנן דיקא</strong> <small>[מדוייקת].</small> ומסבירים: <strong>כ</strong>שיטת <strong>חזקיה לא דיקא</strong> <small>[אינה מדוייקת]</small> — <strong>דקתני</strong> <small>[ש</small>כן <small>שנינו]</small> בה: <strong>"עד שיוציא את כל הקופה",</strong> ונדייק: <strong>טעמא</strong> <small>[הטעם,</small> דווקא<small>]</small> שיוציא את <strong>כל הקופה, הא</strong> <small>[הרי]</small> אף אם הוציא את <strong>כל הפירות</strong> אם חלק מן הקופה נשאר בפנים — <strong>פטור, אלמא קסבר</strong> <small>[מכאן</small> ש<small>היא,</small> המשנה <small>סבורה]</small> כי <strong>אגד כלי</strong> — <strong>שמיה</strong> <small>[שמו,</small> נחשב<small>]</small> <strong>אגד,</strong> שכן מאחר והכלי הוא המאגד אותן והוא עצמו עדיין חלקו בפנים ונחשב כאילו לא יצא — ממילא גם הפירות נחשבים עדיין כנמצאים בפנים. ו<strong>כ</strong>שיטת <strong>ר' יוחנן</strong> גם כן <strong>לא דיקא</strong> <small>[אינה מדוייקת]</small> — <strong>דקתני</strong> <small>[ש</small>כן <small>שנינו]</small> בה: <strong>"אף על פי שרוב</strong> ה<strong>פירות</strong> מ<strong>בחוץ",</strong> ומכאן נדייק: <strong>טעמא</strong> <small>[הטעם,</small> דווקא<small>]</small> ש<strong>רוב פירות</strong> מבחוץ, <strong>הא</strong> <small>[הרי]</small> אם <strong>כל</strong> ה<strong>פירות</strong> היו כבר בחוץ, <strong>אף על גב דאגידא</strong> <small>[אף על פי שאגודה]</small> ה<strong>קופה מגואי</strong> <small>[מבפנים]</small> — <strong>חייב, אלמא קסבר</strong> <small>[מכאן</small> ש<small>היא,</small> המשנה <small>סבורה]</small> כי <strong>אגד כלי</strong> — <strong>לא שמיה</strong> <small>[אין שמו,</small> אינו נחשב<small>]</small> ל<strong>אגד.</strong>
 ושואלים: <strong>ואלא</strong> אם כן הוא, הרי <strong>קשיא</strong> <small>[קשה]</small> המשנה עצמה מן הסתירה הפנימית שבה! ומסבירים: <strong>חזקיה מתרץ לטעמיה</strong> <small>[מיישב</small> את הסתירה <small>לטעמו,</small> לשיטתו<small>],</small> <strong>ור' יוחנן מתרץ לטעמיה</strong> <small>[מיישב</small> את הסתירה <small>לטעמו,</small> לשיטתו<small>].</small> ומפרטים: לדעת שניהם מדברת המשנה בשני מקרים שונים, <strong>וחזקיה מתרץ לטעמיה</strong> <small>[מיישב</small> את הסתירה <small>לטעמו,</small> לשיטתו<small>]:</small> מה ששנינו <strong>"עד שיוציא את כל הקופה", במה דברים אמורים</strong> — <strong>בקופה</strong> שהיא <strong>מליאה קישואין ודלועין, אבל</strong> שהיא <strong>מליאה</strong> זרעוני <strong>חרדל</strong> — <strong>נעשה כמי שהוציא את כל הקופה, וחייב</strong> על הוצאת החרדל. ו<strong>ר' יוחנן מתרץ לטעמיה</strong> <small>[מיישב</small> את הסתירה <small>לטעמו,</small> לשיטתו<small>],</small> מה ששנינו <strong>"אף על פי שרוב</strong> ה<strong>פירות</strong> כבר <strong>בחוץ",</strong> יש לומר כי הכוונה היא: <strong>ולא</strong> אם הוציא את <strong>רוב</strong> ה<strong>פירות בלבד, אלא אפילו</strong> אם הוציא את <strong>כל פירות</strong> — גם כן <strong>פטור, עד שיוציא את כל הקופה.</strong>
 <big>ה</big> <strong>מיתיבי</strong> <small>[מקשים]</small> על כך ממה ששנינו בברייתא: <strong>המוציא</strong> בשבת <strong>קופת הרוכלין</strong> שיש בה מינים שונים, בעיקר מיני בשמים, <strong>ונתנה על אסקופה החיצונה</strong> של הבית, <strong>אף על פי שרוב</strong> ה<strong>מינין</strong> שבתוכה כבר <strong>בחוץ</strong> — <strong>פטור, עד שיוציא את כל הקופה. קא סלקא דעתך</strong> <small>[עלה על דעתנו]</small> לומר שהמדובר בקופה המלאה <strong>בצררי</strong> <small>[בצרורות]</small> של מיני בשמים, ואם כן <strong>קשיא</strong> <small>[קשה]</small> <strong>ל</strong>שיטת <strong>חזקיה,</strong> שהרי יצאו כבר רוב הצרורות לרשות הרבים, ועם זאת פטור! ומשיבים: <strong>אמר</strong> <small>[</small>יכול <strong>היה</strong> <small>לומר]</small> <strong>לך חזקיה : הכא במאי עסקינן</strong> <small>[כאן במה אנו עוסקים]</small> — <strong>באורנסי</strong> <small>[בקנים],</small> שהבשמים ושאר מינים עשויים כקנים מאורכים, וכל עוד לא הוצאה כל הקופה נשאר חלקם בפנים.
 ועוד <strong>מתיב</strong> <small>[מקשה]</small> <strong>רב ביבי בר אביי</strong> ממה ששנינו: <strong>הגונב כיס</strong> (ארנק) <strong>בשבת</strong> — <strong>חייב</strong> על גניבת הכיס. ואף שהעובר שתי עבירות בבת אחת אין דנים אותו בשני עונשים. וכאן, כיון שחייב סקילה על חילול שבת לא היה לו להתחייב על הגניבה, ואולם מקרה זה שונה, <strong>שכבר נתחייב בגניבה</strong> שהתחיל לקחת את החפץ מרשות בעליו וזכה בו <strong>קודם שיבא לידי איסור שבת</strong> כשהוציאו לרשות הרבים. אולם אם לא הגביה את הכיס ממקומו אלא ש<strong>היה מגרר</strong> (גורר) אותו על הארץ <strong>ויוצא,</strong> שבמקרה זה אין גרירת הכיס נחשבת לגניבה עד שיצא מרשות הבעלים, <strong>פטור</strong> מעונש על הגניבה, <strong>שהרי איסור גניבה ואיסור שבת באין כאחד,</strong> ברגע שיצא הכיס לרשות הרבים. ולעניננו: <strong>ואי סלקא דעתך</strong> <small>[ואם יעלה על דעתך]</small> לומר ש<strong>אגד כלי</strong> — <strong>שמיה</strong> <small>[שנו,</small> נחשב<small>]</small> <strong>אגד,</strong> הרי כאן <strong>קדים ליה</strong> <small>[הקדים]</small> <strong>איסור גניבה לאיסור שבת!</strong> שכן עם יציאת פי הכיס לרשות הרבים נתחייב בגניבה, כי בכך נחשב הדבר כאילו הוציא כבר את הכסף שבתוכו, ואילו לענין שבת לא יתחייב עד שיוציא את הכיס כולו!
 ומסבירים: <strong>אי</strong> <small>[אם]</small> מדובר באופן <strong>דאפקיה</strong> <small>[שהוציאו]</small> <strong>דרך פיו</strong> תחילה — <strong>הכי נמי</strong> <small>[כך גם כן]</small> ומתחייב בגניבה. אלא <strong>הכא במאי עסקינן</strong> <small>[כאן במה אנו עוסקים]?</small> — <strong>דאפקיה</strong> <small>[שהוציאו]</small> <strong>דרך שוליו</strong> (אחוריו) ועד שלא יצא הכיס כולו אינו יכול להשתמש בכסף שבו. ומקשים: <strong>והאיכא</strong> <small>[והרי יש]</small> <strong>מקום חלמה</strong> <small>[תפירה],</small> שהרי יכול להוציא את הכסף מן הכיס אף מצידו הסגור על ידי קריעת התפרים שמאחוריו,
## דף צב.
 <strong>דאי בעי מפקע ליה ושקיל</strong> <small>[שאם ירצה מפקיע,</small> קורע, <small>אותו ולוקח]!</small> ומשיבים: כאן מדובר <strong>בנסכא</strong> <small>[בפיסות מתכת]</small> ארוכות, וממילא כל עוד שלא יצאו כולן, לא קנה את החפץ ולא נתחייב בגניבה. ושואלים: <strong>וכיון דאיכא</strong> <small>[שיש]</small> לכיס <strong>שנצין</strong> (שרוכים) שהוא קשור בהם, הלא די לו במה ש<strong>מפיק ליה</strong> <small>[שמוציא אותו]</small> <strong>עד</strong> ש<strong>פומיה</strong> <small>[פיו]</small> יהיה בחוץ <strong>ושרי ושקיל</strong> <small>[ויתיר</small> את השרוכים <small>ויטול]</small> את הכסף שבתוכו בעוד ה<strong>שנצין</strong> עדיין <strong>אגידי מגואי</strong> <small>[אגודים,</small> מצויים <small>בפנים,</small> ברשות היחיד<small>]!</small> ומשיבים: יש לומר שמדובר כאן באופן <strong>דליכא</strong> <small>[שאין]</small> לכיס זה <strong>שנצין. ואיבעית אימא</strong> <small>[ואם תרצה אמור]</small> שמדובר באופן <strong>דאית ליה, ומכרכי עילויה</strong> <small>[שיש לו</small> שנצים, <small>ו</small>אולם הם <small>כרוכים עליו].</small> במחלוקת של חזקיה ור' יוחנן נחלקו גם אביי ורבא.
 ומפרטים, <strong>וכן אמר רבא: לא שנו</strong> במשנה שפטור בהוצאה כזו <strong>אלא בקופה מלאה קישואין ודלועין, אבל מלאה חרדל</strong> — <strong>חייב. אלמא קסבר</strong> <small>[מכאן שהוא</small> רבא, <small>סבור]</small> ש<strong>אגד</strong> (חיבור) של כמה פריטים באמצעות <strong>כלי</strong> אחד <strong>— לא שמיה</strong> <small>[אין שמו,</small> אינו נחשב<small>]</small> ל<strong>אגד.</strong> ו<strong>אביי אמר: אפילו</strong> כשהקופה <strong>מלאה חרדל</strong> — <strong>פטור, אלמא קסבר</strong> <small>[מכאן שהוא,</small> אביי <small>סבור]</small> ש<strong>אגד כלי</strong> — <strong>שמיה</strong> <small>[שמו,</small> נחשב<small>]</small> <strong>אגד.</strong> ומעירים: <strong>קם</strong> <small>[עמד]</small> <strong>אביי בשיטתיה</strong> <small>[בשיטתו]</small> של <strong>רבא,</strong> ו<strong>קם</strong> <small>[עמד]</small> <strong>רבא בשיטתיה</strong> <small>[בשיטתו]</small> של <strong>אביי, ורמי</strong> <small>[ו</small>יש <small>להשליך,</small> להקשות<small>]</small> מדברי <strong>אביי</strong> על דברי <strong>אביי</strong> עצמו, <strong>ורמי</strong> <small>[ו</small>יש <small>להשליך,</small> להקשות<small>]</small> מדברי <strong>רבא</strong> על דברי <strong>רבא</strong> עצמו.
 <strong>דאיתמר</strong> <small>[שנאמר]</small> כבר שנחלקו בענין זה: <strong>המוציא פירות לרשות הרבים, אביי אמר:</strong> אם היו <strong>ביד</strong> שלו וכך הוציאם, אף על פי ששאר גופו עדיין ברשות היחיד — <strong>חייב,</strong> לפי שאין אגד הגוף נחשב לאגד, ואולם אם הוציאם <strong>בכלי</strong> ומקצת הכלי עדיין בתוך רשות היחיד — <strong>פטור. ורבא אמר:</strong> אם הוציא <strong>ביד</strong> — <strong>פטור,</strong> כיון שידו נגררת ונחשבת להלכה כגופו, אבל <strong>בכלי</strong> — <strong>חייב,</strong> והרי זה היפך הדברים הקודמים!
 ומשיבים: <strong>איפוך</strong> <small>[הפוך</small> את הגירסה<small>]</small> ואמור שרבא הוא שאמר שאם הוציא <strong>ביד</strong> — <strong>חייב.</strong> ומקשים לשיטה זו: <strong>והתנן</strong> <small>[והרי שנינו</small> במשנה<small>]:</small> <strong>פשט בעל הבית את ידו</strong> מרשות היחיד <strong>לחוץ</strong> לרשות הרבים, <strong>ונטל העני מתוכה</strong> חפץ <strong>או שנתן לתוכה</strong> דבר <strong>והכניס</strong> אותו בעל הבית — <strong>שניהן פטורין.</strong> נמצא שבהוצאת ידו בלבד לרשות הרבים אינו חייב! ומשיבים: <strong>התם</strong> <small>[שם,</small> במשנה<small>]</small> — היה זה <strong>למעלה משלשה</strong> טפחים מן הארץ ואינו נחשב כצמוד לארץ, ולכך אין זה נחשב כהנחה, ואולם <strong>הכא</strong> <small>[כאן]</small> — היה זה <strong>למטה משלשה</strong> טפחים, וכל שהוא בתוך שלושה טפחים לארץ הריהו כצמוד לה, ונחשב כהנחה.
 <big>א משנה</big> <strong>המוציא</strong> בשבת הוצאה אסורה, <strong>בין</strong> שהוציא <strong>ב</strong>יד <strong>ימינו בין בשמאלו,</strong> בין <strong>בתוך חיקו או על כתיפיו</strong> — <strong>חייב.</strong> שכל אלה הן דרכים מקובלות בהוצאת חפץ, <strong>שכן</strong> בדרך זו היה <strong>משא בני קהת</strong> שהיו נושאים את כלי הקודש של המשכן במדבר, וכיון שכל מלאכות שבת נלמדות מן המשכן, לומדים אנו מהם לענין מלאכת הוצאה. אבל המוציא <strong>כלאחר ידו</strong> (כשהחפץ מצד גב ידו) או <strong>ברגלו</strong> או <strong>בפיו, ו</strong>כן <strong>במרפקו, באזנו</strong> וכן <strong>בשערו ו</strong>כן <strong>בפונדתו</strong> (חגורה חלולה) שהיה <strong>פיה למטה,</strong> או <strong>בין פונדתו לחלוקו, ו</strong>כן <strong>בשפת חלוקו</strong> או <strong>במנעלו</strong> או <strong>בסנדלו</strong> — <strong>פטור</strong> על כל אלה, כיון <strong>שלא הוציא כדרך המוציאין.</strong>
 <big>ב גמרא</big> <strong>אמר ר' אלעזר: המוציא משאוי</strong> (משא) מרשות היחיד לרשות הרבים אפילו <strong>למעלה מעשרה טפחים</strong> שהוא מעל תחומה של רשות הרבים — <strong>חייב, שכן</strong> היה <strong>משא בני קהת.</strong> ושואלים: <strong>ומשא בני קהת מנלן</strong> <small>[מנין לנו]</small> שהיה גבוה מעשרה טפחים? ומשיבים: <strong>דכתיב</strong> <small>[ש</small>כן <small>נאמר]</small> במשא הלויים: "וקלעי החצר ואת מסך פתח החצר אשר <strong>על המשכן ועל המזבח סביב</strong> ואת מיתריו לכל עבודתו" (במדבר ג, כו), ובפסוק זה <strong>מקיש</strong> <small>[משווה]</small> את ה<strong>מזבח למשכן,</strong> ולפיכך יש ללמוד מזה: <strong>מה משכן</strong> היה גובהו <strong>עשר אמות, אף</strong> ה<strong>מזבח</strong> היה גובהו <strong>עשר אמות,</strong> ויש להבין בדרך מיוחדת את המדה האחרת האמורה בגובהו של המזבח ("ועשית את המזבח... ושלש אמות קומתו". שמות כז, א).
 ושואלים: <strong>ומשכן גופיה מנלן</strong> <small>[עצמו מנין לנו]</small> שכך היה גובהו? ומשיבים: <strong>דכתיב</strong> <small>[ש</small>כן <small>נאמר]</small> <strong>"</strong>ועשית את הקרשים למשכן עצי שיטים עומדים <strong>עשר אמות ארך הקרש"</strong> (שמות כו, טו–טז), <strong>וכתיב</strong> <small>[ונאמר]</small> בהקמת המשכן: <strong>"ויפרש את האהל על המשכן</strong> וישם את מכסה האוהל עליו מלמעלה כאשר ציוה ה' את משה<strong>"</strong> (שמות מ, יט). <strong>ואמר רב: משה רבינו</strong> עצמו <strong>פרשו. מכאן אתה למד גובהן של לויים עשר אמות,</strong> שאם יכול היה משה בעצמו לעמוד ולפרוש את מכסה האוהל ודאי לא היה גובהו של משה עצמו פחות מעשר אמות, ומן הסתם היו כן גם שאר הלויים. <strong>וגמירי</strong> <small>[ולמודים</small> אנו<small>]</small> ש<strong>כל טונא דמידלי</strong> <small>[משא שמרימים]</small> <strong>במוטות</strong> הריהו <strong>תילתא מלעיל, ותרי תילתי מלתחת</strong> <small>[שליש מלמעלה</small> בגובה קומת הנושא <small>ושני שלישים מלמטה],</small> ולפי זה <strong>אישתכח דהוה מידלי טובא</strong> <small>[נמצא שהיה גבוה הרבה],</small> שאם נשאו את המזבח במוטות היה מורם מן הקרקע לפחות שליש מעשר אמות, ושליש מעשר אמות הריהו עשרים טפחים.
 <strong>ואיבעית אימא</strong> <small>[ואם תרצה אמור]</small> שאפשר ללמוד <strong>זאת מארון</strong> הברית, בלא להניח שהיו הלויים גבוהים משאר בני אדם. ששנינו ש<strong>אמר מר</strong> <small>[החכם]:</small> ה<strong>ארון</strong> עצמו היה גובהו <strong>תשעה</strong> טפחים כמפורש בתורה <strong>וכפורת</strong> שעליו — <strong>טפח,</strong> הרי כאן עשרה. <strong>וגמירי</strong> <small>[ולמודים</small> אנו<small>]</small> ש<strong>כל טונא דמידלי</strong> <small>[משא שמרימים]</small> <strong>במוטות</strong> הריהו <strong>תילתא מלעיל ותרי תילתי מלרע</strong> <small>[שליש מלמעלה ושני שלישים מלמטה],</small> ואם כן <strong>אישתכח</strong> <small>[נמצא]</small> שקצהו התחתון של הארון <strong>למעלה מעשרה</strong> טפחים <strong>הוה קאי</strong> <small>[היה עומד,</small> מצוי<small>].</small> ושואלים: <strong>וליגמר</strong> <small>[ושילמד]</small> <strong>ממשה,</strong> ומדוע לא הספיקה לנו ההוכחה הראשונה?! ומשיבים: <strong>דילמא</strong> <small>[שמא]</small> <strong>משה שאני</strong> <small>[שונה]</small> היה משאר הלויים, שהוא היה גבוה בקומתו מהם, ששנינו ש<strong>אמר מר</strong> <small>[החכם]:</small> <strong>אין השכינה שורה אלא על</strong> מי שהוא <strong>חכם גבור ועשיר ובעל קומה,</strong> והוא שהשכינה שרתה עליו היה צריך להיות גבה <strong>קומה.</strong>
 <big>ג</big> <strong>אמר רב משום</strong> (בשם) <strong>ר' חייא: המוציא משאוי</strong> (משא) <strong>בשבת על ראשו</strong> — <strong>חייב חטאת, שכן אנשי</strong> המקום <strong>הוצל</strong> היו <strong>עושין כן,</strong> שדרכם היתה לשאת משאות על ראשיהם. ושואלים: <strong>ואנשי הוצל רובא דעלמא</strong> <small>[רוב העולם</small> הם<small>]?!</small> ואף אם נוהגים כן במקום אחד, עדיין נחשבת הוצאה כזו לגבי כל העולם כהוצאה שלא כדרכה! <strong>אלא, אי איתמר, הכי איתמר</strong> <small>[אם נאמר</small> הדבר, <small>כך נאמר],</small> ש<strong>אמר רב משום ר' חייא: אחד מבני הוצל שהוציא משוי על ראשו בשבת</strong> — <strong>חייב, שכן בני עירו עושין כן.</strong> ושוב שואלים: ואף אם בני עירו עושים כן, <strong>ותיבטל דעתו אצל כל אדם</strong> אחר! שיחיד או קבוצה קטנה הנוהגים בדרך יוצאת מגדר הרגיל אין מחשיבים את נוהגיהם, אלא דנים לפי רוב בני אדם! <strong>אלא, אי איתמר, הכי איתמר</strong> <small>[אם נאמר</small> הדבר, <small>כך נאמר]:</small> <strong>המוציא משוי על ראשו</strong> — <strong>פטור</strong>
## דף צב:
 <strong>ואם תימצא</strong> <small>[תרצה]</small> <strong>לומר</strong> כי <strong>אנשי הוצל עושין כן</strong> — <strong>בטלה דעתן אצל כל</strong> שאר <strong>אדם.</strong>
 <big>א משנה</big> <strong>המתכוין להוציא</strong> חפץ ושיהא החפץ מצוי <strong>לפניו, ובא לו</strong> אותו חפץ בתוך כדי הילוך <strong>לאחריו</strong> — <strong>פטור.</strong> אבל אם התכוון להוציאו <strong>לאחריו ובא לו לפניו</strong> — <strong>חייב. באמת אמרו: האשה החוגרת בסינר</strong> (מעין מכנסים) ושמה חפץ <strong>בין מלפניה ובין מלאחריה</strong> — <strong>חייבת, שכן ראוי</strong> (דרכו) <strong>להיות חוזר</strong> (מסתובב). <strong>ר' יהודה אומר: אף מקבלי פתקין,</strong> שהם שליחי המלכות המעבירים ידיעות ושמים את הפתקין בחגורותיהם שאין מקפידים בהם באיזה צד היה הפתק (רה"ג) חייבים על הוצאת הפתקים בין מלפניהם בין לאחריהם.
 <big>ב גמרא</big> שואלים: <strong>מאי שנא</strong> <small>[במה שונה]</small> מי שרצה שיהא החפץ <strong>לפניו ובא לו לאחריו</strong> ש<strong>פטור,</strong> שטעמו ש<strong>לא אתעביד</strong> <small>[נעשתה]</small> <strong>מחשבתו,</strong> ופטור, שלא לזה התכוון. אם כן, גם אם רצה שיהא <strong>לאחריו ובא לו לפניו נמי, הא</strong> <small>[גם כן, הרי]</small> <strong>לא אתעביד</strong> <small>[נעשתה]</small> <strong>מחשבתו! אמר ר' אלעזר: תברא</strong> <small>[שבורה],</small> כלומר, משנה זו מבטאת דעות שני חכמים, ו<strong>מי ששנה</strong> הלכה <strong>זו לא שנה</strong> הלכה <strong>זו. אמר רבא: ומאי קושיא</strong> <small>[ומהי הקושיה]</small> שיש בדבר זה? <strong>דילמא</strong> <small>[שמא]</small> אפשר להסביר זאת היטב בדרך זו: רצה שיהא החפץ <strong>לפניו ובא לו לאחריו היינו טעמא</strong> <small>[זהו הטעם]</small> ש<strong>פטור</strong> — משום ש<strong>נתכוון לשמירה מעולה</strong> שיוכל לראות את החפץ תמיד, <strong>ועלתה בידו</strong> לבסוף <strong>שמירה פחותה,</strong> ומכיון שאין רצונו בכך אין בכך כדי להחשיבה כמלאכה, ולכן פטור, ואילו דבר ששם <strong>לאחריו ובא לו לפניו היינו טעמא</strong> <small>[זהו הטעם]</small> ש<strong>חייב</strong> — משום ש<strong>נתכוון</strong> מתחילה <strong>לשמירה פחותה ועלתה בידו</strong> לבסוף <strong>שמירה מעולה.</strong>
 <strong>אלא מאי קושיא</strong> <small>[מהי הקושיה]</small> — <strong>דיוקא דמתניתין קשיא</strong> <small>[הדיוק</small> שאפשר לדייק <small>מן המשנה</small> הוא ש<small>קשה],</small> וכך נדייק: <strong>המתכוין להוציא לפניו ובא לו לאחריו</strong> — <strong>פטור,</strong> ומכאן נבין: <strong>הא</strong> <small>[הרי]</small> אם נתכוין מתחילה שיהיה <strong>לאחריו ובא לו</strong> אכן כרצונו ונשאר <strong>לאחריו</strong> — <strong>חייב. אימא סיפא</strong> <small>[אמור</small> את <small>סופה</small> של המשנה<small>]:</small> <strong>לאחריו ובא לו לפניו הוא</strong> ש<strong>חייב,</strong> ונדייק: <strong>הא</strong> <small>[הרי]</small> אם <strong>לא</strong> נתכוין מתחילה שיהיה <strong>לאחריו ובא לו</strong> (נשאר) <strong>לאחריו</strong> — <strong>פטור.</strong> ויש איפוא סתירה בין הדיוק מן המשפט הראשון ובין הדיוק במשפט השני, ועל כך <strong>אמר ר' אלעזר: תברא</strong> <small>[שבורה]</small> משנה זו, מי <strong>ששנה</strong> הלכה <strong>זו לא</strong> הלכה <strong>שנה זו.</strong>
 <strong>אמר רב אשי: מאי קושיא</strong> <small>[מה הקושיה]?</small> <strong>דילמא</strong> <small>[שמא]</small> בסגנון <strong>לא מיבעיא קאמר</strong> <small>[נצרכה אמר],</small> וכך נבין: <strong>לא מיבעיא</strong> <small>[נצרכה]</small> לומר בנתכוין שיהא החפץ <strong>לאחריו ובא לו לאחריו</strong> שהוא <strong>חייב, דאיתעבידא</strong> <small>[ש</small>כן <small>נעשתה]</small> <strong>מחשבתו, אלא אפילו</strong> כשנתכוין שיהא החפץ <strong>לאחריו ובא לו</strong> לבסוף <strong>לפניו איצטריכא ליה</strong> <small>[נצרכה לו]</small> לומר שהוא חייב, שכן <strong>סלקא דעתך אמינא</strong> <small>[יעלה על דעתך לומר]</small> כי <strong>הואיל ולא איתעביד</strong> <small>[נעשתה]</small> <strong>מחשבתו</strong> ש<strong>לא ליחייב</strong> <small>[יתחייב],</small> על כן <strong>קא משמע לן</strong> <small>[השמיע לנו]</small> שמאחר ש<strong>נתכוון לשמירה פחותה ועלתה בידו שמירה מעולה</strong> — שהוא <strong>חייב.</strong>
 <big>ג</big> <strong>ו</strong>לגופו של דבר, בענין חפץ שנתכוין שיהא <strong>לאחריו ובא לו לאחריו תנאי</strong> <small>[</small>מחלוקת <small>תנאים]</small> <strong>היא. דתניא</strong> <small>[ש</small>כן <small>שנינו</small> בברייתא<small>]:</small> <strong>המוציא מעות בפונדתו</strong> (חגורה חלולה), <strong>ופיה למעלה</strong> — <strong>חייב,</strong> שכן זוהי דרך הוצאה רגילה. ואם הוציאה כש<strong>פיה למטה</strong> — <strong>ר' יהודה מחייב, וחכמים פוטרין. אמר להן ר' יהודה</strong> לחכמים: האם <strong>אי</strong> (אין) <strong>אתם מודים בלאחריו ובא לו לאחריו שהוא חייב?</strong> נמצא שאם רוצה אדם לשמור את חפציו מתחילה שמירה פחותה והוציא בדרך זו הריהו חייב. <strong>ואמרו לו: ואי אתה מודה</strong> במוציא <strong>כלאחר ידו ורגלו שהוא פטור?</strong> הרי שהמוציא שלא כדרך הכל אין זו נחשבת כהוצאה!
 <strong>אמר ר' יהודה: אני אמרתי</strong> להם <strong>דבר אחד</strong> כחיזוק לדברי <strong>והן אמרו</strong> לי <strong>דבר אחד. אני לא מצאתי תשובה לדבריהם והן לא מצאו תשובה לדברי.</strong> ומכאן נדייק: <strong>מדקאמר להו</strong> <small>[ממה שאמר להם]</small> <strong>"אי אתם מודין "</strong>שיש לחייבו בשהוציא מעות בפונדתו ופיה למטה — <strong>לאו</strong> <small>[האם לא]</small> נלמד <strong>מכלל</strong> הדברים <strong>דפטרי רבנן</strong> <small>[שפוטרים חכמים]</small> בכגון זה? ואם כן מחלוקת היא בין ר' יהודה וחכמים בענין זה. ושואלים: <strong>וליטעמיך, דקאמרי ליה</strong> <small>[ולטעמך,</small> לשיטתך<small>]</small> בפירוש הדברים, מה <strong>דקאמרי ליה</strong> <small>[שאמרו לו]</small> חכמים <strong>"אי אתה מודה",</strong> האם נלמד <strong>מכלל</strong> הדברים ש<strong>מחייב ר' יהודה</strong> אפילו כלאחר יד? <strong>והתניא</strong> <small>[והרי שנינו</small> בברייתא<small>]</small> במפורש: המוציא <strong>לאחר ידו ורגלו</strong> — ל<strong>דברי הכל פטור!</strong>
 <strong>אלא</strong> יש להבין את הדברים כך: <strong>לאחריו ובא לו לאחריו</strong> — ל<strong>דברי הכל חייב. לאחר ידו ורגלו</strong> — ל<strong>דברי הכל פטור. כי פליגי</strong> <small>[כאשר נחלקו]</small> היה זה במוציא מעות <strong>בפונדתו ופיה למטה. מר מדמי ליה</strong> <small>[חכם זה,</small> ר' יהודה <small>מדמה אותה]</small> <strong>לאחריו ובא לו לאחריו,</strong> ומחייב, <strong>ומר מדמי ליה</strong> <small>[וחכם זה,</small> חכמים, <small>מדמה אותה]</small> למקרה ש<strong>לאחר ידו ורגלו,</strong> ופוטרים.
 שנינו במשנה: <strong>באמת אמרו</strong> ש<strong>האשה</strong> החוגרת בסינר והוציאה חפץ בשבת בין מלפניה ובין מלאחריה — חייבת. והוסיפו מן התוספתא: <strong>כל</strong> מקום ששנו בלשון <strong>"באמת"</strong> — <strong>הלכה היא</strong> ובה לא נחלקו. עוד שנינו במשנה ש<strong>ר' יהודה אומר</strong> ש<strong>אף מקבלי פתקין</strong> שהם שליחי המלכות המעבירים ידיעות ושמים את הפתקים בחגורותיהם שאין מקפידים בהם באיזה צד היה הפתק (רה"ג) חייבים על הוצאת הפתקים בין מלפניהם בין לאחריהם. <strong>תנא</strong> <small>[שנינו]</small> בהסבר הדבר: <strong>שכן לבלרי מלכות עושין כן,</strong> והפתקים שלהם נמצאים בכל צד של חגורתם.
 <big>ד משנה</big> <strong>המוציא</strong> בשבת <strong>ככר</strong> (גוש גדול) <strong>לרשות הרבים</strong> — <strong>חייב.</strong> אבל אם <strong>הוציאוהו שנים</strong> ביחד — <strong>פטורין,</strong> כיון שאף אחד מהם לא עשה מלאכה שלמה. ואולם אם <strong>לא יכול אחד להוציאו</strong> בעצמו <strong>ו</strong>לכן <strong>הוציאוהו שנים</strong> — <strong>חייבין. ור' שמעון פוטר</strong> אפילו במקרה זה.
 <big>ה גמרא</big> <strong>אמר רב יהודה אמר רב, ואמרי ליה</strong> <small>[ויש אומרים]</small> ש<strong>אמר</strong> זאת <strong>אביי, ואמרי ליה</strong> <small>[ויש אומרים]</small> כי <strong>במתניתא תנא</strong> <small>[בברייתא שנינו]</small> שכך נחלקו הדעות: חפץ או מעשה שעשו אותו שניים כאשר <strong>זה יכול</strong> לעשות בעצמו <strong>וזה יכול</strong> לעשותו בעצמו — <strong>ר' מאיר מחייב, ור' יהודה ור' שמעון פוטרים.</strong> וכאשר <strong>זה אינו יכול וזה אינו יכול,</strong> שכל אחד מהם אינו יכול לעשות מלאכה זו לבדו ולכן עשו אותה שניים — <strong>ר' יהודה ור' מאיר מחייבים ור' שמעון פוטר.</strong> וכאשר <strong>זה יכול וזה אינו יכול</strong> ועשו שניהם — ל<strong>דברי הכל חייב.</strong>
 <strong>תניא נמי הכי</strong> <small>[שנויה</small> ברייתא <small>גם כן כך]:</small> <strong>המוציא ככר לרשות הרבים</strong> — <strong>חייב. הוציאו שנים</strong> — <strong>ר' מאיר מחייב, ור' יהודה אומר: אם לא יכול אחד להוציאו והוציאו שנים</strong> — <strong>חייבין, ואם לאו</strong> <small>[לא],</small> שכל אחר יכול להוציאו לבדו והוציאוהו יחד — <strong>פטורים. ור' שמעון פוטר</strong> אפילו כששניהם אינם יכולים. ושואלים: <strong>מנא הני מילי</strong> <small>[מנין הדברים הללו]?</small> מה מקורם במקרא? ומשיבים, <strong>דתנו רבנן</strong> <small>[ש</small>כן <small>שנו חכמים]</small> בתורת כהנים: נאמר "ואם נפש אחת תחטא בשגגה מעם הארץ <strong>בעשתה</strong> אחת ממצוות ה' אשר לא תעשינה ואשם" (ויקרא ד, כז). ודקדקו: <strong>"בעשתה"</strong> משמעו — בעשותו אותה, כלומר את כולה, ולכן מתחייב <strong>העושה את</strong> העבירה <strong>כולה ולא העושה את מקצתה, כיצד? שנים שהיו אוחזין במלגז</strong> (קלשון) <strong>ולוגזין</strong> (אוספים) את השבלים, או <strong>בכרכר</strong> (מכלי האריגה) <strong>ושובטין</strong> (אורגים את חוטי הערב), או <strong>בקולמוס וכותבין,</strong> או מחזיקים <strong>בקנה והוציאו</strong> אותו <strong>לרשות הרבים, יכול יהו חייבין</strong> — <strong>תלמוד לומר: "בעשתה"</strong> — לומר שדווקא <strong>העושה את כולה</strong> חייב <strong>ולא העושה</strong> רק את <strong>מקצתה.</strong>
## דף צג.
 <strong>בעיגול של דבילה</strong> שהוא כבד מכדי משא אדם אחד <strong>והוציאו</strong> אותו <strong>לרשות הרבים,</strong> או שהיו מחזיקים <strong>בקורה והוציאו</strong> אותה <strong>לרשות הרבים, ר' יהודה אומר: אם לא יכול אחד להוציאו</strong> לבדו <strong>והוציאוהו שנים</strong> — <strong>חייבין, ואם לאו</strong> <small>[לא],</small> שיכול להוציאו לבדו — <strong>פטורין. ר' שמעון אומר: אף על פי שלא יכול אחד להוציאו, והוציאוהו שנים</strong> — <strong>פטורים, לכך</strong> (לכן) <strong>נאמר "בעשתה"</strong> (ויקרא ד, כז) — לקבוע כלל: <strong>יחיד שעשאה</strong> — <strong>חייב, שנים שעשאוה</strong> — <strong>פטורין.</strong>
 <big>א</big> ושואלים: <strong>במאי קמיפלגי</strong> <small>[במה</small><small>,</small> באיזה עקרון, <small>הם נחלקו]?</small> ומשיבים: נחלקו <strong>ב</strong>פירושו של <strong>האי קרא</strong> <small>[פסוק זה]</small> שנאמר <strong>"ואם נפש אחת תחטא בשגגה מעם הארץ בעשתה</strong> אחת ממצוות ה' אשר לא תעשינה ואשם". <strong>ר' שמעון סבר</strong> <small>[סבור]:</small> <strong>תלתא מיעוטי כתיבי</strong> <small>[שלושה מיעוטים נאמרו</small> בפסוק<small>],</small> שכאילו נאמר <strong>"נפש תחטא", "אחת תחטא", "בעשתה תחטא",</strong> ולכאורה די היה בכתוב "ואם יחטא מעם הארץ" כדי להביע אותה משמעות, ועל כן ודאי יש לומר שהמילים היתירות באו למעט, וכך יש להבין: "נפש" — ולא נפשות, "אחת" — ולא שתיים, "בעשותה" — ולא בעשיית שניים. <strong>חד למעוטי</strong> <small>[</small>כתוב <small>אחד</small> בא <small>למעט]</small> כאשר שני אנשים עושים שני חלקיה של עבירה, וכגון ש<strong>זה,</strong> אדם אחד <strong>עוקר</strong> מרשות אחת <strong>וזה,</strong> אחר, <strong>מניח</strong> ברשות אחרת. <strong>וחד למעוטי</strong> <small>[ו</small>כתוב <small>אחד</small> בא <small>למעט]</small> כאשר <strong>זה יכול וזה יכול</strong> לעשות את הדבר בעצמו, ועשו שניהם יחד. <strong>וחד למעוטי</strong> <small>[ו</small>כתוב <small>אחד</small> בא <small>למעט]</small> אפילו כאשר <strong>זה אינו יכול וזה אינו יכול,</strong> אבל כיון שעשו שניהם יחד אותה עבירה — שניהם פטורים.
 <strong>ור' יהודה</strong> סבור כי <strong>חד למעוטי</strong> <small>[</small>כתוב <small>אחד</small> בא <small>למעט]</small> כאשר <strong>זה עוקר וזה מניח,</strong> שאף ר' יהודה מודה שפטור, <strong>וחד למעוטי</strong> <small>[ו</small>כתוב <small>אחד</small> בא <small>למעט]</small> <strong>זה יכול וזה יכול, וחד למעוטי</strong> <small>[ו</small>כתוב <small>אחד</small> בא <small>למעט]</small> <strong>יחיד שעשאה</strong> לעבירה <strong>בהוראת בית דין.</strong> שאם הורה בית דין בטעות והתיר את האסור, והלך יחיד ועשה על פי הוראת בית הדין, הרי הוא פטור אף מקרבן חטאת, כאנוס. <strong>ו</strong>אילו <strong>ר' שמעון</strong> סבור כי <strong>יחיד שעשאה</strong> לעבירה <strong>בהוראת בית דין</strong> — <strong>חייב</strong> להביא קרבן חטאת על שגגתו, שאמנם אין דינו כמזיד בדבר, אבל עבירה זו נכללת בתחום השגגות.
 ושואלים: <strong>ור' מאיר</strong> המחייב גם כאשר זה יכול וזה יכול, כיצד מבין הוא את המיעוט השלישי? ומשיבים לשיטתו: <strong>מי כתיב</strong> <small>[האם נאמר]</small> <strong>"נפש תחטא " "אחת תחטא " "בעשתה תחטא "?</strong> והרי לא שלושה מיעוטים כתובים בפסוק במפורש אלא רק <strong>תרי מעוטי כתיבי</strong> <small>[שני מיעוטים נאמרו],</small> שכן מה שנאמר "נפש אחת תחטא" ביטוי אחד הוא, שזו היא דרך לשון הכתוב, ואם כן <strong>חד למעוטי</strong> <small>[</small>כתוב <small>אחד</small> בא <small>למעט]</small> כאשר <strong>זה עוקר וזה מניח, וחד למעוטי</strong> <small>[ו</small>כתוב <small>אחד</small> בא <small>למעט]</small> את <strong>היחיד שעשאה בהוראת בית דין.</strong>
 <big>ב</big> מקודם שנינו ש<strong>אמר מר</strong> <small>[החכם]:</small> כאשר <strong>זה יכול</strong> לעבור עבירה לבדו <strong>וזה אינו יכול,</strong> אם עשו שניהם יחד — ל<strong>דברי הכל חייב.</strong> ומבררים: <strong>הי מנייהו מיחייב</strong> <small>[איזה,</small> מי <small>מהם חייב]?</small> <strong>אמר רב חסדא: זה שיכול</strong> לעשותה לבדו הוא שחייב, <strong>דאי</strong> <small>[שאם]</small> הכוונה ל<strong>זה שאינו יכול</strong> — <strong>מאי קא עביד</strong> <small>[מה הוא עושה]</small> והרי אין במעשהו כדי לעבור! <strong>אמר ליה</strong> <small>[לו]</small> <strong>רב המנונא</strong> לרב חסדא: הרבה עושה, <strong>דקא</strong> <small>[שהוא]</small> <strong>מסייע בהדיה</strong> <small>[לו]!</small> <strong>אמר ליה</strong> <small>[לו]:</small> כל ה<strong>מסייע</strong> לדבר שאחר יכול לעשותו לבדו <strong>אין בו</strong> בסיוע זה <strong>ממש,</strong> ואינו נחשב לכל ענין.
 <strong>אמר רב זביד משמיה</strong> <small>[משמו]</small> של <strong>רבא : אף אנן נמי תנינא</strong> <small>[אנו גם כן שנינו]</small> כשיטה זו בענין משכב הזב ומרכבו, שדין תורה הוא שכל דבר שהזב יושב או רוכב עליו טמא, אף אם אינו נוגע בו במישרין. ואמרו: <strong>היה</strong> הזב <strong>יושב על גבי המטה וארבע טליות</strong> (טליתות, בגדים) <strong>תחת רגלי המטה</strong> — <strong>טמאות</strong> כולן, שאנו אומרים כי כובד הזב נשען על כולן כאחת, <strong>מפני ש</strong>המיטה <strong>אינה יכולה לעמוד על שלש</strong> רגלים בלבד. <strong>ור' שמעון מטהר,</strong> כיון שרק חלק ממשקלו של הזב מונח על טלית אחת. ואולם אם <strong>היה רוכב על גבי בהמה וארבע טליות תחת רגלי הבהמה</strong> — <strong>טהורות</strong> כולן, <strong>מפני שיכולה</strong> בהמה <strong>לעמוד על שלש</strong> רגלים. <strong>ואמאי</strong> <small>[ומדוע]?</small> <strong>הא קמסייע בהדי הדדי</strong> <small>[הרי</small> כל רגל <small>מסייעת עם האחרות]!</small> אלא <strong>לאו</strong> <small>[האם לא]</small> <strong>משום דאמרינן</strong> <small>[שאנו אומרים]</small> ש<strong>מסייע אין בו ממש?</strong>
 <strong>אמר רב יהודה מדיסקרתא: לעולם אימא</strong> <small>[אומר]</small> <strong>לך</strong> כי <strong>מסייע יש בו ממש, ושאני הכא דעקרה לה</strong> <small>[ו</small>אולם <small>שונה כאן,</small> בבהמה <small>ש</small>היא <small>עוקרת אותה</small><small>,</small> את רגלה<small>]</small> <strong>לגמרי,</strong> שלא רק שהבהמה מסוגלת לעמוד על שלוש רגלים, אלא בפועל מרימה היא את רגלה ואינה נשענת עליה. את דברי רב יהודה מדיסקרתא דוחים: <strong>וכיון דזימנין עקרה הא, וזימנין עקרה הא</strong> <small>[שלפעמים עוקרת</small> רגל <small>זו, ולפעמים עוקרת</small> את <small>זו],</small> אם כן <strong>ליהוי</strong> <small>[שתהיה]</small> <strong>כזב המתהפך! מי</strong> <small>[האם]</small> <strong>לא תנן</strong> <small>[שנינו</small> במשנה<small>]:</small> <strong>זב שהיה מוטל על חמשה ספסלין או על חמש פונדאות</strong> (חגורות חלולות רחבות וארוכות), אם היה מונח עליהן <strong>לאורכן</strong> — <strong>טמאים,</strong> כיון שהיה כל גופו מונח על אחד הספסלים או אחת הפונדאות. ואם היה מוטל עליהן <strong>לרחבן</strong> — <strong>טהורין,</strong> כיון שאין כל משקלו נשען על אחת מהן. ואולם אם <strong>ישן</strong> עליהם לרוחבן, <strong>ספק</strong> היה <strong>מתהפך עליהן</strong> ושמא הזדמן שבתוך שנתו שכב לאורך אחד הספסלים — <strong>טמאין.</strong> הרי שזב המעביר את כובד משקלו ממקום אחד למשנהו מטמא כל מקום ומקום, ולכן הנימוק שהבהמה מרימה רגל אחת בכל פעם אינו מספיק להחשיבה כאילו אינה נושאת עליה כלל את הזב.
 <strong>אלא לאו</strong> <small>[האם לא]</small> טיהרו בבהמה <strong>משום דאמרינן</strong> <small>[שאנו אומרים]</small> כי <strong>מסייע אין בו ממש</strong> וכל רגל אינה אלא בבחינת מסייע. וכן <strong>אמר רב פפי משמיה</strong> <small>[משמו]</small> של <strong>רבא: אף אנן נמי תנינא</strong> <small>[אנו גם כן שנינו]</small> סיוע לשיטה זו
## דף צג:
 <strong>ר' יוסי אומר:</strong> אם היה הזב רוכב על גבי בהמה וטלית מונחת תחתיה, אם היה רוכב על <strong>הסוס</strong> הרי הוא <strong>מטמא על ידיו</strong> (רגליו הקדמיות), שאם הטלית מונחת תחת ידי הסוס הריהי טמאה, ואולם אם היתה מונחת תחת רגליו — הריהי טהורה. ואם היה רוכב על <strong>החמור</strong> — הריהו מטמא <strong>על רגליו</strong> (האחוריות), שאם הטלית מונחת תחת רגליו הריהי טמאה, ואולם אם היתה מונחת תחת ידיו — הריהי טהורה. וטעם החילוק: משום <strong>שמשענת הסוס</strong> בעיקרה <strong>על ידיו, ו</strong>של ה<strong>חמור על רגליו. ואמאי</strong> <small>[ומדוע]</small> במקרה שמונחת הטלית תחת רגלי הסוס או ידי החמור תהא טהורה? <strong>הא קא מסייע בהדי הדדי</strong> <small>[</small><small>הלא</small> הרגלים <small>מסייעות אלו לאלו]!</small> <strong>לאו</strong> <small>[האם לא]</small> <strong>משום דאמרינן</strong> <small>[שאנו אומרים]</small> כי <strong>מסייע אין בו ממש. אמר רב אשי: אף אנן נמי תנינא</strong> <small>[אנחנו גם כן שנינו]</small> סיוע לדבר זה ממשנה אחרת. ששנינו, <strong>ר' אליעזר אומר:</strong> כהן שהיה עומד במקדש באופן ש<strong>רגלו אחת על הכלי ורגלו אחת על הרצפה,</strong> או <strong>רגלו אחת על האבן ורגלו אחת על הרצפה,</strong> ועבד אחת מעבודות כהונה. ומאחרר וקיימת כאן שאלה האם נחשיבנו כאילו שלא עמד כלל על הרצפה שעבודתו פסולה, או שמא נחשיבנו כעומד על הרצפה ועבודתו כשרה, על כן הדין הוא ש<strong>רואין כל שאילו ינטל הכלי ו</strong>כן אם <strong>תינטל האבן</strong> ו<strong>יכול</strong> עדיין <strong>לעמוד על רגלו אחת</strong> שהיתה על הרצפה — <strong>עבודתו כשרה, ואם לאו</strong> <small>[לא]</small> — <strong>עבודתו פסולה.</strong>
 ושוב יש לשאול <strong>ואמאי</strong> <small>[ומדוע]</small> יהא כשר? <strong>הא קא</strong> <small>[הרי הוא]</small> <strong>מסייע בהדי הדדי</strong> <small>[ב</small>רגל <small>אחת לאחרת]!</small> <strong>לאו</strong> <small>[האם לא]</small> <strong>משום דאמרינן</strong> <small>[שאנו אומרים]</small> כי <strong>מסייע אין בו ממש. אמר רבינא: אף אנן נמי תנינא</strong> <small>[אנחנו גם כן שנינו]</small> סיוע לדבר זה ממשנה אחרת. ששנינו שכל עבודות המקדש חייבות להיעשות ביד ימין דווקא, אבל אם <strong>קיבל</strong> את הדם <strong>בימין, ושמאל מסייעתו</strong> — <strong>עבודתו כשרה. ואמאי</strong> <small>[ומדוע]</small> תהא עבודתו כשרה, <strong>הא קא</strong> <small>[הרי הוא]</small> <strong>מסייע</strong> היד השמאלית <strong>בהדי הדדי</strong> <small>[אלו לאלו]!</small> אלא <strong>לאו</strong> <small>[האם לא]</small> <strong>משום דאמרינן</strong> <small>[שאנו אומרים]</small> ש<strong>מסייע אין בו ממש.</strong> ומסכמים את הראיות הללו: אכן, <strong>שמע מינה</strong> <small>[למד ממנה].</small>
 <big>א</big> מקודם שנינו ש<strong>אמר מר</strong> <small>[החכם]</small> שאם <strong>זה יכול</strong> לעבור את העבירה לבדו <strong>וזה יכול, ר' מאיר מחייב. איבעיא להו</strong> <small>[נשאלה להם</small> ללומדים <small>]</small> שאלה זו: האם <strong>בעינן</strong> <small>[צריכים אנו]</small> <strong>שיעור</strong> מלאכה שלמה <strong>לזה ושיעור</strong> מלאכה <strong>לזה, או דילמא</strong> <small>[שמא]</small> די ב<strong>שיעור אחד לכולם. רב חסדא ורב המנונא</strong> נחלקו בדבר; <strong>חד</strong> <small>[אחד</small> מהם<small>]</small> <strong>אמר</strong> שצריך שיהא במלאכה שעושים כדי <strong>שיעור לזה ושיעור לזה. וחד</strong> <small>[ואחד</small> מהם<small>]</small> <strong>אמר</strong> שדי ב<strong>שיעור אחד לכולן. אמר רב פפא משמיה</strong> <small>[משמו]</small> של <strong>רבא : אף אנן נמי תנינא</strong> <small>[אנו גם כן שנינו]</small> כשיטה שדי בשיעור אחד לכולם במשנת זבים: <strong>היה</strong> הזב <strong>יושב על גבי מטה וארבע טליות</strong> (טליתות) <strong>תחת ארבע רגלי המטה</strong> — <strong>טמאות, מפני שאין יכולה</strong> המיטה <strong>לעמוד על שלש</strong> רגלים. <strong>ואמאי</strong> <small>[ומדוע]</small> יהא טמא? <strong>ליבעי</strong> <small>[שיצטרכו]</small> שיהא כדי <strong>שיעור זיבה לזה,</strong> לרגל זו, <strong>ושיעור זיבה לזה,</strong> לרגל זו, שכל ארבע הטליות ייטמאו רק אם ישבו ארבע זבים על המיטה! <strong>לאו</strong> <small>[האם לא]</small> <strong>משום דאמרינן</strong> <small>[שאנו אומרים]</small> שכדי לטמא את הטליתות די ב<strong>שיעור אחד לכולן,</strong> ואם מתחייבים שניים בשותפות הרי הם חייבים אפילו על שיעור אחד.
 <strong>אמר רב נחמן בר יצחק: אף אנן נמי תנינא</strong> <small>[אנחנו גם כן שנינו]</small> סיוע נוסף לדבר ממקור אחר: <strong>צבי שנכנס לבית, ונעל אחד בפניו</strong> את הדלת בשבת — <strong>חייב</strong> משום צד בשבת. <strong>נעלו שנים</strong> — <strong>פטורין. לא יכול אחד לנעול</strong> דלת זו לבדו, <strong>ונעלו שנים</strong> — <strong>חייבים. ואמאי</strong> <small>[ומדוע]</small> חייבים? <strong>ליבעי</strong> <small>[שיצטרכו]</small> שיהא כדי <strong>שיעור צידה לזה ושיעור צידה לזה! לאו</strong> <small>[האם לא]</small> <strong>משום דאמרינן</strong> <small>[שאנו אומרים]</small> הרי זה בודאי משום שאנו סבורים ש<strong>שיעור אחד</strong> די <strong>לכולם. אמר רבינא: אף אנן נמי תנינא</strong> <small>[אנחנו גם כן שנינו]</small> סיוע נוסף לדבר ממה ששנינו במקור אחר: <strong>השותפין שגנבו</strong> בהמה <strong>וטבחו</strong> אותה — <strong>חייבין</strong> לשלם פי ארבע או חמש, כאמור בתורה. <strong>ואמאי</strong> חייבים? <strong>ליבעי</strong> <small>[שיצטרכו]</small> שיהא כדי <strong>שיעור טביחה לזה ושיעור טביחה לזה! לאו</strong> <small>[האם לא]</small> <strong>משום דאמרינן</strong> <small>[שאנו אומרים]</small> שדי ב<strong>שיעור אחד לכולם?</strong>
 <strong>ואמר רב אשי: אף אנן נמי תנינא</strong> <small>[אנחנו גם כן שנינו]</small> סיוע נוסף לדבר ממה ששנינו מעין זה: <strong>שנים שהוציאו</strong> בשבת <strong>קנה של גרדי</strong> (אורג) — <strong>חייבין. ואמאי</strong> חייבים? <strong>ליבעי</strong> <small>[שיצטרכו]</small> שיהא כדי <strong>שיעור הוצאה לזה ושיעור הוצאה לזה! לאו</strong> <small>[האם לא]</small> <strong>משום דאמרינן</strong> <small>[שאנו אומרים]</small> <strong>שיעור אחד לכולם? אמר ליה</strong> <small>[לו]</small> <strong>רב אחא בריה</strong> <small>[בנו]</small> של <strong>רבא לרב אשי:</strong> מכאן אין ראייה, <strong>דילמא דאית ביה</strong> <small>[שמא שיש בו</small> בקנה<small>]</small> <strong>כדי</strong> שיעור הראוי <strong>לבשל</strong> בו <strong>ביצה קלה לזה וביצה קלה לזה,</strong> שהוא השיעור להוצאת עץ בשבת! ענה לו: <strong>אם כן, לישמעינן</strong> <small>[שישמיענו]</small> ב<strong>קנה דעלמא</strong> <small>[סתם],</small> <strong>מאי שנא דגרדי</strong> <small>[ומה שונה</small> זה ששנינו בקנה <small>של אורג]?</small> אלא ודאי נתכוונו לקנה כזה שהוא יחידה לעצמו. ושוב דוחה רב אחא: <strong>ודילמא דאית ביה</strong> <small>[ושמא שיש בו</small> בקנה זה<small>]</small> גודל מספיק <strong>כדי לארוג מפה לזה וכדי לארוג מפה לזה</strong> שהוא שיעור חשוב לשניים, <strong>אלא, מהא ליכא למשמע מינה</strong> <small>[מ</small>משנה <small>זו אין ללמוד ממנה</small> דבר לענין זה<small>].</small>
 <strong>תני תנא קמיה</strong> <small>[שנה חוזר המשניות לפני]</small> <strong>רב נחמן: שנים שהוציאו</strong> בשבת <strong>קנה של גרדי</strong> — <strong>פטורין, ור' שמעון מחייב.</strong> ותהה רב נחמן: <strong>כלפי לייא</strong> <small>[לאן אתה פונה]?!</small> הרי זה ממש היפך סברותיהם! <strong>אלא אימא</strong> <small>[אמור,</small> תקן את הברייתא]: <strong>חייבין, ור' שמעון פוטר.</strong>
 <big>ב משנה</big> <strong>המוציא</strong> בשבת <strong>אוכלין פחות מכשיעור בכלי</strong> — <strong>פטור אף על</strong> הוצאת <strong>הכלי, שהכלי טפלה</strong> לאוכל שמוציא בו. וכיון שאינו מתחייב על האוכל אינו מתחייב אף על הכלי. וכן המוציא <strong>את</strong> האדם <strong>החי במטה</strong> — <strong>פטור אף על המטה, שהמטה טפלה לו.</strong> המוציא <strong>את המת במטה</strong> — <strong>חייב. וכן</strong> המוציא <strong>כזית מן המת ו</strong>כן <strong>כזית מן הנבלה ו</strong>כן <strong>כעדשה מן השרץ</strong> שהם השיעורים הקטנים ביותר שחלות עליהם טומאות אלה — <strong>חייב, ור' שמעון פוטר,</strong> שלשיטתו מלאכה שאינה נעשית לצורך עצמה, אין חייבים עליה, ואין איש מוציא את הנבילה או את המת אלא כדי להיפטר מהם, ולא לצרכו.
 <big>ג גמרא</big> <strong>תנו רבנן</strong> <small>[שנו חכמים]</small> בברייתא: <strong>המוציא</strong> בשבת <strong>אוכלין כשיעור, אם</strong> הוציאם <strong>בכלי</strong> — <strong>חייב על האוכלין, ופטור על הכלי. ואם היה</strong> אותו ה<strong>כלי צריך לו</strong> להשתמש בו למטרה אחרת — <strong>חייב אף על הכלי.</strong> ותמהים על ההלכה השניה: האם <strong>שמע מינה</strong> <small>[למד ממנה]</small> מהלכה זו שה<strong>אוכל שני זיתי חלב בהעלם אחד חייב שתים?</strong> והרי המוציא כלי ואוכל בתוכו עושה שני פרטים של מלאכה אחת, מלאכת הוצאה, ומדוע יהא חייב שתיים? <strong>אמר רב ששת: הכא במאי עסקינן</strong> <small>[כאן במה אנו עוסקים]</small> — <strong>כגון</strong>
## דף צד.
 <strong>ששגג על האוכלין והזיד על הכלי,</strong> וחייב קרבן חטאת על האוכלים וכרת על הכלי (רה"נ). <strong>מתקיף לה</strong> <small>[מקשה עליה]</small> <strong>רב אשי: והא</strong> <small>[והרי]</small> <strong>"אף על הכלי" קתני</strong> <small>[שנינו],</small> ומכאן שיש בהם חיוב מאותו סוג! <strong>אלא אמר רב אשי:</strong> יש לומר שמדובר ב<strong>כגון ששגג בזה ובזה,</strong> בכלי ובאוכל, <strong>ונודע לו</strong> על אחד מהם, <strong>וחזר ונודע לו</strong> על האחר, <strong>ובפלוגתא</strong> <small>[ובמחלוקת]</small> <strong>ר' יוחנן ור' שמעון בן לקיש</strong> שהובאה קודם בשאלה זו, האם שתי ידיעות מחלקות עבירה אחת עד שיצטרך להקריב שתי חטאות.
 <big>א</big> שנינו במשנה שהמוציא <strong>את החי במטה פטור אף על המטה.</strong> ומציעים: <strong>לימא מתניתין</strong> <small>[האם נאמר</small> כי <small>משנתנו]</small> כשיטת <strong>ר' נתן היא ולא</strong> כ<strong>רבנן</strong> <small>[חכמים],</small> <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>המוציא</strong> בשבת <strong>בהמה</strong> או <strong>חיה ו</strong>כן <strong>עוף לרשות הרבים, בין</strong> שהיו <strong>חיין ובין</strong> שהיו <strong>שחוטין</strong> — <strong>חייב. ר' נתן אומר: על שחוטין</strong> — <strong>חייב ועל חיין</strong> — <strong>פטור,</strong> וטעמו: <strong>שהחי נושא את עצמו,</strong> שהחי משתדל להקל את עצמו ומשתתף לפיכך בנשיאתו. <strong>אמר רבא: אפילו תימא רבנן</strong> <small>[תאמר</small> שמשנתנו כדעת <small>חכמים],</small> <strong>עד כאן לא</strong> שמענו כי <strong>פליגי רבנן עליה</strong> <small>[חלוקים חכמים עליו]</small> על <strong>ר' נתן אלא בבהמה, חיה ועוף דמשרבטי נפשייהו</strong> <small>[ש</small>הם <small>משמיטים</small> ומפילים את <small>עצמם],</small> <strong>אבל אדם חי</strong> ש<strong>נושא את עצמו</strong> — <strong>אפילו רבנן מודו</strong> <small>[חכמים מודים]</small> שהמוציאו פטור.
 <strong>אמר ליה</strong> <small>[לו]</small> <strong>רב אדא בר אהבה לרבא: והא דתנן</strong> <small>[ו</small>הלכה <small>זו ששנינו</small> במשנה<small>]</small> שאסור למכור לגוי בהמות עבודה שמא על ידי כך יגיעו הדברים שבהמת ישראל השייכת עדיין לישראל תעשה עבודה בשבת, ו<strong>בן בתירא מתיר בסוס. ותניא</strong> <small>[ושנויה</small> ברייתא<small>]:</small> <strong>בן בתירא מתיר בסוס</strong> למוכרו לרכיבה <strong>מפני שהוא עושה בו מלאכה שאין חייבין עליו חטאת,</strong> שאין רכיבה על הסוס נחשבת כמלאכה ממש. <strong>ואמר ר' יוחנן: בן בתירא ור' נתן אמרו דבר אחד,</strong> ששניהם סבורים שהרכבת חי אינה נחשבת לנשיאת משא. <strong>ואי אמרת</strong> <small>[ואם אומר אתה]</small> ש<strong>לא פליגי רבנן עליה</strong> <small>[נחלקו חכמים עליו]</small> על <strong>ר' נתן אלא בבהמה חיה ועוף משום דמשרבטי נפשייהו</strong> <small>[ש</small>הם <small>משמיטים</small> את <small>עצמם]</small> <strong>מאי איריא</strong> <small>[מדוע דווקא]</small> אמר ר' יוחנן ש<strong>בן בתירא ור' נתן</strong> הסכימו לכך? <strong>והאמרת</strong> <small>[והרי אמרת]</small> כי בהם <strong>אפילו רבנן מודו</strong> <small>[חכמים מודים]!</small> ומשיבים: <strong>כי</strong> <small>[כאשר]</small> <strong>אמר ר' יוחנן</strong> דבר זה התכוון ל<strong>סוס המיוחד ל</strong>נשיאת <strong>עופות.</strong> ושואלים: <strong>ומי איכא</strong> <small>[והאם יש]</small> <strong>סוס המיוחד לעופות?</strong> ומשיבים: <strong>אין, איכא דבי וייאדן</strong> <small>[כן, יש סוס</small> הנושא את <small>בזי הציד].</small>
 <strong>אמר ר' יוחנן: ומודה ר' נתן ב</strong>אדם <strong>כפות,</strong> שאינו נחשב כמסוגל להקל ממשא עצמו. <strong>אמר ליה</strong> <small>[לו]</small> <strong>רב אדא בר מתנה לאביי: והא הני פרסאי דכמאן דכפיתי דמו</strong> <small>[והרי אותם פרסים שכמי ש</small>הם <small>כפותים</small> הם <small>נחשבים]</small> שהיו עטופים בשריון כבד ורוכבים תמיד על סוסים, <strong>ו</strong>בכל זאת <strong>אמר ר' יוחנן: בן בתירא ור' נתן אמרו דבר אחד,</strong> והתירו למכור סוסים אפילו לפרסים! ומתרצים: ביסודו של דבר אין לומר שהפרסים אינם מסוגלים לרדת מעל סוסיהם, אלא <strong>התם</strong> <small>[שם],</small> <strong>רמות רוחא הוא דנקיט להו</strong> <small>[גסות הרוח היא המחזיקה בהם]</small> ומשום כך אינם יורדים מן הסוסים. וראייה לדבר: <strong>דההוא פרדשכא דרתח מלכא עילויה, ורהיט תלתא פרסי בכרעיה</strong> <small>[שאותו פרש שכעס המלך עליו, ורץ שלוש פרסאות ברגליו],</small> הרי שאף הפרסיים הרוכבים אינם ככפותים ומסוגלים להלך גם בלא סוסיהם.
 <big>ב</big> שנינו במשנה שלדעת התנא קמא המוציא <strong>את המת במטה חייב, וכן</strong> המוציא <strong>כזית מן המת</strong> וכזית מן הנבילה וכעדשה מן השרץ — חייב, ור' שמעון פוטר. <strong>אמר רבה בר בר חנה</strong> שכך <strong>אמר ר' יוחנן, ו</strong>כן <strong>אמר רב יוסף</strong> שכך <strong>אמר ר' שמעון בן לקיש: פוטר היה ר' שמעון</strong>
## דף צד:
 <strong>אף במוציא את המת לקוברו. אמר רבא: ומודה ר' שמעון במר</strong> (מעדר) שהמוציאו בשבת כדי <strong>לחפור בו, וספר תורה</strong> כדי <strong>לקרות בו</strong> — שהוא <strong>חייב.</strong> ושואלים: <strong>פשיטא</strong> <small>[פשוט,</small> מובן מאליו<small>],</small> <strong>דאי הא נמי</strong> <small>[שאם זו,</small> ההוצאה עצמה, <small>גם כן]</small> <strong>מלאכה שאינה צריכה לגופה היא,</strong> שהרי כוונתו לחפירה או לקריאה, <strong>אלא מלאכה שצריכה לגופה לר' שמעון היכי משכחת לה</strong> <small>[איך אתה מוצא אותה]</small> לענין הוצאה? ומשיבים: בכל זאת יש בכך חידוש, שכן <strong>מהו דתימא</strong> <small>[שתאמר]</small> שר' שמעון מחייב רק באופן מסויים, והוא <strong>עד דאיכא</strong> <small>[שיש]</small> צורך גם <strong>לגופו</strong> של המוציא <strong>ו</strong>גם <strong>לגופה</strong> של ההוצאה, ו<strong>כגון</strong> שהוציא <strong>מר</strong> (מעדר) <strong>כדי לעשות לו טס</strong> (לחדד את להבו) <strong>ו</strong>גם <strong>לחפור</strong> בו, וב<strong>ספר תורה</strong> — שהוציאו <strong>כדי להגיה</strong> אותו <strong>ו</strong>גם <strong>לקרות בו,</strong> ועל כן <strong>קא משמע לן</strong> <small>[השמיע לנו]</small> שדי בצורך גופו של המוציא כדי לחייבו.
 <big>א</big> מסופר: <strong>ההוא שכבא דהוה בדרוקרא</strong> <small>[מת אחד שהיה בדרוקרת],</small> <strong>שרא</strong> <small>[</small>ו<small>התיר]</small> <strong>רב נחמן בר יצחק לאפוקיה</strong> <small>[להוציאו]</small> בשבת <strong>לכרמלית,</strong> שמפני סיבה מסוימת לא ניתן להשאירו במקומו, <strong>אמר ליה</strong> <small>[לו]</small> <strong>ר' יוחנן אחוה</strong> <small>[אחיו]</small> של <strong>מר בריה</strong> <small>[בנו]</small> של <strong>רבנא לרב נחמן בר יצחק: כמאן</strong> <small>[כ</small>שיטת <small>מי</small> התרת<small>]</small> <strong>כ</strong>שיטת <strong>ר' שמעון,</strong> ואולם <strong>אימר</strong> <small>[אמור]</small> ש<strong>פטר ר' שמעון</strong> רק <strong>מחיוב חטאת,</strong> ואולם <strong>איסורא דרבנן מיהא איכא</strong> <small>[איסור מדברי חכמים לפחות ישנו]!</small> <strong>אמר ליה</strong> <small>[לו]</small> רב נחמן בר יצחק: <strong>האלהים</strong> (בהדגשה, כקריאה של שבועה), <strong>דעיילת ביה את</strong> <small>[</small>וכי <small>נכנסת בו</small> להבנת הדברים<small>]?</small> שהרי <strong>ואפילו ל</strong>שיטת <strong>ר' יהודה שרי</strong> <small>[מותר]</small> במקרה זה, <strong>דמי קאמינא</strong> <small>[שהאם אמרתי]</small> להוציאו <strong>לרשות הרבים?</strong> והלא <strong>לכרמלית קאמינא</strong> <small>[אמרתי],</small> וכרמלית כיון שאיסורה רק מדברי חכמים הרי כלל בידינו ש<strong>גדול כבוד הבריות שדוחה את</strong> מצוות <strong>"לא תעשה" שבתורה,</strong> ובכלל זה גם את "לא תסור מן הדבר אשר יגידו לך ..." (דברים יז, יא).
 <big>ב</big> <strong>תנן התם</strong> <small>[שנינו</small> במשנה <small>שם]</small> העוסקת בדיני צרעת: <strong>התולש</strong> שערות לבנות שהן <strong>סימני טומאה, ו</strong>כן אם <strong>הכוה</strong> (עשה כוויה) את <strong>המחיה</strong> שבבשר הנגע, ועל ידי כך רצה לטהרו — <strong>עובר ב"לא תעשה",</strong> שנאמר "השמר בנגע הצרעת" (דברים כד,ח) לפי הכלל ש"השמר" משמעו מצוות "לא תעשה". ועל כך <strong>איתמר</strong> <small>[נאמר]:</small> התולש שערה <strong>אחת משתים</strong> בלבד — הכל מודים ש<strong>חייב,</strong> שהרי נשארה רק שערה אחת, ואין הוא טמא בשל שערה בודדת. אבל נחלקו אמוראים בתולש <strong>אחת משלש,</strong> ש<strong>רב נחמן אמר: חייב,</strong> ואילו <strong>רב ששת אמר: פטור.</strong> ומבארים את השיטות: <strong>רב נחמן אמר</strong> ש<strong>חייב,</strong> לדעתו משום ש<strong>אהני</strong> <small>[הועילו]</small> <strong>מעשיו, דאי משתקלא חדא אחריתי</strong> — <strong>אזלא</strong> <small>[הועילו מעשיו שאם תוסר</small> שערה <small>אחת אחרת,</small> נוספת <small>תלך]</small> <strong>לה</strong> ה<strong>טומאה,</strong> נמצא אם כן שקרב את טהרתו שלא כדין. ו<strong>רב ששת</strong> ש<strong>אמר</strong> ש<strong>פטור,</strong> לדעתו לא הועילו מעשיו ולא כלום, שכן <strong>השתא מיהת</strong> — <strong>הא איתא</strong> <small>[עכשיו לפחות</small> — <small>הרי ישנה]</small> <strong>לטומאה</strong> זו עדיין גם לאחר שהסיר את השיער, וממילא לא הועילו מעשיו כלום שהרי נותר טמא כפי שהיה.
 <strong>אמר רב ששת: מנא אמינא לה</strong> <small>[מנין אני אומר אותה]</small> את דעתי זו — ממה <strong>דתנן</strong> <small>[ששנינו</small> במשנתנו<small>]:</small> <strong>וכן</strong> המוציא בשבת <strong>כזית מן המת ו</strong>כן <strong>כזית מן הנבילה</strong> — <strong>חייב,</strong> ונדייק: <strong>הא</strong> <small>[הרי,</small> מכאן<small>]</small> שהמוציא <strong>חצי זית</strong> — <strong>פטור, והתניא</strong> <small>[והרי שנינו</small> בברייתא<small>]:</small> המוציא <strong>חצי זית</strong> מן המת — <strong>חייב! מאי לאו</strong> <small>[האם אין]</small> להסביר כי <strong>הא דתניא</strong> <small>[זה ששנינו</small> בברייתא<small>]</small> <strong>"חייב"</strong> — מדובר באופן <strong>דאפיק</strong> <small>[שהוציא]</small> <strong>חצי זית מכזית,</strong> ובכך עשה מעשה שיש לו ערך, של מניעת טומאה, שחצי זית בלבד אינו מטמא. <strong>והא דתנן</strong> <small>[וזה ששנינו</small> במשנה<small>]</small> <strong>"פטור"</strong> — מדובר באופן <strong>דאפיק</strong> <small>[שהוציא]</small> <strong>חצי זית מכזית ומחצה</strong> והרי עדיין נשארה הטומאה במקומה. <strong>ורב נחמן</strong> מפרש אחרת: <strong>אידי ואידי</strong> <small>[זה וזה],</small> גם המוציא חצי כזית מכזית וגם המוציא חצי זית מכזית ומחצה — <strong>חייב, והא דתנן</strong> <small>[וזה ששנינו</small> במשנה<small>]</small> <strong>"פטור",</strong> מדובר באופן <strong>דאפיק</strong> <small>[שהוציא]</small> <strong>חצי זית ממת גדול,</strong> שאף רב נחמן מודה בכגון זה שאין מעשיו מועילים, וכיון שלא הוציא כשיעור הראוי — אין לחייבו.
 <big>ג משנה</big> <strong>הנוטל</strong> בשבת <strong>צפרניו זו בזו</strong> ולא במספרים, <strong>או</strong> שנוטלן <strong>בשיניו, וכן</strong> הנוטל <strong>שערו</strong> בידיו, <strong>וכן שפמו, וכן זקנו. וכן הגודלת</strong> (קולעת את שערה), <strong>וכן הכוחלת</strong> (שמה כחול סביב עיניה), <strong>וכן הפוקסת</strong> (מאדימה פניה במשחה אדומה) — <strong>ר' אליעזר מחייב</strong> בכל אלו כמלאכות האסורות מן התורה, <strong>וחכמים אוסרין משום שבות</strong> (איסור שבת שמדברי סופרים), שלדעתם אין זו מלאכה ממש אבל אסור לעשות כן כגזירת חכמים.
 <big>ד גמרא</big> <strong>אמר ר' אלעזר: מחלוקת</strong> זו היא דווקא כאשר נוטל את צפרניו <strong>ביד, אבל</strong> כאשר נוטל אותם <strong>בכלי</strong> — לדעת הכל <strong>חייב.</strong> ושואלים: <strong>פשיטא</strong> <small>[פשוט,</small> מובן מאליו<small>],</small> שהרי <strong>"זו בזו" תנן</strong> <small>[שנינו]</small> במפורש! ומשיבים: <strong>מהו דתימא</strong> <small>[שתאמר]</small> כי <strong>רבנן</strong> בנטילתן <strong>בכלי נמי פטרי</strong> <small>[גם כן פוטרים],</small> שכיון שאין הנוטל צפרניו מעוניין בצפורן החתוכה אין בכך משום מלאכת גזיזה, <strong>והא דקתני</strong> <small>[וזה ששנינו]</small> בנוסח <strong>"זו בזו"</strong> — <strong>להודיעך כחו</strong> (תוקף דעתו) של <strong>ר' אליעזר</strong> שאפילו במקרה זה הוא מחייב, על כן <strong>קא משמע לן</strong> <small>[הוא משמיע</small> לנו] שאין הדבר כך.
 <strong>ואמר ר' אלעזר: מחלוקת</strong> זו ששנינו הריהי דווקא בשנטל צפרניים <strong>לעצמו, אבל</strong> בשנטל <strong>לחבירו</strong> — ל<strong>דברי הכל פטור.</strong> ושואלים: והרי גם דבר זה הוא <strong>פשיטא</strong> <small>[פשוט,</small> מובן מאליו<small>],</small> שהרי בלשון <strong>"צפרניו",</strong> כלומר, שלו, <strong>תנן</strong> <small>[שנינו</small> במשנה<small>]!</small> ומשיבים: <strong>מהו דתימא</strong> <small>[שתאמר]</small> ש<strong>ר' אליעזר</strong> בשנוטל <strong>לחבירו נמי</strong> <small>[גם כן]</small> <strong>מחייב, והא דקתני</strong> <small>[וזה ששנינו]</small> לשון <strong>"צפרניו "</strong>הרי זה <strong>להודיעך כחן דרבנן</strong> <small>[של החכמים]</small> שאפילו בצפרניו שלו פטרו, וכל שכן בשל חבירו, על כן <strong>קא משמע לן</strong> <small>[הוא משמיע לנו]</small> ללמדנו שהכל מודים שפטור בכך.
 <big>ה</big> שנינו במשנה: <strong>וכן</strong> הנוטל <strong>שערו</strong> שלדעת ר' אליעזר חייב ולדעת חכמים פטור. <strong>תנא</strong> <small>[שנה]</small> החכם בתוספתא: <strong>הנוטל</strong> שערו בשבת <strong>מלא פי הזוג</strong> (המספריים) — <strong>חייב. וכמה</strong> הוא שיעור <strong>מלא פי הזוג? אמר רב יהודה: שתים,</strong> שתי שערות. ושואלים: <strong>והתניא</strong> <small>[והרי שנינו]</small> בהמשך אותה ברייתא: <strong>ולקרחה</strong> כדי להתחייב משום האיסור בתורה שלא לעשות קרחה באבל על המת ("ולא תשימו קרחה בין עיניכם למת". דברים יד, א), השיעור הקטן ביותר הוא <strong>שתים,</strong> ומכאן ש"מלוא פי הזוג" הוא שיעור אחר! ומשיבים: <strong>אימא</strong> <small>[אמור,</small> פרש<small>]</small> שאין כאן שיעורים שונים, אלא: <strong>וכן לקרחה שתים.</strong>
 <strong>תניא נמי הכי</strong> <small>[שנויה</small> ברייתא <small>גם כן כך]:</small> <strong>הנוטל</strong> משערו <strong>מלא פי הזוג בשבת</strong> — <strong>חייב. וכמה</strong> הוא <strong>מלא פי הזוג</strong> — <strong>שתים. ר' אליעזר אומר:</strong> אף בשערה <strong>אחת</strong> חייב, <strong>ומודים חכמים לר' אליעזר במלקט</strong> ותולש שערות <strong>לבנות מתוך שחורות, שאפילו</strong> כאשר ליקט <strong>אחת</strong> בלבד גם כן <strong>חייב.</strong> שהרי במעשהו הוא מוכיח כי הוא מקפיד אף בשערה בודדת והוצאתה חשובה בעיניו, <strong>ודבר זה,</strong> ליקוט שערות לבנות משחורות, <strong>אף ב</strong>ימות <strong>החול אסור</strong> לגברים, <strong>משום שנאמר: "</strong>לא יהיה כלי גבר על אשה <strong>ולא ילבש גבר שמלת אשה"</strong> (דברים כב, ה), ומכאן למדו חכמים שכל דבר שהוא ממנהגי הייפוי של נשים אסור לגברים.
 <strong>תניא</strong> <small>[שנויה</small> ברייתא<small>],</small> <strong>ר' שמעון בן אלעזר אומר: צפורן שפירש רובה</strong> והיא מחוברת רק בחלקה הקטן באצבע, <strong>ו</strong>כן <strong>ציצין</strong> (חתיכות קטנות של עור) <strong>שפרשו רובן</strong> מן הגוף, אם תולשן בשבת <strong>ביד</strong> — <strong>מותר,</strong> ואם חותכן <strong>בכלי</strong> — <strong>חייב חטאת,</strong> ותוהים על כך: <strong>מי איכא מידי</strong> <small>[האם יש דבר,</small> מלאכה<small>]</small> שאם עושה אותה <strong>בכלי חייב חטאת, וביד מותר לכתחלה</strong> לעשותה, ולא גזרו בה חכמים משום סייג?! ומשיבים: <strong>הכי קאמר</strong> <small>[כך אמר,</small> כך יש להבין<small>]:</small> אם <strong>פירשו רובן, ביד</strong> — <strong>מותר, בכלי,</strong> אם כבר תלש — <strong>פטור</strong> ואינו נענש על כך, <strong>אבל</strong> מלכתחילה ודאי ש<strong>אסור</strong> לעשות כן. ואם עדיין <strong>לא פירשו רובן, ביד</strong> — <strong>פטור, אבל אסור,</strong> ואם עשה כך <strong>בכלי</strong> — <strong>חייב חטאת. אמר רב יהודה: הלכה כ</strong>שיטת <strong>ר' שמעון בן אלעזר</strong> בענין זה. <strong>אמר רבה בר בר חנה</strong> שכך <strong>אמר ר' יוחנן: והוא שפרשו</strong> אותם חלקי ציפורן <strong>כלפי מעלה</strong> אל צד הצפורן <strong>ומצערות אותו,</strong> ובכגון זה התירו מלכתחילה לתולשן.
 <big>ו</big> שנינו במשנה: <strong>וכן הגודלת</strong> והכוחלת והפוקסת בשבת שר' אליעזר מחייב בהן מן התורה. ושואלים: ה<strong>גודלת, כוחלת ופוקסת</strong> בשבת <strong>משום מאי מחייבא</strong> <small>[מה,</small> איזה אב מלאכה היא <small>מתחייבת]?</small> <strong>אמר ר' אבין</strong> שכך <strong>אמר ר' יוסי בר' חנינא:</strong> ה<strong>גודלת</strong> מתחייבת — <strong>משום אורגת,</strong> שקליעת השיער דומה במהותה לאריגה, וה<strong>כוחלת</strong> — <strong>משום כותבת, פוקסת</strong> — <strong>משום טווה,</strong> שהיו מורחים את האודם על הפנים בכעין חוט של בצק. <strong>אמרו רבנן קמיה</strong> <small>[חכמים לפני]</small> <strong>ר' אבהו: וכי דרך אריגה בכך, וכי דרך כתיבה בכך, וכי דרך טויה בכך?!</strong> ובודאי גם ר' אליעזר מודה שמלאכה שאינה נעשית כדרכה פטורים עליה! <strong>אלא אמר ר' אבהו: לדידי מפרשא לי מיניה</strong> <small>[לי נתפרש</small> הדבר <small>ממנו]</small> מ<strong>ר' יוסי בר' חנינא</strong> עצמו
## דף צה.
 <strong>כוחלת</strong> חייבת — <strong>משום צובעת, גודלת ופוקסת</strong> — <strong>משום</strong> מלאכת <strong>בונה,</strong> ושואלים: <strong>וכי דרך בנין בכך?</strong> ומשיבים: <strong>אין</strong> <small>[כן],</small> אף קליעת שיער קרואה בנייה, ו<strong>כ</strong>שם ש<strong>דרש ר' שמעון בן מנסיא:</strong> מה שנאמר <strong>"ויבן ה' אלהים את הצלע</strong> אשר לקח מן האדם לאשה<strong>"</strong> (בראשית ב, כב) <strong>מלמד: שקילעה</strong> (קלע שערותיה) <strong>הקדוש ברוך הוא לחוה והביאה אצל אדם.</strong> ומנין שזו היא משמעות "ויבן"? — <strong>שכן בכרכי הים קורין</strong> (קוראים) <strong>לקלעיתא</strong> <small>[לקליעה]</small> <strong>"בניתא"</strong> <small>[בנייה].</small> <strong>תניא</strong> <small>[שנויה</small> ברייתא<small>],</small> <strong>ר' שמעון בן אלעזר אומר:</strong> ה<strong>גודלת</strong> וה<strong>כוחלת ופוקסת</strong> בשבת, אם עשתה זאת <strong>לעצמה</strong> — <strong>פטורה,</strong> ואם <strong>לחברתה</strong> — <strong>חייבת,</strong> שלעצמה אינה יכולה לעשות את המלאכה בשלימות, אבל לחברתה אפשר שתעשה כתיקונה. <strong>וכן היה ר' שמעון בן אלעזר אומר משום</strong> (בשם) <strong>ר' אליעזר: אשה לא תעביר סרק</strong> (צבע אדום) <strong>על פניה</strong> בשבת <strong>מפני שצובעת,</strong> והיא אחת מן המלאכות האסורות.
 <big>א</big> <strong>תנו רבנן</strong> <small>[שנו חכמים]</small> בברייתא: <strong>החולב והמחבץ</strong> (המעמיד את החלב) <strong>והמגבן</strong> (אוסף את הגבינה מן החלב), השיעור להתחייב על עשייתם בשבת — <strong>כגרוגרת. המכבד</strong> (מטאטא) את הבית, <strong>והמרבץ</strong> (מתיז) מים על הקרקע, <strong>והרודה חלות דבש,</strong> בכל אלה אם <strong>שגג בשבת</strong> — <strong>חייב חטאת,</strong> ואם <strong>הזיד ביום טוב</strong> — <strong>לוקה ארבעים</strong> מלקות<strong>,</strong> אלו <strong>דברי ר' אליעזר. וחכמים אומרים: אחד זה ואחד זה אינו</strong> אסור <strong>אלא משום שבות</strong> (איסור שבת שמדברי סופרים), אבל אינם אסורים מן התורה ואינו מביא קרבן, ואף אינו לוקה עליהם.
 מסופר: <strong>רב נחמן בר גוריא איקלע</strong> <small>[נזדמן]</small> <strong>לנהרדעא. בעו מיניה</strong> <small>[שאלו ממנו]</small> בני הישיבה: <strong>חולב משום מאי מיחייב</strong> <small>[מה</small> הוא <small>מתחייב]?</small> <strong>אמר להו</strong> <small>[להם]:</small> <strong>משום חולב. מחבץ, משום מאי מיחייב</strong> <small>[מה</small> הוא <small>מתחייב]?</small> <strong>אמר להו</strong> <small>[להם]:</small> <strong>משום מחבץ. מגבן, משום מאי מיחייב</strong> <small>[מה</small> הוא <small>מתחייב]?</small> <strong>אמר להו</strong> <small>[להם]:</small> <strong>משום מגבן. אמרו ליה</strong> <small>[לו]:</small> <strong>רבך קטיל קני באגמא הוה</strong> <small>[קוצץ קנים באגם היה],</small> שלא ידע להסביר לתלמידיו פירושה של משנה. <strong>אתא שאיל בי מדרשא</strong> <small>[בא</small> ו<small>שאל בבית המדרש]</small> שאלות אלה. <strong>אמרו ליה</strong> <small>[לו]:</small> <strong>חולב חייב</strong> — <strong>משום</strong> מלאכת <strong>מפרק</strong> שהיא תולדת של מלאכת דש, שמוציא את החלב מתוך הפרה והרי זה דומה לכל מלאכת דש שמוציא את התוכן הרצוי מתוך כיסוי שהיה בו. <strong>מחבץ חייב</strong> — <strong>משום</strong> מלאכת <strong>בורר,</strong> שחלק מן החלב נברר ונעשה חלב קפוי, ו<strong>מגבן חייב</strong> — <strong>משום</strong> מלאכת <strong>בונה,</strong> שהגבינה הנוצרת בתוך החלב נעשית מוצק כעין בניה.
 מקודם הובאה ברייתא ששנינו בה: <strong>המכבד, המרבץ, והרודה חלות דבש,</strong> אם <strong>שגג בשבת</strong> במלאכות אלה — <strong>חייב חטאת,</strong> ואם <strong>הזיד ביום טוב</strong> — <strong>לוקה ארבעים</strong> מלקות, אלו <strong>דברי ר' אליעזר. אמר ר' אלעזר: מאי טעמא</strong> <small>[מה הטעם]</small> של <strong>ר' אליעזר</strong> — <strong>דכתיב</strong> <small>[ש</small>כן <small>נאמר]:</small> <strong>"</strong>וישלח את קצה המטה אשר בידו <strong>ויטבל אותה ביערת הדבש",</strong> (שמואל א, יד, כז), והדברים לכאורה תמוהים, שכן <strong>וכי מה ענין יער אצל דבש? אלא לומר לך: מה יער, התולש ממנו בשבת</strong> — <strong>חייב חטאת, אף חלות דבש, הרודה ממנו בשבת</strong> — <strong>חייב חטאת.</strong>
 <big>ב</big> מסופר: <strong>אמימר שרא זילחא</strong> <small>[התיר ריבוץ מים]</small> <strong>ב</strong>עיר <strong>מחוזא. אמר: טעמא מאי אמור רבנן</strong> <small>[מה טעם אמרו חכמים]</small> שאסור לרבץ — <strong>דילמא אתי לאשויי</strong> <small>[שמא יבוא להשוות,</small> ליישר<small>]</small> <strong>גומות</strong> שבקרקע הבית שאינה מרוצפת באבנים, <strong>הכא ליכא</strong> <small>[כאן</small> בעיר מחוזא <small>אין]</small> <strong>גומות,</strong> שכל הבתים בה היו מרוצפים באבן. ומסופר עוד: <strong>רבא תוספאה</strong> <small>[בעל התוספתא]</small> <strong>אשכחיה</strong> <small>[מצאו]</small> את <strong>רבינא</strong> בשבת <strong>דקא</strong> <small>[שהוא]</small> <strong>מצטער,</strong> סובל, <strong>מהבלא</strong> <small>[מן ההבל,</small> החום והאבק שבבית<small>],</small> <strong>ואמרי לה</strong> <small>[ויש אומרים]</small> ש<strong>מר קשישא בריה</strong> <small>[הזקן בנו]</small> של <strong>רבא אשכחיה</strong> <small>[מצאו]</small> <strong>לרב אשי</strong> וראה <strong>דקא</strong> <small>[שהוא]</small> <strong>מצטער מהבלא</strong> <small>[מן ההבל],</small> <strong>אמר ליה</strong> <small>[לו]</small> מר קשישא לרב אשי: וכי <strong>לא סבר לה מר להא דתניא</strong> <small>[אין אדוני מקבל את</small> הלכה <small>זו ששנינו</small> בברייתא<small>]:</small> <strong>הרוצה לרבץ את ביתו בשבת</strong> במקום שאסור הדבר, <strong>מביא עריבה</strong> (קערה גדולה) <strong>מלאה מים ורוחץ פניו בזוית זו</strong> ומזיז את העריבה ורוחץ <strong>ידיו בזוית זו, רגליו בזוית זו, ונמצא הבית מתרבץ מאליו</strong> מן המים שניתזו כלאחר ידו. <strong>אמר ליה</strong> <small>[לו]</small> רב אשי: <strong>לאו אדעתאי</strong> <small>[לא עלה על דעתי]</small> להשתמש בעצה זו.
 <strong>תנא</strong> <small>[שנה</small> החכם<small>]:</small> <strong>אשה חכמה מרבצת</strong> את <strong>ביתה בשבת,</strong> שרוחצת כלים שונים במקומות שונים בבית. <strong>והאידנא דסבירא לן</strong> <small>[ועכשיו שאנו סבורים]</small> <strong>כ</strong>שיטת <strong>ר' שמעון</strong> שמלאכה שאינה צריכה לגופה פטור עליה בשבת, <strong>שרי</strong> <small>[מותר]</small> לכבד ולרבץ את הבית בשבת <strong>אפילו לכתחלה.</strong>
 <big>ג משנה</big> <strong>התולש</strong> בשבת <strong>מ</strong>צמח הגדל ב<strong>עציץ נקוב</strong> — <strong>חייב,</strong> שעציץ נקוב נחשב כמחובר בארץ, והרי זה כקוצר. <strong>ו</strong>התולש מ<strong>שאינו נקוב</strong> — <strong>פטור,</strong> אבל אסור הדבר מלכתחילה. <strong>ור' שמעון פוטר בזה ובזה.</strong>
 <big>ד גמרא</big> <strong>רמי ליה</strong> <small>[השליך</small> הראה <small>לו</small> סתירה<small>]</small> <strong>אביי לרבא, ואמרי לה</strong> <small>[ויש אומרים]</small> שהקשה לו <strong>ר' חייא בר רב לרב:</strong> מצד אחד <strong>תנן</strong> <small>[שנינו]</small> במשנתנו <strong>ר' שמעון פוטר בזה ובזה. אלמא</strong> <small>[מכאן]</small> ש<strong>נקוב ל</strong>דעת <strong>ר' שמעון כ</strong>זה <strong>שאינו נקוב משוי ליה</strong> <small>[עושה,</small> מחשיב <small>אותו].</small> <strong>ורמינהו</strong> <small>[משליכים</small> על כך, מראים סתירה<small>]</small> <strong>ר' שמעון אומר: אין בין</strong> עציץ <strong>נקוב לשאינו נקוב</strong>
## דף צה:
 <strong>אלא להכשיר זרעים בלבד,</strong> שזרעים שבעציץ נקוב נחשבים כמחוברים לקרקע, ואינם מקבלים טומאה, וזרעים שבעציץ שאינו נקוב נחשבים כתלושים ומקבלים טומאה, ומכאן אפשר ללמוד שלגבי שאר כל הדברים סבור ר' שמעון שעציץ נקוב הוא כמחובר (מאירי)! <strong>אמר ליה</strong> <small>[לו]:</small> <strong>לכל מילי</strong> <small>[דבר]</small> <strong>ר' שמעון</strong> עציץ נקוב <strong>כתלוש משוי ליה</strong> <small>[עושה אותו],</small> <strong>ושאני</strong> <small>[ו</small>אולם <small>שונה]</small> <strong>לענין טומאה,</strong> ש<strong>התורה ריבתה טהרה אצל זרעים,</strong> וכפי <strong>שנאמר</strong> "וכי יפול מנבלתם <strong>על כל זרע זרוע אשר יזרע</strong> טהור הוא" (ויקרא יא, לז), שריבוי הלשון "זרע זרוע אשר יזרע" בא ללמדנו שכל שאפשר לומר בו לשון "זריעה", נכנס לגדר טהרה. אבל בשאר דברים אין דין עציץ נקוב שונה מעציץ שאינו נקוב.
 <strong>בעא מיניה ההוא סבא</strong> <small>[שאל ממנו זקן אחד]</small> <strong>מר' זירא:</strong> כאשר <strong>שורש</strong> צמח שבתוך עציץ נקוב נמצא ממש <strong>כנגד</strong> ה<strong>נקב מה לי אמר</strong> (מה יאמר בענין זה) <strong>ר' שמעון</strong> הפוטר אף בעציץ נקוב? האם לדעתו ייחשב הדבר כמחובר או לא? <strong>אישתיק</strong> <small>[שתק]</small> <strong>ולא אמר ליה</strong> <small>[לו]</small> <strong>ולא מידי</strong> <small>[דבר,</small> כלום<small>].</small> ומסופר כי <strong>זימנא חדא אשכחיה דיתיב וקאמר</strong> <small>[פעם אחת מצאו</small> אותו זקן לר' זירא <small>שיושב ואומר]:</small> <strong>ומודה ר' שמעון שאם ניקב</strong> העציץ נקב גדול <strong>בכדי טהרתו,</strong> ששוב אינו מקבל זיתים, הריהו כמחובר לענין שבת. <strong>אמר ליה</strong> <small>[לו]:</small> <strong>השתא</strong> <small>[עכשיו]</small> הרי כאשר ה<strong>שורש</strong> נמצא <strong>כנגד</strong> ה<strong>נקב בעאי מינך</strong> <small>[שאלתי ממך]</small> מה הלכה יפסוק בו ר' שמעון, <strong>ולא אמרת לי ולא מידי</strong> <small>[דבר],</small> ואם כן ב<strong>ניקב בכדי טהרתו</strong> שאין השורש ממש כנגד הנקב <strong>מיבעיא</strong> <small>[צריך לומר]</small> שהוא כתלוש?! וכיצד נפתרת שאלה זו בכך בפשטות? אלא יש כאן בודאי מקום להבין את הדברים בצורה אחרת.
 <strong>אמר אביי: ואי איתמר להא</strong> <small>[ואם נאמר</small> דבר <small>זה]</small> בשם <strong>ר' זירא</strong> שמחשיב ר' שמעון עציץ נקוב כמחובר, <strong>הכי</strong> <small>[כך]</small> <strong>הוא דאיתמר</strong> <small>[שנאמר]:</small> <strong>ומודה ר' שמעון שאם ניקב למטה מרביעית,</strong> שבעציץ זה אין אפילו כשיעור רביעית בלי נקב, שוב אינו כלי וחייב.
 <big>א</big> כיוון שהוזכרה טהרת כלי חרס, הביאו את מה ש<strong>אמר רבא: חמש מדות</strong> נאמרו <strong>ב</strong>נקבי <strong>כלי חרס :</strong> אם <strong>ניקב</strong> בו נקב קטן <strong>כמוציא משקה</strong> — <strong>טהור</strong> (כלומר, בטל) <strong>מלטמא גיסטרא,</strong> שאם נשאר רק שבר כלי והוא נקוב, אפילו נקב זעיר כזה שהמשקה יוצא ממנו — שוב אינו מטמא, <strong>ו</strong>אולם <strong>עדיין כלי</strong> שלם <strong>הוא לקדש בו מי חטאת</strong> (פרה אדומה) הצריכים כלי שלם. ואם <strong>ניקב</strong> בחור גדול יותר <strong>ככונס משקה,</strong> שיכולים מים אף להיכנס לכלי דרך נקב זה — <strong>טהור מלקדש בו מי חטאת, ו</strong>אולם <strong>עדיין כלי הוא להכשיר בו זרעים.</strong> ואם <strong>ניקב כ</strong>עובי <strong>שורש קטן</strong> — <strong>טהור מלהכשיר בו זרעים, ו</strong>אולם <strong>עדיין כלי הוא</strong> לענין שמקבל טומאה כיון שאפשר <strong>לקבל בו זיתים.</strong> ואם <strong>ניקב כמוציא זיתים</strong> — <strong>טהור מלקבל</strong> טומאה ככל כלי הראוי לקבל <strong>בו זיתים, ו</strong>אולם <strong>עדיין כלי הוא לקבל בו רימונים,</strong> שאם החליט שהוא מייחד את כלי החרס לרימונים — מקבל הכלי עדיין טומאה כיון שראוי לשימוש. <strong>ניקב כמוציא רימונים</strong> — <strong>טהור מכלום. ואם</strong> היה זה כלי חרס ש<strong>הוקף</strong> ב<strong>צמיד פתיל</strong> והיה מונח באוהל המת, ואמרה תורה שכל כלי חרס מכוסה ומוקף בצמיד פתיל אינו מקבל טומאה באוהל המת, אפילו היה נקוב כמוציא רימון — מציל את המצוי בתוכו מלהיטמא <strong>עד שיפחת</strong> (ישבר) <strong>רובו.</strong>
 <strong>אמר רב אסי: שמעתי</strong> ש<strong>כלי חרס שיעורו</strong> כדי להיטהר <strong>כמוציא רימון. אמר ליה</strong> <small>[לו]</small> <strong>רבא: שמא לא שמעת אלא במוקף צמיד פתיל,</strong> אבל סתם כלי חרס, שיעור טהרתו כמוציא זית. ושואלים: <strong>והא</strong> <small>[והרי]</small> <strong>רבא</strong> עצמו <strong>הוא</strong> ש<strong>אמר</strong> ש<strong>מוקף צמיד פתיל</strong> אינו מקבל טומאה <strong>עד שיפחת רובו!</strong> ומשיבים: <strong>לא קשיא</strong> <small>[אין</small> זה <small>קשה],</small>
## דף צו.
 <strong>הא</strong> <small>[זה]</small> ששנינו ששיעור הכלי כדי להיטהר הרי זה במוציא רימון — הרי זה <strong>ברברבי</strong> <small>[ב</small>כלים <small>גדולים],</small> <strong>והא</strong> <small>[וזה]</small> ששנינו שיעורם כדי שייפחתו ברובם — הרי זה <strong>בזוטרי</strong> <small>[ב</small>כלים <small>קטנים].</small> <strong>אמר רב אסי, שונין</strong> הלכה זו: <strong>כלי חרס שיעורו</strong> להיטהר מטומאה <strong>ב</strong>נקב ה<strong>כונס משקה. ולא אמרו</strong> שיעור <strong>מוציא משקה אלא לענין</strong> טהרת <strong>גיסטרא בלבד.</strong> ושואלים: <strong>מאי טעמא</strong> <small>[מה טעם]</small> הדבר? ומשיבים: <strong>אמר מר זוטרא בריה</strong> <small>[בנו]</small> של <strong>רב נחמן: לפי</strong> ששימוש בגיסטרא הוא לשים אותה כעין צלחת מתחת לכלי חרס נקוב, הרי אם גיסטרא אחת ניקבה ומטפטפת אין עושים בה עוד שימוש, ו<strong>אין אומרים "הבא גיסטרא לגיסטרא",</strong> אלא זורקים אותה מיד.
 <strong>אמר עולא: פליגי</strong> <small>[נחלקו]</small> <strong>בה</strong> בהלכה זו <strong>תרי אמוראי במערבא</strong> <small>[שני אמוראים במערב,</small> בארץ ישראל<small>],</small> <strong>ר' יוסי בר' אבין ור' יוסי בר זבדא. חד</strong> <small>[אחד</small> מהם<small>]</small> <strong>אמר</strong> שטהרת כלי חרס בנקב ששיעורו <strong>כמוציא רמון, וחד</strong> <small>[אחד</small> מהם<small>]</small> <strong>אמר: כשורש קטן. וסימניך</strong> (וסימן יהא לך בדבר זה) שתזכור שלא נחלקו בנקב כמוציא זית, על פי האימרה <strong>אחד המרבה ואחד הממעיט,</strong> שהמחלוקת היא קיצונית בין חכם לחכם, ולא הזכירו דעה ממוצעת. ואכן, <strong>אמר רב חיננא בר כהנא משמיה</strong> <small>[משמו]</small> של <strong>ר' אליעזר</strong> דיעה ממוצעת: <strong>כלי חרס שיעורו</strong> כדי להיטהר הוא <strong>כמוציא זיתים. ומר קשישא בריה</strong> <small>[בנו]</small> של <strong>רבה מסיים בה</strong> הלכה זו <strong>משמיה</strong> <small>[משמו]</small> של <strong>ר' אליעזר: והרי הן,</strong> אותם כלים שניקבו, <strong>ככלי גללים וכלי אבנים וכלי אדמה</strong> — <strong>שאין</strong> הם <strong>מקבלין טומאה לא מדברי תורה ולא מדברי סופרים. ולענין</strong> טהרה באוהל המת של כלי שיש עליו <strong>צמיד פתיל,</strong> אין כלי חרס בטל <strong>עד שיפחת רובו.</strong>
 
 <big>א משנה</big> <strong>הזורק</strong> חפץ בשבת <strong>מרשות היחיד לרשות הרבים</strong> או <strong>מרשות הרבים לרשות היחיד</strong> — <strong>חייב.</strong> ואילו הזורק <strong>מרשות היחיד לרשות היחיד ו</strong>עבר החפץ את <strong>רשות הרבים</strong> ש<strong>באמצע</strong> — <strong>ר' עקיבא מחייב</strong> משום הוצאה לרשות הרבים, <strong>וחכמים פוטרין.</strong>
 <strong>כיצד? שתי גזוזטראות</strong> (שהן רשות היחיד) המצויות <strong>זו כנגד זו ב</strong>שני עברי <strong>רשות הרבים, המושיט והזורק מזו לזו</strong> — <strong>פטור,</strong> אבל אם <strong>היו</strong> הגזוזטראות <strong>שתיהן בדיוטא</strong> (קומה) <strong>אחת</strong> ובאותו צד של דרך הרבים והיתה בין גזוזטרה לגזוזטרה רשות הרבים, <strong>המושיט</strong> מזו לזו — <strong>חייב, והזורק</strong> — <strong>פטור,</strong> וטעמו של דבר: <strong>שכך היתה עבודת הלויים</strong> בנשיאת קרשי המשכן:
 <strong>שתי עגלות</strong> היו עומדות <strong>זו אחר זו ברשות הרבים,</strong> והיו הלווים <strong>מושיטין הקרשים מזו לזו</strong> והרי זה ממש כמעביר מדיוטא לדיוטא דרך רשות הרבים ובאותו צד של רשות הרבים, <strong>אבל לא</strong> היו <strong>זורקין</strong> מעגלה לעגלה מפני כובד הקרשים, נמצא שהושטה שדוגמתה היתה במשכן נאסרה, וזריקה שלא מצאנו לה דוגמה במשכן — לא נאסרה.
## דף צו:
 <big>א גמרא</big> על עיקר הדבר שואלים: <strong>מכדי</strong> <small>[הרי]</small> <strong>זריקה תולדה</strong> של <strong>הוצאה היא, הוצאה</strong> שהיא אב המלאכה <strong>גופה היכא כתיבא</strong> <small>[עצמה היכן כתובה</small> בתורה<small>],</small> והלא צריך לברר תחילה את אב המלאכה, ואחר כך לדון בתולדות. <strong>אמר ר' יוחנן:</strong> ש<strong>אמר קרא</strong> <small>[הכתוב]:</small> <strong>"ויצו משה ויעבירו קול במחנה</strong> לאמר איש ואשה אל יעשו עוד מלאכה לתרומת הקודש ויכלא העם מהביא<strong>"</strong> (שמות לו, ו), שלדעת ר' יוחנן היה ציווי זה של משה מיועד למנוע את העם מלהביא את התרומות בשבת. והוא מפרש: <strong>משה היכן הוה יתיב</strong> <small>[היה יושב]?</small> — <strong>במחנה לויה</strong> (הלויים), <strong>ומחנה לויה רשות הרבים הואי</strong> <small>[היה],</small> <strong>וקאמר להו</strong> <small>[ואמר להם]</small> <strong>לישראל: לא תפיקו ותיתו</strong> <small>[תוציאו ותביאו]</small> <strong>מרשות היחיד דידכו</strong> <small>[שלכם]</small> <strong>לרשות הרבים.</strong>
 ושואלים: <strong>וממאי</strong> <small>[וממה,</small> מניין<small>]</small> אתה למד ש<strong>בשבת קאי</strong> <small>[</small>היה <small>עומד]</small> ומצווה אותם שיפסיקו להביא? <strong>דילמא</strong> <small>[שמא]</small> <strong>בחול קאי</strong> <small>[</small>היה <small>עומד]</small> <strong>ומשום דשלימא</strong> <small>[שנשלמה]</small> <strong>לה</strong> ה<strong>מלאכה,</strong> מלאכת המשכן משום שכבר תרמו די הצורך?! <strong>כדכתיב</strong> <small>[</small>ו<small>כפי שנאמר]:</small> <strong>"והמלאכה היתה דים</strong> לכל המלאכה לעשות אותה והותר" (שמות לו, פסוק ז). אלא <strong>גמר</strong> <small>[למד]</small> בדרך גזירה <strong>שווה מהלשון "העברה" "העברה"</strong> שנאמרה בענין זה וב<strong>יום הכפורים,</strong> 
 שכן <strong>כתיב הכא</strong> <small>[נאמר כאן</small> במשכן<small>]:</small> <strong>"ויעבירו קול במחנה" וכתיב התם</strong> <small>[ונאמר שם</small> ביום הכיפורים<small>]:</small> <strong>"והעברת שופר תרועה</strong> בחודש השביעי בעשור לחודש ביום הכפורים תעבירו שופר בכל ארצכם<strong>"</strong> (ויקרא כה, ט). <strong>מה להלן</strong> בתקיעת השופר שביובל העברה זו — <strong>ביום אסור</strong> לעשותה, <strong>אף כאן</strong> — <strong>ביום אסור.</strong>
 ושואלים: <strong>אשכחן</strong> <small>[מצאנו]</small> לימוד לענין <strong>הוצאה</strong> מרשות היחיד אל מחנה הלווים שהוא רשות הרבים, ואולם <strong>הכנסה מנלן</strong> <small>[מניין לנו],</small> שאף היא נחשבת כמלאכה, ואסורה? ומשיבים: <strong>סברא היא, מכדי</strong> <small>[הרי]</small> העברה <strong>מרשות לרשות הוא,</strong> ואם כן <strong>מה לי אפוקי</strong> <small>[הוצאה]</small> <strong>ומה לי עיולי</strong> <small>[הכנסה],</small> שאם העברת חפץ מרשות לרשות יש בה משום מלאכה — אין מקום להבדיל בין הוצאה והכנסה. <strong>מיהו</strong> <small>[אבל]</small> <strong>הוצאה</strong> — <strong>אב</strong> מלאכה היא, ואילו <strong>הכנסה</strong> — אינה אלא <strong>תולדה,</strong> כיון שאינה מפורשת במקרא.
 על עצם ההבדל בין אב ותולדה שואלים: <strong>ומכדי אהא מיחייב, ואהא מיחייב</strong> <small>[הרי על זו מתחייב, ועל זו מתחייב]</small> ואם כן <strong>אמאי קרי</strong> <small>[מדוע קורא]</small> <strong>לה האי</strong> <small>[לזו]</small> <strong>"אב" ואמאי קרי</strong> <small>[ומדוע קורא]</small> <strong>לה האי</strong> <small>[לזו]</small> <strong>"תולדה"?</strong> ומה טעם להבחין ביניהם?
 ומשיבים: <strong>נפקא מינה דאי עביד</strong> <small>[יוצא מזו</small> הבדל למעשה <small>שאם עושה]</small> <strong>שתי אבות</strong> מלאכה שונים <strong>בהדי הדדי</strong> <small>[ביחד],</small> <strong>אי נמי</strong> <small>[או גם כן]</small> <strong>שתי תולדות</strong> של שני אבות <strong>שונים בהדי הדדי</strong> <small>[ביחד]</small> — <strong>מיחייב תרתי</strong> <small>[מתחייב שתי</small> חטאות<small>],</small> <strong>ואי עביד</strong> <small>[ואם עושה]</small> <strong>אב ותולדה דידיה</strong> <small>[שלו]</small> — הוא <strong>לא מיחייב</strong> <small>[מתחייב]</small> <strong>אלא חדא</strong> <small>[</small>חטאת <small>אחת].</small>
 ושואלים עוד: <strong>ול</strong>שיטת <strong>ר' אליעזר</strong> ה<strong>מחייב</strong> להביא חטאת נפרדת על <strong>תולדה</strong> של מלאכה גם אם עשה <strong>במקום</strong> (באותו זמן) <strong>אב</strong> המלאכה שלו עצמו ומתחייב עליו — לשיטתו <strong>אמאי קרו</strong> <small>[מדוע קוראים]</small> <strong>לה</strong> לזו <strong>"אב" ואמאי קרו</strong> <small>[ומדוע קוראים]</small> <strong>לה</strong> לזו <strong>"תולדה "?</strong> ומשיבים: לשיטתו <strong>הך דהואי</strong> <small>[זו שהיתה]</small> <strong>במשכן חשיבא</strong> <small>[</small>מלאכה <small>חשובה]</small> — <strong>קרי</strong> <small>[קורא]</small> <strong>לה "אב",</strong> ואולם <strong>הך</strong> <small>[</small>ל<small>זו]</small> ש<strong>לא הואי</strong> <small>[היתה]</small> <strong>במשכן חשיבא</strong> <small>[חשובה]</small> — הוא <strong>לא קרי</strong> <small>[קורא]</small> <strong>לה "אב". אי נמי</strong> <small>[או גם כן]</small> אפשר לומר: כי <strong>הך דכתיבא</strong> <small>[</small>ל<small>זו שכתובה]</small> במפורש במקרא — <strong>קרי</strong> <small>[</small>הוא <small>קורא]</small> <strong>"אב", והאי</strong> <small>[ו</small>ל<small>זו]</small> ש<strong>לא כתיבא</strong> <small>[כתובה]</small> במפורש במקרא — <strong>קרי</strong> <small>[</small>הוא <small>קורא]</small> <strong>"תולדה".</strong>
 <big>ב</big> <strong>והא דתנן</strong> <small>[ו</small>הלכה <small>זו ששנינו</small> במשנה<small>]:</small> <strong>הזורק</strong> חפץ בשבת למרחק <strong>ארבע אמות</strong> ברשות הרבים ונח החפץ <strong>בכותל,</strong> אם היה גובהו <strong>למעלה מעשרה טפחים</strong> — הרי זה <strong>כזורק באויר</strong> ופטור. ואם היה גובהו <strong>למטה מעשרה טפחים</strong> — הרי זה <strong>כזורק בארץ, והזורק בארץ</strong> ברשות הרבים <strong>ארבע אמות</strong> — <strong>חייב.</strong>
 ושואלים: <strong>זרק ארבע אמות ברשות הרבים</strong> עצמה שלא הוציא ולא הכניס מרשות לרשות, <strong>מנלן דמיחייב</strong> <small>[מניין לנו שחייב]?</small> ומשיבים, <strong>אמר ר' יאשיה: שכן אורגי</strong> ה<strong>יריעות</strong> שבמשכן היו <strong>זורקין מחטיהן זה לזה</strong> כשנזקק אחד למחט שביד חבירו, וכיון שהיתה זו מלאכה במשכן חייבים עליה. ותוהים: <strong>אורגין, מחטין למה להו</strong> <small>[להם]?</small> לשם מה דרושה המחט במלאכת <strong>האריגה? אלא</strong> יש לתקן ולומר כך: <strong>שכן תופרי</strong> ה<strong>יריעות זורקין מחטיהן זה לזה.</strong>
 ושואלים: ומניין שהיו צריכים לזרוק זה לזה <strong>ודילמא גבי הדדי הוו יתבי</strong> <small>[שמא זה אצל,</small> ליד, <small>זה היו יושבים]?!</small> ומשיבים: ודאי הוצרכו להיות מרוחקים זה מזה, שכן אם היו סמוכים מידי אחד <strong>לשני מטו הדדי</strong> <small>[היו מגיעים זה לזה]</small> ופוגעים זה את זה <strong>במחטין.</strong> ושואלים עוד: <strong>דילמא</strong> <small>[שמא]</small> אף שהיו צריכים להיות מרוחקים זה מזה עדיין <strong>בתוך ארבע</strong> אמות זה לזה <strong>הוו יתבי</strong> <small>[היו יושבים],</small> ולא נצרכו לזרוק יותר מתחום זה? וכיון שאין בידינו הוכחה איננו יכולים ללמוד הלכה זו מתופרי יריעות.
 <strong>אלא אמר רב חסדא:</strong> איסור זריקת חפץ ארבע אמות ברשות הרבים נלמד <strong>שכן אורגי</strong> ה<strong>יריעות</strong> שבמשכן היו <strong>זורקין בוכיאר</strong> (הכלי שחוט הערב קשור בו) <strong>ביריעה,</strong> שלצורך האריגה היה צורך לזרוק אותו בין חוטי השתי. ושואלים: הרי זו אינה זריקה ממש, <strong>והלא אוגדו בידו,</strong> שהרי קצה החוט נמצא עדיין ביד הזורק, וכל זריקה מעין זו שלא זרק את כל החפץ שבידו — אינה נחשבת! אלא יש לומר שהמדובר <strong>בניסכא בתרא</strong> <small>[בזריקה האחרונה]</small> שבה נשלם חוט האריגה, ושוב אינו צריך להחזיק בידו את החוט.
 ועדיין שואלים: <strong>והא</strong> <small>[והרי]</small> <strong>במקום פטור קאזלא</strong> <small>[היא,</small> הבוכיאר <small>הולכת],</small> שהרי בין היריעות אין מקום ארבע אמות והזורק למקום פטור — פטור! <strong>אלא</strong> יש לומר שהלימוד הוא, <strong>שכן אורגי</strong> ה<strong>יריעות</strong> היו <strong>זורקין בוכיאר לשואליהן,</strong> לחבריהם השואלים מהם בוכיאר. ושואלים: <strong>ודילמא גבי הדדי הוו יתבי</strong> <small>[ושמא זה ליד זה היו יושבים]?!</small> ומתרצים: הדבר אינו אפשרי, כי <strong>מטו הדדי בחפת</strong> <small>[היו מגיעים זה ליד זה</small> ומפריעים כשהיו מגיעים <small>לסיומה של היריעה].</small>
 ושואלים: <strong>ודילמא שלחופי הוו משלחפי</strong> <small>[ושמא היו מוסטים]</small> במקצת זה מזה ולא ישבו בשורה אחת, ועדיין היו יכולים לשבת סמוכים זה לזה בלא להפריע במלאכה?! <strong>ותו, מי שאילי מהדדי</strong> <small>[ועוד, האם היו שואלים זה מזה]?</small> <strong>והתניא</strong> <small>[והרי שנינו</small> בברייתא<small>]</small> החכם <strong>לודא:</strong> מה שנאמר <strong>"</strong>ויבואו כל החכמים העושים את כל מלאכת הקודש <strong>איש איש ממלאכתו אשר המה עשים"</strong> (שמות לו, ד) — יש ללמוד מכאן: כל אחד מהם <strong>ממלאכתו הוא עושה ואינו עושה ממלאכת חבירו,</strong> שלכל אחד היו חמרים וכלי עבודה במידה מספקת, ולא היה אם כן צורך בשאילה אחד מהשני!
 <strong>ותו</strong> <small>[ועוד]</small> יש להקשות: <strong>אף</strong> אם נלמד מכאן דין זורק, אבל <strong>מעביר</strong> בידו <strong>ארבע אמות ברשות הרבים מנלן דמחייב</strong> <small>[מניין לנו שחייב]?</small> אלא נראה שאין בידינו ללמוד הלכה זו במישרין ממלאכת המשכן <strong>אלא</strong> יש לומר: <strong>כל</strong> ההלכות הקשורות בהעברת <strong>ארבע אמות ברשות הרבים גמרא גמירי לה</strong> <small>[בלימוד של מסורת למדו אותה]</small> ולא ממדרש הכתובים.
 <big>ג</big> <strong>אמר רב יהודה</strong> שכך <strong>אמר שמואל: מקושש</strong> שכתוב בתורה שדנו אותו למיתה על חילול שבת (במדבר טו, לג–לו), <strong>מעביר ארבע אמות ברשות הרבים הוה</strong> <small>[היה],</small> ומשום עבירה זו הוא שנסקל. <strong>במתניתא תנא</strong> <small>[בברייתא שנה</small> החכם<small>]:</small> <strong>תולש הוה</strong> <small>[היה],</small> שמשום תלישת העצים ממקומם התחייב. <strong>רב אחא בר' יעקב אמר: מעמר</strong> (אוסף עצים ממקום הנחתם לערימה) <strong>הוה</strong> <small>[היה].</small>
 ושואלים: <strong>למאי נפקא מינה</strong> <small>[מה יוצא מזה]</small> להלכה אם נדע מה היתה המלאכה שנתחייב עליה המקושש בשעתו? ומשיבים: יש כאן תוצאה מעשית על פי הדברים שמסר <strong>רב.</strong> ש<strong>אמר רב: מצאתי מגלת סתרים בי</strong> (בבית) <strong>ר' חייא וכתוב</strong> בה, <strong>איסי בן יהודה אומר:</strong> מספר <strong>אבות</strong> ה<strong>מלאכות</strong> האסורות בשבת הוא <strong>ארבעים חסר אחת (ואם עשאן כולם בהעלם אחת) ואינו חייב אלא אחת.</strong> ומיד תוהים: <strong>אחת ותו לא</strong> <small>[ולא עוד]?</small> <strong>והתנן</strong> <small>[והרי שנינו</small> במשנה<small>]:</small> <strong>אבות מלאכות ארבעים חסר אחת, והוינן</strong> <small>[והיינו מתעסקים]</small> <strong>בה: מניינא</strong> <small>[המספר]</small> <strong>למה לי?</strong> והלא די במניית אבות המלאכה בלא לציין את מספרם! <strong>ואמר ר' יוחנן:</strong> משנה זו באה ללמדנו <strong>שאם עשאן כולם בהעלם אחד</strong> — <strong>חייב על כל אחת ואחת.</strong> הרי שאין לפרש שעל כל המלאכות כולן חייב רק חטאת אחת!
 אלא <strong>אימא</strong> <small>[אמור,</small> תקן<small>]</small> <strong>אינו חייב על אחת</strong> מהן, שיש מלאכה אחת משלושים ותשע המלאכות שעליה אין חייבים מיתה, ויש בה מצות "לא תעשה בלבד" ולא נתפרש איזו היא.
 ולענין זה, <strong>רב יהודה פשיטא ליה</strong> <small>[פשוט לו]</small> ש<strong>המעביר חייב, ומתניתא פשיטא ליה</strong> <small>[וה</small>חכם ב<small>ברייתא פשוט לו]</small> שה<strong>תולש חייב, ורב אחא בר יעקב פשיטא ליה</strong> <small>[פשוט לו]</small> שה<strong>מעמר חייב.</strong> כלומר, <strong>מר סבר הא מיהת לא מספקא, ומר סבר הא מיהת לא מספקא</strong> <small>[חכם זה סבור</small> כי <small>זו לפחות אינה מסופקת, וחכם זה סבור</small> כי <small>זו לפחות אינה מסופקת],</small> ובאו להודיענו שעל מלאכות אלה ודאי חייבים מיתה, שהרי נידון מקושש העצים משום שעבר עליהן.
 <big>ד</big> כיון שהוזכר המקושש לענין מלאכתו מביאים את מה ש<strong>תנו רבנן</strong> <small>[שנו חכמים]</small> בברייתא: <strong>מקושש זה</strong> שמזכירתו התורה <strong>צלפחד</strong> היה, <strong>וכן הוא אומר: "ויהיו בני ישראל במדבר וימצאו איש</strong> מקושש עצים ביום השבת<strong>"</strong> (במדבר טו, לב), <strong>ולהלן הוא אומר</strong> בדברי בנות צלפחד: <strong>"אבינו מת במדבר</strong> והוא לא היה בתוך העדה הנועדים על ה' בעדת קורח כי בחטאו מת ובנים לא היו לו<strong>"</strong> (במדבר כז, ג), <strong>מה להלן</strong> האיש במדבר הוא <strong>צלפחד, אף כאן</strong> שלא פורש שמו הוא <strong>צלפחד,</strong> אלו <strong>דברי ר' עקיבא.</strong>
 <strong>אמר לו ר' יהודה בן בתירא: עקיבא, בין כך ובין כך אתה עתיד ליתן את הדין</strong> על מדרש זה, שכן <strong>אם כדבריך</strong> שהיה זה צלפחד — <strong>התורה כיסתו,</strong> ולא פרסמה את שם המקושש, <strong>ואתה מגלה אותו?! ואם לאו</strong> <small>[לא],</small> שלא היה זה צלפחד — הרי <strong>אתה</strong> ללא הצדקה <strong>מוציא לעז על אותו צדיק.</strong>
## דף צז.
 <strong>ואלא הא גמר</strong> <small>[הרי למד]</small> ר' עקיבא דבר זה ב<strong>גזירה שוה!</strong> ומשיבים: <strong>גזירה שוה לא גמר</strong> <small>[למד],</small> כלומר, ר' יהודה בן בתירא לא קיבל מרבותיו גזירה שווה זו. ולכן לא קיבל את מסקנת ר' עקיבא. ושואלים: ו<strong>אלא</strong> לשיטת ר' יהודה בן בתירא <strong>מהיכא הוה</strong> <small>[מהיכן היה]</small> כלומר, בשל איזה חטא מת? ומשיבים: צלפחד היה <strong>מ</strong>אלה שנאמר בהם <strong>"ויעפלו</strong> לעלות אל ראש ההר וארון ברית ה' ומשה לא משו מקרב המחנה<strong>"</strong> (במדבר יד, מד).
 <strong>כיוצא בדבר</strong> דרש ר' עקיבא וגילה דבר שלא פורש בתורה, שכן <strong>אתה אומר</strong> כאשר דברו אהרן ומרים במשה: <strong>"ויחר אף ה' בם וילך</strong> והענן סר מעל האוהל והנה מרים מצורעת כשלג. ויפן אהרן אל מרים והנה מצורעת<strong>"</strong> (במדבר יב, ט–י), ומהמלים "ויחר אף ה' בם", שמשמעו — בשניהם, <strong>מלמד</strong> הכתוב <strong>שאף אהרן נצטרע,</strong> אלו <strong>דברי ר' עקיבא. אמר לו ר' יהודה בן בתירא: עקיבא, בין כך ובין כך אתה עתיד ליתן את הדין.</strong> שכן <strong>אם כדבריך</strong> — <strong>התורה כסתו</strong> לאהרן בענין העונש <strong>ואתה מגלה אותו?! ואם לאו</strong> <small>[לא]</small> — <strong>אתה מוציא לעז על אותו צדיק.</strong>
 ושואלים: <strong>ואלא הכתיב</strong> <small>[הרי נאמר]</small> <strong>"בם"</strong> בלשון רבים, ומשמע — בשניהם! ומשיבים: הלשון <strong>ההוא</strong> בא ללמדנו רק שחרה אף ה' באהרן <strong>בנזיפה בעלמא</strong> <small>[בלבד].</small> <strong>תניא כמאן דאמר</strong> <small>[שנויה</small> ברייתא <small>כ</small>דעת <small>מי שאומר,</small> ר' עקיבא<small>]</small> ש<strong>אף אהרן נצטרע. דכתיב</strong> <small>[ש</small>כן <small>נאמר]:</small> <strong>"ויפן אהרן אל מרים והנה מצרעת"</strong> (במדבר יב, ט-י), ועל כך <strong>תנא</strong> <small>[שנה]</small> החכם: כתוב <strong>זה מלמד שפנה מצרעתו,</strong> כלומר, התרפא מצרעתו, משמע שאף הוא היה מצורע קודם לכן.
 <big>א</big> וכיון שהוזכרה צרעת מרים מביאים את מה ש<strong>אמר ריש לקיש: החושד בכשרים</strong> — <strong>לוקה בגופו, דכתיב</strong> <small>[ש</small>כן <small>נאמר]:</small> "ויען משה ויאמר <strong>והן לא יאמינו לי</strong> ולא ישמעו בקולי כי יאמרו לא נראה אליך ה'" (שמות ד, א) <strong>וגליא קמי קודשא בריך הוא דמהימני</strong> <small>[וגלוי לפני הקדוש ברוך הוא שמאמינים]</small> הם <strong>ישראל. אמר לו</strong> הקדוש ברוך הוא למשה: <strong>הן</strong> — <strong>מאמינים בני מאמינים, ו</strong>אילו <strong>אתה אין סופך להאמין.</strong>
 <strong>הן מאמינים —</strong> כפי שמפורש בכתוב: <strong>"ויאמן העם</strong> וישמעו כי פקד ה' את בני ישראל וכי ראה את עניים ויקדו וישתחוו<strong>"</strong> (שמות ד, לא). <strong>בני מאמינים</strong> — שנאמר באברהם אבינו: <strong>"והאמין בה '</strong> ויחשבה לו צדקה<strong>"</strong> (בראשית טו, ו). ואילו <strong>אתה אין סופך להאמין</strong> בך בני ישראל, וכפי <strong>שנאמר:</strong> "ויאמר ה' אל משה ואל אהרן <strong>יען לא האמנתם בי</strong> להקדישני לעיני בני ישראל" (במדבר כ, יב). <strong>ממאי</strong> <small>[ממה,</small> מנין לנו<small>]</small> ש<strong>לקה</strong> משה? <strong>דכתיב</strong> <small>[ש</small>כן <small>נאמר]:</small> <strong>"ויאמר ה' לו עוד הבא נא ידך בחיקך</strong> ויבא ידו בחיקו ויוציאה והנה ידו מצורעת כשלג<strong>"</strong> (שמות ד, ו).
 על אותו ענין <strong>אמר רבא, ואיתימא</strong> <small>[ויש אומרים]</small> שאמר זאת <strong>ר' יוסי בר' חנינא: מדה טובה ממהרת לבא ממדת פורענות.</strong> ומנין? — ש<strong>אילו במדת פורענות כתיב</strong> <small>[נאמר]:</small> <strong>"ויוציאה והנה ידו מצרעת כשלג"</strong> (שמות ד, ו), <strong>ואילו במדה טובה כתיב</strong> <small>[נאמר]:</small> <strong>"</strong>ויאמר השב ידך אל חיקך וישב ידו אל חיקו <strong>ויוציאה מחיקו והנה שבה כבשרו"</strong> (שמות ד, ז), ונדייק: <strong>מחיקו הוא</strong> ש<strong>שבה כבשרו,</strong> כלומר, מיד, עוד לפני שהוציאה. כיון שהוזכר הענין מעירים בענין נס אחר שאירע שם.
 על מה שנאמר <strong>"</strong>וישליכו איש מטהו ויהיו לתנינים <strong>ויבלע מטה אהרן את מטתם"</strong> (שמות ז, יב), <strong>אמר ר' אלעזר:</strong> היה זה <strong>נס בתוך נס,</strong> שבלע המטה את התנינים לא בעודו בצורת תנין אלא בצורת מטה.
 <big>ב</big> שנינו במשנה שנחלקו ר' עקיבא וחכמים בזורק <strong>מרשות היחיד לרשות היחיד</strong> ורשות הרבים באמצע. שר' עקיבא מחייב כזורק מרשות לרשות, וחכמים פוטרים.
 <strong>בעי</strong> <small>[שאל]</small> <strong>רבה:</strong> האם כשזרק <strong>למטה</strong> (בתוך גובה) <strong>מעשרה</strong> טפחים מן הקרקע <strong>פליגי</strong> <small>[נחלקו],</small> <strong>ובהא פליגי</strong> <small>[ובזה נחלקו],</small> <strong>דמר סבר</strong> <small>[שחכם זה,</small> ר' עקיבא <small>סבור]</small> כי <strong>אמרינן</strong> <small>[אומרים אנו]</small> ש<strong>קלוטה</strong> באויר ועוברת דרכו הריהי <strong>כמה</strong> (כמו) <strong>שהונחה,</strong> והרי זה אם כן כאילו הונחה ממש ברשות הרבים ונחשבת כעקירה מרשות היחיד והנחה ברשות הרבים, <strong>ומר סבר</strong> <small>[וחכם זה,</small> חכמים <small>סבור]</small> כי <strong>לא אמרינן</strong> <small>[אין אנו אומרים]</small> ש<strong>קלוטה</strong> באויר <strong>כמה שהונחה, אבל</strong> הזורק <strong>למעלה מעשרה</strong> טפחים — ל<strong>דברי הכל פטור, ולא ילפינן</strong> <small>[ואין אנו לומדים]</small> דין <strong>זורק מ</strong>דין <strong>מושיט.</strong> שאף שהמושיט מרשות היחיד לרשות היחיד דרך רשות הרבים לדעת הכל חייב, אפילו למעלה מעשרה טפחים, מכל מקום הזורק בכגון זה פטור.
 <strong>או דילמא</strong> <small>[שמא]</small> ב<strong>למעלה מעשרה</strong> טפחים <strong>פליגי</strong> <small>[נחלקו],</small> <strong>ובהא פליגי</strong> <small>[וב</small>דבר <small>זהב נחלקו],</small> <strong>דמר סבר</strong> <small>[שחכם זה,</small> ר' עקיבא <small>סבור]:</small> <strong>ילפינן</strong> <small>[למדים אנו]</small> דין <strong>זורק מ</strong>דין <strong>מושיט,</strong> ולכן אף הזורק למעלה מעשרה דרך אויר רשות הרבים — חייב, <strong>ומר סבר</strong> <small>[וחכם זה,</small> חכמים <small>סבור]</small> כי <strong>לא ילפינן</strong> <small>[אין אנו למדים]</small> <strong>זורק ממושיט, אבל למטה מעשרה</strong> — ל<strong>דברי הכל חייב. מאי טעמא</strong> <small>[מה טעם]</small> הדבר? — <strong>קלוטה כמה שהונחה דמיא</strong> <small>[נחשבת].</small>
 <strong>אמר רב יוסף: הא מילתא איבעיא ליה</strong> <small>[דבר זה נסתפק לו]</small> <strong>לרב חסדא ופשטה ניהליה</strong> <small>[ופתר לו]</small> זאת <strong>רב המנונא מהא</strong> <small>[מ</small>מה ששנינו בברייתא <small>זו],</small> ששנינו: <strong>מרשות היחיד לרשות היחיד ועובר ברשות הרבים עצמה, ר' עקיבא מחייב וחכמים פוטרים.</strong> ומכאן נדייק: <strong>מדקאמר</strong> <small>[ממה שאמר]</small> <strong>"ברשות הרבים עצמה" פשיטא</strong> <small>[פשוט,</small> מובן מאליו<small>]</small> כי ב<strong>למטה מעשרה</strong> טפחים <strong>פליגי</strong> <small>[חלוקים</small> הם<small>],</small>
 <strong>ובמאי</strong> <small>[ובמה],</small> באיזה סוג של העברה מרשות לרשות? <strong>אילימא</strong> <small>[אם תאמר]</small> <strong>במעביר</strong> בידיו ממש, וכי יכול אתה לומר שכאשר העביר <strong>למטה מעשרה</strong> — <strong>הוא דמחייב</strong> <small>[שמתחייב],</small> ואילו בשהעביר <strong>למעלה מעשרה</strong> — <strong>לא מחייב</strong> <small>[אינו מתחייב]?</small> <strong>והאמר</strong> <small>[והרי אמר]</small> <strong>ר' אלעזר: המוציא</strong> בשבת <strong>משוי</strong> (משא) מרשות היחיד לרשות הרבים <strong>למעלה מעשרה</strong> טפחים — <strong>חייב, שכן</strong> היה <strong>משא בני קהת</strong> במשכן, ומהם למדנו דין הוצאה. <strong>אלא לאו</strong> <small>[האם לא]</small> מדברת הברייתא <strong>בזורק, ולמטה מעשרה הוא דמחייב</strong> <small>[שמתחייב],</small> <strong>למעלה מעשרה</strong> — <strong>לא מחייב</strong> <small>[אינו מתחייב],</small> ואם כן <strong>שמע מינה</strong> <small>[למד ממנה]</small> כי <strong>ב</strong>שאלה האם <strong>קלוטה</strong> באויר דינה <strong>כמה שהונחה פליגי</strong> <small>[נחלקו].</small> ומסכמים: אכן <strong>שמע מינה</strong> <small>[למד ממנה].</small>
 <strong>ופליגא</strong> <small>[וחלוקה]</small> מסקנה זו על שיטת <strong>ר' אלעזר,</strong> ש<strong>אמר ר' אלעזר: מחייב היה ר' עקיבא אפילו</strong> ב<strong>למעלה מעשרה</strong> טפחים. <strong>והאי דקתני</strong> <small>[וזו ששנינו]</small> באותה ברייתא <strong>"רשות הרבים עצמה"</strong> הרי זה <strong>להודיעך כחן</strong> (תוקף דעתם) <strong>דרבנן</strong> <small>[של חכמים]</small> שאפילו ברשות הרבים עצמה הריהם פוטרים, וכל שכן למעלה מעשרה טפחים שאינו עוד בתחומה. 
 <strong>ו</strong>כן <strong>פליגא</strong> <small>[חלוקה]</small> מסקנה זו שאמר ר' אלעזר על דברי <strong>רב חלקיה בר טובי,</strong> ש<strong>אמר רב חלקיה בר טובי: תוך שלשה</strong> טפחים לקרקע — ל<strong>דברי הכל חייב,</strong> שמאחר וקבעו חכמים כלל שכל דבר שבתוך שלושה טפחים דינו כמחובר לו ("לבוד"), הרי זה אם כן כהנחה גמורה. <strong>למעלה מעשרה</strong> — ל<strong>דברי הכל פטור. משלשה</strong> טפחים <strong>ועד עשרה</strong> — <strong>באנו למחלוקת ר' עקיבא ורבנן</strong> <small>[וחכמים].</small>
 <strong>תניא נמי הכי</strong> <small>[שנויה</small> ברייתא <small>גם כן כך]</small> כרב חלקיה: <strong>בתוך שלשה</strong> — ל<strong>דברי הכל חייב, למעלה מעשרה</strong> — <strong>אינו אלא משום שבות</strong> (איסור שמדברי חכמים בהלכות שבת), שאסרו חכמים לזרוק ולהעביר חפץ מרשות היחיד השייכת לאדם אחד לרשות השייכת לאחר, בלא עירוב. <strong>ואם היו</strong> שתיהן <strong>רשויות שלו</strong> — <strong>מותר. משלשה</strong> טפחים <strong>ועד עשרה</strong> — <strong>ר' עקיבא מחייב וחכמים פוטרין.</strong>
 <big>ג</big> שנינו ש<strong>אמר מר</strong> <small>[החכם]</small> בברייתא שהוזכרה ש<strong>אם היו</strong> שתי <strong>רשויות</strong> היחיד <strong>שלו</strong> — <strong>מותר. לימא תהוי תיובתיה</strong> <small>[האם נאמר</small> ש<small>תהיה</small> זו <small>קושיה חמורה]</small> על שיטת <strong>רב, דאיתמר</strong> <small>[שנאמר]</small> שהיתה מחלוקת אמוראים בבעיה זו: <strong>שני בתים</strong> אפילו הם שייכים לאדם אחד והיו <strong>בשני צדי רשות הרבים, רבה בר רב הונא אמר</strong> בשם <strong>רב: אסור לזרוק</strong> בשבת חפץ <strong>מזה לזה. ושמואל אמר: מותר לזרוק מזה לזה.</strong> ודוחים: <strong>ולאו מי אוקימנא</strong> <small>[והאם לא העמדנו,</small> הסברנו<small>]</small> כבר את ההלכה <strong>ההיא</strong> של רב ב<strong>כגון דמידלי חד ומתתי חד, דזימנין נפל, ואתי לאתויי</strong> <small>[שמוגבה אחד</small> הבתים <small>ונמוך אחד, ש</small>כיון שאינו זורק למישרין <small>לפעמים יפול</small> החפץ לרשות הרבים, <small>ויבוא להביאו]</small> משם, ויעבור על איסור שמדברי תורה.
 <big>ד</big> <strong>אמר ליה</strong> <small>[לו]</small> <strong>רב חסדא לרב המנונא, ואמרי לה</strong> <small>[ויש אומרים]</small> שאמר <strong>רב המנונא לרב חסדא: מנא הא מילתא דאמור רבנן</strong> <small>[מנין דבר זה שאמרו חכמים]</small> ככלל: <strong>כל פחות משלושה</strong> טפחים — <strong>כלבוד</strong> (צמוד) <strong>דמי</strong> <small>[</small><small>נחשב]?</small> <strong>אמר ליה</strong> <small>[לו]:</small> <strong>לפי שאי אפשר לה לרשות הרבים שתילקט</strong> <small>[תוחלק,</small> תיושר<small>]</small> <strong>במלקט וברהיטני,</strong> כיון שאי אפשר שרשות הרבים תהא חלקה לחלוטין, ויש להביא בחשבון שבתוך המציאות קיימים הבדלי גובה קטנים ברשות הרבים.
 והקשה לו: <strong>אי הכי</strong> <small>[אם כך]</small> שזהו הטעם, אם כן <strong>שלשה</strong> טפחים <strong>נמי</strong> <small>[גם כן]</small> מדוע אינם נחשבים כלבוד אלא רק פחות משלושה? <strong>ותו, הא דתנן</strong> <small>[ועוד,</small> הלכה <small>זו ששנינו</small> במשנה<small>]</small> בדיני סוכה: <strong>המשלשל דפנות</strong> של סוכה <strong>מלמעלה למטה, אם הן גבוהין מן הארץ</strong> למטה <strong>שלשה טפחים</strong> — <strong>פסולה,</strong> שנחשבת הסוכה כחסרת דפנות, ומכאן נסיק: <strong>הא</strong> <small>[הרי]</small> שאם שלשל את הדפנות <strong>פחות משלשה</strong> טפחים לקרקע — <strong>כשרה,</strong> וכאן הלא אין מקום לנימוק שאין אפשרות להחליק את קרקע רשות הרבים.
 ודחה: <strong>התם היינו טעמא</strong> <small>[שם זהו הטעם]</small> שחלל שהוא גדול משלושה טפחים אינו נחשב כמחיצה משום שמחיצה כזאת אינה משמשת עוד לתפקידה, <strong>משום דהויא לה</strong> <small>[שהרי היא]</small> <strong>מחיצה שהגדיים בוקעין</strong> (עוברים) <strong>בה.</strong> ורק בפחות משלושה טפחים שוב אינם יכולים לעבור. ועוד הקשה לו קושיה אחרת: <strong>תינח</strong> <small>[נניח]</small> להסבר זה כשהרווח של שלושה טפחים הוא <strong>למטה</strong> כלפי הקרקע, שאפשר לומר שביותר מזה שוב אינו מחיצה, אבל דין פחות משלושה טפחים האמור בכמה הלכות כאשר החלל הוא <strong>למעלה,</strong> וכגון באופן שהסכך מרוחק מן הדפנות, <strong>מאי איכא למימר</strong> <small>[מה יש לומר]</small> להסברתו? <strong>אלא</strong> יש לסכם כי הלכה זו ש<strong>כל פחות משלשה כלבוד דמי</strong> <small>[נחשב]</small> — <strong>הלכתא גמירי לה</strong> <small>[</small>כ<small>הלכה</small> למשה מסיני <small>היא נלמדת].</small>
 <big>ה</big> <strong>תנו רבנן</strong> <small>[שנו חכמים]</small> בברייתא מקרה הנידון לאיסור בדומה לזה המובא במשנה: הזורק חפץ <strong>מרשות הרבים לרשות הרבים ורשות היחיד באמצע</strong> — <strong>רבי מחייב</strong> משום הוצאה לרשות היחיד, <strong>וחכמים פוטרין.</strong> ועל כך שנינו כי <strong>רב ושמואל דאמרי תרווייהו</strong> <small>[שאמרו שניהם]:</small> <strong>לא חייב רבי אלא ברשות היחיד מקורה</strong> בגג הנמצאת בין שתי רשויות הרבים, שבמקרה כזה <strong>אמרינן</strong> <small>[אומרים אנו]</small> כי <strong>ביתא כמאן דמליא דמי</strong> <small>[הבית נחשב כממולא]</small> וחפץ העובר בתוך בית נחשב אם כן כאילו נח על גבי דבר ממשי, <strong>אבל</strong> ברשות היחיד <strong>שאינו מקורה</strong> הוא <strong>לא</strong> חייב אפילו לדעת רבי. ובנושא זה <strong>אמר רב חנא</strong> שכך <strong>אמר רב יהודה</strong> שכך <strong>אמר שמואל: מחייב היה רבי</strong> במקרה זה <strong>שתים,</strong> שתי חטאות: <strong>אחת משום הוצאה</strong> מרשות היחיד לרשות הרבים (השניה), <strong>ואחת משום הכנסה,</strong> כשנכנס החפץ בתחילה לרשות היחיד.
 ומסופר כי <strong>יתיב</strong> <small>[יושב היה]</small> <strong>רב חנא וקא קשיא ליה</strong> <small>[והיה מתקשה</small> בדבר זה<small>]:</small>
## דף צז:
 <strong>למימרא</strong> <small>[האם נאמר]</small> ש<strong>מחייב רבי</strong> על <strong>תולדה במקום אב</strong> מלאכה? שהרי הכנסה והוצאה הם אב מלאכה ותולדתה! 
 <strong>והתניא</strong> <small>[והרי שנינו</small> בברייתא<small>]:</small> <strong>רבי אומר,</strong> מצות שבת נאמרה במלים "אלה הדברים אשר ציוה ה' לעשות אותם" (שמות לה, א), ומביטוי זה יכולים אנו ללמוד כמה הלכות, שכן די היה לומר "דבר" וכשאומר <strong>"דברים"</strong> — הרי שנים (שמיעוט רבים — שנים), וכשאומר <strong>"הדברים"</strong> מרבה על ידי תוספת ה־ה' הנוספת — שלישי, והמלה "אלה" שבכתוב <strong>"אלה הדברים"</strong> עולה בגימטריא שלושים ושש, הרי יחד <strong>אלו שלשים ותשע מלאכות שנאמרו למשה בסיני.</strong> וכיון שרבי סבור שיש מספר קבוע של אבות מלאכות, בודאי יחייב רק על האבות ולא על התולדות!
 <strong>אמר ליה</strong> <small>[לו]</small> <strong>רב יוסף: מר אהא מתני לה, וקשיא ליה</strong> <small>[אדוני על זה שונה אותה,</small> את דברי רב יהודה, <small>וקשה לו]</small> אם כן מדברי <strong>רבי</strong> על דברי <strong>רבי,</strong> ואולם <strong>אנן</strong> <small>[אנחנו]</small> על דברי <strong>ר' יהודה מתנינן</strong> <small>[שונים אנו]</small> אותה <strong>ו</strong>לכן <strong>לא קשיא לן</strong> <small>[קשה לנו].</small>
 <strong>דתניא</strong> <small>[ש</small>כן <small>שנינו</small> בברייתא<small>]:</small> זרק חפץ <strong>מרשות היחיד לרשות הרבים ועבר ארבע אמות ברשות הרבים</strong> — <strong>ר' יהודה מחייב וחכמים פוטרין.</strong>
 ועל כך <strong>אמר רב יהודה אמר שמואל: מחייב היה ר' יהודה שתים; אחת משום הוצאה</strong> מרשות היחיד לרשות הרבים <strong>ואחת משום העברה</strong> ארבע אמות ברשות הרבים, ואילו חכמים פוטרים בהעברה. ובעל כורחנו עלינו לפרש כך: <strong>דאי סלקא דעתך חדא</strong> <small>[שאם יעלה על</small> <strong>דעתך</strong> לומר ש<small>אחת]</small> <strong>הוא</strong> ש<strong>מחייב</strong> ר' יהודה, אם כן <strong>מכלל</strong> הדברים אתה למד <strong>דרבנן פטרי</strong> <small>[שחכמים פוטרים]</small> <strong>לגמרי,</strong> וכיצד יתכן הדבר? <strong>הא אפיק לה</strong> <small>[הרי הוציא אותה,</small> את החפץ<small>]</small> <strong>מרשות היחיד לרשות הרבים.</strong> את ההוכחה הזאת דוחים: <strong>ממאי</strong> <small>[ממה]</small> מסיק אתה מסקנה זו? <strong>דילמא</strong> <small>[שמא]</small> <strong>לעולם אימא</strong> <small>[אומר]</small> <strong>לך</strong> כי <strong>ר' יהודה חדא</strong> <small>[אחת]</small> <strong>הוא</strong> ש<strong>מחייב, ורבנן פטרי</strong> <small>[וחכמים פוטרים]</small> <strong>לגמרי, והיכי משכחת ליה</strong> <small>[וכיצד מוצא אתה</small> אפשרות <small>כעין זו?]</small> — <strong>כגון</strong> ש<strong>אמר עד דנפקא לה</strong> <small>[שתצא]</small> <strong>לרשות הרבים</strong> רצוני ש<strong>תנוח</strong> מיד.
 <strong>ובהא קמיפלגי</strong> <small>[ובזה נחלקו]</small> ש<strong>ר' יהודה סבר</strong> <small>[סבור]</small> כי <strong>אמרינן</strong> <small>[אומרים אנו]</small> ומקבלים את הכלל <strong>קלוטה</strong> באויר <strong>כמה</strong> (כמו) <strong>שהונחה</strong> ממש, <strong>ו</strong>ממילא <strong>איתעבידא ליה</strong> <small>[נעשתה לו]</small> <strong>מחשבתו,</strong> שכיון שנקלט החפץ באויר רשות הרבים הרי זה כמונח ברשות זו עצמה. <strong>ורבנן סברי</strong> <small>[וחכמים סבורים]:</small> כי <strong>לא אמרינן</strong> <small>[אין אנו אומרים]</small> <strong>קלוטה כמה שהונחה, ו</strong>ממילא <strong>לא איתעבידא ליה</strong> <small>[נעשתה לו]</small> <strong>מחשבתו,</strong> ופטור על מלאכה זו! <strong>אבל</strong> על <strong>תולדה במקום אב לא מחייב ר' יהודה.</strong>
 את ההסבר הזה דוחים: <strong>לא סלקא דעתך</strong> <small>[</small>יכול <small>לעלות על דעתך]</small> לומר כך, <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>ר' יהודה מוסיף</strong> למנין המלאכות <strong>אף</strong> את <strong>השובט</strong> (מותח את חוט הערב) <strong>והמדקדק</strong> (המשווה ומיישר את חוטי האריג). <strong>אמרו לו</strong> חכמים: <strong>שובט הרי הוא בכלל</strong> מלאכת <strong>מיסך, מדקדק הרי הוא בכלל</strong> מלאכת <strong>אורג.</strong> ומעתה, <strong>מאי לאו דעבדינהו לתרווייהו בהדי הדדי</strong> <small>[האם לא</small> מדובר באופן <small>שעשה את שתיהן,</small> שובט ומיסך, <small>יחד],</small> <strong>ושמע מינה</strong> <small>[ולמד ממנה]</small> כי <strong>מחייב היה ר' יהודה</strong> על <strong>תולדה במקום אב!</strong>
 את ההוכחה הזאת דוחים: <strong>ממאי</strong> <small>[ממה,</small> מנייין<small>]</small> סמך לדבריך אלה? <strong>דילמא</strong> <small>[שמא]</small> <strong>לעולם</strong> מדובר באופן <strong>דעבדה להא לחודה, והא לחודה</strong> <small>[שעשתה את</small> זו לחוד, לעצמה, <small>ואת זו לחוד]</small> <strong>ור' יהודה</strong> על <strong>תולדה במקום אב לא מחייב, ובהא קמיפלגי</strong> <small>[</small><small>וב</small>עקרון <small>זה נחלקו]</small> ר' יהודה וחכמים: ש<strong>ר' יהודה סבר</strong> <small>[סבור]</small> כי <strong>הני</strong> <small>[אלה]</small> השובט והמדקדק <strong>אבות</strong> נוספים <strong>נינהו</strong> <small>[הם],</small> <strong>ורבנן סברי</strong> <small>[וחכמים סבורים]</small> כי <strong>הני</strong> <small>[אלה]</small> <strong>תולדות נינהו</strong> <small>[הם].</small>
 <strong>תדע</strong> שכן הוא, <strong>דקתני</strong> <small>[ששנינו]</small> בלשון <strong>"ר' יהודה מוסיף",</strong> ומעתה, <strong>אי אמרת בשלמא</strong> <small>[נניח אם אומר אתה]</small> כי כוונת ר' יהודה שאלו הם <strong>אבות,</strong> אם כן <strong>מאי</strong> <small>[מה</small> המשמעות<small>]</small> של הביטוי <strong>"מוסיף"</strong> — <strong>מוסיף אבות. אלא אי אמרת</strong> <small>[אם אומר אתה]</small> כי הכוונה ל<strong>תולדות</strong> — <strong>מאי</strong> <small>[מה</small> משמעות<small>]</small> הביטוי <strong>"מוסיף"? איתמר נמי</strong> <small>[נאמר גם כן]</small> כי <strong>רבה ורב יוסף דאמרי תרווייהו</strong> <small>[שאמרו שניהם]:</small> <strong>לא חייב ר' יהודה אלא אחת.</strong>
 <strong>אמר ליה</strong> <small>[לו]</small> <strong>רבינא לרב אשי: ולמאי דסליק אדעתין מעיקרא</strong> <small>[ולפי מה שעלה על דעתינו מתחילה]</small> כי <strong>מחייב היה ר' יהודה שתים</strong> הרי יש להקשות כיצד יתכן שנתכוון גם להוצאה מרשות היחיד וגם להעברה ברשות הרבים? שכן <strong>אי להכא קבעי לה</strong> <small>[אם לכאן</small> להוציא לרשות הרבים בלבד <small>רצה אותה]</small> — <strong>להכא</strong> <small>[לכאן]</small> שתעבור ארבע אמות לרשות הרבים <strong>לא קבעי לה</strong> <small>[רצה אותה].</small> וכן, <strong>אי להכא קבעי לה</strong> <small>[אם לכאן,</small> להעברה ברשות הרבים, <small>רצה אותה]</small> — <strong>להכא</strong> <small>[לכאן]</small> להוצאה מרשות היחיד <strong>לא קבעי לה</strong> <small>[רצה אותה].</small> <strong>אמר ליה</strong> <small>[לו]</small> רב אשי לרבינא: יש ליישב ולומר כי מדובר כאן <strong>באומר "כל מקום שתרצה</strong> — <strong>תנוח",</strong> שגילה דעתו מתחילה שהוא מרוצה בכל מלאכה שתיעשה על ידי החפץ שזרק.
 <big>א</big> כיון שדובר בעניין זריקה של חפץ בשבת בין רשויות שונות ובתוך רשות אחת, מביאים כאן כמה דברים בענין כוונה בזריקה. ואומרים: <strong>פשיטא</strong> <small>[פשוט,</small> מובן מאליו<small>]</small> כי אם <strong>נתכוון לזרוק</strong> למרחק <strong>שמנה</strong> אמות ברשות הרבים, <strong>וזרק</strong> בפועל רק <strong>ארבע</strong> — חייב, ש<strong>הרי</strong> זה דומה למקרה ש<strong>כתב "שם" מ"שמעון",</strong> שלא השלים כל כתיבת המלה אבל רשם במקומה מלה קטנה אחרת, שהרי עשה מלאכה בשיעור המינימלי. אלא יש לשאול: אם <strong>נתכוון לזרוק ארבע וזרק שמנה</strong> — <strong>מהו</strong> הדין בכגון זה? וצדדי השאלה: <strong>מי אמרינן</strong> <small>[האם אומרים אנו]:</small> <strong>הא אפיק ליה</strong> <small>[הרי</small> מכל מקום <small>הוציא אותו,</small> את החפץ<small>],</small> <strong>או דילמא</strong> <small>[שמא]:</small> <strong>היכא דבעי, הא</strong> <small>[במקום שרצה הזורק</small> שינוח החפץ, <small>הרי]</small> בסופו של דבר <strong>הוא לא נח.</strong> על כך אומרים: <strong>ולאו היינו</strong> <small>[ו</small>האם <strong>אין זה]</strong> בדיוק מה ש<strong>אמר ליה</strong> <small>[לו]</small> <strong>רבינא לרב אשי,</strong> וכפי שהוזכר מקודם, <strong>ואמר ליה</strong> <small>[לו]</small> רב אשי כתשובה כי מדובר <strong>באומר "כל מקום שתרצה תנוח",</strong> ורק באופן זה מתחייב אם זרק יותר או פחות מן השיעור שהתכוון לו.
 ולהיפך, לנקודה הראשונה שלכאורה היתה מובנת מאליה, היא הצריכה בירור, <strong>ודקאמרת</strong> <small>[ומה שאמרת]</small> <strong>הרי כתב "שם" מ"שמעון", מי דמי</strong> <small>[האם</small> זה <small>דומה]?</small> הלא <strong>התם</strong> <small>[שם]</small> כל <strong>כמה</strong> ש<strong>לא כתיב</strong> <small>[כתב]</small> את האותיות <strong>"שם"</strong> (כלומר, "שמ") — <strong>לא מכתיב ליה</strong> <small>[תיכתב לו]</small> המלה <strong>"שמעון",</strong> ואולם <strong>הכא</strong> <small>[כאן]</small> בזריקת שמונה <strong>כאשר ברצונו היה לזרוק ארבע בלבד, וכי כל כמה דלא זריק</strong> <small>[שאינו זורק]</small> <strong>ארבע</strong> אמות — <strong>לא מיזדרקי ליה תמני</strong> <small>[ייזרקו לו שמונה]?!</small> שהרי לזריקת שמונה אמות אין צורך בשתי זריקות בודדות של ארבע אמות כל אחת, ושאלה זו עדיין צריכה פתרון.
 <strong>תנו רבנן</strong> <small>[שנו חכמים]:</small> <strong>הזורק</strong> בשבת חפץ <strong>מרשות הרבים לרשות הרבים ורשות היחיד באמצע,</strong> בין אותן שתי רשות הרבים, אם בסך הכל זרק <strong>ארבע אמות</strong> ברשות הרבים משני עברי רשות היחיד — <strong>חייב</strong> משום העברת ארבע אמות ברשות הרבים
## דף צח.
 <strong>פחות מארבע אמות</strong> — <strong>פטור,</strong> כיון שאין לחייבו לא משום העברה ולא משום הוצאה. ושואלים: <strong>מאי קא משמע לן</strong> <small>[מה השמיע,</small> חידש <small>לנו]</small> בהלכה זו? ומשיבים: <strong>הא קא משמע לן</strong> <small>[</small>דבר <small>זה השמיע לנו]:</small> ראשית ש<strong>רשויות מצטרפות,</strong> ואף שרשות הרבים אחת מופרדת מרשות הרבים האחרת על ידי רשות היחיד — מחשיבים אותן כאחת, ושנית <strong>דלא אמרינן</strong> <small>[שאין אנו אומרים]</small> <strong>קלוטה כמה שהונחה,</strong> ולכן אין החפץ נחשב כאילו היה ברשות היחיד תוך כדי מהלכו, ולכך פטור.
 <big>א</big> <strong>אמר רב שמואל בר יהודה</strong> שכך <strong>אמר רב אבא</strong> שכך <strong>אמר רב הונא</strong> שכך <strong>אמר רב: המעביר ארבע אמות ברשות הרבים מקורה</strong> — <strong>פטור,</strong> וטעמו של דבר: <strong>לפי שאינו דומה לדגלי מדבר,</strong> ששם היתה רשות הרבים שאינה מקורה. על כך תוהים: <strong>איני</strong> <small>[וכי כן הוא]?!</small> <strong>והא</strong> <small>[והרי]</small> ה<strong>עגלות</strong> עליהן נשאו את קרשי המשכן ש<strong>מקורות הויין</strong> <small>[היו],</small> שהרי קרשי המשכן היו מכסים את העגלות כתקרה, <strong>ו</strong>בכל זאת <strong>אמר רב משום</strong> (בשם) <strong>ר' חייא: עגלות, תחתיהן וביניהן וצדיהן</strong> נחשבים כ<strong>רשות הרבים,</strong> נמצא שאף תחת העגלות שהוא רשות רבים המקורה דינו כרשות הרבים! ומתרצים: <strong>כי קאמר</strong> <small>[כאשר אמר]</small> <strong>רב</strong> שתחת העגלות נחשב כרשות הרבים אמר זאת <strong>בדראתא</strong> <small>[בשורות],</small> כלומר, שלא היו הקרשים מונחים ומכסים את כל שטח העגלה, אלא סודרו שורות שורות ובין השורות היה חלל פנוי.
 ומקשים עוד: <strong>מכדי, אורכא</strong> <small>[אורך]</small> ה<strong>עגלה כמה הואי</strong> <small>[היה]</small> — <strong>חמש אמין</strong> <small>[אמות],</small> <strong>פותיא</strong> <small>[רוחב]</small> ה<strong>קרש כמה הואי</strong> <small>[היה]</small> — <strong>אמתא ופלגא</strong> <small>[אמה וחצי],</small> <strong>כמה</strong> קרשים <strong>מותיב</strong> <small>[</small>יכול הוא <small>להושיב,</small> להניח<small>]</small> על העגלה — <strong>תלתא</strong> <small>[שלושה],</small> שהם ביחד רוחב ארבע חצי אמות, ואם כן <strong>פשא ליה פלגא דאמתא</strong> <small>[נשאר לו חצי אמה]</small> ריקה על העגלה, <strong>כי שדי ליה מר ביני וביני</strong> <small>[כאשר יזרוק,</small> יחלק את החלל הזה <small>בין לבין],</small> כלומר, בין שורות הקרשים — <strong>כלבוד דמי</strong> <small>[נחשב],</small> שהרווח פחות משלושה טפחים, ופחות משלושה טפחים נחשב כצמוד! ומתרצים: <strong>מי סברת</strong> <small>[האם סבור</small> <strong>אתה]</strong> כי ה<strong>קרשים אפותייהו הוה מנח להו</strong> <small>[על רוחבם היה מניח אותם]?</small> <strong>אחודן מנח להו</strong> <small>[על עוביים היה מניח אותם],</small> ויש מקום מרובה בין השורות.
 ומקשים שוב: <strong>סוף סוף סומכא</strong> <small>[עוביו]</small> של <strong>קרש כמה הוי</strong> <small>[היה]</small> — <strong>אמתא</strong> <small>[אמה],</small> <strong>כמה הוה מותיב</strong> <small>[היה מושיב,</small> מניח<small>]</small> — <strong>ארבעה</strong> קרשים, <strong>פשא</strong> <small>[נשארה]</small> <strong>לה אמתא</strong> <small>[נשארה לה</small> אם כן <small>אמה],</small> <strong>כי שדי לה מר ביני וביני</strong> <small>[כאשר ישליך,</small> יחלק <small>אותה בין שורות</small> הקרשים<small>]</small> ימצא בכל חלל פחות משני טפחים, ו<strong>כלבוד דמי</strong> <small>[נחשב].</small> ומוסיפים: <strong>הניחא למאן דאמר</strong> <small>[דבר זה</small> של רב <small>נוח ל</small>שיטת <small>מי שאומר]</small> <strong>קרשים</strong> שבמשכן <strong>מלמטן עוביין אמה, מלמעלן כלין והולכין עד כאצבע</strong> — לשיטה זו <strong>שפיר</strong> <small>[יפה],</small> שלפחות בין קצות הקרשים נשאר חלל רב ואין העגלה נחשבת כמקורה. <strong>אלא למאן דאמר</strong> <small>[ל</small>שיטת <small>מי שאומר]</small> כי <strong>כשם שמלמטן עוביין אמה כך מלמעלה עוביין אמה, מאי איכא למימר</strong> <small>[מה יש לומר]?</small> הלא בשל רוחב הקרשים העגלה היא למעשה מקורה!
 <strong>אמר רב כהנא: באטבעי</strong> <small>[בטבעות,</small> מסגרות<small>]</small> שמה שאמרנו שהיה תחת העגלות רשות הרבים היה זה לא בזמן שהיו עליה הקרשים אלא משום המסגרת שהיתה מונחת עליה לחיזוק הקרשים, וכיון ויש בה חלל מרובה הרי תחתיה רשות הרבים! ושואלים: והרי <strong>אטבעי היכא מנח להו</strong> <small>[</small>את <small>המסגרות היכן היה מניח אותן]</small> — <strong>אגבא</strong> <small>[על גבי]</small> ה<strong>עגלה</strong> כאשר הקרשים כבר מונחים עליה, והרי ה<strong>עגלה גופא</strong> <small>[עצמה]</small> <strong>מקורה הואי</strong> <small>[היתה]</small> על ידי הקרשים כפי שאמרנו (גאונים).
## דף צח:
 <strong>אמר שמואל:</strong> הכוונה היא <strong>ביתדות ,</strong> שלפני שהיו מניחים את הקרשים על העגלה היו מניחים עליה את יתדות המשכן. וכיון שיתידות אלה צרות ביותר הרי הריווח שביניהן גדול משיעור שלושה טפחים, ולכן תחת העגלות הריהו כרשות הרבים (גאונים).
 <big>א</big> <strong>תנו רבנן</strong> <small>[שנו חכמים]:</small> ה<strong>קרשים</strong> שבמשכן <strong>מלמטן</strong> היה <strong>עוביין אמה ומלמעלן</strong> היו <strong>כלין</strong> (מצטמצמים, צרים) <strong>והולכין עד כאצבע, שנאמר:</strong> "ויהיו תואמים מלמטה ויחדיו <strong>יהיו תמים על ראשו</strong> אל הטבעת האחת כן יהיה לשניהם לשני המקצועות יהיו" (שמות כו, כד), <strong>ולהלן הוא אומר</strong> במי הירדן כשעברוהו ישראל: <strong>"</strong>והיורדים על ים הערבה ים המלח <strong>תמו נכרתו"</strong> (יהושע ג, טז), נמצא ש"תם" משמעו — נגמר, כלה. אף כאן יש לפרש כי הקרשים צרים והולכים עד שכמעט כלו בסופם, אלו <strong>דברי ר' יהודה. ר' נחמיה אומר: כשם שמלמטן עוביין אמה, כך מלמעלן עוביין אמה, שנאמר: "יחדיו".</strong>
 ושואלים: <strong>והכתיב</strong> <small>[והרי נאמר]</small> <strong>"תמים"!</strong> ומשיבים: ר' נחמיה מפרש כי הביטוי <strong>ההוא</strong> בא להורות <strong>דליתו שלמין</strong> <small>[שיביאו</small> קרשים <small>שלמים]</small> <strong>ולא ליתו דניסרא</strong> <small>[יביאו נסרים]</small> ויחברום. ושואלים: <strong>ואידך נמי, הכתיב</strong> <small>[והשני</small> ר' יהודה, <small>גם כן, הרי נאמר]</small> <strong>"יחדיו "!</strong> ומשיבים: לדעתו <strong>הביטוי ההוא</strong> בא להורות ש<strong>לא לישלחופינהו מהדדי</strong> <small>[</small><small>ימשכם זה מזה],</small> אלא שיהיו עומדים מכוונים זה בצד זה.
 ושואלים שוב: <strong>בשלמא למאן דאמר</strong> <small>[נניח ל</small>שיטת <small>מי שאומר]</small> כי <strong>כשם שמלמטן עוביין</strong> היה <strong>אמה, כך מלמעלן עוביין אמה. היינו דכתיב</strong> <small>[זהו שנאמר]</small> <strong>"ולירכתי המשכן ימה תעשה ששה קרשים. ושני קרשים תעשה למקצעת</strong> המשכן בירכתים<strong>"</strong> (שמות כו, כב–כג), והכוונה היא <strong>דאתי פותיא דהני, ממלי ליה לסומכא דהני</strong> <small>[שבא רוחבן של אלה,</small> ו<small>ממלא את עוביין</small> היתר <small>של אלה].</small> <strong>אלא למאן דאמר</strong> <small>[ל</small>דעת <small>מי שאומר]</small> כי <strong>מלמטן עוביין אמה,</strong> ו<strong>מלמעלן כלין והולכין עד כאצבע,</strong> הרי <strong>האי עייל והאי נפיק</strong> <small>[זה נכנס וזה יוצא],</small> שבאופן כזה יבלוט חלקו של קרש מחוץ למשכן! ומתרצים: <strong>דשפי להו כי טורין</strong> <small>[שהיה חותך אותם</small> שיהיו מחודדים משלשה קצוות <small>כמו הרים]</small> ולא היו בולטים החוצה.
 <big>ב</big> ואגב הזכרת המחלוקת בקרשי המשכן מביאים עוד פסוקים ופירושם לפי שתי השיטות. נאמר: <strong>"והבריח התיכן בתוך הקרשים</strong> מבריח מן הקצה אל הקצה<strong>"</strong> (שמות כו, כח). ועל כך <strong>תנא</strong> <small>[שנה]</small> החכם: <strong>בנס היה עומד</strong> הבריח התיכון, שנתפרש פסוק זה שהבריח התיכון היה אחד בכל אורך ורוחב המשכן ובודאי בנס היה מתקפל בתוך הקרשים בשלושה צדדים.
 ועוד לעניננו: <strong>"ואת המשכן תעשה עשר יריעת... ארך היריעה האחת שמנה ועשרים באמה</strong> ורוחב ארבע באמה היריעה האחת מדה אחת לכל היריעות<strong>"</strong> (שמות א, ב). <strong>שדי אורכייהו לפותיא</strong> <small>[זרוק,</small> שים את <small>אורכם לרוחב]</small> ה<strong>משכן, כמה הויא</strong> <small>[הוא]</small> — <strong>עשרין ותמני</strong> <small>[עשרים ושמונה]</small> אמות. <strong>דל</strong> <small>[הורד]</small> מהם <strong>עשר לאיגרא</strong> <small>[של</small> רוחב <small>גג</small> המשכן<small>]</small> — <strong>פשא להו</strong> <small>[נשארו להן]</small> <strong>תשע</strong> אמות <strong>יתירות להאי גיסא</strong> <small>[לצד זה]</small> <strong>ותשע להאי גיסא</strong> <small>[לצד זה].</small> <strong>ל</strong>דעת <strong>ר' יהודה</strong> שאין הקרשים רחבים מלמעלה, <strong>מיגליא</strong> <small>[מגולה]</small> היתה ה<strong>אמה</strong> של ה<strong>אדנים,</strong> שהרי גובה הקרשים עשר אמות, ואמה הסמוכה לקרקע היתה מכוסה באדנים. ואילו לשיטת <strong>ר' נחמיה</strong> שיש להוסיף לרוחב המשכן גם את רוחבם של הקרשים מלמעלה <strong>מיגליא</strong> <small>[מגולה</small> היתה<small>]</small> אף <strong>אמה</strong> של גוף ה<strong>קרשים.</strong>
 <strong>שדי פותייהו לאורכא</strong> <small>[זרוק,</small> שים, <small>את</small> <small>רוחבן</small> של היריעות <small>לאורך]</small> ה<strong>משכן,</strong> ומעתה <strong>כמה הויא</strong> <small>[יהיו]</small> — <strong>ארבעין</strong> <small>[ארבעים].</small> <strong>דל תלתין לאיגרא</strong> <small>[הורד שלשים</small> אמות <small>של</small> אורך <small>גג</small> המשכן<small>]</small> — <strong>פשא להו</strong> <small>[נשארו להן]</small> <strong>עשר</strong> אמות, ש<strong>ל</strong>דעת <strong>ר' יהודה</strong> שהקרשים למעלה לא היה להם רוחב כלל, היתה היריעה נופלת על צידו המערבי של המשכן ו<strong>מכסיא</strong> <small>[ומכוסה]</small> ה<strong>אמה</strong> של ה<strong>אדנים</strong> ו<strong>ל</strong>שיטת <strong>ר' נחמיה מיגליא</strong> <small>[מגולה]</small> היתה ה<strong>אמה</strong> של ה<strong>אדנים.</strong>
 ועוד, נאמר: <strong>"ועשית יריעת עזים לאהל</strong> על המשכן עשתי עשרה יריעות תעשה אותם <strong>ארך היריעה האחת שלשים באמה</strong> ורוחב ארבע באמה היריעה האחת מדה אחת לעשתי עשרה יריעות" (שמות א, ז–ח). <strong>שדי אורכייהו לפותיא</strong> <small>[זרוק,</small> הנח את <small>אורכן לרוחב]</small> ה<strong>משכן, כמה הויא</strong> <small>[יהיה]</small> — <strong>תלתין</strong> <small>[שלושים],</small> <strong>דל</strong> <small>[הורד]</small> <strong>עשר לאיגרא</strong> <small>[ל</small>רוחב <small>הגג],</small> ואם כן <strong>פשא להו</strong> <small>[נשארו להם]</small> <strong>עשר להאי גיסא</strong> <small>[לצד זה]</small> <strong>ועשר להאי גיסא</strong> <small>[לצד זה].</small> <strong>ל</strong>שיטת <strong>ר' יהודה</strong> שלא היה רוחב לקרשים מלמעלה <strong>מיכסיא</strong> <small>[מכוסה]</small> היתה <strong>אמה</strong> של ה<strong>אדנים,</strong> ו<strong>ל</strong>שיטת <strong>ר' נחמיה מיגליא</strong> <small>[מגולה]</small> היתה <strong>אמה</strong> של <strong>אדנים.</strong>
 ואכן, <strong>תניא נמי הכי</strong> <small>[שנויה</small> ברייתא <small>גם כן כך]:</small> נאמר <strong>"והאמה מזה והאמה מזה בעדף</strong> באורך יריעות האוהל יהיה סרוח על צידי המשכן מזה ומזה לכסותו<strong>"</strong> (שמות א, יג) — עודף זה האמור בפסוק בא <strong>לכסות אמה של אדנים,</strong> אלו <strong>דברי ר' יהודה. ר' נחמיה אומר: לכסות אמה של קרשים.</strong> ועוד: <strong>שדי פותייהו לאורכיה</strong> <small>[הנח</small> את <small>רוחבם</small> <strong>לאורכו]</strong> של ה<strong>משכן</strong> — <strong>כמה הויא</strong> <small>[יהיה]</small> — <strong>ארבעין</strong> <small>[ארבעים]</small> <strong>וארבע. דל תלתין לאיגרא</strong> <small>[הורד שלושים עבור הגג],</small> <strong>פשא להו ארבע סרי</strong> <small>[נשארו להם ארבע עשרה].</small> <strong>דל תרתי לכפלא</strong> <small>[הורד שתים של הכפל],</small> <strong>דכתיב</strong> <small>[ש</small>כן <small>נאמר]:</small> <strong>"וכפלת את היריעה הששית אל מול פני האהל"</strong> (שמות א, ט), <strong>פשא להו תרתי סרי</strong> <small>[נשארו להן שתים עשרה].</small>
 <strong>בשלמא</strong> <small>[נניח]</small> <strong>ל</strong>שיטת <strong>ר' יהודה</strong> שלא היה רוחב לקרשים מלמעלה ועובי הקרשים למעלה לא מיעט מרוחב היריעות, הרי שיריעה זו היתה מכסה את כל קיר המשכן, וחלקה היה מגיע לארץ, ואם כן <strong>היינו דכתיב</strong> <small>[זהו שנאמר]:</small> "וסרח העודף ביריעות האוהל <strong>חצי היריעה העדפת תסרח</strong> על אחורי המשכן" (שמות א, יב). <strong>אלא ל</strong>שיטת <strong>ר' נחמיה</strong> שיש להוסיף לרוחב המשכן גם את רוחבם של הקרשים מלמעלה <strong>מאי</strong> <small>[מה]</small> אם כן פירושו של <strong>"תסרח "?</strong> ומשיבים: הכוונה היא ש<strong>תסרח מחברותיה,</strong> שהרי אף לשיטתו ארוכה יריעה זו בשתי אמות (חצי יריעה) יותר משאר היריעות המכסות את המשכן. וכעין זה <strong>תנא דבי</strong> <small>[שנה</small> החכם <small>מבית</small> מדרשו<small>]</small> של <strong>ר' ישמעאל: למה משכן דומה</strong> — <strong>לאשה שמהלכת בשוק ושפוליה</strong> (שובל בגדה) <strong>מהלכין אחריה.</strong>
 <big>ג</big> <strong>תנו רבנן</strong> <small>[שנו חכמים]</small> על מלאכת המשכן: <strong>חרוצים</strong> בחריצים שונים <strong>היו</strong> ה<strong>קרשים</strong> בתחתיתם <strong>וחלולים היו האדנים,</strong> והעמידו את הקרשים בתוך האדנים,
## דף צט.
 ודבר נוסף: <strong>ונראין קרסין</strong> שהיו מחברים את היריעות השונות <strong>בלולאות ככוכבים ברקיע.</strong>
 <big>א</big> <strong>תנו רבנן</strong> <small>[שנו חכמים]:</small> ה<strong>יריעות התחתונות</strong> של המשכן היו של <strong>תכלת ושל ארגמן ושל תולעת שני ושל שש. ועליונות</strong> — <strong>של מעשה עזים,</strong> אף שמעשה עזים נחשב זול ופשו ט. <strong>ו</strong>אולם <strong>גדולה חכמה שנאמרה ב</strong>יריעות ה<strong>עליונות יותר ממה שנאמרה בתחתונות.</strong> ש<strong>אילו בתחתונות כתיב</strong> <small>[נאמר]:</small> <strong>"וכל אשה חכמת לב בידיה טוו</strong> ויביאו מטוה את התכלת ואת הארגמן את תולעת השני ואת השש<strong>"</strong> (שמות לה, כה), <strong>ואילו</strong> ביריעות ה<strong>עליונות כתיב "וכל הנשים אשר נשא לבן אתנה בחכמה טוו את העזים</strong> (שמות לה, כו), ומשמעות לשון "נשא לבן" מורה על חכמה יתירה, והרי שטוויית יריעות העיזים היתה אומנות גדולה יותר מהכנת התכלת והארגמן. <strong>ו</strong>כעין ביאור לדבר <strong>תניא</strong> <small>[שנויה</small> ברייתא<small>]</small> <strong>משום</strong> (משמו של) <strong>ר' נחמיה:</strong> שמטווה זה היה <strong>שטוף</strong> שרחצו את השיער על גבי ה<strong>עזים</strong> עצמן <strong>ו</strong>אף <strong>טווי מן העזים,</strong> כלומר, בעודו מחובר בעיזים, ואומנות כזו דורשת חכמה יתירה.
 <big>ב</big> <strong>אמר רב משום</strong> (בשם) <strong>ר' חייא: עגלות</strong> שנשאו את הקרשים במשכן <strong>תחתיהן וביניהן וצידיהן</strong> דינם כ<strong>רשות הרבים. אמר אביי: בין עגלה לעגלה</strong> היה רווח <strong>כמלא ארך עגלה. וכמה</strong> היה <strong>ארך</strong> כל <strong>עגלה</strong> — <strong>חמש אמות.</strong> ושואלים: <strong>למה לי</strong> שתהיה העגלה ארוכה חמש אמות? <strong>בארבע ופלגא סגי</strong> <small>[וחצי מספיק],</small> שבין שמניח שלוש סדרות קרשים שרוחבם אמה וחצי, או ארבע סדרות על עוביין שהוא אמה, אינו זקוק ליותר מארבע אמות וחצי! ומשיבים: <strong>כי היכי</strong> <small>[כדי]</small> ש<strong>לא לידחקו</strong> <small>[יידחקו,</small> יילחצו<small>]</small> ה<strong>קרשים</strong> זה לזה וישאר רווח מסויים ביניהם.
 <strong>אמר רבא: צידי עגלה כמלא רחב עגלה.</strong> כלומר, עובי הגלגל, והרווח בין הגלגל לגופה של עגלה היה כמלוא רוחב עגלה (תוספות). <strong>וכמה רחב</strong> ה<strong>עגלה</strong> — <strong>שתי אמות ומחצה.</strong> ושואלים: <strong>למה לי,</strong> מה צורך ברוחב זה לעגלה? <strong>באמתא ופלגא סגיא</strong> <small>[באמה וחצי מספיק]!</small> ומשיבים: <strong>כי היכי</strong> <small>[כדי]</small> ש<strong>לא לידדו</strong> <small>[ינתרו]</small> ה<strong>קרשים,</strong> שאם רוחב העגלה קטן ביותר לא יוכלו קרשים אלה לעמוד בשווי משקל.
 ושואלים: <strong>אלא</strong> אות דבר <strong>דקיימא לן</strong> <small>[שמוחזק בידינו]</small> כי <strong>דרך רשות הרבים</strong> רוחבה <strong>שש עשרה אמה אנן דגמרינן לה</strong> <small>[אנחנו שלומדים אותה]</small> <strong>מ</strong>ן ה<strong>משכן,</strong> הרי יש להקשות: של ה<strong>משכן חמיסרי הואי</strong> <small>[חמש עשרה היו],</small> שכאשר עמדו שתי עגלות זו בצד זו, הרי רוחב העגלות עצמן והרווח שביניהן ותוספת הקרשים כל אלה אינם אלא חמש עשרה אמות ברוחב! ומשיבים: <strong>אמתא יתירא הואי דהוה קאי</strong> <small>[יתירה היתה</small> שם <small>שהיה עומד]</small> בה <strong>בן לוי,</strong> אחד מן הלויים, <strong>דכי משתלפי</strong> <small>[שכאשר נשמטים]</small> ה<strong>קרשים הוה נקיט להו</strong> <small>[היה אוחז אותם]</small> ומיישרם. ולכן היה רוחב הדרך לפחות שש עשרה אמות.
 <big>ג משנה</big> <strong>חולית הבור</strong> שהיא האבן המקיפה את הבור ומשפתה העליונה עד תחתית הבור עומק עשרה, <strong>ו</strong>כן <strong>הסלע, שהן גבוהין עשרה</strong> טפחים <strong>ורחבן ארבעה</strong> טפחים, <strong>הנוטל מהן</strong> חפץ ומוציאו לרשות הרבים, או <strong>הנותן על גבן</strong> חפץ שהביאו אליהם מרשות הרבים — <strong>חייב</strong> משום הוצאה מרשות לרשות. היו <strong>פחות מכן</strong> ברוחב או בגובה — <strong>פטור,</strong> לפי שאין זו נחשבת רשות לעצמה.
 <big>ד גמרא</big> שואלים: <strong>למה לי למיתני</strong> <small>[לו לשנות]</small> <strong>"חולית הבור והסלע"? ליתני</strong> <small>[שישנה]</small> <strong>"הבור והסלע",</strong> ונלמד מסלע דין גובה עשרה טפחים, ומן הבור דין עומק עשרה טפחים מרשות הרבים! אלא יש לומר כי הרי זה <strong>מסייע ליה</strong> <small>[לו]</small> <strong>לר' יוחנן,</strong> ש<strong>אמר ר' יוחנן: בור וחוליתה מצטרפין לעשרה</strong> טפחים, שאם עומק הבור עד קצה העליון של החוליה הוא עשרה טפחים — דינו כרשות היחיד, אף שחלק מעשרת הטפחים האלה הוא למעלה מן הקרקע וחלק למטה מן הקרקע. וזהו החידוש שבאה משנה זו ללמדנו על ידי שימוש הלשון "חוליית הבור". ואכן <strong>תניא נמי הכי</strong> <small>[שנוייה</small> ברייתא <small>גם כן כך]:</small> <strong>בור ברשות הרבים</strong> שהיא <strong>עמוקה עשרה</strong> טפחים <strong>ורחבה ארבעה, אין ממלאין הימנה</strong> (ממנה) מים <strong>בשבת</strong> לפי שהבור הוא רשות היחיד, ואסור להוציא ממנו לרשות הרבים.
## דף צט:
 <strong>אלא אם כן עשו לה</strong> מסביב <strong>מחיצה גבוה עשרה טפחים,</strong> וכל מה שמצוי בתוך המחיצה הריהו רשות היחיד, ולכן לממלא הנמצא בתוך תחום המחיצה מותר לשאוב מן הבור. <strong>ו</strong>כן <strong>אין שותין</strong> מים הימנה (מן הבור) <strong>בשבת</strong> כשראשו בלבד בבור, <strong>אלא אם כן הכניס לה ראשו ורובו. ו</strong>כן <strong>בור וחוליתה מצטרפין לעשרה</strong> טפחים, וכדברי ר' יוחנן.
 <big>א</big> <strong>בעא מיניה</strong> <small>[שאל ממנו]</small> <strong>רב מרדכי מרבא:</strong> היה <strong>עמוד</strong> עומד <strong>ברשות הרבים</strong> והוא <strong>גבוה עשרה</strong> טפחים <strong>ורחב ארבעה, וזרק</strong> אדם חפץ בשבת מרשות הרבים <strong>ונח על גביו</strong> של העמוד — <strong>מהו</strong> דינו בכגון זה? וצדדי השאלה: <strong>מי אמרינן</strong> <small>[האם אומרים אנו]:</small> <strong>הרי</strong> היתה <strong>עקירה</strong> מרשות הרבים <strong>באיסור, הרי</strong> היתה <strong>הנחה</strong> ברשות היחיד <strong>באיסור. או דילמא</strong> <small>[שמא]:</small> <strong>כיון</strong> ש<strong>ממקום פטור קאתיא</strong> <small>[היא באה],</small> שהרי לפני שנחה על העמוד היתה בחלל רשות הרבים, וכיון שהלכה היא שרשות הרבים למעלה מעשרה טפחים דינה כמקום פטור — אם כן <strong>לא</strong> יתחייב הזורק משום שעבר החפץ דרך מקום פטור.
 <strong>אמר ליה</strong> <small>[לו]</small> רבא לרב מרדכי: <strong>מתניתין</strong> <small>[משנתנו]</small> <strong>היא,</strong> שהנותן על גבי סלע גבוה עשרה טפחים חייב. <strong>אתא שייליה</strong> <small>[בא</small> רב מרדכי ו<small>שאלו]</small> <strong>לרב יוסף</strong> שאלה <strong>זו. אמר ליה</strong> <small>[לו]</small> רב יוסף: <strong>מתניתין</strong> <small>[משנתנו]</small> <strong>היא. אתא שייליה</strong> <small>[בא</small> רב מרדכי ו<small>שאלו]</small> <strong>לאביי. אמר ליה</strong> <small>[לו]:</small> <strong>מתניתין</strong> <small>[משנתנו]</small> <strong>היא. אמר להו</strong> <small>[להם]</small> רב מרדכי: <strong>כולכו ברוקא דהדדי תפיתו</strong> <small>[כולכם רוק אחד אתם יורקים],</small> שאינכם מחדשים דבר וחוזרים זה על דברי זה, ואין תשובתכם תשובה.
 <strong>אמרו ליה</strong> <small>[לו]</small> לרב מרדכי: <strong>ואת לא תסברא</strong> <small>[ו</small>כי <small>אתה אינך סבור</small> כן<small>]?</small> <strong>והתנן</strong> <small>[והרי שנינו</small> במשנה<small>]</small> במפורש: <strong>הנוטל מהן ו</strong>ה<strong>נותן על גבן</strong> — <strong>חייב! אמר להו</strong> <small>[להם]:</small> <strong>דילמא מתניתין</strong> <small>[שמא משנתנו]</small> מדברת <strong>במחט</strong> שגם בלי לעבור מקום פטור יכולה היא להגיע לראש העמוד, כיון שהיא דקה מאד ואינה תופסת כמעט מקום.
 אמרו לו: <strong>מחט נמי</strong> <small>[גם כן]</small> <strong>אי אפשר דלא מדליא פורתא</strong> <small>[שאינה מתרוממת משהו]</small> מעל רשות הרבים! ענה להם: אפשר לומר <strong>דאית ליה מורשא</strong> <small>[שיש לו</small> לסלע <small>סדק]</small> הנמוך מעשרה טפחים, וכיון שנחלק מן הסלע דינו של הסדק כחורי רשות היחיד, והזורק לתוכו מתחייב כזורק לרשות היחיד. <strong>אי נמי, דרמיא בחריצה</strong> <small>[או גם כן, שמוטלת</small> המחט <small>בחריץ],</small> שהיה חריץ מלמטה מעשרה אל ראש הסלע והמחט לא עברה מלמעלה, אלא מתוך עשרה עברה אל אותו חריץ שהוא רשות היחיד. ואכן, לפי הסברה זו אין המשנה פותרת את שאלתו של רב מרדכי.
 <big>ב</big> <strong>אמר רב מישא, בעי</strong> <small>[שאל]</small> <strong>ר' יוחנן</strong> שאלה זו: היה <strong>כותל ברשות הרבים</strong> ה<strong>גבוה עשרה</strong> טפחים <strong>ואינו רחב ארבע, ו</strong>היה אותו כותל <strong>מוקף</strong> (סמוך) <strong>לכרמלית, ועשאו</strong> לאותו שטח שהיה הכותל סמוך אליו <strong>רשות היחיד</strong> ואותו כותל משמש כאחת ממחיצות רשות יחיד זו. <strong>ו</strong>מעתה יש לשאול: אם <strong>זרק</strong> חפץ מרשות הרבים <strong>ונח על גביו, מהו</strong> הדין בכגון זה? <strong>מי אמרינן</strong> <small>[האם אומרים אנו]</small> כי <strong>כיון</strong> ש<strong>אינו רחב ארבעה</strong> — הרי ל<strong>מקום פטור הוא</strong> נחשב, ולכן יש לפטור את הזורק, <strong>או דילמא</strong> <small>[שמא]:</small> <strong>כיון</strong> ש<strong>עשאו רשות היחיד</strong> — <strong>כמאן דמלי דמיא</strong> <small>[נחשב כאילו</small> הוא <small>מלא]</small> ותחום רשות היחיד, כולל גם את גב הכותל, וממילא היתה הנחה על מקום ארבעה טפחים ויש לחייב את הזורק.
 <strong>אמר עולא: קל וחומר</strong> שיהא כרשות היחיד, שכן אם <strong>לאחרים</strong> המשתמשים באותו חלל המגודר על ידי הכותל <strong>עושה</strong> כותל זה <strong>מחיצה</strong> ומחשיב את השטח הגדור בו כרשות היחיד, <strong>ל</strong>כותל <strong>עצמו</strong> שיהיה ראשו נחשב כרשות היחיד <strong>לא כל שכן?! איתמר נמי</strong> <small>[נאמר גם כן]</small> כעין זה, ש<strong>אמר ר' חייא בר אשי</strong> שכך <strong>אמר רב, וכן אמר ר' יצחק</strong> שכך <strong>אמר ר' יוחנן: כותל</strong> העומד <strong>ברשות הרבים</strong> והוא <strong>גבוה עשרה</strong> טפחים <strong>ואינו רחב ארבע, ומוקף לכרמלית, ועשאו רשות היחיד</strong> — אדם <strong>הזורק</strong> חפץ מרשות הרבים <strong>ונח</strong> החפץ <strong>על גביו</strong> — <strong>חייב,</strong> שאם <strong>לאחרים עושה מחיצה, לעצמו לא כל שכן?!</strong>
 <big>ג</big> <strong>בעי</strong> <small>[שאל]</small> <strong>ר' יוחנן:</strong> היה <strong>בור</strong> שעומקו <strong>תשעה</strong> טפחים <strong>ועקר ממנו</strong> מקרקעיתו <strong>חוליא</strong> של עפר <strong>והשלימה</strong> לעומקו של הבור על ידי עקירת החוליה <strong>לעשרה</strong> טפחים, אם יזרוק חוליה זו אל רשות הרבים — <strong>מהו</strong> הדין? וצדדי השאלה: האם נאמר כי <strong>עקירת</strong> ה<strong>חפץ</strong> (החוליה) <strong>ועשיית</strong> ה<strong>מחיצה</strong> (השלמת עומק הבור לעשרה) <strong>בהדי הדדי קאתו, ומיחייב</strong> <small>[ביחד באו, ומתחייב],</small> <strong>או</strong> שמא <strong>לא מיחייב</strong> <small>[אינו מתחייב]?</small> <strong>ואם תימצי</strong> <small>[תרצה]</small> <strong>לומר</strong> כי <strong>כיון</strong> ש<strong>לא הוי</strong> <small>[היה]</small> <strong>מחיצה</strong> בת <strong>עשרה</strong> טפחים <strong>מעיקרא</strong> <small>[מתחילה]</small> ולכך יש לומר כי <strong>לא מיחייב</strong> <small>[אינו מתחייב],</small> כיצד אם כן נפתור את השאלה הבאה: היה <strong>בור</strong> שעומקו <strong>עשרה</strong> טפחים <strong>ונתן לתוכה</strong> מרשות הרבים <strong>חוליא, ומיעטה</strong> על ידי כך מעשרה טפחים, ומעתה אין הבור נחשב כבר רשות היחיד, <strong>מהו</strong> הדין בכגון זה? וצדדי השאלה: האם נאמר כי <strong>הנחת חפץ</strong> (החוליה) <strong>וסילוק מחיצה</strong> (הפחתת עומק הבור מעשרה טפחים) <strong>בהדי הדדי קאתו,</strong> ו<strong>מיחייב</strong> <small>[ביחד הם באים,</small> ו<small>מתחייב]</small> או אולי <strong>לא מיחייב</strong> <small>[אינו מתחייב]</small> כיון שאין מחיצה כל זמן המלאכה.
 ומציעים: <strong>תיפשוט ליה מדידיה</strong> <small>[תפתור לו</small> לר' יוחנן את שאלתו <small>מ</small>דברי <small>עצמו],</small> <strong>דתנן</strong> <small>[ש</small>כן <small>שנינו</small> במשנה<small>]:</small> <strong>הזורק</strong> חפץ למרחק <strong>ארבע אמות</strong> ברשות הרבים ופגע החפץ <strong>בכותל,</strong> אם היה זה <strong>למעלה מעשרה טפחים</strong> שהוא מחוץ לתחומה של רשות הרבים — הרי זה <strong>כזורק באויר.</strong> ואם <strong>למטה מעשרה</strong> — <strong>כזורק בארץ, והזורק בארץ ארבע אמות</strong> — <strong>חייב. והוינן</strong> <small>[והיינו עוסקים]</small> <strong>בה,</strong> בביאורה של משנה זו: <strong>והא</strong> <small>[והרי]</small> <strong>לא נח</strong> החפץ הנזרק בכותל, וכיצד אפשר לחייבו על טלטול, כאשר לא היתה כאן הנחה?
 <strong>ואמר ר' יוחנן:</strong> במשנה זו מדובר <strong>בדבילה</strong> <small>[תאנה]</small> <strong>שמינה שנינו,</strong> שהיא נדבקת לקיר כשהיא פוגעת בו. ועדיין יש להקשות: <strong>ואמאי</strong> <small>[ומדוע]</small> יתחייב במקרה זה? כאשר נדבקת הדבילה לכותל <strong>הא קא</strong> <small>[הרי הוא]</small> <strong>ממעט</strong> את המרחק <strong>מארבע אמות,</strong> שאם זרק במרחק ארבע אמות בדיוק מן הכותל, והדבילה תיחשב לפי ההנחה הקודמת של ר' יוחנן כחלק מן המחיצה נמצא שעכשיו יש פחות מארבע אמות מן המקום שזרק עד לדבילה, ובדין שיצא פטור. ומאחר ולא הביא זאת ר' יוחנן בחשבון משמע שלדעתו הנחת חפץ וביטול מחיצה אינם נחשבים כפעולה שנעשתה באותו רגע עצמו.
 ודוחים: אין הדבר דומה, שכן <strong>התם</strong> <small>[שם</small> בדבילה<small>]</small> <strong>לא מבטל ליה</strong> <small>[אינו מבטל אותה]</small> לגבי הכותל, שבודאי תוסר הדבילה מן הכותל ואינה נחשבת כחלק ממנו. ואולם <strong>הכא</strong> <small>[הכא]</small> בחוליית הבור — הוא <strong>מבטל ליה</strong> <small>[אותה]</small> לגבי הבור, ומבטל מחיצה קבועה.
 מעין שאלה זו <strong>בעי</strong> <small>[שאל]</small> <strong>רבא: זרק דף</strong> (לוח), <strong>ונח על גבי יתידות</strong> שהיו בגובה של עשרה טפחים אך לא ברוחב ארבעה טפחים, וכיון שנח שם הלוח יצר שטח הגבוה עשרה ורוחבו ארבעה טפחים, ודינו כרשות היחיד, <strong>מהו</strong> דינו? ושואלים: <strong>מאי קמיבעיא ליה</strong> <small>[מה</small> השאלה <small>שנשאלת לו]</small> — האם <strong>הנחת חפץ ועשיית מחיצה בהדי הדדי קאתו</strong> <small>[ביחד הם באים]?</small> <strong>היינו</strong> <small>[זוהי]</small> הרי בדיוק שאלת <strong>ר' יוחנן!</strong>
 ומשיבים: שאלת רבא היתה מורכבת יותר, <strong>כי קמיבעיא ליה</strong> <small>[כאשר נשאלה לו]</small> השאלה <strong>לרבא</strong> היה זה ב<strong>כגון</strong> ש<strong>זרק דף ו</strong>היה מונח <strong>חפץ על גביו, מאי</strong> <small>[מה</small> דינו<small>]?</small> וצדדי השאלה: <strong>כיון דבהדי הדדי קאתו</strong> <small>[שביחד הם,</small> הדף והחפץ, <small>באים]</small> הרי <strong>כהנחת חפץ ועשיית מחיצה</strong> בבת אחת <strong>דמי</strong> <small>[נחשב],</small> שהחפץ והדף יחד נחשבים כיחידה אחת ויוצרים מחיצה עם הנחתם ולא היתה איפוא הנחה במקום אסור. <strong>או דילמא</strong> <small>[שמא]:</small> <strong>כיון דלא</strong> <small>[שאי]</small> <strong>אפשר</strong> שבשבעת הנפילה <strong>לא מידלא פורתא והדר נייח</strong> <small>[יתרומם</small> החפץ <small>מעט ויחזור וינוח],</small> שהרי אין הדף והחפץ צמודים לחלוטין, שמא <strong>כעשיית מחיצה</strong> תחילה בדף <strong>והנחת חפץ</strong> אחר כך <strong>דמי</strong> <small>[נחשבת].</small> לשאלות אלה לא נמצא פתרון ועל כן <strong>תיקו</strong> <small>[תעמודנה]</small> במקומן.
 <big>ד</big> שאלה הדומה קצת לקודמות שאל רבא, ותחילה הקדים את הצדדים הברורים בנושא זה. ש<strong>אמר רבא: פשיטא</strong> <small>[פשוט,</small> ברור<small>]</small> <strong>לי</strong> שאם שפך <strong>מים על גבי מים</strong> — <strong>היינו</strong> <small>[זוהי]</small> <strong>הנחתן.</strong> ואם היתה בכך הוצאה מרשות לרשות — מתחייב. הניח <strong>אגוז על גבי מים</strong> —
## דף ק.
 <strong>לאו היינו</strong> <small>[אין</small> <small>זו]</small> נחשבת כ<strong>הנחתן.</strong> ואולם <strong>בעי</strong> <small>[שאל]</small> <strong>רבא:</strong> היה <strong>אגוז בכלי ו</strong>אותו <strong>כלי צף על גבי מים</strong> — <strong>מהו</strong> הדין בכגון זה, האם מותר לון להוציא את האגוז משם בשבת אם הוא נמצא ברשות אחרת? וצדדי השאלה: <strong>מי אמרינן</strong> <small>[האם אומרים אנו]</small> כי <strong>בתר</strong> <small>[אחר]</small> ה<strong>אגוז אזלינן</strong> <small>[הולכים אנו],</small> <strong>והא נייח</strong> <small>[והרי</small> הוא <small>נח]</small> בתוך הכלי, <strong>או דילמא בתר</strong> <small>[שמא אחר]</small> ה<strong>כלי אזלינן</strong> <small>[הולכים אנו],</small> <strong>והא</strong> <small>[והרי]</small> הוא <strong>לא נייח</strong> <small>[נח].</small> גם לשאלה לא נמצא פתרון ועל כן <strong>תיקו</strong> <small>[תעמוד]</small> אף היא במקומה.
 ואילו בענין <strong>שמן</strong> הצף <strong>על גבי יין</strong> הרי זו <strong>מחלוקת ר' יוחנן בן נורי ורבנן</strong> <small>[וחכמים].</small> <strong>דתנן</strong> <small>[ש</small>כן <small>שנינו</small> במשנה<small>]:</small> <strong>שמן שצף על גבי יין, ונגע טבול יום</strong> (טמא שטבל לטהרתו ועדיין לא העריב שמשו, שהוא פוסל ומטמא רק את המשקה שהוא נוגע בו, אבל לא דברים אחרים) <strong>בשמן</strong> — <strong>לא פסל</strong> טבול היום <strong>אלא</strong> את ה<strong>שמן</strong> בלבד ולא את היין. <strong>ר' יוחנן בן נורי אומר: שניהם</strong> (השמן והיין) <strong>חיבור זה לזה,</strong> ומאחר שנטמא השמן נטמא עמו גם היין. הרי שנחלקו בשאלה אם דרך הנחה קבועה היא זו או אינה דרך הנחה.
 <big>א</big> <strong>אמר אביי: בור</strong> הנמצא <strong>ברשות הרבים</strong> שהיתה <strong>עמוקה עשרה</strong> טפחים <strong>ורחבה שמנה</strong> בדיוק, <strong>וזרק לתוכה מחצלת</strong> בשבת — <strong>חייב.</strong> ואולם אם <strong>חילקה</strong> לבור <strong>במחצלת,</strong> ונעשה אותו בור כשני בורות שכל אחד מהם רוחבו קצת פחות מארבעה טפחים — <strong>פטור,</strong> שהרי בשל מחיצת המחצלת אין אף אחד מחלקי הבור רשות היחיד כדינה. ומעירים: <strong>לאביי דפשיטא ליה</strong> <small>[שפשוט לו]</small> ש<strong>מחצלת מבטלא</strong> <small>[מבטלת]</small> את כח ה<strong>מחיצה</strong> של הבור — <strong>כל שכן חוליא</strong> הנזרקת בבור עשרה ומיעטתו <strong>דמבטלא</strong> <small>[שמבטלת]</small> את כח ה<strong>מחיצה,</strong> ואין לו אם כן כל ספק בבעיה שהעלה ר' יוחנן. ואילו <strong>לר' יוחנן דמיבעיא ליה</strong> <small>[שנסתפקה לו]</small> שאלה ה<strong>חוליא, מחצלת פשיטא דלא מבטלא מחיצתא</strong> <small>[פשוט לו שאינה מבטלת מחיצה].</small>
 <strong>ואמר אביי: בור ברשות הרבים עמוקה עשרה ורחבה ארבעה,</strong>?והוא? <strong>מלאה מים, וזרק לתוכה</strong> חפץ בשבת — <strong>חייב,</strong> שעדיין נחשב הבור רשות היחיד. ואם היה הבור <strong>מלאה פירות, וזרק לתוכה</strong> חפץ — <strong>פטור, מאי טעמא</strong> <small>[מה טעם]</small> ההבדל בדין? — <strong>מים לא מבטלי מחיצתא</strong> <small>[אינם</small> נחשבים כדי <small>לבטל מחיצה],</small> ה<strong>פירות מבטלי מחיצתא</strong> <small>[</small>נחשבים כדי <small>לבטל מחיצה].</small> <strong>תניא נמי הכי</strong> <small>[שנויה</small> ברייתא <small>גם כן כך]:</small> <strong>הזורק מן הים לאיסרטיא</strong> (רחוב) <strong>ומן האיסרטיא לים</strong> — <strong>פטור,</strong> שהים דינו ככרמלית ואין בו חיוב מן התורה. <strong>ר' שמעון אומר: אם יש ב</strong>אותו <strong>מקום</strong> בים <strong>שזרק עמוק עשרה ורחב ארבעה</strong> — <strong>חייב</strong> כזורק לרשות היחיד, הרי שהוא סבור שמי הים אינם מבטלים דין רשות היחיד ממקום המתאים להגדרת רשות זו.
 <big>ב משנה</big> <strong>הזורק</strong> בשבת חפץ למרחק <strong>ארבע אמות</strong> ברשות הרבים ופגע <strong>בכותל,</strong> אם זרק <strong>למעלה מעשרה טפחים</strong> — הרי הוא <strong>כזורק באויר,</strong> ופטור. <strong>למטה מעשרה טפחים</strong> — <strong>כזורק בארץ,</strong> וחייב. ו<strong>הזורק</strong> חפץ <strong>בארץ ארבע אמות</strong> ברשות הרבים — <strong>חייב.</strong>
 <big>ג גמרא</big> שנינו במשנה שהזורק חפץ ברשות הרבים למרחק ארבע אמות ופגע בכותל, אם זרק למעלה מעשרה — חייב. ושואלים: <strong>והא</strong> <small>[והרי]</small> <strong>לא נח</strong> החפץ שזרק, ומדוע יתחייב על עקירה בלא הנחה? <strong>אמר ר' יוחנן: בדבילה שמינה שנינו,</strong> שנדבקת בכותל במקום שזורק אותה.
 <strong>אמר רב יהודה</strong> שכך <strong>אמר רב</strong> שכך <strong>אמר ר' חייא: זרק</strong> אבן בכותל <strong>למעלה מעשרה</strong> טפחים, <strong>והלכה ונחה בחור כל שהוא</strong> שבכותל שאין בו ארבעה טפחים, בענין זה <strong>באנו למחלוקת ר' מאיר ורבנן</strong> <small>[וחכמים].</small> <strong>לר' מאיר</strong> ש<strong>אמר חוקקין להשלים</strong> (משלימים במחשבה) — <strong>מיחייב</strong> <small>[מתחייב],</small> שאנו חוקקים את רוחב החור עד לארבעה טפחים, כיון שיש מקום ואפשרות להרחבה כזו, וכיון שגובהו עשרה ורוחבו ארבעה טפחים — מתחייב הזורק משום מכניס מרשות הרבים לרשות היחיד. ואילו <strong>לרבנן דאמרי</strong> <small>[ל</small>שיטת <small>חכמים</small> האומרים] כי <strong>אין חוקקין להשלים,</strong> כיון שבמציאות אין בחור כעת ארבעה טפחים — <strong>לא מיחייב</strong> <small>[אינו מתחייב].</small> <strong>תניא נמי הכי</strong> <small>[שנויה</small> ברייתא <small>גם כן כך]:</small> <strong>זרק</strong> חפץ <strong>למעלה מעשרה</strong> טפחים, <strong>והלכה ונחה בחור כל שהוא</strong> — <strong>ר' מאיר מחייב וחכמים פוטרין.</strong>
 <big>ד</big> <strong>אמר רב יהודה</strong> שכך <strong>אמר רב: תל המתלקט</strong> (שהולך ומגביה) לגובה <strong>עשרה</strong> טפחים <strong>מתוך</strong> אורך של <strong>ארבע</strong> אמות, <strong>וזרק</strong> אדם חפץ מרשות הרבים <strong>ונח על גביו</strong> — <strong>חייב,</strong> שכן מדרון משופע כזה נחשב למחיצה. <strong>תניא נמי הכי</strong> <small>[שנויה</small> ברייתא <small>גם כן כך]:</small> <strong>מבוי ששוה</strong> (ישר) <strong>לתוכו, ונעשה מדרון לרשות הרבים,</strong> שרשות הרבים גבוהה או נמוכה ממנו בהרבה והמדרון מתחיל ממנו והלאה, <strong>או</strong> אם היה פתח המבוי <strong>שוה לרשות הרבים ונעשה מדרון לתוכו</strong> — <strong>אותו מבוי אינו צריך לא לחי ולא קורה</strong> כדי להבדיל בינו ובין רשות הרבים. שהמדרון עצמו נחשב כמחיצה. <strong>ר' חנינא בן גמליאל אומר: תל המתלקט עשרה</strong> טפחים <strong>מתוך ארבע</strong> אמות, <strong>וזרק</strong> חפץ <strong>ונח על גביו</strong> — <strong>חייב.</strong>
 <big>ה משנה</big> <strong>זרק</strong> חפץ <strong>ברשות הרבים מתוך כוונה שינוח לתוך ארבע אמות,</strong> שלא נתכוין לזריקה האסורה מדין תורה <strong>ונתגלגל</strong> החפץ ויצא <strong>חוץ לארבע אמות</strong> — <strong>פטור.</strong> אבל אם זרק מתוך רצון שינוח <strong>חוץ לארבע אמות, ונתגלגל</strong> החפץ וחזר <strong>לתוך ארבע אמות</strong> — <strong>חייב</strong> משעת הזריקה הראשונה נתחייב.
 <big>ו גמרא</big> שנינו במשנה שכאשר זרק מחוץ לארבע אמות ונתגלגל החפץ לתוך ארבע אמות, חייב. ושואלים: <strong>והא</strong> <small>[והרי]</small> <strong>לא נח</strong> <small>[נח]</small> החפץ מיד לאחר שזרקו, וכיצד דנים אנו לפי אותה זריקה? <strong>אמר ר' יוחנן,</strong> יש לומר: <strong>והוא שנח על גבי משהו. תניא נמי הכי</strong> <small>[שנויה</small> ברייתא <small>גם כן כך]:</small> <strong>זרק</strong> חפץ <strong>חוץ לארבע אמות ודחפתו הרוח</strong> בעודו באויר <strong>והכניסתו</strong> לתוך ארבע, <strong>ואף על פי שחזרה והוציאתו</strong> — <strong>פטור,</strong> כיון שלא נח החפץ במקום שאליו נזרק. אבל אם <strong>אחזתו הרוח משהו</strong> והתעכב זמן קצר על גבי הקרקע (תוספות), <strong>אף על פי שחזרה והכניסתו</strong> — <strong>חייב.</strong>
 <strong>אמר רבא:</strong> למרות הכלל ש<strong>תוך שלשה</strong> טפחים לקרקע הרי הוא כצמוד אליו ("לבוד"), אולם <strong>לרבנן</strong> <small>[ל</small>שיטת <small>חכמים]</small> האומרים כי דבר הנמצא בחללה של רשות אינו נחשב כמונח בה ("קלוטה לא כמי שהונחה"), כדי שיתחייב <strong>צריך</strong> החפץ <strong>הנחה על גבי משהו.</strong> ומסופר כי <strong>יתיב</strong> <small>[ישב]</small> <strong>מרימר וקאמר לה להא שמעתא</strong> <small>[ואמר אותה, את ההלכה הזאת].</small> <strong>אמר ליה</strong> <small>[לו]</small> <strong>רבינא למרימר:</strong>
## דף ק:
 <strong>לאו היינו מתניתין</strong> <small>[האם</small> <small>אין זו</small> היא <small>משנתנו],</small> ששנינו בה ש<strong>אמר ר' יוחנן: והוא שנח על גבי משהו,</strong> משמע שאף שהיה החפץ סמוך לקרקע, כדי לחייב את הזורק צריך שינוח החפץ עליה ממש. <strong>אמר ליה</strong> <small>[לו]</small> מרימר לרבינא: <strong>מתגלגל קאמרת</strong> <small>[אומר אתה]</small> — אין להביא ראיה מן המתגלגל כיון ש<strong>מתגלגל אין סופו לנוח, אבל האי</strong> <small>[זה],</small> חפץ הנזרק תוך שלושה טפחים לקרקע הייתי אומר: <strong>כיון</strong> ש<strong>סופו לנוח, אף על גב</strong> <small>[אף על פי]</small> שהוא <strong>לא נח</strong> — <strong>כמאן</strong> <small>[כמי]</small> ש<strong>נח דמי</strong> <small>[</small>הוא <small>נחשב],</small> על כן <strong>קא משמע לן</strong> <small>[הוא משמיע לנו]</small> רבא הלכה זו, ויש בה חידוש.
 <big>א משנה</big> <strong>הזורק</strong> חפץ <strong>בים</strong> למרחק <strong>ארבע אמות</strong> — <strong>פטור,</strong> שאין הים נחשב כרשות הרבים אלא ככרמלית. <strong>אם היה רקק</strong> (ביצה) <strong>מים, ורשות הרבים מהלכת בו</strong> הריהו כרשות הרבים, ו<strong>הזורק לתוכו</strong> חפץ למרחק <strong>ארבע אמות</strong> — <strong>חייב. וכמה</strong> יהיה עומקו ו<strong>הוא</strong> יהא נחשב <strong>עדיין כרקק מים</strong> לענין זה — כל שעומקו <strong>פחות מעשרה טפחים.</strong> ועוד, <strong>רקק מים ורשות הרבים מהלכת בו, הזורק בתוכו</strong> חפץ למרחק <strong>ארבע אמות</strong> — <strong>חייב.</strong>
 <big>ב גמרא</big> <strong>אמר ליה ההוא מרבנן</strong> <small>[לו אחד החכמים]</small> <strong>לרבא: בשלמא</strong> <small>[נניח]</small> מה שנאמר לשון <strong>"הילוך" "הילוך"</strong> ("ורשות הרבים מהלכת בו") <strong>תרי זימני</strong> <small>[שתי פעמים],</small> הרי חזרה זו נחוצה היא, שכן <strong>הא קא משמע לן</strong> <small>[</small>דבר <small>זה משמיע לנו],</small> ש<strong>הילוך</strong> אף שהוא <strong>על ידי הדחק</strong> — <strong>שמיה</strong> <small>[שמו,</small> נחשב<small>]</small> <strong>הילוך,</strong> אבל <strong>תשמיש</strong> אחר הנעשה רק <strong>על ידי הדחק</strong> — <strong>לא שמיה</strong> <small>[אין שמו,</small> אינו נחשב<small>]</small> <strong>תשמיש. אלא</strong> מה שהוזכר <strong>"רקק" "רקק" תרי זימני</strong> <small>[שתי פעמים]</small> <strong>למה לי?</strong> ותירץ לו רבא: <strong>חד</strong> <small>[אחד]</small> עוסק <strong>בימות החמה וחד</strong> <small>[ואחד]</small> <strong>בימות הגשמים. וצריכי</strong> <small>[וצריכים</small> לפרט את שני המקרים<small>].</small> <strong>דאי תנא חדא</strong> — <strong>הוה אמינא</strong> <small>[שאם היה שונה</small> רק <small>אחד</small> מן המקרים — <small>הייתי אומר]</small> כי <strong>הני מילי</strong> <small>[דברים אלה]</small> שאף שהוא על ידי הדחק עדיין הוא נחשב כהילוך — הרי זה <strong>בימות החמה, דעבידי אינשי דמסגי לאקורי נפשייהו</strong> <small>[שעשוים אנשים להלך</small> במים <small>כדי לצנן עצמם],</small> <strong>אבל בימות הגשמים</strong> — <strong>לא. ואי אשמעינן</strong> <small>[ואם היה משמיע לנו]</small> רק <strong>בימות הגשמים,</strong> הייתי אומר ש<strong>כיון דמיטנפי</strong> <small>[שמטונפים]</small> אנשים בבוץ בין כה וכה <strong>לא איכפת להו</strong> <small>[להם]</small> ללכת ברקק, <strong>אבל בימות החמה</strong> — <strong>לא.</strong>
 <strong>אביי אמר,</strong> אפשר להסביר זאת בדרך אחר: ו<strong>איצטריך</strong> <small>[צריך]</small> לומר את שני המקרים, שכן <strong>סלקא דעתך אמינא</strong> <small>[היה עולה על דעתך</small> <strong>לומר]</strong> כי <strong>הני מילי</strong> <small>[דברים אלה]</small> אמורים דווקא <strong>היכא דלא הוי</strong> <small>[היכן שאין]</small> ברוחב הרקק <strong>ארבע אמות,</strong> שבכגון זה אנשים הולכים בתוכו ואינם מאריכים את דרכם בעקיפתו, <strong>אבל היכא דהוי</strong> <small>[היכן שיש]</small> ברוחבו <strong>ארבע אמות</strong> — <strong>אקופי מקפי ליה</strong> <small>[מקיפים אותו</small> בני אדם<small>],</small> ולכן הוצרך להשמיענו שבין ברקק צר ובין ברקק רחב עוברים.
 <strong>רב אשי אמר</strong> הסבר אחר: <strong>איצטריך</strong> <small>[צריך]</small> להשמיענו פעמיים, שכן <strong>סלקא דעתך אמינא</strong> <small>[היה עולה על דעתך לומר]</small> כי <strong>הני מילי</strong> <small>[דברים אלה]</small> אמורים דווקא <strong>היכא דהוה</strong> <small>[היכן שיש]</small> ברוחבו לפחות <strong>ארבעה</strong> טפחים, <strong>אבל היכא דלא הואי</strong> <small>[שאין]</small> ברוחבו <strong>ארבעה</strong> טפחים — <strong>מיפסעי פסעי ליה</strong> <small>[פוסעים]</small> אנשים ועוברים עליו ולא בתוכו. ומעירים: <strong>ואזדא</strong> <small>[והלך]</small> <strong>רב אשי לטעמיה</strong> <small>[לטעמו,</small> לשיטתו<small>].</small> ש<strong>אמר רב אשי: האי מאן דזריק ונח אגודא דגמלא</strong> <small>[מי שזורק</small> חפץ <small>ונח</small> החפץ <small>על אחד מן הקרשים שבגשר]</small> — <strong>מיחייב</strong> <small>[חייב],</small> שאף שרוחב כל אחד מן הקרשים פחות מארבעה טפחים מצטרף הוא לשאר הקרשים להיות רשות הרבים, <strong>שהרי</strong> סוף סוף <strong>רבים בוקעין</strong> (עוברים) <strong>בו</strong> ודורכים עליו.
 <big>ג משנה</big> <strong>הזורק</strong> חפץ <strong>מן הים ליבשה, ו</strong>כן <strong>מן היבשה לים, ו</strong>כן <strong>מן הים לספינה, ו</strong>כן <strong>מן הספינה לים, ו</strong>כן <strong>מן הספינה לחבירתה</strong> — <strong>פטור,</strong> לפי שהים דינו ככרמלית. <strong>ספינות</strong> שהיו <strong>קשורות זו בזו</strong> — <strong>מטלטלין מזו לזו</strong> בשבת. ו<strong>אם אינן קשורות, אף על פי שמוקפות</strong> (סמוכות) זו לזו — <strong>אין מטלטלין מזו לזו.</strong>
 <big>ד גמרא</big> <strong>איתמר</strong> <small>[נאמר]</small> שנחלקו חכמים בדרך בה ניתן למלא מים מן הים ל<strong>ספינה</strong> בשבת שבים, <strong>רב הונא אמר: מוציאין הימנה</strong> (ממנה), מדופן הספינה, החוצה <strong>זיז כל שהוא</strong> לסימן והיכר, <strong>וממלא</strong> דרכו מים מן הים. ואילו <strong>רב חסדא ורבה בר רב הונא אמרי</strong> <small>[אומרים]:</small> <strong>עושה מקום ארבעה</strong> כעין מסגרת שיש בה ארבעה על ארבעה טפחים, <strong>ו</strong>מתוכה <strong>ממלא.</strong>
 ומסבירים את השיטות; <strong>רב הונא</strong> ש<strong>אמר</strong> ש<strong>מוציא הימנה זיז כל שהוא וממלא, קסבר</strong> <small>[הוא סבור]</small> שאת ה<strong>כרמלית</strong> שבים <strong>מארעא משחינן</strong> <small>[</small><small>מקרקע</small> הים <small>אנו מודדים].</small> וכיון שהים עצמו מגיע למעלה מעשרה טפחים נמצא שהספינה מצויה באויר, <strong>ואוירא</strong> <small>[והאויר]</small> <strong>מקום פטור הוא,</strong> כדין כל דבר הגבוה עשרה טפחים משטחה של הכרמלית. <strong>ו</strong>מן ה<strong>דין הוא</strong> ש<strong>זיז נמי</strong> <small>[גם כן]</small> <strong>לא ליבעי</strong> <small>[יצטרכו],</small> שהרי הוא שואב ממקום פטור אל רשות היחיד, והדבר מותר לכתחילה. <strong>אלא</strong> הטעם לכך שהצריכו זיז זה: <strong>כי היכי דליהוי ליה היכרא</strong> <small>[כדי שיהיה לו היכר],</small> שלא יבוא לשאוב מכרמלית גמורה לרשות היחיד.
 ואילו <strong>רב חסדא ורבה בר רב הונא אמרי</strong> <small>[אמרו]</small> שצריך שיהא <strong>עושה מקום ארבעה, וממלא, קסברי</strong> <small>[הם סבורים]</small> שאת <strong>הכרמלית</strong> שבים <strong>משפת מיא משחינן</strong> <small>[המים</small> העליונה <small>אנו מודדים],</small> ו<strong>מיא ארעא סמיכתא</strong> <small>[</small>ו<small>מי</small> הים <small>כאדמה סמיכה,</small> צפופה נחשבים<small>].</small> ולכן <strong>אי לא עביד</strong> <small>[אם אינו עושה]</small> <strong>מקום ארבעה</strong> — הרי <strong>קא</strong> <small>[הוא]</small> <strong>מטלטל מכרמלית לרשות היחיד.</strong>
 <strong>אמר ליה</strong> <small>[לו]</small> <strong>רב נחמן לרבה בר אבוה: ול</strong>שיטת <strong>רב הונא</strong> ש<strong>אמר</strong> שדיו אם <strong>מוציא הימנה זיז כל שהוא וממלא,</strong> יש לחשוש כי <strong>זימנין דליכא</strong> <small>[לפעמים שאין]</small> שם <strong>עשרה</strong> טפחים, <strong>וקא</strong> <small>[ו</small>נמצא ש<small>הוא]</small> <strong>מטלטל מכרמלית לרשות היחיד! אמר ליה</strong> <small>[לו]:</small> <strong>גמרינן</strong> <small>[למודים אנו]</small> ש<strong>אין ספינה מהלכת ב</strong>עומק <strong>פחות מעשרה.</strong> והקשה: <strong>והא מורשא אית</strong> <small>[והרי בליטה יש]</small> <strong>לה</strong> לספינה בחרטומה, ושם גבוהה היא מעשרה לקרקע, ושמא אכן חרטום הספינה גבוה מקרקע הים אבל לכל אורך הספינה אין עומק של עשרה טפחים! <strong>אמר רב ספרא: גשושי אזלי קמה</strong> <small>[גששים,</small> אנשים המודדים <small>את עומד הים,</small> <small>הולכים לפניה]</small> ודואגים שלא תגיע למקום הפחות מעשרה טפחים.
 <strong>אמר ליה</strong> <small>[לו]</small> <strong>רב נחמן בר יצחק לרב חייא בר אבין:</strong> ו<strong>ל</strong>שיטת <strong>רב חסדא ולרבה בר רב הונא דאמרי</strong> <small>[שאומרים]</small> שכדי שיוכל למלאות מים לספינה בשבת <strong>עושה מקום ארבעה וממלא,</strong> אם כן את ה<strong>שופכין דידיה היכי שדי להו</strong> <small>[שלו</small> הנמצאים בה <small>איך משליך,</small> שופך, <small>אותם</small> לים<small>]?</small> <strong>וכי תימא</strong> <small>[ואם תאמר]</small> <strong>דשדי להו</strong> <small>[שמשליך אותם]</small> <strong>באותו מקום</strong> ששאב — <strong>מאיסי ליה</strong> <small>[מאוסים לו,</small> בעיניו<small>]</small> המים שישאב ממקום זה. ותירץ לו: <strong>דשדי להו אדפנא</strong> <small>[שמשליך אותם על דופן]</small> ה<strong>ספינה,</strong> ומשם הם נשפכים מעצמם לים ולא על ידי מעשה ישיר מצידו. ושואלים: <strong>והא איכא</strong> <small>[והרי יש]</small> בכך <strong>כחו,</strong> שהרי בכל זאת מכוח פעולתו מתגלגלים המים לים! ומתרצים: <strong>כחו בכרמלית לא גזרו,</strong> ואסרו רק בזריקה ישירה. <strong>ומנא תימרא</strong> <small>[ומנין תאמר]</small> שכן הוא? <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>ספינה אין מטלטלין לא מתוכה לים ולא מן הים לתוכה,</strong>
## דף קא.
 <strong>ר' יהודה אומר:</strong> אם היתה הספינה <strong>עמוקה עשרה</strong> בתוכה, <strong>ואין גבוהה עשרה</strong> משפת המים — <strong>מטלטלין מתוכה לים, אבל לא מן הים לתוכה.</strong> ושואלים: <strong>מאי שנא</strong> <small>[מה שונה]</small> ש<strong>מן הים לתוכה</strong> אמרנו ש<strong>לא</strong> מטלטלים — <strong>דקא מטלטלין</strong> <small>[ש</small>הרי בכך <small>הם מטלטלים]</small> <strong>מכרמלית לרשות היחיד,</strong> ואולם <strong>מתוכה לים</strong> — <strong>נמי קמטלטל</strong> <small>[גם כן הוא מטלטל]</small> <strong>מרשות היחיד</strong> רק <strong>לכרמלית! אלא לאו</strong> <small>[האם לא]</small> תאמר שזורק על <strong>חודה</strong> של הספינה, ומשם מתגלגלים החפצים מעצמם. <strong>ושמע מינה</strong> <small>[ולמד ממנה]</small> כי <strong>כחו</strong> בלבד <strong>ב</strong>מקום איסור <strong>כרמלית לא גזרו.</strong> ומסכמים: אכן <strong>שמע מינה</strong> <small>[למד ממנה]</small> שכן הוא.
 <big>א</big> <strong>אמר רב הונא: הני ביצאתא</strong> <small>[אותן סירות]</small> של <strong>מישן</strong> שהן רחבות מלמעלה והולכות וצרות למטה, <strong>אין מטלטלין בהן אלא ב</strong>תוך <strong>ארבעה</strong> אמות, כיון שאין ברוחבן מלמטה ארבעה טפחים אין להן דין רשות היחיד. <strong>ולא אמרן</strong> <small>[אמרנו]</small> הלכה זו <strong>אלא</strong> כ<strong>שאין ב</strong>מקום שהוא <strong>פחות משלשה</strong> טפחים בגובה הסירה <strong>ארבעה</strong> טפחים רוחב, <strong>אבל</strong> אם <strong>יש בפחות מ</strong>גובה <strong>שלשה</strong> טפחים <strong>ארבעה</strong> טפחים רוחב — <strong>לית לן</strong> <small>[אין לנו]</small> <strong>בה</strong> הלכה זו שאמרנו, שהרי אלו כמחיצות גמורות העושות אותה לרשות היחיד. <strong>ו</strong>כן <strong>אי מלינהו קני ואורבני</strong> <small>[אם מילא אותן קנים וערבות</small> דקות<small>]</small> עד לגובה מסויים, שיש בקרקעיתן רוחב ארבעה טפחים — <strong>לית לן</strong> <small>[אין לנו]</small> בה הלכה זו.
 <strong>מתקיף לה</strong> <small>[מקשה עליה]</small> <strong>רב נחמן, ולימא</strong> <small>[ונאמר]:</small> <strong>גוד אחית מחיצתא</strong> <small>[משוך והורד</small> את <small>המחיצות],</small> שהרי בחלקה העליון יש בסירה גם רוחב מספיק ומחיצות, ומדוע לא נחשיב את שפות מחיצת הסירה כיורדות בקו ישר עד למטה? <strong>מי</strong> <small>[האם]</small> <strong>לא תניא</strong> <small>[שנינו</small> בברייתא<small>],</small> <strong>ר' יוסי בר' יהודה אומר: נעץ קנה</strong> דק <strong>ברשות הרבים ובראשו טרסקל</strong> (סל) הרחב ארבעה על ארבעה טפחים, <strong>וזרק</strong> חפץ בשבת מרשות הרבים <strong>ונח על גביו</strong> — <strong>חייב,</strong> כמכניס לרשות היחיד. <strong>אלמא אמרינן</strong> <small>[מכאן</small> ש<small>אנו אומרים]:</small> <strong>גוד אחית מחיצתא</strong> <small>[משוך והורד</small> את <small>המחיצות],</small> ודפנות הסל נחשבות כיורדות עד לקרקע, ויוצרות עמוד שכולו נחשב כרשות היחיד. ואם כן <strong>הכא נמי נימא</strong> <small>[כאן</small> בסירות <small>גם כן נאמר]:</small> <strong>גוד אחית מחיצתא</strong> <small>[משוך והורד את המחיצותן]!</small>
 <strong>מתקיף לה</strong> <small>[מקשה עליה],</small> על דברי רב נחמן, <strong>רב יוסף: ו</strong>כי <strong>לא שמיעא להו להא</strong> <small>[שמעו את זה]</small> ש<strong>אמר רב יהודה</strong> שכך <strong>אמר רב, ומטו</strong> <small>[ו</small>יש ש<small>סמכו]</small> <strong>בה</strong> ומסרו הלכה זו <strong>משום</strong> (בשם) <strong>ר' חייא, ותני עלה</strong> <small>[ו</small>כן <small>שנויה</small> ברייתא נוספת <small>עליה],</small> על ההלכה בענין קנה הנעוץ ברשות הרבים: <strong>וחכמים פוטרין,</strong> והרי שדעת ר' יוסי בר' יהודה דעת יחיד היא ולא נתקבלה בהלכה. <strong>אמר ליה</strong> <small>[לו]</small> <strong>אביי: ואת לא תסברא</strong> <small>[ואתה אינך סובר,</small> מקבל<small>]</small> כלל זה של גוד אחית? <strong>והתניא</strong> <small>[והרי שנינו</small> בברייתא<small>]:</small> היה <strong>עמוד</strong> עומד <strong>ברשות הרבים גבוה עשרה</strong> טפחים <strong>ורחב ארבעה, ואין בעיקרו</strong> (יסודו) <strong>ארבעה</strong> טפחים, <strong>ו</strong>אולם <strong>יש</strong> אף <strong>ב</strong>מקום הכי <strong>קצר</strong> (צר) <strong>שלו</strong> גובה <strong>שלשה</strong> טפחים, <strong>וזרק</strong> חפץ מרשות הרבים <strong>ונח על גביו</strong> — <strong>חייב. אלמא אמרינן</strong> <small>[מכאן שאנו אומרים]:</small> <strong>גוד אחית מחיצתא</strong> <small>[משוך והורד</small> את <small>המחיצות],</small> שכיון שבקצהו העליון של העמוד יש רוחב מספיק, "מושכים" את מחיצותיו עד למטה. <strong>הכא נמי</strong> <small>[כאן גם כן]</small> אמור: <strong>גוד אחית מחיצתא</strong> <small>[משוך והורד</small> את <small>המחיצות].</small>
 ומעיקרו של דבר אין לדמות טרסקל לסירה <strong>מידי איריא</strong> <small>[וכי שייכים הדברים</small> זה לזה<small>]?!</small> שהרי <strong>התם הויא ליה</strong> <small>[שם,</small> בטרסקל, <small>הרי היא]</small> <strong>מחיצה שהגדיים בוקעין בה</strong> (עוברים דרכה), ומחיצה כזו שאינה מסוגלת לחצוץ ולחסום אינה נחשבת מחיצה. ואולם <strong>הכא הויא לה</strong> <small>[הריהי]</small> <strong>מחיצה שאין הגדיים בוקעין בה,</strong> ונחשבת היא כמחיצה. <strong>אמר ליה</strong> <small>[לו]</small> <strong>רב אחא בריה</strong> <small>[בנו]</small> של <strong>רב אחא לרב אשי: גבי</strong> <small>[אצל]</small> <strong>ספינה נמי, הא איכא</strong> <small>[גם כן, הרי יש]</small> <strong>בקיעת דגים,</strong> שהדגים הולכים בתוך המחיצות המדומות (אלה שנחשבות כמחיצה בשל הכלל של "גוד אחית") של הספינה! <strong>אמר ליה</strong> <small>[לו]:</small> <strong>בקיעת דגים לא שמיה</strong> <small>[אין שמה,</small> אינה נחשבת<small>]</small> <strong>בקיעה,</strong> לפי שאינה נראית. <strong>ומנא תימרא</strong> <small>[ומנין תאמר</small> שכן הוא<small>]?</small> — <strong>דבעא מיניה</strong> <small>[שאל ממנו]</small> <strong>ר' טבלא מרבין: מחיצה תלויה מהו שתתיר</strong> לטלטל <strong>בחורבה</strong> אם חלק מקירות הבית עדיין קיים, ויחשבו כמחיצות קיימות? <strong>ואמר ליה</strong> <small>[לו]</small> רבין: <strong>אין מחיצה תלויה מתרת</strong>
## דף קא:
 <strong>אלא במים, קל</strong> (הקלה) <strong>הוא שהקילו חכמים במים,</strong> אבל לא הקלו בשום ענין אחר. <strong>ואמאי, הא איכא</strong> <small>[ומדוע</small> תתיר מחיצה תלויה במים, <small>הלא יש]</small> <strong>בקיעת דגים? אלא שמע מינה</strong> <small>[למד מזה]</small> כי <strong>בקיעת דגים לא</strong> <small>[אין]</small> <strong>שמה,</strong> אינה נחשבת <strong>בקיעה.</strong>
 <big>א</big> במשנה נאמר שאם היו <strong>ספינות קשורות</strong> זו בזו — מטלטלים מזו לזו. ושואלים: <strong>פשיטא</strong> <small>[פשוט,</small> מובן מאליו<small>]</small> שמטלטלים, שהרי הן כרשות אחת! <strong>אמר רבא: לא נצרכה</strong> משנה זו <strong>אלא להתיר</strong> לטלטל דרך <strong>ביצית</strong> (סירה קטנה) <strong>שביניהן.</strong>
 <strong>אמר ליה</strong> <small>[לו]</small> <strong>רב ספרא: משה,</strong> כלומר, חכם גדול כמותך שהוא כמשה בדורו, <strong>שפיר קאמרת</strong> <small>[</small>וכי <small>יפה אמרת]?!</small> והרי <strong>"מטלטלין מזו לזו" תנן</strong> <small>[שנינו</small> במשנה<small>],</small> ומשמע שלא הותרה הביצית כלל! <strong>אלא אמר רב ספרא: לא נצרכה אלא</strong> לחייב <strong>לערב</strong> כעין עירוב חצרות בין שתי הספינות, שמאחר שהן שייכות לאנשים שונים יש לעשותן כעין רשות יחיד של אדם אחד כדי שאפשר יהיה <strong>לטלטל מזו לזו. וכדתניא</strong> <small>[וכפי ששנינו</small> בברייתא<small>]</small> כעין זה: <strong>ספינות</strong> שהן <strong>קשורות זו בזו</strong> — <strong>מערבין ומטלטלין מזו לזו. נפסקו</strong> קשרי הספינה — <strong>נאסרו</strong> יושבי הספינות בטלטול מזו לזו. <strong>חזרו ונקשרו</strong> — <strong>בין</strong> שהיו הקושרים <strong>שוגגין</strong> כאשר קשרו (כגון שנשכח מהם ששבת היום) <strong>ובין מזידין, בין אנוסין, בין מוטעין</strong> שלא נתכוונו לקשירה — <strong>חזרו</strong> הספינות <strong>להיתרן הראשון.</strong>
 <strong>וכן מחצלות הפרוסות</strong> ועשו בין אחד לשני מחיצה <strong>(לרשות הרבים)</strong> — <strong>מערבין ומטלטלין מזו לזו. נגללו</strong> המחיצות — <strong>נאסרו</strong> בטלטול ביניהן. <strong>חזרו ונפרשו, בין שוגגין, בין מזידין, בין אנוסין, ובין מוטעין</strong> — <strong>חזרו להיתרן הראשון, שכל מחיצה שנעשה בשבת, בין</strong> שנעשתה <strong>בשוגג בין במזיד</strong> — <strong>שמה מחיצה</strong> ודנים על פי המחיצה הקיימת, ואין מתחשבים באופן ובהיתר יצירתה.
 ושואלים: <strong>איני</strong> <small>[וכי כן הוא]?!</small> <strong>והאמר</strong> <small>[והרי אמר]</small> <strong>רב נחמן: לא שנו</strong> בענין מחיצה שנעשית בשבת <strong>אלא</strong> לענין <strong>לזרוק,</strong> שהיא יוצרת רשות בפני עצמה וכל הזורק לתוכה מרשות אחרת מתחייב, <strong>אבל לטלטל</strong> בתוכה ודאי <strong>אסור!</strong> ומתרצים: <strong>כי איתמר</strong> <small>[כאשר נאמרה]</small> הלכה זו של <strong>רב נחמן</strong> — לענין <strong>מזיד איתמר</strong> <small>[נאמרה],</small> שקנסו את העושים מחיצה במזיד שלא ייהנו ממחיצתם, אבל מעיקר הדין מחיצה גמורה היא.
 <big>ב</big> <strong>אמר שמואל:</strong> היתר זה שבספינות הקשורות זו בזו הוא <strong>אפילו</strong> היו <strong>קשורות בחוט הסרבל</strong> (חוט שקושרים בו את מפתח הצואר). ושואלים: <strong>היכי דמי</strong> <small>[כיצד בדיוק היה הדבר]?</small> <strong>אי</strong> <small>[אם]</small> כש<strong>יכול להעמידן</strong> (להחזיקן) — <strong>פשיטא</strong> <small>[פשוט,</small> מובן מאליו<small>]</small> שיש להתיר, שהרי החוט מחזיק את הספינות צמודות זו לזו. ואולם <strong>אי</strong> <small>[אם]</small> מדובר באופן ש<strong>אין</strong> החוט <strong>יכול להעמידן</strong> — <strong>אמאי</strong> <small>[מדוע]</small> יתיר?
 ומסבירים: <strong>לעולם</strong> תאמר שחוט זה <strong>יכול להעמידן. ושמואל</strong> שאמר זאת <strong>לאפוקי מדנפשיה קאתי</strong> <small>[כדי להוציא מדברי עצמו]</small> אמר כן. <strong>דתנן</strong> <small>[ש</small>כן <small>שנינו</small> בברייתא<small>]:</small> <strong>קשרה</strong> לספינה <strong>בדבר המעמידה,</strong> והיה קצהו מצוי באוהל המת — הריהו <strong>מביא לה</strong> לספינה <strong>טומאה.</strong> ואם קשרה <strong>בדבר שאין מעמידה</strong> — <strong>אין</strong> הוא <strong>מביא לה טומאה. ואמר שמואל:</strong> "דבר המעמידה" כוונתו — <strong>והוא שקשורה</strong> דווקא <strong>בשלשלת של ברזל.</strong> ולענייננו, מאחר וקבע שמואל שחיבור ייחשב רק בשלשלת של ברזל, לכך הוצרך לומר שדין זה הוא לענין טומאה בלבד, אבל לענין שבת — אינו כן.
 וטעם ההבדל <strong>לענין טומאה הוא,</strong> משום <strong>דכתיב</strong> <small>[שנאמר]:</small> "וכל אשר יגע על פני השדה <strong>בחלל חרב</strong> או במת או בעצם אדם או בקבר יטמא שבעת ימים" (במדבר יט, טז). ודרשו חכמים מן המילים "חלל חרב" — <strong>חרב הרי הוא כחלל,</strong> שכלי מתכת שנגע במת נטמא באותה דרגת טומאה כמת עצמו. ולכן דווקא שלשלת ברזל הקשורה באוהל המת מסוגלת לטמא את הספינה שהיתה קשורה בה. אבל חבל מחומר אחר אין יכול לטמא כלי נוסף. <strong>אבל לענין שבת, כיון</strong> ש<strong>יכול</strong> כל דבר שהוא <strong>להעמידה,</strong> לצורך <strong>היכר בעלמא</strong> <small>[בלבד]</small> <strong>הוא</strong> שזקוקים לקשירה, ומכיון שכן — <strong>אפילו בחוט הסרבל</strong> דיה.
## דף קב.
 <big>א משנה</big> <strong>הזורק</strong> אבן מרשות אחת לחברתה או למרחק ארבע אמות ברשות הרבים בשבת בשוגג, <strong>ונזכר</strong> שעשה עבירה <strong>מאחר</strong> (לאחר) <strong>שיצתה</strong> האבן <strong>מידו,</strong> אם <strong>קלטה</strong> (תפסה) <strong>אחר</strong> או <strong>קלטה כלב או שנשרפה</strong> — <strong>פטור.</strong> וכן אם <strong>זרק</strong> אבן בשבת כדי <strong>לעשות חבורה, בין באדם ובין בבהמה,</strong> והעושה חבורה בשבת חייב חטאת, <strong>ונזכר עד שלא נעשית</strong> עדיין ה<strong>חבורה</strong> — <strong>פטור. זה הכלל: כל חייבי חטאות</strong> — <strong>אינן חייבין עד שתהא תחלתן,</strong> תחילת המעשה, <strong>וסופן,</strong> סוף המעשה, ב<strong>שגגה.</strong> אבל אם היתה <strong>תחלתן</strong> ב<strong>שגגה וסופן</strong> ב<strong>זדון</strong> (בידיעת החטא), או <strong>תחילתן</strong> ב<strong>זדון וסופן</strong> ב<strong>שגגה</strong> — <strong>פטורין, עד שתהא תחילתן וסופן</strong> ב<strong>שגגה.</strong>
 <big>ב גמרא</big> שנינו במשנה שהזורק בשוגג ונזכר לאחר הזריקה שזו עבירה, אם נתפסה האבן בידי אחר ולא נח — פטור. ומדייקים: <strong>הא</strong> <small>[הרי]</small> אם <strong>נחה</strong> האבן שזרק — יהא <strong>חייב,</strong> ומדוע? <strong>והלא נזכר, ותנן</strong> <small>[ושנינו</small> במשנתנו<small>]:</small> <strong>כל חייבי חטאות אינן חייבין עד שתהא תחלתן וסופן</strong> ב<strong>שגגה,</strong> ואם נזכר קודם שנגמרה מלאכת הזריקה מדוע יתחייב עליה?! <strong>אמר רב כהנא: סיפא אתאן</strong> <small>[בסוף</small> המשנה בהכרח <small>באנו]</small> לדון במקרה מיוחד, כשזרק <strong>לכתא ומתנא</strong> (דבר הקשור בחבל או רצועה שתופסו בידו), שיכול להחזיר את החפץ אליו עד שינוח, לכן זה נקרא "תחלתו שוגג וסופו מזיד", כיון שעדיין ביכולתו לשנות את המעשה, אבל בראש המשנה, כיון שיצאה האבן מידו אין החרטה שלאחר מכן מועילה, כיון שאין ביכולתו לשנות את המעשה, ולכן זה נקרא "תחילתו וסופו שוגג".
 ושואלים: הלא <strong>לכתא ומתנא אוגדו</strong> (מחזיקו) <strong>בידו הוא,</strong> ואין כאן זריקה כלל ולא נעשתה עבירה המחייבת חטאת! ומשיבים: לא לענין זריקה מדובר, אלא לעניין <strong>כגון שנתכוין לעשות חבורה</strong> על ידי זריקת חפץ הקשור בחבל. ושואלים: <strong>הא נמי תנינא</strong> <small>[זו גם כן שנינו</small> במפורש במשנתנו<small>]:</small> <strong>הזורק</strong> אבן כדי <strong>לעשות חבורה, בין באדם בין בבהמה, ונזכר עד שלא נעשית חבורה</strong> — <strong>פטור! אלא אמר רבא:</strong> הכלל נאמר <strong>במעביר</strong> חפץ, ולא בזורק, שמאחר שמחזיק את החפץ בידו במשך כל עשיית המלאכה, ובידו להניחו מתי שיתחרט, הרי זה נקרא "תחלתו וסופו בזדון".
 ושואלים: <strong>והא</strong> <small>[והרי]</small> <strong>"זה הכלל" דקתני</strong> <small>[ששנינו],</small> על מקרה של <strong>זריקה קתני</strong> <small>[שנינו],</small> שהרי משנתנו בדיני זורק עוסקת. <strong>אלא אמר רבא: תרתי קתני</strong> <small>[שני</small> דברים נפרדים <small>שנינו],</small> וכך יש להבין את המשנה: <strong>הזורק ונזכר מאחר שיצתה מידו, אי נמי</strong> <small>[או גם כן]</small> <strong>לא נזכר וקלטה אחר או קלטה כלב או שנשרפה</strong> — <strong>פטור.</strong>
 <strong>רב אשי אמר: חסורי מחסרא, והכי קתני</strong> <small>[חסרה,</small> המשנה, <small>וכך יש לשנותה]:</small> <strong>הזורק ונזכר מאחר שיצתה מידו, קלטה אחר או קלטה כלב או שנשרפה</strong> — <strong>פטור.</strong> ובאמת יכולים להסיק מכאן: <strong>הא</strong> <small>[הרי]</small> אם <strong>נחה</strong> — <strong>חייב,</strong> אלא שיש להוסיף: <strong>במה דברים אמורים</strong> — <strong>שחזר ושכח</strong> לפני שנח החפץ, <strong>אבל</strong> כאשר <strong>לא חזר ושכח</strong> — <strong>פטור, שכל חייבי חטאות אינן חייבין עד שתהא תחלתן וסופן שגגה.</strong>
 <big>ג</big> שנינו במשנה, <strong>זה הכלל: כל חייבי חטאות</strong> חייבים רק כשתחילת המלאכה וסופה היו בשגגה. <strong>איתמר</strong> <small>[נאמר]</small> שנחלקו אמוראים בענין זה: אם טלטל ברשות הרבים <strong>שתי אמות בשוגג,</strong> ואחר כך <strong>שתי אמות</strong> אחרות נזכר וטלטל <strong>במזיד,</strong> ו<strong>שתי אמות</strong> אחרונות עד להנחתו טלטל שוב <strong>בשוגג,</strong> והשאלה היא האם אפשר לומר בכגון זה "תחילתו וסופו שגגה" או לא. <strong>רבה אמר: פטור, רבא אמר: חייב.</strong> 
 ומסבירים את שיטותיהם: <strong>רבה אמר: פטור,</strong> ו<strong>אפילו ל</strong>שיטת <strong>רבן גמליאל</strong> ש<strong>אמר</strong> ש<strong>אין ידיעה לחצי שיעור,</strong> שמי שנודע לו שעבר בשגגה בפחות מן השיעור הקטן ביותר הראוי להתחייב בו — אין ידיעה זו נחשבת כלל, ואינה מצטרפת ואינה מפסיקה. ואולם במקרה שלנו גם הוא יודה שפטור. וההבדל: <strong>התם</strong> <small>[שם]</small> <strong>הוא דכי קא גמר שיעורא</strong> <small>[שכאשר נגמר שיעור]</small> העבירה — <strong>בשוגג קא גמר</strong> <small>[הוא נגמר],</small> <strong>אבל הכא</strong> <small>[כאן]</small> ש<strong>במזיד</strong> נגמר השיעור — <strong>לא,</strong> שהרי שיעור ההעברה הקטן ביותר הוא ארבע אמות, וכשהיה החפץ בסוף ארבע אמות, לא היה זה בשוגג.
 ומסבירים: <strong>ובמאי</strong> <small>[ובמה,</small> באיזה מקרה<small>]</small> מדובר? <strong>אי</strong> <small>[אם]</small> <strong>בזורק</strong> — הלא <strong>שוגג</strong> גמור <strong>הוא,</strong> שהרי בשתי האמות שהתחרט בהן שוב לא יכול היה לעכב את נפילת החפץ. <strong>אלא</strong> יש לומר שמדובר <strong>במעביר.</strong>
 <strong>רבא אמר: חייב. ואפילו לרבנן דאמרי</strong> <small>[ל</small>שיטת <small>חכמים האומרים]</small> ש<strong>יש ידיעה לחצי שיעור, התם</strong> <small>[שם]</small> <strong>הוא</strong> שאמרו כן משום ש<strong>בידו</strong> עדיין להשלים או להפסיק את המעשה, <strong>אבל הכא</strong> <small>[כאן]</small> ש<strong>אין בידו</strong> לשנות את המעשה — אף הם יודו ש<strong>לא</strong> חייב. <strong>ובמאי</strong> <small>[ובמה,</small> באיזה מקרה<small>]</small> מדובר? <strong>אי</strong> <small>[אם]</small> <strong>במעביר</strong> — <strong>הרי</strong> החפץ <strong>בידו! ואלא</strong> יש לומר שמדובר <strong>בזורק.</strong> ואם כן לפי בירור דברים זה לא נחלקו רבה ורבא אלא כל אחד מהם דן במקרה אחר.
 <big>ד</big> <strong>אמר רבה: זרק</strong> אבן מרשות אחת לחברתה או למרחק ארבע אמות ברשות הרבים בשבת בשוגג, <strong>ונחה בפי הכלב או בפי הכבשן</strong> — <strong>חייב.</strong> ושואלים: <strong>והאנן תנן</strong> <small>[והרי אנו שנינו</small> במשנתנו<small>]</small> שאם <strong>קלטה אחר או קלטה הכלב או שנשרפה</strong> — <strong>פטור!</strong> ומשיבים: <strong>התם</strong> <small>[שם]</small> במשנתנו ששנינו שפטור הרי זה באופן ש<strong>לא מכוין</strong> <small>[התכוין]</small> לזרוק בפי הכלב, אלא שהכלב בא וחטף את החפץ, וכיון שלא נעשתה מחשבת הזורק — פטור, ואילו <strong>הכא</strong> <small>[כאן]</small> ששנינו שחייב הרי זה באופן <strong>דקא מכוין</strong> <small>[שהוא</small> כן <small>התכוין]</small> ומאחר שהתכוין לזרוק בפי הכלב, הרי נח החפץ במקום שרצה, וחייב.
 <strong>אמר רב ביבי בר אביי: אף אנן נמי תנינא</strong> <small>[אנו גם כן שנינו]</small> סיוע להלכה זה ממה ששנינו במשנה: <strong>יש אוכל אכילה אחת</strong> ששיעורה כזית בלבד <strong>וחייב עליה ארבע חטאות ואשם אחד.</strong> כיצד? מי שהיה <strong>טמא שאכל חלב,</strong> והיה החלב <strong>נותר מן המוקדשין,</strong> והיה זה <strong>ביום הכפורים,</strong> שחייב חטאת משום טמא שאכל את הקודש, ומשום אוכל חלב, ומשום אוכל נותר, ומשום אוכל ביום הכיפורים. ואף חייב להביא אשם על מעילה, שעבר על האיסור ליהנות מן הקודש.
 <strong>ר' מאיר אומר:</strong> אפשר להוסיף עוד חטאת אחת: <strong>אף אם היתה שבת והוציאו</strong> לכזית זה <strong>בפיו</strong> — <strong>חייב</strong> משום הוצאה בשבת. <strong>אמרו לו</strong> חכמים לר' מאיר: <strong>אינו מן השם,</strong> כלומר, חטאת זו שהוספת אינה מאותו ענין, כיון שאינו מתחייב בכך על אכילה אלא על הוצאה, ואילו אנו מחפשים חיובים הרבה על ידי אכילה אחת. אבל לעיקר הדין נראה שאף חכמים מסכימים שמתחייב על הוצאה זו בפיו. <strong>ואמאי</strong> <small>[ומדוע]?</small> <strong>הא</strong> <small>[הרי]</small> <strong>אין דרך הוצאה בכך! אלא</strong> יש לומר: <strong>כיון דקא מיכוין</strong> <small>[שהוא מתכוין]</small> להוציא בדרך זו — <strong>מחשבתו משויא ליה</strong> <small>[עושה אותו,</small> את פיו<small>]</small> כ<strong>מקום</strong> חשוב שיש בו הנחה ראויה. <strong>הכא נמי</strong> <small>[כאן גם כן]</small> <strong>כיון דקא מיכוין</strong> <small>[שהוא מתכוין]</small> לזרוק בפי הכלב <strong>מחשבתו משויא ליה</strong> <small>[עושה אותו,</small> את פי הכלב<small>]</small> כ<strong>מקום</strong>
## דף קב:
 <big>א משנה</big> <strong>הבונה,</strong> שעושה אב מלאכה האסורה בשבת, <strong>כמה יבנה ויהא חייב?</strong> אמרו חכמים: <strong>הבונה — כל שהוא. והמסתת והמכה בפטיש ובמעצד</strong> שהוא כגרזן גדול, ו<strong>הקודח כל שהוא</strong> בשבת — <strong>חייב. זה הכלל: כל העושה מלאכה, ומלאכתו מתקיימת בשבת</strong> — <strong>חייב. וכן רבן שמעון בן גמליאל אומר: אף המכה בקורנס על הסדן בשעת מלאכה</strong> יש בכך משום מלאכת תיקון, ו<strong>חייב, מפני שהוא כמתקן מלאכה.</strong>
 <big>ב גמרא</big> שואלים: בנין <strong>כל שהוא למאי חזיא</strong> <small>[למה</small> הוא <small>ראוי]?</small> <strong>אמר ר' ירמיה: שכן עני חופר גומא להצניע בה פרוטותיו</strong> ואותה חפירה נחשבת כבנין. <strong>דכוותה גבי</strong> <small>[שכיוצא בה</small> היה צורך <small>אצל]</small> ה<strong>משכן, שכן תופרי יריעות</strong> המשכן היו <strong>חופרין גומא</strong> כדי <strong>להצניע בה</strong> את <strong>מחטיהן. אביי אמר: כיון דמשתכי</strong> <small>[שמחלידות]</small> המחטים בארץ <strong>לא עבדי הכי</strong> <small>[עושים כן],</small> ויש להביא דוגמא אחרת לבנייה כלשהי. <strong>אלא, שכן עני עושה פיטפוטי</strong> (רגלים קטנות) <strong>כירה קטנה</strong> כדי שיוכל <strong>לשפות עליה קדירה קטנה. דכוותה גבי</strong> <small>[שכיוצא בה</small> היה צורך <small>אצל]</small> ה<strong>משכן,</strong> שכן <strong>מבשלי</strong> ה<strong>סמנין</strong> (סממנים) המיועדים <strong>לצבוע</strong> בהם את ה<strong>יריעות שחסרה מלאכתן</strong> כמות קטנה של צבע ולא היה כדאי להם לבשל כמות גדולה צבע בדרך הרגילה, ולכן היו <strong>עושין פיטפוטי כירה קטנה</strong> כדי שיוכלו <strong>לשפות עליה יורה קטנה</strong> ולבשל בה כמות קטנה של צבע להשלמת הצביעה.
 <strong>רב אחא בר יעקב אמר: אין עניות במקום עשירות,</strong> שלמשכן כלכל שאר דברים של ציבור אין עושים דברים בצמצום ובכמויות קטנות אלא בהרחבה ובכמויות גדולות, ובודאי לא נהגו מבשלי הסמנים נוהגים כן. <strong>אלא</strong> בנייה כלשהי היא כגון <strong>בעל הבית שיש לו נקב</strong> כלשהו <strong>בבירתו</strong> (בית נאה שלו) <strong>וסותמו, דכוותה גבי</strong> <small>[שכיוצא בה</small> היה צורך <small>אצל]</small> ה<strong>משכן, שכן קרש שנפלה בו דרנא</strong> <small>[תולעת]</small> ועשתה בו נקב — <strong>מטיף לתוכה</strong> של הפגימה <strong>אבר</strong> <small>[עופרת]</small> <strong>וסותמו.</strong>
 <big>ג</big> <strong>אמר שמואל: המצדד</strong> בשבת <strong>את האבן,</strong> כלומר, הלוקח אבן בנין ומניחה ומסדרה יפה במקומה על הארץ — <strong>חייב,</strong> כבונה. <strong>מיתיבי</strong> <small>[מקשים על כך]</small> ממה ששנו חכמים, שאם במלאכת הבנייה היה <strong>אחד נותן את האבן ואחד נותן את הטיט</strong> — <strong>הנותן את הטיט</strong> הוא ה<strong>חייב</strong> משום בונה, נמצא שאין מלאכת בונה אלא בתוספת טיט, ואין די בסידור האבן במקום הראוי!
 ומשיבים: <strong>וליטעמיך, אימא סיפא</strong> <small>[ולטעמך,</small> לשיטתך, <small>אמור את סופה</small> של המשנה<small>],</small> ששנינו, <strong>ר' יוסי אומר: ואפילו העלה</strong> את האבן <strong>והניח על גבי דימוס</strong> (נדבך) <strong>של אבנים</strong> — <strong>חייב,</strong> ואפילו בלא שיצדד! <strong>אלא</strong> יש לומר: <strong>תלתא בנייני הוו</strong> <small>[שלושה</small> מיני <small>בנין הם]:</small> <strong>תתא, מציעא, ועילא</strong> <small>[תחתון, אמצעי, ועליון].</small> <strong>תתא בעי צדודי ועפרא</strong> <small>[התחתון צריך צידוד</small> להניח במקומו <small>ועפר</small> להושיבו בו<small>].</small> <strong>מציעא בעי נמי טינא</strong> <small>[האמצעי צריך גם כן טיט].</small> <strong>עילאי</strong> <small>[העליון]</small> <strong>בהנחה בעלמא</strong> <small>[בלבד]</small> דיו.
 <big>ד</big> שנינו במשנה ש<strong>המסתת</strong> כל שהוא חייב. ושואלים: ה<strong>מסתת משום מאי</strong> <small>[מה],</small> מחמת איזו תולדה של אב מלאכה הוא <strong>מיחייב</strong> <small>[מתחייב]?</small> <strong>רב אמר: משום בונה, ושמואל אמר: משום מכה בפטיש,</strong> שהיא שם המלאכה הכוללת כל סיום ושיפוץ של עבודה. וכן נחלקו בענין <strong>העושה נקב בלול של תרנגולים,</strong> ש<strong>רב אמר:</strong> חייב <strong>משום בונה, ושמואל אמר: משום מכה בפטיש.</strong> וכן <strong>עייל שופתא בקופינא דמרא</strong> <small>[הכניס יתד קטנה בבית קת המעדר]</small> כדי שתהא הקת מחוזקת היטב במקומה, <strong>רב אמר</strong> שחייב <strong>משום בונה, ושמואל אמר: משום מכה בפטיש.</strong>
 ומעירים: <strong>וצריכא</strong> <small>[וצריך]</small> להשמיענו שלוש מחלוקות אלה, שלא היינו יכולים ללמוד אחת מחברתה, <strong>דאי אשמעינן קמייתא</strong> <small>[שאילו היה משמיענו</small> רק את <small>הראשונה</small> במסתת<small>],</small> הייתי אומר כי דווקא <strong>ב</strong>דוגמת המלאכה <strong>ההיא קאמר</strong> <small>[אמר]</small> <strong>רב</strong> שחייב משום בונה, <strong>משום</strong> ש<strong>דרך בנין בכך, אבל</strong> ה<strong>עושה נקב בלול של תרנגולים</strong> ש<strong>אין דרך בנין בכך,</strong> ולכך אולי <strong>אימא</strong> <small>[אמור]</small> ש<strong>מודה ליה</strong> <small>[לו]</small> רב <strong>לשמואל</strong> שאין זו בכלל מלאכת בונה. <strong>ואי אשמעינן בהא</strong> <small>ואילו היה משמיענו</small> רק <small>בזו,</small> בעושה נקב בלול<small>],</small> הייתי אומר כי דווקא <strong>בהא קאמר</strong> <small>[בזו אמר]</small> <strong>רב</strong> שחייב משום בונה, וזאת <strong>משום דדמי</strong> <small>[שדומה]</small> <strong>לבנין, דעבדיה לאוירא</strong> <small>[ש</small>כן <small>עושים לאויר,</small> לאוורר את הלול<small>],</small> וכפי שעושים בבנינים רבים חלונות,
 <strong>אבל שופתא בקופינא דמרא</strong> <small>[אבל</small> הכנסת <small>יתד קטנה בבית קת המעדר]</small> ש<strong>אין דרך בנין בכך, אימא</strong> <small>[אמור]</small> ש<strong>מודה ליה</strong> <small>[לו]</small> רב <strong>לשמואל</strong> שאין זה בכלל בנין. <strong>ו</strong>להיפך, <strong>אי אשמעינן בהא</strong> <small>[אילו היה משמיענו</small> רק <small>בזו,</small> בהכנסת יתד קטנה בבית קת המעדר<small>],</small> הייתי אומר כי דווקא <strong>בהא קאמר</strong> <small>[בזו אמר]</small> <strong>שמואל</strong> שאין זו בכלל מלאכת בונה, <strong>אבל בהנך תרתי אימא</strong> <small>[באותן שתים</small> ראשונות, מסתת ועושה נקב בלול, <small>אמור]</small> <strong>שמודה ליה</strong> <small>[לו]</small> שמואל <strong>לרב</strong> שהן בכלל מלאכת בונה, על כן <strong>צריכא</strong> <small>[נצרכה]</small> להביא את שלוש המחלוקות.
 <strong>בעא מיניה</strong> <small>[שאל ממנו]</small> <strong>רב נתן בר אושעיא מר' יוחנן:</strong> ה<strong>מסתת משום מאי מיחייב</strong> <small>[מה</small> הוא <small>מתחייב]?</small> <strong>אחוי ליה בידיה</strong> <small>[הראה לו בידו</small> תנועה<small>]</small> המורה על כי עובר <strong>משום מכה בפטיש.</strong> ומקשים: <strong>והאנן תנן</strong> <small>[והרי אנו שנינו</small> במשנה<small>]</small> <strong>המסתת והמכה בפטיש,</strong> ומשמע ששתי מלאכות הן! ומשיבים: <strong>אימא</strong> <small>[אמור,</small> תקן<small>]</small> שחיוב <strong>המסתת</strong> משום <strong>מכה בפטיש.</strong>
 <strong>תא שמע</strong> <small>[בוא</small> ו<small>שמע]</small> הוכחה בה יש כדי לפתור שאלה זו, ממה ששנינו:
## דף קג.
 <strong>הקודח כל שהוא</strong> — <strong>חייב. בשלמא</strong> <small>[נניח]</small> <strong>ל</strong>שיטת <strong>רב</strong> שאמר שהקודח חייב משום בונה — <strong>מיחזי כמאן דחר חורתא לבניינא</strong> <small>[נראה</small> הוא <small>כמי שנקב חור לבנין],</small> ולכן יש לחייבו, <strong>אלא לשמואל</strong> הלא קידוח בלבד ודאי <strong>לאו</strong> <small>[לא]</small> <strong>גמר מלאכה הוא,</strong> אלא בהכנסת יתד וכיוצא בה בנקב, וכל עוד לא הכניס אין לחייבו משום גמר מלאכה! ומתרצים: <strong>הכא במאי עסקינן</strong> <small>[כאן במה אנו עוסקים]</small> — כגון <strong>דבזעיה ברמצא דפרזלא ושבקיה בגוויה</strong> <small>[שקדחו במסמר של ברזל והניחו בתוכו],</small> <strong>דהיינו</strong> <small>[שזהו]</small> כבר נחשב כ<strong>גמר מלאכה,</strong> כיון שאינו מתכוון להוציא את המסמר מנקב זה.
 <big>א</big> שנינו במשנה, <strong>זה הכלל:</strong> העושה מלאכה ומלאכתו מתקיימת בשבת — חייב. ושואלים: לשון <strong>"זה הכלל"</strong> ששנינו, <strong>לאתויי מאי</strong> <small>[להביא,</small> להוסיף את <small>מה]</small> הוא בא? ומסבירים: <strong>לאתויי</strong> <small>[להביא]</small> מקרה <strong>דחק קפיזא בקבא</strong> <small>[שחקק חצי קב</small> בחתיכת עץ הראויה לעשות בה <small>קב</small> שלם<small>],</small> שכיון שמלאכתו זו מתקיימת בשבת, וניתן להשתמש בה — הרי זה כגמר מלאכה, וחייב.
 עוד שנינו במשנה, <strong>רבן שמעון בן גמליאל אומר:</strong> אף <strong>המכה בקורנס על הסדן</strong> — חייב. ותוהים: <strong>מאי קעביד</strong> <small>[מה הוא עושה]</small> בהכאה זו? <strong>רבה ורב יוסף דאמרי תרוייהו</strong> <small>[שאמרו שניהם]</small> בהסבר הדבר: <strong>מפני שמאמן את ידו</strong> במלאכה בשעת הכאה על הסדן. <strong>קשו</strong> <small>[התקשו]</small> <strong>בה</strong> בפתרון זה <strong>בני</strong> האיש <strong>רחבה: אלא מעתה, חזא אומנתא בשבתא וגמר, הכי נמי דמיחייב</strong> <small>[הרואה אומנות בשבת ולומד</small> לעשותה מתוך ראייה בלבד, האם <small>כך גם כן</small> תאמר <small>שמתחייב]?</small> והרי אין חיוב שבת אלא על העושה מלאכה בפועל! <strong>אלא אביי ורבא דאמרי תרוייהו</strong> <small>[שאמרו שניהם]</small> בהסבר הדבר: <strong>שכן מרדדי טסי משכן</strong> אלה, שהיו יוצרים על ידי הכאה פיסות דקות של מתכת במשכן, היו <strong>עושין כן</strong> כדי ליישר את ידית הקורנס שהתעקמה כתוצאה מכך. <strong>תניא נמי הכי</strong> <small>[שנויה</small> ברייתא <small>גם כן כך],</small> <strong>רבן שמעון בן גמליאל אומר: אף המכה בקורנס על הסדן בשעת מלאכה</strong> — <strong>חייב, שכן מרדדי טסי משכן</strong> היו <strong>עושין כן.</strong>
 <big>ב משנה</big> <strong>החורש</strong> בשבת, שיעורו כדי להתחייב הוא ב<strong>כל שהוא.</strong> וכן <strong>המנכש</strong> ומוציא את העשבים, <strong>והמקרסם</strong> (המוריד ענפים יבשים) <strong>והמזרד</strong> (חותך זרדים רעננים מן האילן לתקן את צורתו) <strong>כל שהוא</strong> — <strong>חייב. המלקט עצים, אם</strong> עשה זאת <strong>לתקן</strong> את האילן או את הקרקע — שיעורו כדי להתחייב ב<strong>כל שהן,</strong> ו<strong>אם ל</strong>צורך <strong>היסק</strong> — שיעורו בכדי שיהיה בהן <strong>כדי לבשל ביצה קלה.</strong> וכן <strong>המלקט עשבים, אם</strong> עשה זאת כדי <strong>לתקן</strong> את פני הקרקע או את הצמחים — הריהו מתחייב ב<strong>כל שהוא,</strong> ו<strong>אם</strong> כדי להאכיל אותם <strong>לבהמה</strong> — שיעורו <strong>כמלא פי הגדי.</strong>
 <big>ג גמרא</big> שואלים: חרישה כל שהוא <strong>למאי חזי</strong> <small>[למה ראויה]?</small> ומשיבים: ראויה היא להכנת מקום הראוי <strong>לביזרא דקרא</strong> <small>[לזרע דלעת]</small> אחד. <strong>דכוותה גבי</strong> <small>[שכיוצא בה</small> היה צורך <small>אצל]</small> ה<strong>משכן, שכן ראוי ל</strong>זרוע <strong>קלח אחד של סמנין</strong> (סממנים) לצבע.
 עוד שנינו במשנה: <strong>המנכש והמקרסם והמזרד</strong> כל שהוא — חייב. <strong>תנו רבנן</strong> <small>[שנו חכמים]</small> בדומה לכך בברייתא: <strong>התולש עולשין</strong> הצומחים כעשב רע, <strong>והמזרד זרדים, אם</strong> עשה כך <strong>ל</strong>צורך <strong>אכילה</strong> לאדם תלשם — חייב ב<strong>כגרוגרת.</strong> ו<strong>אם ל</strong>צורך אכילת <strong>בהמה</strong> — <strong>כמלא פי הגדי. אם להיסק</strong> — בכדי שיהיה בהן <strong>כדי לבשל ביצה קלה. אם לייפות את הקרקע</strong> — ב<strong>כל שהן.</strong>
 ושואלים: <strong>אטו כולהו</strong> <small>[וכי כולם]</small> <strong>לא ליפות את הקרקע נינהו</strong> <small>[הם]</small> עשויים? והרי עם כל קלח שהוא תולש נמצא שהוא מתקן את הקרקע בכך! <strong>רבה ורב יוסף דאמרי תרוייהו</strong> <small>[שאמרו שניהם]</small> כהסבר לדבר: <strong>ב</strong>שטח שליד <strong>אגם שנו</strong> בברייתא, ושם אין תולשים עשבים כדי ליפות את הקרקע. <strong>אביי אמר : אפילו תימא</strong> <small>[תאמר]</small> שהברייתא מדברת שעשה זאת <strong>בשדה דלאו</strong> <small>[שאינו]</small> <strong>אגם, ו</strong>אולם אפשר לומר כי מדובר ב<strong>כגון דלא קמיכוין</strong> <small>[שאינו מתכוין]</small> ליפות את הקרקע. ושואלים: <strong>והא</strong> <small>[והרי]</small> <strong>אביי ורבא דאמרי תרוייהו</strong> <small>[שאמרו שניהם]:</small> <strong>מודה ר' שמעון</strong> הסבור בדרך כלל שאין מתחייבים אלא על מלאכה שנתכוין לעשותה, שבכל אופן חייב במקרה של <strong>"פסיק רישיה</strong> <small>[חתוך ראשו]</small> <strong>ולא ימות",</strong> כלומר, בכל מקרה שהתוצאה מן ההכרח שתבוא מאליה, ואם כן אף שלא התכוין לייפות את הקרקע, מאחר וזו התוצאה ההכרחית יש לחייבו! ומשיבים: <strong>לא צריכא</strong> <small>[נצרכה]</small> הלכה זו של אביי אלא לכגון <strong>דקעביד בארעא דחבריה</strong> <small>[שעשה באדמה של חבירו],</small> שמאחר שלא התכוון ואף אין הדבר מביא לו תועלת אם מתקן את הקרקע, אינו מתחייב על מלאכה מסוג זה.
 <big>ד משנה</big> <strong>הכותב</strong> בשבת <strong>שתי אותיות, בין</strong> שכתב <strong>ב</strong>יד <strong>ימינו בין בשמאלו, בין</strong> שהן <strong>משם אחד</strong> (שתיהן שוות) <strong>בין משתי שמות, בין משתי סמניות</strong> (חומרי צבע), <strong>בכל לשון</strong> — <strong>חייב. אמר ר' יוסי: לא חייבו</strong> בכתיבת <strong>שתי אותיות</strong> משום כתיבה ממש <strong>אלא משום רושם</strong> סימן, <strong>שכך</strong> היו <strong>כותבין על קרשי המשכן</strong> סימן בקרש אחד ובקרש הסמוך לו <strong>לידע איזו</strong> קרש הוא <strong>בן זוגו. אמר ר' יהודה: מצינו</strong> (מצאנו) שיתחייב אדם בכתיבה אף שלא גמר כל כתיבתו, שכתב <strong>שם קטן משם גדול,</strong> כגון אותיות <strong>"שם" מ"שמעון" ו</strong>כן "שם" <strong>מ"שמואל", "נח" מ"נחור", "דן" מ"דניאל", "גד" מ"גדיאל".</strong>
 <big>ה גמרא</big> על מה ששנינו בתחילת המשנה שואלים: <strong>בשלמא</strong> <small>[נניח]</small> על כתיב ביד <strong>ימין ליחייב</strong> <small>[שיתחייב]</small> משום ש<strong>דרך כתיבה בכך, אלא</strong> על כתיבה ב<strong>שמאל אמאי</strong> <small>[מדוע]</small> יחויב? <strong>הא</strong> <small>[הרי]</small> <strong>אין דרך כתיבה בכך! אמר ר' ירמיה:</strong> מה ששנינו שחייב על כתיבה בשמאלו — <strong>באטר יד שנו</strong> כן. ושואלים: אם כן, <strong>ותהוי</strong> <small>[ותהיה]</small> <strong>שמאל דידיה</strong> <small>[שלו]</small> <strong>כ</strong>יד <strong>ימין דכולי עלמא</strong> <small>[של כל העולם],</small> <strong>ו</strong>אם כן על כתיבה ב<strong>שמאל</strong> — <strong>ליחייב</strong> <small>[שיתחייב],</small> ואילו על כתיבה <strong>ב</strong>י <strong>מין</strong> — ש<strong>לא ליחייב</strong> <small>[יתחייב]!</small> <strong>אלא אמר אביי:</strong> משנה זו מדברת <strong>ב</strong>אדם ה<strong>שולט בשתי ידיו</strong> בשווה, והוא המתחייב בכתיבה בכל יד.
 <strong>רב יעקב בריה</strong> <small>[בנה]</small> של <strong>בת יעקב אמר: הא מני</strong> <small>[</small>משנה <small>זו</small> דעת <small>מי היא]</small> — דעת <strong>ר' יוסי היא,</strong> ש<strong>אמר : לא חייבו</strong> בכתיבת <strong>שתי אותיות אלא משום רושם.</strong> וכיון שכך, כל אות, אפילו כתבה בשמאל ואינה עשויה כצורתה וכדיוקה — חייב עליה. ושואלים: <strong>והא מדסיפא</strong> <small>[והרי מתוך</small> שסופה של המשנה<small>]</small> שיטת <strong>ר' יוסי היא,</strong> וכפי ששנינו, ר' יוסי אומר לא חייבו שתי אותיות וכו', מכאן ש<strong>רישא לאו</strong> <small>[ראשה</small> <strong>לא]</strong> משל <strong>ר' יוסי</strong> היא! ומשיבים: אין זה מחייב, אלא <strong>כולה</strong> בשיטת <strong>ר' יוסי היא,</strong> ונתפרשו דבריו בסוף להדגשה בלבד.
 <big>ו</big> שנינו במשנה ש<strong>אמר ר' יהודה: מצינו</strong> שיתחייב אדם בכתיבה אף שלא גמר כל כתיבתו, שכתב שם קטן משם גדול. ושואלים: <strong>אלא</strong> לשיטת <strong>ר' יהודה</strong> רק על כתיבת <strong>שתי אותיות והן שני שמות</strong> (שונות זו מזו) <strong>הוא דמחייב</strong> <small>[שמתחייב],</small> אבל ב<strong>שתי אותיות והן שם אחד</strong> (אותיות זהות) — <strong>לא מחייב</strong> <small>[אינו יתחייב]?</small>
 <strong>והתניא</strong> <small>[והרי שנינו</small> בברייתא<small>]:</small> את הנאמר <strong>"ועשה אחת</strong> מכל מצוות ה' אלהיו אשר לא תעשינה בשגגה ואשם<strong>"</strong> (ויקרא ד, כב) דרשו חכמים: <strong>יכול</strong> אינו בכלל אשם עד שיעשה מלאכה שלמה, וכגון <strong>עד שיכתוב כל השם</strong> שרצה לכותבו, <strong>ועד שיארוג כל הבגד, ועד שיעשה</strong> את <strong>כל הנפה</strong> הקלועה מנצרים שתי וערב — <strong>תלמוד לומר:</strong> "נפש כי תחטא בשגגה מכל מצוות ה' אשר לא תעשינה ועשה <strong>מאחת</strong> מהנה" (ויקרא ד, ב), ובהדגשת הלשון "מאחת" בא לומר שכדי להתחייב די בעשיית חלק מתוך עבירה אחת שלמה.
 ואולם <strong>אי</strong> <small>[אם]</small> לומד אתה זאת <strong>מהדגשת לשון הכתוב "מאחת", יכול</strong> נחייב אותו <strong>אפילו לא כתב אלא אות אחת</strong> בלבד, <strong>ו</strong>כן אם <strong>לא ארג אלא חוט אחד, ו</strong>כן אם <strong>לא עשה אלא בית אחד בנפה,</strong> שלאחר שערך כראוי את הנצרים כשתי ארג ביניהם נצר אחד כערב — יתחייב,
## דף קג:
 <strong>תלמוד לומר: "אחת",</strong> כלומר, מלאכה שלימה. <strong>הא</strong> <small>[הרי]</small> <strong>כיצד</strong> ניתן ליישב את שני המקראות — אלא ודאי יש לומר ש<strong>אינו חייב עד שיכתוב שם קטן משם גדול,</strong> וכגון <strong>"שם" מ"שמעון" ומ"שמואל", "נח" מ"נחור", "דן" מ"דניאל" "גד" מ"גדיאל". ר' יהודה אומר: אפילו לא כתב אלא שתי אותיות והן שם אחד</strong> (זהות) — <strong>חייב,</strong> ו<strong>כגון "שש" "תת", "רר", "גג", "חח".</strong>
 <strong>אמר ר' יוסי: וכי משום</strong> מלאכת <strong>כותב הוא חייב?! והלא</strong> עיקר המלאכה <strong>אינו חייב אלא משום רושם, שכן רושמין</strong> סימן <strong>על קרשי המשכן לידע איזו היא בן זוגו. לפיכך,</strong> אם <strong>שרט שריטה אחת על שני נסרין, או שתי שריטות על נסר אחד</strong> — <strong>חייב.</strong>
 <strong>ר' שמעון אומר:</strong> ממה שנאמר <strong>"ועשה אחת</strong> מכל מצוות ה' אלהיו אשר לא תעשינה בשגגה ואשם<strong>"</strong> (ויקרא ד, כב), ומלשון "אחת" <strong>יכול</strong> אתה ללמוד כי לא יתחייב <strong>עד שיכתוב את כל השם</strong> שרצה לכתוב, או <strong>עד שיארוג</strong> את <strong>כל הבגד</strong> שרצה לארוג, או <strong>עד שיעשה את כל הנפה</strong> — <strong>תלמוד לומר: "מאחת".</strong> ואולם <strong>אי</strong> <small>[אם]</small> לומד אתה מהמלה <strong>"מאחת" יכול</strong> נחייב אותו <strong>אפילו</strong> אם <strong>לא כתב אלא אות אחת, ואפילו לא ארג אלא חוט אחד, ואפילו לא עשה אלא בית אחד בנפה</strong> — <strong>תלמוד לומר: "אחת". הא</strong> <small>[הרי]</small> <strong>כיצד,</strong> כלומר, באיזה אופן ניישב את שני המקראות? — <strong>אינו חייב עד שיעשה מלאכה שכיוצא בה מתקיימת,</strong> וכיון שכיוצא בה משאירים — הרי זו מלאכה גמורה.
 <strong>ר' יוסי אומר:</strong> נאמר "ועשה אחת מהנה", ולשון בלתי רגילה זו מתפרשת כאילו היה כתוב כפול: <strong>"ועשה אחת" "ועשה הנה",</strong> ומזה נלמד ש<strong>פעמים שחייב אחת על כולן, ופעמים שחייב</strong> חטאות הרבה (הנה) <strong>על כל אחת ואחת.</strong>
 ומעתה שבים לענין שבשלו הובאה הברייתא: <strong>קתני מיהא</strong> <small>[שנינו בכל אופן]</small> ש<strong>ר' יהודה אומר: אפילו לא כתב אלא שתי אותיות והן שם אחד</strong> (זהות) — <strong>חייב.</strong> הרי שאינו מקפיד שתהיינה שתי אותיות שונות! ומתרצים: <strong>לא קשיא</strong> <small>[אין</small> הדבר <small>קשה],</small> אלא <strong>הא</strong> <small>[</small>דעה <small>זו,</small> אחת<small>]</small> — היא <strong>דידיה</strong> <small>[שלו</small> עצמו<small>],</small> ואילו <strong>הא</strong> <small>[</small>דעה <small>זו</small> האחרת<small>]</small> — היא <strong>דרביה</strong> <small>[של רבו],</small> <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>ר' יהודה אומר משום</strong> (בשם) <strong>רבן גמליאל: אפילו לא כתב אלא שתי אותיות, והן</strong> של <strong>שם אחד</strong> — <strong>חייב,</strong> ו<strong>כגון "שש" "תת" "רר", "גג", "חח".</strong> הרי שדעה זו דעת רבן גמליאל היא, ור' יהודה עצמו סבור שאינו מתחייב אלא בכתיבת שתי אותיות שונות.
 על ברייתא זו שואלים: <strong>ו</strong>דעת <strong>ר' שמעון</strong> בברייתא <strong>היינו</strong> <small>[זוהי]</small> בדיוק שיטת ה<strong>תנא קמא</strong> <small>[הראשון],</small> שלכאורה אומרים הם אותו דבר עצמו!? <strong>וכי תימא</strong> <small>[ואם תאמר]</small> כי בדבר <strong>אל"ף אל"ף</strong> של מלה כגון <strong>"אאזרך"</strong> (ישעיה מה, ה), <strong>איכא בינייהו</strong> <small>[יש ביניהם</small> הבדל למעשה<small>],</small> שה<strong>תנא קמא סבר</strong> <small>[הראשון סבור]</small> שאם כתב רק <strong>אל"ף אל"ף</strong> מן המלה <strong>"אאזרך" לא מיחייב</strong> <small>[אינו מתחייב],</small> כיון ששתי אותיות אלה לעצמן אינן מהוות מלה בפני עצמה, <strong>ו</strong>אילו <strong>ר' שמעון סבר</strong> <small>[סבור]</small> כי <strong>כיון דאיתיה בגלטורי בעלמא</strong> <small>[כיון שישנו</small> לצירוף זה <small>בקמיעות סתם]</small> — <strong>חייב,</strong> והרי זה נקרא צירוף המתקיים, ואולם סברה זו אינה יכולה להתקיים כי <strong>למימרא</strong> <small>[האם נאמר]</small> ש<strong>ר' שמעון</strong> סבור בענין זה <strong>לחומרא</strong> <small>[להחמיר]?</small>
 <strong>והתניא</strong> <small>[והרי שנינו</small> בברייתא<small>]:</small> <strong>הקודח כל שהוא</strong> בשבת <strong>— חייב, המגרר</strong> (מגרד ומחליק) <strong>כל שהוא</strong> — חייב, <strong>המעבד</strong> עור <strong>כל שהוא</strong> — חייב, <strong>הצר בכלי צורה כל שהוא</strong> — חייב. <strong>ר' שמעון אומר:</strong> אינו חייב <strong>עד שיקדח את כולו,</strong> או <strong>עד שיגרור את כולו, עד שיעבד את כולו,</strong> או <strong>עד שיצור את כולו.</strong>
 <strong>אלא, ר' שמעון הא אתא לאשמעינן</strong> <small>[</small>דבר <small>זה בא להשמיענו],</small> שדבר המתקיים הוא רק <strong>עד שיכתוב את השם כולו.</strong> ושואלים: <strong>ומי מצית אמרת הכי</strong> <small>[והאם יכול אתה לומר כן]</small> <strong>והתניא</strong> <small>[והרי שנינו</small> בברייתא<small>]</small> במפורש ש<strong>ר' שמעון אומר:</strong> מלשון הכתוב <strong>"ועשה אחת"</strong> האם <strong>יכול</strong> היית ללמוד כי אינו חייב אלא <strong>עד שיכתוב את השם כולו</strong> — <strong>תלמוד לומר: "מאחת",</strong> והרי שהוא חולק על המצריך לכתוב את כל המלה כולה! ומשיבים: <strong>תריץ ואימא הכי</strong> <small>[יישב</small> את הדברים <small>ואמור כך]:</small> <strong>יכול</strong> אינו חייב אלא <strong>עד שיכתוב את הפסוק כולו</strong> שרצה לכתוב — <strong>תלמוד לומר: "מאחת",</strong> לומר <strong>שדי אף בפחות מזה, ואולם ודאי ש</strong>אינו חייב אלא עד שיכתוב מלה שלמה.
 בברייתא הובאו דברי <strong>ר' יוסי</strong> ה<strong>אומר</strong> כי לשון הכתוב "ועשה אחת מהנה" שהיא בלתי רגילה יש לפרש את הכתוב כאילו היה כתוב כפול: <strong>"ועשה אחת" "ועשה הנה",</strong> ומכאן נלמד כי <strong>פעמים שחייב אחת על כולן, ופעמים שחייב על כל אחת ואחת.</strong>
 ו<strong>אמר ר' יוסי בר' חנינא: מאי טעמא</strong> <small>[מה הטעם]</small> של <strong>ר' יוסי</strong> — כיון שכתוב "מאחת מהנה" מוצא הוא כאן גם לשונות מיעוט וגם כפל לשון. כי לכאורה די היה לכתוב <strong>"אחת"</strong> וכתב <strong>"מאחת",</strong> ודי היה לכתוב <strong>"הנה"</strong> וכתב <strong>"מהנה".</strong> אלא מכפל הלשון הוא לומד תחילה שיש כאן הוראה שיש מקרה של עשיה <strong>אחת שהיא "הנה"</strong> (רבות) <strong>ו</strong>כן גם <strong>"הנה" שהיא אחת.</strong>
 וכיוצא בזו למד: לו היה כתוב <strong>"אחת"</strong> היינו אומרים כי אינו מתחייב עד שיעשה עבירה שלמה, וכגון שיכתוב בשבת <strong>"שמעון", "מאחת"</strong> — בא ללמדנו שמתחייב אף על מקצתה, וכגון שכתב <strong>"שם" מ"שמעון". "הנה"</strong> משמעו — העבירות עצמן, וכגון <strong>אבות</strong> מלאכות בשבת. <strong>"מהנה"</strong> משמעו — אפילו <strong>תולדות.</strong> ומסבירים: איזו מלאכה היא בגדר <strong>אחת שהיא הנה</strong> — כגון שהיה בידו <strong>זדון שבת ושגגת מלאכות,</strong> שידע ששבת היום ואסורה בו עשיית מלאכה ואולם לא ידע שמלאכה זו היא בין המלאכות האסורות, שאם עשה באותו העלם כמה פעמים אותה מלאכה — מביא חטאות הרבה כמספר העשייות. <strong>הנה שהיא אחת</strong> — כגון <strong>שגגת שבת וזדון מלאכות,</strong> שלא ידע ששבת היום, אף שידע שמלאכה זו אסורה בשבת, שאינו מביא אלא חטאת אחת על כל מה שעשה.
 <big>ב</big> שנינו במשנה ש<strong>אמר ר' יהודה: מצינו</strong> (מצאנו) שיתחייב אדם בכתיבה אף שלא גמר את כל כתיבתו, שכתב <strong>שם קטן משם גדול,</strong> וכגון שכתב "שם" מ"שמעון". ושואלים: <strong>מי דמי</strong> <small>[והאם דומה]?</small> והלא <strong>מ"ם</strong> של <strong>"שם" סתום</strong> (סופי) <strong>ומ"ם</strong> של <strong>"שמעון" פתוח! אמר רב חסדא: זאת אומרת</strong> ש<strong>סתום</strong> (סופי) ש<strong>עשאו פתוח</strong> — <strong>כשר</strong> אף בכתיבת ספר תורה, ואין זה נחשב לפגם בכתיבה התמה, ומטעם זה מתחייב על מלה ששינה בה וכתב פתוח במקום סתום.
 על כך <strong>מיתיבי</strong> <small>[מקשים]</small> ממה ששנינו בברייתא הדורשת את הכתוב <strong>"וכתבתם</strong> על מזוזות ביתך ובשעריך<strong>"</strong> (דברים ו, ט), והדגישו: "וכתבתם" — <strong>שתהא כתיבה תמה</strong> (כתב תם) ללא שגיאות ובכתב ברור, כגון <strong>שלא יכתוב אל"פין עיי"נין, עיי"נין אל"פין, בי"תין כ"פין, כ"פין בי"תין, ג"מין צ"דין, צ"דין ג"מין, דל"תין רי"שין, רי"שין דל"תין, הי"הין חי"תין, חי"תין הי"הין, ו"וין יו"דין, יו"דין ו"וין, זיי"נין נו"נין, נו"נין זיי"נין, טי"תין פי"פין, פי"פין טי"תין,</strong> 
 ושלא יכתוב <strong>כפופין</strong> (אותיות שבאמצע המלה, כגון כ"ף ונו"ן) <strong>פשוטין</strong> (כאותיות סופיות), וכן לא <strong>פשוטין כפופין.</strong> שלא יכתוב <strong>מ"מין</strong> הבאים בסוף מלה <strong>סמ"כין,</strong> ולא <strong>סמ"כין מ"מין,</strong> שלא יכתוב <strong>מ"מין סתומין</strong> (כמ"ם סופית) <strong>פתוחין,</strong> ולא יכתוב <strong>פתוחין סתומין.</strong> וכן <strong>פרשה פתוחה</strong> שבתורה <strong>לא יעשנה סתומה,</strong> ו<strong>סתומה לא יעשנה פתוחה. כתבה</strong> למזוזה או שאר דברי תורה <strong>כ</strong>דרך המיוחדת שכותבים את ה<strong>שירה</strong> שבתורה <strong>או שכתב את השירה כיוצא בה,</strong> כפי שכותבים מזוזה, <strong>או שכתב שלא בדיו</strong> אלא בחומר אחר, <strong>או שכתב את האזכרות</strong> (שם ה') <strong>בזהב</strong> — <strong>הרי אלו יגנזו.</strong> נמצאנו אם כן למדים לענייננו שאין לעשות אותיות סתומות פתוחות ושלא כדברי רב חסדא!
 ומשיבים: <strong>הוא,</strong> רב חסדא, ש<strong>אמר</strong> את דבריו <strong>כי האי תנא</strong> <small>[כ</small>שיטת <small>תנא זה],</small> <strong>דתניא</strong> <small>[ש</small>כן <small>שנינו</small> בברייתא<small>],</small> <strong>ר' יהודה בן בתירה אומר: נאמר</strong> בקרבנות היום ה<strong>שני</strong> של סוכות בשינוי נוסח משאר הימים <strong>"</strong>מלבד עולת התמיד ומנחתה <strong>ונסכיהם"</strong> (במדבר כט, יט). ונאמר גם <strong>ב</strong>יום ה<strong>ששי</strong> בשינוי <strong>"</strong>מלבד עולת התמיד מנחתה <strong>ונסכיה"</strong> (במדבר כט, לא), ונאמר <strong>ב</strong>יום ה<strong>שביעי</strong> בשינוי נוסח <strong>"</strong>במספרם <strong>כמשפטם"</strong> (במדבר כט, לג) <strong>הרי</strong> הרי האותיות היתירות על הנוסח הרגיל בכתוב הן <strong>מ"ם</strong> (מ"נסכיה<strong>ם</strong>"), <strong>יו"ד</strong> (מ"נסכ<strong>י</strong>ה"), <strong>מ"ם</strong> (מ"כמשפט<strong>ם</strong>"), והן מצטרפות למלה <strong>"מים",</strong> ו<strong>מכאן רמז לניסוך המים מן התורה</strong> שהיו מנסכים על המזבח גם מים ולא רק יין בימי חג הסוכות.
 אולם בדרשה זו רואים אנו שהמ"ם הסתומה של "ונסכיהם" נקראת כאילו היתה מ"ם פתוחה בתחילת המלה, הרי ש<strong>פתוח ועשאו סתום</strong> — <strong>כשר</strong> (שאפשר לכתוב גם "מים"). ומכאן נלמד: <strong>סתום נמי</strong> <small>[גם כן]</small> אם <strong>עשאו פתוח</strong> — <strong>כשר,</strong> ויש אם כן סיוע לדעת רב חסדא ממדרש זה.
 ודוחים את ההשוואה: <strong>מי דמי</strong> <small>[האם דומים]</small> הדברים? שהרי <strong>פתוח ועשאו סתום</strong> —
## דף קד.
 <strong>עלויי קא מעלי ליה</strong> <small>[עושה לו עילוי],</small> וכפי ש<strong>אמר רב חסדא: מ"ם וסמ"ך שבלוחות</strong> הברית <strong>בנס היו עומדין,</strong> שהיו האותיות חקוקות בלוחות בכל עוביים ואות כסמ"ך או מ"ם סופית החקוקה מכל צד וחלולה מן הקצה אל הקצה אינה יכולה לעמוד אלא בדרך נס, ומכאן למדים אנו שבלוחות ודאי היתה האות מ"ם סופית. ואם כן כשעושה מהפתוחה סתומה הריהו מחשיב אותה יותר מכפי שהיתה. <strong>אלא סתום ועשאו פתוח</strong> — <strong>גרועי קא מגרע ליה</strong> <small>[מגרע,</small> מפחית <small>הוא אותו]</small> מדרגתו, וכפי ש<strong>אמר ר' ירמיה, ואיתימא</strong> <small>[ויש אומרים]</small> שאמר זאת <strong>ר' חייא בר אבא:</strong> ההבדל בין הפתוחות והסתומות באותיות <strong>מנצפ"ך צופים</strong> (נביאים) <strong>אמרום.</strong> והרי שהאותיות בצורת פתוחות חידוש נביאים הן, ואינן מעולות כאותיות הסתומות!
 ודוחים: <strong>ותיסברא</strong> <small>[ו</small>כי יכול <small>אתה לסבור כן]?!</small> <strong>והכתיב</strong> <small>[והרי נאמר]:</small> <strong>"אלה המצות</strong> אשר ציוה ה' את משה אל בני ישראל בהר סיני<strong>"</strong> (ויקרא כז, לד), ומן ההדגשה "אלה" למדים <strong>שאין הנביא רשאי לחדש דבר</strong> הקשור בתורה ובמצוותיה <strong>מעתה! אלא</strong> יש לומר שלא חידשו הנביאים את אותיות אלה, והפתוחות והסתומות הללו <strong>מיהוה הואי</strong> <small>[היו]</small> כבר קודם לכן, ואולם <strong>מידע</strong> <small>[לדעת]</small> <strong>לא הוה ידעין</strong> <small>[היו יודעים]</small> <strong>הי</strong> <small>[איזו]</small> מהן צריכות להיכתב <strong>באמצע תיבה, הי</strong> <small>[איזו]</small> <strong>בסוף תיבה, ואתו</strong> <small>[ובאו]</small> <strong>צופים תקנינהו</strong> <small>[</small>ו<small>תקנו אותם],</small> את סדר כתיבתם. ושואלים: <strong>ואכתי</strong> <small>[ועדיין]</small> יש להקשות; הלא מלשון הכתוב <strong>"אלה המצות"</strong> למדו חכמים <strong>שאין הנביא רשאי לחדש דבר מעתה,</strong> ואיך אם כן קבעו את סדר כתיבתם<strong>! אלא</strong> יש לומר כי <strong>שכחום</strong> במשך הדורות <strong>וחזרו</strong> הנביאים <strong>ויסדום.</strong> ואם כן בסיכום הדבר אין יתרון לאותיות הסתומות על הפתוחות.
 ומעתה מביאים <strong>גופא</strong> <small>[</small>את <small>גוף]</small> הדברים ש<strong>אמר רב חסדא: מ"ם וסמ"ך שבלוחות בנס היו עומדין.</strong> ועוד <strong>אמר רב חסדא:</strong> ה<strong>כתב שבלוחות נקרא מבפנים</strong> הלוחות <strong>ונקרא מבחוץ</strong> בסדר הפוך, <strong>כגון</strong> המילים שנאמרו במקומות אחרים במקרא: <strong>"נבוב"</strong> נקראת <strong>"בובן"</strong> בהיפוך הסדר, וכן <strong>"רהב"</strong> — <strong>"בהר", "סרו"</strong> — "<strong>ורס".</strong>
 <big>א</big> <strong>אמרי ליה רבנן</strong> <small>[אמרו לו חכמים]</small> <strong>לר' יהושע בן לוי: אתו דרדקי האידנא לבי מדרשא</strong> <small>[באו תינוקות עכשיו,</small> היום <small>לבית המדרש]</small> <strong>ואמרו מילי</strong> <small>[דברים]</small> ש<strong>אפילו בימי יהושע בן נון לא איתמר כוותייהו</strong> <small>[נאמרו כמותם].</small> שתינוקות אלה שידעו רק את אותיות האל"ף בי"ת דרשו דרשות על האותיות: <strong>אל"ף בי"ת</strong> משמעו — <strong>אלף</strong> <small>[למד]</small> <strong>בינה</strong> (תורה). <strong>גימ"ל דל"ת</strong> — <strong>גמול דלים.</strong> ועוד, <strong>מאי טעמא</strong> <small>[מה טעם]</small> <strong>פשוטה כרעיה</strong> <small>[רגלו]</small> של ה<strong>גימ"ל לגבי</strong> <small>[אצל,</small> לעבר<small>]</small> ה<strong>דל"ת</strong> — <strong>שכן דרכו של גומל חסדים, לרוץ אחר דלים. ומאי טעמא</strong> <small>[ומה טעם]</small> <strong>פשוטה כרעיה</strong> <small>[רגלו]</small> של ה<strong>דל"ת לגבי</strong> <small>[אצל,</small> לעבר<small>]</small> ה<strong>גימ"ל</strong> — ללמד <strong>דלימציה ליה נפשיה</strong> <small>[שימציא לו</small> הדל <small>את עצמו</small> לקבל צדקה<small>].</small> <strong>ומאי טעמא מהדר אפיה</strong> <small>[ומה טעם הפוכים פניו]</small> של ה<strong>דל"ת מגימ"ל</strong> — ללמד <strong>דליתן ליה</strong> <small>[שיתן לו]</small> צדקה <strong>בצינעא, כי היכי</strong> <small>[כדי]</small> ש<strong>לא ליכסיף מיניה</strong> <small>[יתבייש ממנו,</small> על ידו<small>].</small>
 ועוד אמרו אותם תינוקות בדרש האותיות <strong>ה"א ו"ו</strong> — <strong>זה</strong> עיקר <strong>שמו של הקדוש ברוך הוא. זי"ן חי"ת טי"ת יו"ד כ"ף למ"ד</strong> — <strong>ואם אתה עושה כן</strong> — <strong>הקדוש ברוך הוא זן</strong> (זי"ן) <strong>אותך, וחן</strong> (חי"ת) <strong>אותך, ומטיב</strong> (טי"ת) <strong>לך, ונותן לך ירושה</strong> (יו"ד), <strong>וקושר לך כתר</strong> (כ"ף) <strong>לעולם הבא</strong> (למ"ד). ועוד, <strong>מ"ם פתוחה מ"ם סתומה</strong> מלמדות שיש <strong>מאמר פתוח</strong> בתורה שהכל מבינים אותו ו<strong>מאמר סתום. נו"ן כפופה נו"ן פשוטה</strong> (סופית) — <strong>נאמן כפוף,</strong> שמכפיף ומצניע עצמו סופו שיהיה <strong>נאמן פשוט</strong> הגלוי לעיני כל לעתיד לבוא.
 <strong>סמ"ך עי"ן</strong> — <strong>סמוך</strong> את ה<strong>עניים</strong> לבל יפלו יותר. <strong>לישנא אחרינא</strong> <small>[לשון אחרת]:</small> <strong>סימנין עשה בתורה וקנה אותה</strong> בדרך זו בזכרונך. <strong>פ"א כפופה פ"א פשוטה</strong> — לעתים צריך שיהא <strong>פה פתוח</strong> לדבר דברים, ולעתים צריך שיהיה <strong>פה סתום. צד"י כפופה וצד"י פשוטה</strong> — ש<strong>צדיק</strong> שהוא עתה <strong>כפוף</strong> ומצניע עצמו יהא בסופו של דבר <strong>צדיק פשוט</strong> הגלוי לעין כל. ושואלים: <strong>היינו</strong> <small>[זהו</small> בדיוק<small>]</small> מה שנתבאר בענין נו"ן פתוחה <strong>וסתומה, נאמן כפוף</strong> ו<strong>נאמן פשוט!</strong> ומסבירים: <strong>הוסיף לך הכתוב כפיפה</strong> של הצדיק <strong>על כפיפתו</strong> של הנאמן. ו<strong>מכאן שנתנה התורה במנוד ראש</strong> (בכובד ראש), לקבלה ביראה וענווה יתירה.
 ועוד דרשו: <strong>קו"ף</strong> — <strong>קדוש</strong> (ה'). <strong>רי"ש</strong> — <strong>רשע. מאי טעמא מהדר אפיה</strong> <small>[מה טעם הפוכים פניו]</small> של ה<strong>קו"ף מרי"ש,</strong> ונאמרו הדברים בלשון נקיה, שהרי הריש הוא שמחזיר פניו מן הקוף — <strong>אמר הקדוש ברוך הוא: אין אני יכול להסתכל ברשע</strong> (כלומר, הרשע אינו רוצה להסתכל בו). <strong>ומאי טעמא מהדרה תגיה</strong> <small>[ומה טעם מוחזר תגו]</small> של ה<strong>קו"ף לגבי</strong> <small>[אצל,</small> לעבר<small>]</small> ה<strong>רי"ש</strong> — <strong>אמר הקדוש ברוך הוא: אם חוזר בו</strong> הרשע <strong>אני קושר לו כתר כמותי. ומאי טעמא כרעיה</strong> <small>[ומה טעם רגלו]</small> של ה<strong>קו"ף תלויה</strong> ואינה קשורה בגגה — <strong>דאי הדר ביה, ליעייל</strong> <small>[שאם חזר בו</small> הרשע <small>שיכנס</small> בפתח זה<small>],</small> שמוכן לו פתח המכוון כנגדו אם רק ירצה להכנס.
 ושואלים: <strong>וליעול בהך</strong> <small>[ושיכנס ב</small>פתח <small>זה,</small> האחר<small>],</small> שהרי הקוף פתוחה משני צידיה מלמטה! ומשיבים: דבר זה <strong>מסייע ליה</strong> <small>[לו]</small> <strong>לריש לקיש,</strong> ש<strong>אמר ריש לקיש: מאי דכתיב</strong> <small>[מה</small> משמעות זה <small>שנאמר]</small> <strong>"אם ללצים הוא יליץ ולענוים יתן חן"</strong> (משלי ג, לד) — אם <strong>בא</strong> אדם <strong>ליטמא</strong> (לחטוא) — <strong>פותחין לו</strong> פתח כרצונו ואין מונעים אותו מן השמים, אבל אם <strong>בא ליטהר</strong> — לא רק שנותנים לו אפשרות לכך, אלא אף <strong>מסייעים אותו.</strong>
 ועוד דרשו: <strong>שי"ן</strong> — <strong>שקר. תי"ו</strong> — <strong>אמת. מאי טעמא</strong> <small>[מה טעם]</small> <strong>שקר מקרבן מיליה</strong> <small>[קרובים דבריו,</small> אותיותיו<small>]</small> זו לזו בסדר אותיות האל"ף בי"ת ואילו <strong>אמת מרחקא מיליה</strong> <small>[רחוקים דבריו,</small> <small>אותיותיו]?</small> — משום ש<strong>שיקרא שכיח, קושטא לא שכיח</strong> <small>[השקר מצוי, האמת אינה מצויה].</small> <strong>ומאי טעמא שיקרא אחדא כרעיה קאי</strong> <small>[ומה טעם</small> אותיות <small>שקר עומדות</small> כולן <small>על רגל אחת]</small> <strong>ו</strong>אילו אותיות <strong>אמת מלבן לבוניה</strong> (עומדת על אותיות רחבות ושכבות כלבינה) — משום ש<strong>קושטא קאי, שיקרא לא קאי</strong> <small>[האמת עומדת השקר איננו עומד].</small>
 <big>ב</big> וכעין מדרש זה על אותיות הוסיפו מדרש אחר לפי סדר אלף בית סודי המחליף את האות הראשונה שבאלף בית באות האחרונה, <strong>א"ת ב"ש,</strong> וכן דרשו לפי זה: אל"ף תי"ו — אמר ה': <strong>אותי תעב</strong> ואני <strong>אתאוה לו? בי"ת שי"ן</strong> — הוא <strong>בי לא חשק,</strong> וכי <strong>שמי יחול עליו? גימ"ל רי"ש</strong> — הוא את <strong>גופו טימא</strong> ("גר" פירושו בארמית לזנות), וכי אני <strong>ארחם עליו? דל"ת קו"ף</strong> — הוא את <strong>דלתותי נעל,</strong> ואני וכי את <strong>קרניו לא אגדע? עד כאן</strong> מדרש אלף בית ל<strong>מדת רשעים</strong>,
 <strong>אבל מדת צדיקים</strong> נדרשת בדרך אחרת: <strong>א"ת ב"ש</strong> — <strong>אם אתה בוש. ג"ר ד"ק</strong> — <strong>אם אתה עושה כן, גור בדוק</strong> (=בשמים, כאמור "הנוטה כדוק שמים". ישעיה מ, כב). <strong>ה"צ ו"ף</strong> — <strong>חציצה הוי</strong> <small>[תהיה]</small> <strong>בינך לאף</strong> (זעם). <strong>ז"ע ח"ס ט"ן</strong> — <strong>ואין אתה מזדעזע מן השטן. י"מ כ"ל</strong> — <strong>אמר שר של גיהנם לפני הקדוש ברוך הוא: רבונו של עולם,</strong> השלך גם את הצדיקים <strong>לים כל,</strong> למקום שכל בני אדם הולכים אליה לגיהנום. וממשיך המדרש לפי סידור אחר.
 <strong>אמר הקדוש ברוך הוא: אח"ס בט"ע גי"ף</strong> — <strong>אני חס עליהם, מפני שבעטו</strong> (בט"ע), כלומר, מאסו <strong>בגי"ף</strong> (בניאוף, בארמית). והמשכו של סדר אל"ף בי"ת זה: <strong>דכ"צ</strong> משמעו — <strong>דכים</strong> (זכים) <strong>הם, כנים הם, צדיקים הם. הל"ק</strong> — <strong>אין לך חלק</strong> (בחילוף ה"א בחי"ת) <strong>בהן.</strong> והמשכו של סדר אלף בית זה: <strong>ומרז"ן ש"ת</strong> — <strong>אמר</strong> (ומ"ר) <strong>גיהנם לפניו: רבונו של עולם, מרי</strong> (אדוני), <strong>זניני מזרעו של שת</strong> (כל בני אדם וישראל בכללם).
 <strong>אמר ליה</strong> <small>[לו]</small> הקדוש ברוך הוא לפי סדר אחר של אל"ף בי"ת: <strong>א"ל ב"מ</strong> — לא בם, כלומר, לא יהא לך חלק בהם, <strong>ג"ן ד"ס</strong> — <strong>להיכן אוליכן, לגן הדס</strong> (גן עדן). <strong>ה"ע ו"פ</strong> — <strong>אמר גיהנם לפני הקדוש ברוך הוא: רבונו של עולם, עיף אנכי</strong> (צמא וזקוק לאנשים שיטפלו בי). אמר לו הקדוש ברוך הוא: <strong>ז"צ ח"ק</strong> — <strong>הללו זרעו של יצחק, ט"ר י"ש כ"ת</strong> — <strong>טר</strong> (נטור, חכה), <strong>יש לי כיתות כיתות של גוים שאני נותן לך</strong> במקומם.
## דף קד:
 <big>א משנה</big> <strong>הכותב</strong> בשבת <strong>שתי אותיות בהעלם אחד</strong> (בשגגה אחת) — <strong>חייב. כתב בדיו</strong> או <strong>בסם</strong> או <strong>בסיקרא</strong> (צבע אדום) או <strong>בקומוס ו</strong>כן <strong>בקנקנתום ו</strong>כן <strong>בכל דבר שהוא</strong> עושה <strong>רושם</strong> — חייב. כתב <strong>על שני כותלי</strong> בית העומדים ב<strong>זויות ו</strong>כן <strong>על שני לווחי</strong> (דפי) <strong>פינקס והן</strong> (הכתובים) <strong>נהגין</strong> (נקראים) <strong>זה עם זה</strong> — <strong>חייב. הכותב</strong> בשבת <strong>על בשרו</strong> — <strong>חייב. המסרט</strong> אותיות <strong>על בשרו</strong> בשוגג בשבת — <strong>ר' אליעזר מחייב חטאת וחכמים פוטרין.</strong>
 <strong>כתב במשקין</strong> או <strong>במי פירות,</strong> או שרטט אותיות <strong>באבק דרכים</strong> או <strong>באבק הסופרים</strong> (חול ששמים הסופרים כדי ליבש את הדיו) <strong>ובכל דבר שאינו,</strong> אין הכתב, <strong>מתקים</strong> — <strong>פטור.</strong> וכן אם כתב <strong>לאחר ידו</strong> (שהחזיק את העם בצד גב היד) או <strong>ברגלו</strong> או <strong>בפיו ו</strong>כן <strong>במרפיקו,</strong> וכן אם <strong>כתב</strong> רק <strong>אות אחת</strong> אפילו היתה ב<strong>סמוך לכתב</strong> קיים אחר, <strong>ו</strong>כן <strong>כתב על גבי כתב,</strong> וכן אם <strong>נתכוון לכתוב חי"ת</strong> ועלו בידו שני חלקיה של החי"ת <strong>וכתב</strong> כעין <strong>שני זיי"נין,</strong> או כתב אות <strong>אחת בארץ ואחת בקורה</strong> שבגג, וכן אם <strong>כתב על שני כותלי הבית</strong> או <strong>על שני דפי פנקס ואין נהגין</strong> (נקראים) <strong>זה עם זה</strong> — בכל אלה <strong>פטור. כתב אות אחת</strong> כ<strong>נוטריקון,</strong> שהשתמש בה כקיצור המרמז על מלה שלימה — <strong>ר' יהושע בן בתירא מחייב וחכמים פוטרין.</strong>
 <big>ב גמרא</big> מתחילה מזהים את המלים השונות במשנה. <strong>דיו</strong> הא <strong>דיותא</strong> העשוייה מפיח. <strong>סם</strong> הוא <strong>סמא. סקרא</strong> — <strong>אמר רבה בר בר חנה:</strong> בארמית <strong>סקרתא שמה. קומוס</strong> הוא הקרוי בארמית <strong>קומא,</strong> והוא שרף היוצא מן האילן. <strong>קנקנתום</strong> — <strong>אמר רבה בר בר חנה</strong> שכך <strong>אמר שמואל:</strong> זהו <strong>חרתא דאושכפי</strong> <small>[השחור של הסנדלרים],</small> גפרת נחושת.
 <big>ג</big> <strong>ו</strong>עוד שנינו במשנה שהכותב <strong>בכל דבר שהוא רושם</strong> — חייב. ושואלים: <strong>לאתויי מאי</strong> <small>[להביא,</small> להוסיף את <small>מה]</small> באה פיסקה זו? ומשיבים: <strong>לאתויי הא דתני</strong> <small>[להביא</small> את ההלכה <small>הזו ששנה]</small> <strong>ר' חנניא</strong> בהלכות כתיבת הגט: <strong>כתבו במי טריא</strong> (מין פרי) <strong>ו</strong>כן <strong>אפצא</strong> (מי עפצים) ולא בדיו — <strong>כשר.</strong> וכן מה ש<strong>תני</strong> <small>[שנה]</small> <strong>ר' חייא: כתבו</strong> לגט <strong>באבר</strong> (עופרת) <strong>בשחור</strong> (פיח) (גאונים) <strong>ובשיחור</strong> (קנקנתום) — <strong>כשר.</strong> וכיון שדברים אלה נחשבים כעושים רושם קבוע — מתחייבים על כתיבתם בשבת.
 <big>ד</big> שנינו במשנה ש<strong>המסרט</strong> בשבת <strong>על בשרו</strong> צורת אותיות — פטור. <strong>תניא</strong> <small>[שנויה</small> ברייתא<small>],</small> <strong>אמר להן ר' אליעזר לחכמים: והלא בן סטדא</strong> המפורסם <strong>הוציא כשפים ממצרים</strong> שכתבם <strong>בסריטה שעל בשרו,</strong> שכתב לעצמו את נוסחאות הכשפים בסריטות שבבשרו! <strong>אמרו לו: שוטה היה, ואין מביאין ראיה מן השוטים,</strong> וכל אדם אין דרכו לכתוב כן. ודרך אגב שואלים: מדוע קוראים לו <strong>"בן סטדא"?</strong> הלא <strong>בן פנדירא הוא! אמר רב חסדא:</strong> ה<strong>בעל</strong> שהיה כאילו אביו נקרא <strong>"סטדא",</strong> ה<strong>בועל</strong> את אמו שהוא אביו האמיתי היה שמו <strong>"פנדירא".</strong> ושואלים: והלא ה<strong>בעל</strong> — <strong>פפוס בן יהודה הוא! אלא אמו</strong> היא שנקראה <strong>"סטדא",</strong> ועל שמה קראו לו "בן סטדא". ושואלים: והלא <strong>אמו מרים מגדלא</strong> <small>[קולעת]</small> <strong>שער נשיא הואי</strong> <small>[הנשים היתה]</small> וכך היה שמה! ומסבירים: אין זו סתירה, ש"סטדא" אינו אלא כינוי, <strong>כדאמרי</strong> <small>[כפי שאומרים]</small> <strong>בפומבדיתא: סטת דא</strong> <small>[סטתה זו]</small> <strong>מבעלה,</strong> ועל כן נקראה "סטדא".
 <big>ה</big> שנינו במשנה שאם <strong>כתב</strong> בשבת <strong>אות אחת סמוך לכתב</strong> קיים — פטור. ושואלים: <strong>מאן</strong> <small>[מיהו]</small> ה<strong>תנא</strong> הסבור כן? <strong>אמר רבא בר רב הונא:</strong> הלכה זו היא ש<strong>לא כ</strong>שיטת <strong>ר' אליעזר. דאי</strong> <small>[שאם]</small> <strong>כ</strong>שיטת <strong>ר' אליעזר</strong> היא, <strong>האמר</strong> <small>[הרי</small> הוא <small>אמר]</small> שהמוסיף חוט <strong>אחת על האריג</strong> הארוג כבר — <strong>חייב</strong> משום אורג. שלשיטתו אף שחוט אחד, או אות אחת, אינם נחשבים כשלעצמם, כיון שחשובים הם בצירופם מתחייב עליהם.
 <big>ו</big> שנינו במשנה שאם <strong>כתב</strong> בשבת <strong>על גבי כתב</strong> קיים — פטור. ושואלים: <strong>מאן</strong> <small>[מיהו]</small> ה<strong>תנא</strong> הסבור כן? <strong>אמר רב חסדא:</strong> תנא זה <strong>לא</strong> סבר <strong>כ</strong>שיטת <strong>ר' יהודה. דתניא</strong> <small>[ש</small>כן <small>שנינו</small> בברייתא<small>]:</small> <strong>הרי שהיה צריך לכתוב את השם</strong> (שם הוי"ה) בספר תורה ונתבלבל <strong>ונתכוין לכתוב</strong> במקום זה <strong>"יהודה", ו</strong>אולם תוך כדי כתיבה <strong>טעה ולא הטיל בו</strong> את האות <strong>דל"ת</strong> ונמצא השם כתוב על ידי שתי טעויות אלה, דינו הוא ש<strong>מעביר עליו קולמוס</strong> בדיו אחרת <strong>ומקדשו,</strong> כלומר, כותבו מתוך כוונת קדושת כתיבת שם, אלו <strong>דברי ר' יהודה. וחכמים אומרים:</strong> אפילו יוסיף עליו כתב <strong>אין השם מן המובחר.</strong> הרי שלשיטת ר' יהודה הכותב על גבי כתב הוא ככותב כתיבה חדשה.
 <big>ז</big> <strong>תנא</strong> <small>[שנויה</small> ברייתא<small>]:</small> <strong>כתב</strong> בשבת <strong>אות אחת והשלימה</strong> בכך <strong>לספר, ארג חוט אחד והשלימה</strong> בכך <strong>לבגד</strong> שלם — <strong>חייב.</strong> ושואלים: <strong>מאן</strong> <small>[מיהו]</small> ה<strong>תנא</strong> הסבור כן? <strong>אמר רבא בר רב הונא:</strong> שיטת <strong>ר' אליעזר היא,</strong> ש<strong>אמר</strong> שאף אם הוסיף בשבת אריגה של חוט <strong>אחת</strong> בלבד <strong>על האריג</strong> — <strong>חייב. רב אשי אמר: אפילו תימא רבנן</strong> <small>[תאמר</small> שהוא כשיטת <small>חכמים],</small> ואולם אפשר לומר שהעושה כן כדי <strong>להשלים</strong> בכך את עשיית הבגד <strong>שאני</strong> <small>[שונה],</small> שאף אם אינו מתחייב משום אורג הרי הוא מתחייב לפחות משום מכה בפטיש, שהרי הוא משלים מלאכה.
 <strong>אמר ר' אמי: כתב אות אחת</strong> על נייר אחד <strong>בטבריא ו</strong>אות <strong>אחת</strong> על נייר אחר <strong>בציפורי</strong> — <strong>חייב,</strong> שמלאכת <strong>כתיבה</strong> שלימה <strong>היא</strong> שעשה, <strong>אלא שמחוסר קריבה</strong> ולכשיקרבו את שני הדפים הכתובים נמצא שכתב שתי אותיות. ושואלים, <strong>והתנן</strong> <small>[והרי שנינו</small> במשנה<small>]:</small> <strong>כתב</strong> שתי אותיות <strong>על שני כותלי הבית ו</strong>כן <strong>על שני דפי פנקס ואין נהגין זה עם זה</strong> — <strong>פטור,</strong> ואם כן כל שכן שייפטר כשכתב בשתי ערים רחוקות! ומתרצים: <strong>התם</strong> <small>[שם]</small> בדפי פנקס <strong>מחוסר מעשה</strong> נוסף של תלישה או חיתוך לצורך <strong>קריבה</strong> (קירוב האותיות), ואולם <strong>הכא</strong> <small>[כאן]</small> בשתי ערים ואף שהן רחוקות מכל מקום <strong>לא מחוסר מעשה</strong> נוסף לצורך <strong>קריבה.</strong>
 <strong>תנא</strong> <small>[שנה</small> החכם<small>]</small> בתוספתא: <strong>הגיה אות אחת</strong> בשבת — <strong>חייב.</strong> ותוהים: <strong>השתא</strong> <small>[עכשיו,</small> הרי<small>]</small> אם <strong>כתב</strong> בשבת <strong>אות אחת</strong> — <strong>פטור,</strong> ואיך תאמר שכאשר <strong>הגיה אות אחת חייב?! אמר רב ששת: הכא במאי עסקינן</strong> <small>[כאן במה אנו עוסקים]</small> — <strong>כגון שנטלו לגגו של חי"ת ועשאו שני זיי"נין</strong> ונמצא שבהגהה זו כתב שתי אותיות בבת אחת. <strong>רבא אמר:</strong> אין צריך להסביר כי מדובר דווקא במקרה זה, אלא אפילו <strong>כגון שנטלו לתגו</strong> (החלק האחורי הבולט) <strong>של דל"ת ועשאו רי"ש,</strong> שעל ידי כך מתקן את הכתוב. ובשל תיקון הכתובים חייב משום מכה בפטיש.
 <strong>תנא</strong> <small>[שנה</small> החכם<small>]:</small> <strong>נתכוין לכתוב</strong> בשבת <strong>אות אחת</strong>
## דף קה.
 <strong>ועלו בידו</strong> בסופו של דבר <strong>שתים</strong> — <strong>חייב.</strong> ושואלים: <strong>והתנן</strong> <small>[והרי שנינו</small> במשנה<small>]</small> שבכגון זה הוא <strong>פטור!</strong> ומתרצים: <strong>לא קשיא</strong> <small>[אין</small> זה <small>קשה];</small> <strong>הא</strong> <small>[זה]</small> ששנינו שפטור — מדובר באופן <strong>דבעי זיוני</strong> <small>[שצריכות</small> האותיות <small>תגים],</small> ואילו <strong>הא</strong> <small>[זה]</small> ששנינו שחייב — הרי זה באופן <strong>דלא בעי זיוני</strong> <small>[שאינן צריכות תגים].</small> שאם היו כבר האותיות מתוייגות כדינן והפריד ביניהן — הרי זה ככותב שתי אותיות.
 <big>א</big> שנינו במשנה שאם <strong>כתב</strong> בשבת <strong>אות אחת</strong> כ<strong>נוטריקון</strong> (קיצור), <strong>ר' יהושע בן בתירה מחייב</strong> אותו <strong>וחכמים פוטרין. אמר ר' יוחנן משום</strong> (בשם) <strong>ר' יוסי בן זימרא: מנין ללשון נוטריקון מן התורה</strong> — <strong>שנאמר: "</strong>ולא יקרא עוד את שמך אברם והיה שמך אברהם <strong>כי א"ב המו"ן גוים נתתיך"</strong> (בראשית יז, ה). הרי שהפסוק עצמו מקצר אב המון לאברהם. ואף את תיבות "אב המון" דרשו לשון נוטריקון: <strong>אב נתתיך לאומות, בחור</strong> (בחיר) <strong>נתתיך באומות, המון חביב נתתיך באומות, מלך נתתיך לאומות, ותיק נתתיך לאומות, נאמן נתתיך לאומות.</strong>
 <strong>ר' יוחנן דידיה אמר</strong> <small>[משלו</small> עצמו <small>אמר]</small> על <strong>"אנכי"</strong> שבתחילת עשרת הדברות, שהוא <strong>נוטריקון</strong> של: <strong>אנא נפשי כתיבת יהבית</strong> <small>[אני בעצמי כתבתי ונתתי].</small> <strong>רבנן אמרי</strong> <small>[חכמים אמרו]</small> שהוא נוטריקון של: <strong>אמירה נעימה כתיבה יהיבה</strong> <small>[נתונה].</small> <strong>איכא דאמרי</strong> <small>[יש שאומרים,</small> דורשים<small>]</small> את <strong>"אנכי" למפרע</strong> (הפוך), כך: <strong>יהיבה</strong> <small>[נתונה]</small> <strong>כתיבה נאמנין אמריה.</strong>
 <strong>דבי</strong> <small>[בבית</small> מדרשו<small>]</small> של <strong>ר' נתן אמרי</strong> <small>[אמרו]</small> שיש נוטריקון אחר בתורה: <strong>"</strong>ויאמר אליו מלאך ה' על מה הכית את אתונך זה שלש רגלים הנה אנכי יצאתי לשטן <strong>כי יר"ט הדרך לנגדי"</strong> (במדבר כב, לב) "ירט" נוטריקון של <strong>יראה, ראתה, נטתה</strong> האתון. <strong>דבי</strong> <small>[בבית</small> מדרשו<small>]</small> של <strong>ר' ישמעאל תנא</strong> <small>[שנה</small> החכם<small>]:</small> המלה <strong>"כרמ"ל"</strong> בפסוק "ולחם וקלי וכרמל" (ויקרא כג, יד) משמעה — <strong>כר מלא,</strong> כשגרעין התבואה ממלא את השבולת. <strong>רב אחא בר יעקב אמר:</strong> את דברי דוד "והנה עמך שמעי בן גרא בן הימיני מבחורים <strong>והוא קללני קללה נמרצ"ת</strong> ביום לכתי מחניים" (מלכים א ב, ח) יש לדרוש ש"נמרצת" הוא <strong>נוטריקון: נואף הוא, מואבי הוא, רוצח הוא, צורר הוא, תועבה הוא.</strong>
 <strong>רב נחמן בר יצחק אמר</strong> שיש במקרא נוטריקון נוסף: <strong>"</strong>ויאמר יהודה מה נאמר לאדוני <strong>מה נדבר ומה נצטד"ק"</strong> (בראשית מד, טז), שהוא ראשי תיבות של: <strong>נכונים אנחנו, צדיקים אנחנו, טהורים אנחנו, דכים</strong> (טהורים) <strong>אנחנו, קדושים אנחנו.</strong>
 <big>ב משנה</big> <strong>הכותב</strong> בשבת <strong>שתי אותיות בשתי העלמות,</strong> וכגון שנזכר בינתיים ששבת היום, אות <strong>אחת</strong> ב<strong>שחרית ו</strong>אות <strong>אחת בין הערבים, רבן גמליאל מחייב</strong> חטאת כשוגג במלאכה גמורה <strong>וחכמים פוטרין.</strong>
 <big>ג גמרא</big> ושואלים: <strong>במאי קמיפלגי</strong> <small>[במה,</small> באיזה עיקרון <small>הם חולקים]?</small> <strong>רבן גמליאל סבר</strong> <small>[סבור]</small> ש<strong>אין ידיעה</strong> נחשבת <strong>לחצי שיעור,</strong> שאם נודע לאדם שחטא בשגגה לאחר שעבר בדבר הפחות מן השיעור שמתחייבים עליו — אין ידיעה זו נחשבת, ואם שגג שוב בחלק אחר של אותה עבירה מצטרפים שני החלקים ליחידה אחת. <strong>ורבנן סברי</strong> <small>[וחכמים סבורים]</small> כי <strong>יש ידיעה לחצי שיעור,</strong> ואם נודע לו בין שני חלקי המעשה האסור הרי כל חלק נחשב לדבר בפני עצמו ואינו מצטרף עוד לחבירו.
 
 <big>א משנה</big> <strong>ר' אליעזר אומר: האורג</strong> מתחייב על מלאכה זו בשבת אם ארג <strong>שלשה חוטין בתחילה</strong> של האריגה <strong>ו</strong>כן אם מוסיף חוט <strong>אחת על האריג</strong> המצוי כבר. <strong>וחכמים אומרים: בין בתחילה בין בסוף שיעורו</strong> כדי להתחייב — אריגת <strong>שני חוטין. העושה שתי בתי נירין,</strong> כלומר, קושר את חוטי השתי בין שעשה זאת <strong>בנירין</strong> או <strong>בקירוס, בנפה</strong> או <strong>בכברה</strong> וכן <strong>בסל</strong> — <strong>חייב</strong> משום עשיית בתי נירים. <strong>והתופר,</strong> שיעורו להתחייב — ב<strong>שתי תפירות. והקורע</strong> מתחייב אם עשה זאת בשיעור שיש בו <strong>על מנת לתפור</strong> במקום הקרע כדי לתקנו <strong>שתי תפירות.</strong>
 <big>ב גמרא</big> <strong>כי אתא</strong> <small>[כאשר בא]</small> <strong>ר' יצחק</strong> מארץ ישראל לבבל <strong>תני</strong> <small>[שנה]</small> בדברי ר' אליעזר <strong>"שתים",</strong> כלומר, שני חוטים בתחילה. ושואלים: <strong>והאנן תנן</strong> <small>[והרי אנו שנינו</small> במשנתנו<small>]</small> <strong>"שלשה "!</strong> ומשיבים: <strong>לא קשיא</strong> <small>[אין</small> הדבר <small>קשה],</small> כי <strong>הא</strong> <small>[זה]</small> אחד מן המקורות — מדבר <strong>באלימי</strong> <small>[בעבים],</small> <strong>הא</strong> <small>[זה,</small> האחר<small>]</small> — מדבר <strong>בקטיני</strong> <small>[בדקים].</small> <strong>אמרי לה להאי גיסא</strong> <small>[יש שאמרו זאת</small> ופירשו <small>לצד זה],</small> לחייב בעבים יותר מבדקים, <strong>ואמרי לה להאי גיסא</strong> <small>[ויש שאמרו זאת</small> ופירשו <small>לצד זה,</small> לחייב בדקים יותר מבעבים<small>].</small> ומפרטים, <strong>אמרי לה להאי גיסא</strong> <small>[יש שאמרו זאת</small> ופירשו <small>לצד זה]:</small> <strong>אלימי</strong> — <strong>תלתא לא סתרי, תרי</strong> — <strong>סתרי</strong> <small>[</small>חוטים <small>עבים</small> — <small>שלושה אין</small> אריגתם <small>נסתרת,</small> אבל <small>שניים</small> — <small>נסתרים],</small> <strong>קטיני</strong> — <strong>תרי נמי לא סתרי</strong> <small>[דקים</small> — <small>אפילו שניים אינם נסתרים].</small> <strong>ואמרי לה להאי גיסא</strong> <small>[ויש שאמרו זאת</small> ופירשו <small>לצד זה]:</small> <strong>קטיני</strong> — <strong>תלתא ידיעי, תרי</strong> — <strong>לא ידיעי</strong> <small>[</small>ב<small>דקים</small> — <small>שלושה</small> חוטים <small>ניכרים, שניים</small> — <small>אינם ניכרים],</small> <strong>אלימי</strong> — <strong>תרי נמי ידיעי</strong> <small>[</small>ב<small>עבים</small> — <small>שניים גם כן ניכרים].</small>
 <strong>תניא</strong> <small>[שנויה</small> ברייתא<small>]:</small> <strong>האורג שלשה חוטין בתחילה ו</strong>כן חוט <strong>אחד על האריג</strong> — <strong>חייב. וחכמים אומרים: בין בתחילה בין בסוף</strong> — <strong>שיעורן שני חוטין. ובשפה</strong> של הבגד הארוגה מחוטים אחרים או בצבע אחר הריהו מתחייב — על <strong>שני חוטין ברוחב שלשה בתי נירין</strong> (שלושה חוטי שתי). ומדוע מתחייב עליו? <strong>הא</strong> <small>[הרי]</small> <strong>למה זה דומה</strong> — <strong>לאורג צלצול</strong> (שרוך) <strong>קטן,</strong> ולצורך זה ארג <strong>שני חוטין</strong> ממנו <strong>ברוחב שלשה בתי נירין,</strong> שהם רוחבו של השרוך. ומה שאמרנו <strong>והאורג שלשה חוטין בתחילה ואחד על האריג</strong> שהוא <strong>חייב,</strong> הרי <strong>סתמא</strong> <small>[סתם</small> ברייתא זו<small>]</small> <strong>כ</strong>שיטת <strong>ר' אליעזר</strong> היא.
 <strong>תניא אידך</strong> <small>[שנויה</small> ברייתא <small>אחרת]:</small> <strong>האורג</strong> בשבת <strong>שני חוטין על הגס</strong> (אריג ?הרבה?) <strong>ועל האימרא</strong> (שפת הבגד לאורך חוט הערב) — <strong>חייב. ר' אליעזר אומר: אפילו</strong> ארג <strong>אחד</strong> — חייב. <strong>ו</strong>האורג <strong>בשפה</strong> (שפת הבגד לאורך חוט השתי), אם ארג <strong>שני חוטין ברוחב שלשה בתי נירין</strong> — <strong>חייב. הא</strong> <small>[הרי]</small> <strong>למה זה דומה</strong> — <strong>לאורג צלצול קטן</strong> ולצורך זה ארג <strong>שני חוטין על רוחב שלשה בתי נירין. ו</strong>מעירים: מה שאמרנו כאן ש<strong>האורג שני חוטין על הגס ועל האימרא חייב</strong> — הרי <strong>סתמא</strong> <small>[סתם</small> ברייתא זו<small>]</small> <strong>כ</strong>שיטת <strong>רבנן</strong> <small>[חכמים].</small>
 <big>ג</big> שנינו במשנה ש<strong>העושה</strong> בשבת <strong>שני בתי נירין</strong> — חייב. ושואלים: <strong>מאי</strong> <small>[מה]</small> הכוונה <strong>בנירין? אמר אביי: תרתי בבתי נירא וחדא בנירא</strong> <small>[שתיים</small> קושר, מרכיב <small>בבתי הניר,</small> בחוט השתי, <small>ואחת</small> קושר <small>בניר,</small> חוט היוצא מקנה האריגה<small>].</small> שנינו במשנה שחייבים על עשיית בתי נירים <strong>בקירוס,</strong> ושואלים: <strong>מאי</strong> <small>[מהו]</small> <strong>בקירוס</strong> זה? <strong>אמר רב: מצוביתא,</strong> החלק המקביל למוט העולה ויורד בנולים יציבים.
 <big>ד</big> <strong>ו</strong>עוד שנינו במשנה ש<strong>התופר</strong> בשבת שיעור להתחייב הוא ב<strong>שתי תפירות.</strong> ושואלים: <strong>הא תנינא</strong> <small>[הרי שנינו</small> כבר<small>]</small> <strong>ב</strong>רשימת <strong>אבות</strong> ה<strong>מלאכות: והתופר שתי תפירות!</strong> ומשיבים: <strong>משום דקבעי למיתנא סיפא</strong> <small>[שרצה לשנות בסוף]:</small> <strong>"והקורע על מנת לתפור שתי תפירות", קתני נמי</strong> <small>[שנה גם כן]</small> את דין <strong>התופר. ו</strong>עוד שנינו במשנה כי <strong>הקורע</strong> שיעורו כדי להתחייב — אם קרע על מנת לתפור שתי תפירות. ושואלים: <strong>הא נמי תנינא</strong> <small>[הרי גם כן</small> את דין הקורע <small>שנינו</small> כבר<small>]</small> <strong>ב</strong>רשימת <strong>אבות</strong> ה<strong>מלאכות! אלא משום דקבעי למיתני סיפא</strong> <small>[משום שרצה לשנות בסוף,</small> במשנה הבאה<small>],</small> הלכה חדשה, <strong>הקורע בחמתו ועל מתו, משום הכי קתני</strong> <small>[כך שנה]</small> גם <strong>התופר שתי תפירות.</strong>
 <strong>ו</strong>עוד שנינו במשנה שמתחייב אדם אם <strong>קורע</strong> בשבת בגד <strong>על מנת לתפור שתי תפירות.</strong> ושואלים: <strong>היכי משכחת לה</strong> <small>[היכן מוצא אתה אותה]</small> שיהא צורך לקרוע על מנת לתפור אחר כך?
## דף קה:
 <strong>דעבדא כי כיסתא</strong> <small>[שעשוי</small> הבגד <small>כעין כיס]</small> שנוצר מקום בולט בבגד ומפריע לתפירה, ולכן קורעים בו ומכניסים את הצד הבולט בתוך התפר.
 <big>א משנה</big> <strong>הקורע</strong> בגד <strong>בחמתו</strong> (בכעסו), <strong>ו</strong>כן אם קורע <strong>על מתו, וכל</strong> שאר <strong>המקלקלין</strong> בכל מלאכה — <strong>פטורין. והמקלקל על מנת לתקן</strong> — <strong>שיעורו</strong> כדי להתחייב הוא <strong>כ</strong>אותו שיעור המחייב את ה<strong>מתקן. שיעור המלבן, והמנפץ, והצובע, והטווה</strong> — <strong>כמלא רחב הסיט</strong> (הרוחב שבין האצבע והאמה) <strong>כפול, והאורג שני חוטין</strong> — <strong>שיעורו כמלא הסיט.</strong>
 <big>ב גמרא</big> שנינו במשנה שהקוע בחמתו ועל המת — פטור. <strong>ורמינהו</strong> <small>[ומשליכים,</small> ממראים סתירה<small>]</small> לדבר ממה ששנינו בברייתא: <strong>הקורע בחמתו ובאבלו ועל מתו</strong> — <strong>חייב</strong> משום מלאכה בשבת. ועוד אמרו: <strong>ואף על פי שמחלל את השבת</strong> בקריעה זו, מכל מקום <strong>יצא ידי</strong> חובת <strong>קריעה</strong> של אבילות. והרי שהקורע על מתו חייב! ומשיבים: <strong>לא קשיא</strong> <small>[אין</small> זה <small>קשה]</small> שכן <strong>הא</strong> <small>[זה]</small> ששנינו שחייב — הרי זה <strong>במת דידיה</strong> <small>[שלו],</small> שחייב לקרוע עליו, <strong>והא</strong> <small>[וזה]</small> ששנינו שפטור — הרי זה <strong>במת דעלמא</strong> <small>[סתם].</small>
 ושואלים: <strong>והא</strong> <small>[והרי]</small> אף במשנתנו <strong>"מתו" קתני</strong> <small>[שנינו]!</small> ומסבירים: <strong>לעולם</strong> תאמר שמדובר אף במשנתנו הפוטרת <strong>במת דידיה</strong> <small>[שלו,</small> קרובו<small>],</small> <strong>ובהנך דלאו</strong> <small>[ו</small>אולם מדובר <small>באותם שלא]</small> <strong>בני אבילות נינהו</strong> <small>[הם],</small> אותם קרובים שאין לגביהם חובת אבילות מן התורה. ושואלים: ובכל זאת, <strong>ואי</strong> <small>[ואם]</small> <strong>חכם הוא</strong> המת — <strong>חיובי מיחייב</strong> <small>[</small><small>חייב]</small> לקרוע עליו בין כך וכך, <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>חכם שמת</strong> — <strong>הכל קרוביו.</strong> ותוהים: <strong>הכל קרוביו סלקא דעתך</strong> <small>[עולה על דעתך]?!</small> <strong>אלא אימא</strong> <small>[אמור</small> תקן<small>]:</small> <strong>הכל כקרוביו,</strong> לומר ש<strong>הכל קורעין עליו</strong> את בגדיהם, ו<strong>הכל חולצין עליו,</strong> שמסירים את הלבוש מכתף אחת והולכים בכתף אחת חשופה כסימן אבל, ו<strong>הכל מברין עליו ברחבה,</strong> שאוכלים סעודת הבראה כאבלים, וכל זה משום שפטירת החכם היא אבידה לכל אדם מישראל. ומשיבים: <strong>לא צריכא</strong> <small>[נצרכה]</small> משנתנו אלא לאופן <strong>דלאו חכם הוא</strong> <small>[ש</small>המת <small>אינו חכם].</small>
 ועוד שואלים: <strong>ואי</strong> <small>[ואם]</small> <strong>אדם כשר הוא חיובי מיחייב</strong> <small>[חייב]</small> הלא לקרוע עליו בין כה וכה כאשר עומד שם בשעת פטירתו, <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>מפני מה מתים בניו ובנותיו של אדם כשהן קטנים</strong> — <strong>כדי שיבכה ויתאבל על אדם כשר.</strong> ותוהים: <strong>כדי שיבכה?!</strong> וכי <strong>ערבונא שקלי מיניה</strong> <small>[ערבון נוטלים ממנו]</small> כדי שימלא את חובתו?! <strong>אלא</strong> יש לתקן ולומר: <strong>מפני שלא בכה והתאבל על אדם כשר</strong> שמת, <strong>שכל הבוכה על אדם כשר</strong> שמת <strong>מוחלין לו על כל עונותיו, בשביל</strong> אותו <strong>כבוד שעשה</strong> למת. ומכל מקום קשה שהרי שנינו שצריך לקרו עליו! ומשיבים: <strong>לא צריכא</strong> <small>[נצרכה]</small> משנתנו אלא לאופן <strong>דלאו</strong> <small>[ש</small>המת <small>לא]</small> <strong>אדם כשר הוא.</strong>
 ועוד שואלים: <strong>ואי דקאי</strong> <small>[ואם</small> הוא באופן <small>שעומד]</small> בסמוך למת <strong>בשעת יציאת נשמה</strong> — <strong>חיובי מיחייב</strong> <small>[חייב]</small> בכל אופן, <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>ר' שמעון בן אלעזר אומר: העומד על</strong> (בסמוך) <strong>המת בשעת יציאת נשמה</strong> — <strong>חייב לקרוע, הא</strong> <small>[הרי]</small> <strong>למה זה דומה</strong> — <strong>לספר תורה שנשרפה!</strong> ומשיבים: <strong>לא צריכא, דלא קאי</strong> <small>[נצרכה</small> משנתנו, אלא לאופן <small>שאינו עומד]</small> בסמוך לו <strong>בשעת יציאת נשמה.</strong>
 <big>ג</big> ועוד שואלים: <strong>תינח</strong> <small>[נניח]</small> שתירצת את הסתירה, בענין <strong>מתו, אלא</strong> הסתירה בין דין הקורע ב<strong>חמתו</strong> שנאמר במשנתנו שפטור ובין דין הדין ששנינו בברייתא שהקורע ב<strong>חמתו</strong> חייב <strong>קשיא</strong> <small>[קשה]</small> שמשנתנו פוטרת בקורע בגדים בחמתו והברייתא מחייבת! ומשיבים: מדין הקורע ב<strong>חמתו</strong> שבמשנה על דין הקורע ב<strong>חמתו</strong> שבברייתא <strong>נמי לא קשיא</strong> <small>[גם כן אינו קשה],</small> שכן <strong>הא</strong> <small>[זו]</small> הברייתא המחייבת — היא כדברי <strong>ר' יהודה,</strong> ואילו <strong>הא</strong> <small>[זו]</small> משנתנו הפוטרת — היא כדברי <strong>ר' שמעון.</strong> ומפרטים: <strong>הא</strong> <small>[זו]</small> הברייתא המחייבת כדברי <strong>ר' יהודה</strong> היא ש<strong>אמר</strong> שכל העושה <strong>מלאכה</strong> אסורה <strong>שאין צריכה לגופה</strong> — <strong>חייב עליה,</strong> ולכן חייב אף הקורע בחמתו. ואילו <strong>הא</strong> <small>[זו]</small> משנתנו הפוטרת כדברי <strong>ר' שמעון</strong> היא ש<strong>אמר</strong> שכל <strong>מלאכה שאין צריכה לגופה</strong> — <strong>פטור עליה.</strong>
 ושואלים: <strong>אימר דשמעת ליה</strong> <small>[אמור ששמעת אותו]</small> את <strong>ר' יהודה</strong> האומר שחייב עליה רק <strong>במתקן,</strong> שלדעתו רק העושה מלאכת תיקון שאינה צריכה לגופה חייב, אבל <strong>במקלקל מי שמעת ליה</strong> <small>[האם שמעת אותו]</small> שחייב? <strong>אמר ר' אבין: האי נמי</strong> <small>[זה</small> הקורע בחמתו <small>גם כן]</small> <strong>מתקן הוא,</strong> משום <strong>דקעביד</strong> <small>[שעושה]</small> <strong>נחת רוח ליצרו,</strong> שנרגע מחמתו כשקורע את הבגד, ונמצא שנהנה ותיקן משהו על ידי כך. ושואלים: <strong>וכהאי גוונא מי שרי</strong> <small>[ובאופן זה האם</small> בכלל <small>מותר</small> לקרוע<small>]?</small> <strong>והתניא</strong> <small>[והרי שנינו</small> בברייתא<small>]</small> ש<strong>ר' שמעון בן אלעזר אומר משום</strong> (בשם) <strong>חילפא בר אגרא שאמר משום ר' יוחנן בן נורי: המקרע</strong> את <strong>בגדיו בחמתו והמשבר</strong> את <strong>כליו בחמתו, והמפזר</strong> את <strong>מעותיו בחמתו</strong> — <strong>יהא בעיניך כעובד עבודה זרה. שכך אומנתו של יצר הרע: היום אומר לו "עשה כך", ולמחר אומר לו "עשה כך". עד ש</strong>לבסוף, כשאדם זה אינו יכול להשתלט על יצריו, <strong>אומר לו</strong> היצר <strong>"עבוד עבודה זרה" והולך ועובד. אמר ר' אבין: מאי קראה</strong> <small>[מהו המקרא</small> המרמז על כך<small>]</small> — שנאמר: <strong>"לא יהיה בך אל זר ולא תשתחוה לאל נכר"</strong> (תהילים פא, י) — <strong>איזהו אל זר שיש בגופו של אדם</strong> ("בך") — <strong>הוי אומר: זה יצר הרע.</strong> נמצא שאסור לאדם לקרוע בגדים בחמתו כשהוא נהנה מסיפוק היצר בכך!
 ומשיבים: <strong>לא צריכא</strong> <small>[נצרכה]</small> אלא לאופן <strong>דקא עביד למירמא אימתא אאינשי ביתיה</strong> <small>[שעושה</small> זאת <small>להטיל אימה על אנשי ביתו],</small> ולהראותם שהוא כועס מאד הריהו קורע ומשבר דברים, אף שבאמת אינו כועס עד כדי כך. <strong>כי הא</strong> <small>[כמו</small> מעשה <small>זה]</small> ש<strong>רב יהודה</strong> כשרצה להראות כעס היה <strong>שליף מצבייתא</strong> <small>[תולש חוטים</small> מן הבגד<small>],</small> וכן <strong>רב אחא בר יעקב תבר מאני תבירי</strong> <small>[שבר כלים שבורים],</small> וכן <strong>רב ששת רמי לה לאמתיה מוניני ארישא</strong> <small>[היה משליך לשפחתו דגים קטנים על ראשה],</small> וכן <strong>ר' אבא תבר נכתמא</strong> <small>[שבר כיסוי של כד],</small> שחכמים אלה השתדלו לגרום נזק קטן ככל האפשר, ועם זאת לעשות רושם כאילו הם כועסים ביותר.
 <big>ד</big> ואגב הזכרת מקצת מדיני אבילות על אדם כשר ועל חכם, מביאים את מה ש<strong>אמר ר' שמעון בן פזי</strong> שכך <strong>אמר ר' יהושע בן לוי משום</strong> (בשם) <strong>בר קפרא: כל המוריד דמעות על אדם כשר</strong> — <strong>הקדוש ברוך הוא סופרן</strong> לאותן דמעות <strong>ומניחן בבית גנזיו,</strong> וכפי <strong>שנאמר: "נדי ספרתה אתה, שימה דמעתי בנאדך הלא בספרתך"</strong> (תהילים נו, ט). <strong>אמר רב יהודה</strong> שכך <strong>אמר רב: כל המתעצל בהספדו של חכם</strong> — <strong>ראוי לקוברו בחייו, שנאמר</strong> ביהושע: <strong>"ויקברו אותו בגבול נחלתו בתמנת סרח אשר בהר אפרים מצפון להר געש"</strong> (יהושע כד, ל), ולמדו חכמים: <strong>מלמד שרגש עליהן</strong> ה<strong>הר להורגן</strong> משום שלא הספידוהו כראוי. <strong>אמר ר' חייא בר אבא</strong> שכך <strong>אמר ר' יוחנן: כל המתעצל בהספדו של חכם</strong> — <strong>אינו מאריך ימים,</strong> ועונש זה הוא <strong>מדה כנגד מדה,</strong> שהוא לא נצטער על מות החכם — אף הוא ימות במהרה, וכך נוהג הקדוש ברוך הוא כפי <strong>שנאמר: "בסאסאה בשלחה תריבנה"</strong> (ישעיה כז, ח), ודרשו זאת שהקדוש ברוך הוא מעניש ("תריבנה") מדה במדה ("בסאסאה" — בסאה סאה).
 <strong>איתיביה</strong> <small>[הקשה לו]</small> <strong>ר' חייא בר אבא לר' יוחנן:</strong> והרי נאמר <strong>"ויעבדו העם את ה' כל ימי יהושע וכל ימי הזקנים אשר האריכו ימים אחרי יהושוע"</strong> (שופטים ב, ז), הרי שאף שלא הספידוהו כראוי האריכו ימים! <strong>אמר ליה</strong> <small>[לו]</small> ר' יוחנן: <strong>בבלאי</strong> <small>[בבלי],</small> עליך לדייק בלשון הכתוב: <strong>ימים</strong> אכן <strong>האריכו,</strong> ואולם <strong>שנים לא האריכו,</strong> שלא הוציאו אפילו שנה אחת. והקשה לו: <strong>אלא מעתה</strong> הכתוב <strong>"למען ירבו ימיכם וימי בניכם</strong> על האדמה אשר נשבע ה' לאבותיכם לתת להם כימי השמים על הארץ<strong>"</strong> (דברים יא, כא), וכי אף שם תאמר ששכרם שיאריכו רק <strong>ימים ולא שנים?</strong> ענה לו: <strong>ברכה שאני</strong> <small>[שונה],</small> ויש לפרש דברי ברכה במובן הרחב ביותר של המלה.
 <strong>ואמר ר' חייא בר אבא</strong> שכך <strong>אמר ר' יוחנן: אחד מן האחין שמת,</strong>
## דף קו.
 <strong>ידאגו כל האחין כולן</strong> שמא גם יום מיתתם מתקרב. וכן <strong>אחד מבני חבורה שמת</strong> — <strong>תדאג כל החבורה כולה. אמרי לה</strong> <small>[יש אומרים]</small> שיש לדאוג במיוחד <strong>כאשר מת</strong> ה<strong>גדול</strong> שבהם, שאם הוא לא ניצול מן הפורענות אחרים, ודאי שלא ינצלו. <strong>ואמרי לה</strong> <small>[ויש אומרים]</small> שיש לדאוג במיוחד כאשר <strong>מת</strong> ה<strong>קטן</strong> שבהם, שבעונשים מתחילים מן הקטן, ושמא תחילת עונש היא לכל החבורה.
 <big>א</big> <strong>ו</strong>עוד שנינו במשנה ש<strong>כל המקלקלין</strong> בשבת <strong>פטורין. תני</strong> <small>[שנה]</small> <strong>ר' אבהו</strong> ברייתא זו <strong>קמיה</strong> <small>[לפני]</small> <strong>ר' יוחנן: כל המקלקלין פטורין חוץ מחובל</strong> באדם <strong>ו</strong>ה<strong>מבעיר</strong> אש בשבת. <strong>אמר ליה</strong> <small>[לו]</small> ר' יוחנן: <strong>פוק תני לברא</strong> <small>[צא</small> ו<small>שנה בחוץ],</small> שברייתא זו אינה ראויה להיכנס ולהידון בתוך בית המדרש, כי המחייב ב<strong>חובל ומבעיר</strong> בשבת <strong>אינה משנה</strong> ידועה ואין להתחשב בה. <strong>ואם תמצא</strong> <small>[תרצה]</small> <strong>לומר</strong> שבכל זאת <strong>משנה</strong> היא — <strong>חובל</strong> יתחייב רק <strong>ב</strong>מקרה שחבל באדם מפני ש<strong>צריך</strong> לדם היוצא מן הפצע לתתו <strong>לכלבו,</strong> ו<strong>מבעיר</strong> בשבת יחייב רק <strong>ב</strong>מקרה ש<strong>צריך לאפרו.</strong>
 ושואלים: ור' אבהו כיצד חזר על ברייתא זו, <strong>והאנן תנן</strong> <small>[והרי אנו שנינו</small> במשנתנו<small>]</small> במפורש: <strong>כל המקלקלין פטורין,</strong> ומשמע שאף החובל והמבעיר בכלל הפטור! ומשיבים: לדעתו <strong>מתניתין</strong> <small>[משנתנו]</small> כשיטת <strong>ר' יהודה</strong> היא המחייב על מלאכה שאינה צריכה לגופה, ואילו ה<strong>ברייתא</strong> כשיטת <strong>ר' שמעון</strong> הפוטר בכך. ומסבירים <strong>מאי טעמא</strong> <small>[מה הטעם]</small> של <strong>ר' שמעון</strong> הסבור שחובל ומבעיר בשבת חייבים אף על פי שהם מקלקלים — <strong>מדאיצטריך קרא למישרא</strong> <small>[מ</small>מה <small>שהוצרך הכתוב</small> <strong>להתיר] מילה</strong> של ילד בשבת נלמד מכך: <strong>הא</strong> <small>[הרי]</small> ש<strong>חובל בעלמא</strong> <small>[סתם]</small> — <strong>חייב,</strong> שאין צורך להתיר את המילה בשבת אם מן התורה אין איסור בעשיית פצע.
 <strong>ו</strong>כן, <strong>מדאסר רחמנא</strong> <small>[מ</small>מה <small>שאסרה התורה]</small> <strong>הבערה</strong> בשבת אף <strong>גבי</strong> <small>[אצל]</small> דינה של <strong>בת כהן,</strong> שהתורה מחייבת בת כהן שזנתה בשריפה, אבל אין מבצעים גזר דין זה בשבת, הרי <strong>שמע מינה</strong> <small>[למד ממנה]</small> ש<strong>מבעיר בעלמא</strong> <small>[סתם]</small> <strong>חייב.</strong>
 ושואלים: <strong>ור' יהודה</strong> כיצד מסביר הוא דברים אלה? ואומרים: משום שסבור הוא כי <strong>התם</strong> <small>[שם]</small> — <strong>מתקן הוא,</strong> שמלאכות אלה מלאכות תיקון הן, ו<strong>כ</strong>דברי <strong>רב אשי.</strong> ש<strong>אמר רב אשי</strong> בענין זה: <strong>מה לי לתקן מילה</strong> ו<strong>מה לי לתקן כלי,</strong> הלא פעולה זו מטרתה תיקון. וכן <strong>מה לי לבשל פתילה,</strong> חתיכה של עופרת, שמיתה בשריפה נעשית בהרתחת פתילת עופרת ושפיכתה לגרון, ו<strong>מה לי לבשל סמנין</strong> (סממנים) במקדש. ולכן הוצרכה התורה לפרש באלה, מפני שיש בהם מלאכת תיקון, ואין ללמוד מהם לשאר המקלקלים.
 <big>ב</big> שנינו במשנה ש<strong>שיעור המלבן</strong> ומלאכות דומות כדי להתחייב עליהן בשבת הוא <strong>כמלא רוחב הסיט כפול. רב יוסף מחוי</strong> <small>[היה</small> <strong>מראה] כפול,</strong> שלדעתו כדי לקבוע את רוחב הסיט, יש למדוד את הרוחב שבין האצבע והאמה פעמיים. <strong>ר' חייא בר אמי מחוי</strong> <small>[מראה]</small> <strong>פשוט,</strong> שהרוחב בין האגודל והאצבע הריהו כרוחב הסיט כפול.
 <big>ג משנה</big> <strong>ר' יהודה אומר: הצד צפור</strong> ומכניסה <strong>למגדל</strong> (לארון, לכלוב), <strong>ו</strong>כן <strong>צבי</strong> שמכניסו <strong>לבית</strong> דווקא — <strong>חייב. וחכמים אומרים: צפור</strong> חייב עליה כשמכניסה <strong>למגדל</strong>
## דף קו:
 <strong>וצבי</strong> אף אם הכניסו רק <strong>לגינה ולחצר ולביברין</strong> — <strong>חייב. רבן שמעון בן גמליאל אומר: לא כל הביברין שוין. זה הכלל:</strong> אם הניצוד הוא עדיין <strong>מחוסר צידה,</strong> שצריך לרדוף אחריו כדי לתופסו במקום שאליו הכניסו <strong>פטור,</strong> ואם הכניסו למקום <strong>שאינו מחוסר צידה</strong> עוד — <strong>חייב.</strong>
 <big>א גמרא</big> <strong>תנן התם</strong> <small>[שנינו</small> במשנה <small>שם,</small> במסכת ביצה<small>]:</small> <strong>אין צדין דגים מן הביברין ביום טוב, ואין נותנין לפניהם מזונות,</strong> שאין מפרנסים ביום טוב בעלי חיים שאי אפשר לאכלם בו ביום. <strong>אבל צדין חיה ועוף</strong> מתוך הביברים ושוחטים אותם <strong>ו</strong>כן <strong>נותנין לפניהם מזונות. ורמינהו</strong> <small>[ומשליכים,</small> מראים סתירה לזה<small>]</small> ממה ששנינו בתוספתא: <strong>ביברין של חיות ושל עופות ושל דגים</strong> — <strong>אין צדין מהם ביום טוב, ואין נותנין לפניהם מזונות.</strong> נמצא כי <strong>קשיא</strong> <small>[קשה]</small> מדין <strong>חיה</strong> שבמשנה לדין <strong>חיה</strong> שבברייתא, וכן <strong>קשיא</strong> <small>[קשה]</small> מדין <strong>העופות</strong> שבמשנה על דין ה<strong>עופות</strong> שבברייתא.
 ואומרים: <strong>בשלמא</strong> <small>[נניח]</small> מענין <strong>חיה</strong> על ענין <strong>חיה לא קשיא</strong> <small>[אין</small> זה <small>קשה],</small> כי <strong>הא</strong> <small>[זו]</small> הברייתא האוסרת — היא כשיטת <strong>ר' יהודה</strong> במשנתנו, שבעל חיים שהכניסו לביבר עדיין אינו נחשב כניצוד. <strong>הא</strong> <small>[זו]</small> המשנה במסכת ביצה המתירה — כשיטת <strong>רבנן</strong> <small>[חכמים]</small> היא שכל בעל חיים המצוי בביברים הוא כניצוד.
 <strong>אלא</strong> מדין <strong>עופות</strong> על דין <strong>עופות קשיא</strong> <small>[קשה]!</small> <strong>וכי תימא</strong> <small>[ואם תאמר]</small> כי מענין <strong>עופות</strong> על ענין <strong>עופות נמי לא קשיא</strong> <small>[גם כן אינו קשה],</small> כי <strong>הא</strong> <small>[זו,</small> המשנה המתירה<small>]</small> מדברת — ב<strong>ביבר מקורה,</strong> שמאחר והוא מקורה נחשבים העופות הנמצאים בו לניצודים כבר ואין איסור בצידתן מתוכו, <strong>והא</strong> <small>[וזו,</small> התוספתא האוסרת<small>],</small> מדברת ב<strong>ביבר שאינו מקורה,</strong> ואין הם נחשבים כניצודים, ולכן צידת מתוכו נחשבת כצידה גמורה — הלא דבר זה אינו פתרון, <strong>והא</strong> <small>[והרי]</small> <strong>בית</strong> ש<strong>מקורה הוא, ובין ל</strong>שיטת <strong>ר' יהודה ובין ל</strong>שיטת <strong>רבנן</strong> <small>[חכמים],</small> <strong>צפור</strong> צידתה כשמכניסה <strong>למגדל</strong> — <strong>אין</strong> <small>[כן],</small> אבל אם מכניסה רק <strong>לבית</strong> — <strong>לא,</strong> אין זו צידה!
 <strong>אמר רבה בר רב הונא: הכא</strong> <small>[כאן]</small> במשנתנו, שלפיה הכנסת צפור לבית אינה נחשבת לצידה, <strong>בצפור דרור עסקינן</strong> <small>[אנו עוסקים],</small> <strong>לפי שאינה מקבלת מרות,</strong> ואינה נבהלת, ואף שהיא בבית משתמטת היא מן הידיים. <strong>דתנא דבי</strong> <small>[ששנה</small> החכם <small>מבית</small> מדרשו<small>]</small> של <strong>ר' ישמעאל: למה נקרא שמה "צפור דרור"</strong> — <strong>מפני שדרה בבית כבשדה.</strong> ואם כן התירוץ שההבדל בין המשנה והתוספתא הוא שבמקום אחד מדובר בביבר מקורה, יש לו תוקף ואינו נסתר ממשנתנו. ואומרים: <strong>השתא דאתית להכי</strong> <small>[עכשיו כשהגעת לכך]</small> להסביר את הסתירה בין המקורות לא על בסיס מחלוקת בין חכמים שונים אלא על פי השוני שבמקרים — מדין <strong>חיה</strong> על דין <strong>חיה נמי לא קשיא</strong> <small>[גם כן אינו קשה],</small> כי <strong>הא</strong> <small>[זו,</small> התוספתא האוסרת<small>]</small> — מדברת <strong>בביבר גדול,</strong> שאף שאכן אינם יכולים לברוח ממנו, מכל מקום עדיין יכולים הם לברוח ממקום למקום בתוכו ואינם נחשבים כניצודים, ולכך תפישתם נחשבת כצידה, ואילו <strong>הא</strong> <small>[זו,</small> המשנה המתירה<small>]</small> — מדברת <strong>בביבר קטן,</strong> שמאחר ואינם יכולים לברוח בתוכו ממקום למקום הריהם נחשבים כניצודים כבר ואין תפישתם בתוכו נחשבת לצידה.
 ושואלים: <strong>היכי דמי</strong> <small>[כיצד הוא בדיוק]</small> <strong>ביבר גדול, היכי דמי</strong> <small>[כיצד הוא בדיוק]</small> <strong>ביבר קטן? אמר רב אשי: כל היכא דרהיט בתריה ומטי לה בחד שיחייא</strong> <small>[מקום שרץ אחריה ומגיע אליה בכפיפה אחת]</small> — הרי זה <strong>ביבר קטן. ואידך</strong> <small>[</small>וכל <small>אחר]</small> — הוא <strong>ביבר גדול. אי נמי</strong> <small>[או גם כן]:</small> <strong>כל היכא דנפיל טולא</strong> <small>[שנופל צל]</small> ה<strong>כתלים אהדדי</strong> <small>[מזה לזה]</small> — הרי זה <strong>ביבר קטן,</strong> שהיה לכותלי הביבר גובה קבוע. <strong>ואידך</strong> <small>[והאחר]</small> שאינו כן — הוא <strong>ביבר גדול. ואי נמי</strong> <small>[ואו גם כן]:</small> <strong>כל היכא דליכא עוקצי עוקצי</strong> <small>[מקום שאין</small> בו <small>פינות פינות]</small> — הרי הוא <strong>ביבר קטן, ואידך</strong> <small>[</small>וכל <small>אחר]</small> — הוא <strong>ביבר גדול.</strong>
 <big>ב</big> שנינו במשנה ש<strong>רבן שמעון בן גמליאל אומר:</strong> לא כל הביברין שווין, והדבר תלוי אם הוא עדיין מחוסר צידה שבכגון זה התופסו חייב ובין אם אינו צריך צידה שבכגון זה התופסו פטור. <strong>אמר רב יוסף</strong> שכך <strong>אמר רב יהודה</strong> שכך <strong>אמר שמואל: הלכה כרבן שמעון בן גמליאל</strong> בענין זה. <strong>אמר ליה</strong> <small>[לו]</small> <strong>אביי:</strong> אם פוסק אתה <strong>הלכה</strong> כמותו, <strong>מכלל</strong> הדברים ניתן ללמוד <strong>דפליגי</strong> <small>[ש</small>הם <small>חלוקים],</small> או שמא אין מחלוקת כזאת ודברי רבן שמעון לא נחלקו בהם? <strong>אמר ליה</strong> <small>[לו]</small> <strong>מאי נפקא</strong> <small>[מה יוצא]</small> <strong>לך מינה</strong> <small>[מזה]</small> אם תדע שיש מחלוקת? הלא בין כך ובין כך הלכה כמותו! ענה לו על פי הפתגם העממי: <strong>גמרא גמור זמורתא תהא</strong> <small>[למד לימודך וזמר תהיה],</small> כלומר, וכי די בחזרה בלבד על דברי ההלכה? הלא יש צורך לעיין בדברים ולהבינם, אף אם אין בכך מסקנה להלכה.
 <strong>תנו רבנן</strong> <small>[שנו חכמים]</small> בברייתא: <strong>הצד</strong> בשבת <strong>צבי סומא ו</strong>כן <strong>ישן</strong> — <strong>חייב.</strong> אבל אם צד צבי <strong>חיגר, ו</strong>כן <strong>זקן ו</strong>כן <strong>חולה</strong> — <strong>פטור. אמר ליה</strong> <small>[לו]</small> <strong>אביי לרב יוסף: מאי שנא הני ומאי שנא הני</strong> <small>[מה שונים אלה ומה שונים אלה]?</small> ענה לו: <strong>הני עבידי לרבויי</strong> <small>[אלה,</small> הסומא והישן, <small>עשויים להישמט]</small> כשירגישו שנוגעים בהם, ונמצא שיש בתפיסתם משום ציד, ואילו <strong>הני לא עבידי לרבויי</strong> <small>[ואלה,</small> החיגר הזקן והחולה <small>אינם עשויים להישמט]</small> והריהם כניצודים ועומדים. ושואלים: <strong>והתניא</strong> <small>[והרי שנינו</small> בברייתא<small>]</small> שהצד צבי <strong>חולה</strong> — <strong>חייב! אמר רב ששת,</strong> יש להסביר את הסתירה כך: <strong>הא</strong> <small>[זו]</small> שאמרנו שהוא אינו כניצוד וחייב — הרי זה <strong>בחולה מחמת אישתא</strong> <small>[קדחת],</small> שעדיין הוא עשוי להשתמט ולהימלט, <strong>הא</strong> <small>[זו]</small> שאמרנו שהוא כניצוד מאליו ופטור — הרי זה <strong>בחולה מחמת אובצנא</strong> <small>[עייפות,</small> תשישות<small>]</small> ואינו מסוגל להימלט.
 <big>ג</big> <strong>תנו רבנן</strong> <small>[שנו חכמים]</small> בברייתא: <strong>הצד חגבין גזין צרעין ויתושין בשבת</strong> — <strong>חייב,</strong> אלו <strong>דברי ר' מאיר. וחכמים אומרים:</strong> לא הכל שווים לענין זה, אלא <strong>כל שבמינו ניצוד,</strong> כלומר, שרגילים אנשים לצודו לצרכם — <strong>חייב, וכל שאין במינו ניצוד</strong> — <strong>פטור. תניא אידך</strong> <small>[שנויה</small> ברייתא <small>אחרת]:</small> <strong>הצד חגבים בשעת הטל</strong> — <strong>פטור,</strong> שמחמת הקור החגבים כמשותקים. <strong>בשעת השרב</strong> — <strong>חייב. אלעזר בן מהבאי אומר: אם היו מקלחות ובאות</strong> בלהקה גדולה — <strong>פטור,</strong> שאין קושי לתפוס אז חגב אחד. <strong>איבעיא להו</strong> <small>[נשאלה להם]</small> לבני הישיבה: <strong>אלעזר בן מהבאי</strong> האם <strong>ארישא קאי</strong> <small>[על ראש</small> הברייתא <small>הוא עומד,</small> מתייחס<small>],</small> ומחמיר לומר שאף בשעת הטל אם אינם באות בלהקה גדולה הצדן חייב, <strong>או אסיפא קאי</strong> <small>[על סוף</small> הברייתא <small>הוא עומד,</small> מתייחס<small>]</small> וחולק, שלדעתו אף בשעת השרב אם הן באות בלהקה הריהו פטור? <strong>תא שמע</strong> <small>[בוא</small> ו<small>שמע]</small> פתרון לדבר ממה ששנינו במקור אחר, שאמרו בו במפורש: <strong>הצד חגבין בשעת הטל</strong> — <strong>פטור. בשעת השרב</strong> — <strong>חייב, אלעזר בן מהבאי אומר: אפילו בשעת השרב אם היו מקלחות ובאות</strong> — <strong>פטור.</strong>
 <big>ד משנה</big> <strong>צבי שנכנס</strong> מעצמו <strong>לבית ונעל אחד בפניו</strong> — <strong>חייב</strong> משום מלאכת צד. <strong>נעלו שנים</strong> — <strong>פטורין,</strong> שלא עשה כל אחד מהם מלאכה שלמה. <strong>לא יכול אחד לנעול</strong> אותו שער <strong>ונעלו שנים</strong> — <strong>חייבין,</strong> כיון שזו דרך עשיית מלאכה זו, בשנים יחד. <strong>ור' שמעון פוטר,</strong> כשיטתו ששניים השותפים בעבודה אחת לעולם אינם חייבים מן התורה.
 <big>ה גמרא</big> <strong>אמר ר' ירמיה בר אבא אמר שמואל: הצד ארי בשבת</strong> — <strong>אינו חייב</strong> משום מלאכת צד <strong>עד שיכניסנו לגורזקי</strong> (כלוב) <strong>שלו,</strong> שעד שלא יעשה כן אינו בגדר ניצוד.
 <big>ו משנה</big> <strong>ישב האחד על הפתח</strong> של חצר שהיה בה צבי <strong>ולא מילאהו,</strong> ו<strong>ישב השני ומילאהו</strong> — <strong>השני חייב,</strong> משום שעל ידו נגמרה מלאכת הציד. ואולם אם <strong>ישב הראשון על הפתח ומילאהו, ובא השני וישב בצידו, אף על פי שעמד הראשון והלך לו</strong> ונשאר השני לשמור על הצבי — <strong>הראשון חייב והשני פטור,</strong> וטעמו של דבר: <strong>הא למה זה,</strong> מעשהו של השני, <strong>דומה</strong> — <strong>לנועל את ביתו לשומרו ונמצא צבי</strong> שניצוד מבעוד יום <strong>שמור בתוכו,</strong> שכיון שלא ניצוד הצבי על ידו אינו חייב משום ציד, אפילו הוא מוסיף לשומרו בשבת.
## דף קז.
 <big>א גמרא</big> <strong>אמר ר' אבא</strong> שכך <strong>אמר רב חייא בר אשי</strong> שכך <strong>אמר רב: נכנסה לו צפור תחת כנפיו</strong> (שולי בגדו) בשבת, ואינה יכולה לצאת — <strong>יושב ומשמרו עד שתחשך,</strong> ולאחר צאת השבת יכול לקחת את הציפור. <strong>מתיב</strong> <small>[מקשה]</small> על כך <strong>רב נחמן בר יצחק</strong> ממה ששנינו במשנתנו: <strong>ישב הראשון על הפתח ומלאהו, ובא השני וישב בצדו, אף על פי שעמד הראשון והלך לו</strong> — <strong>הראשון חייב והשני פטור. מאי לאו</strong> <small>[האם לא]</small> נפרש כאן, כמו בכל מסכת שבת שהכוונה היא שהוא אכן <strong>פטור אבל</strong> מלכתחילה <strong>אסור</strong> לו לעשות כן, ונמצא שמכל מקום יש איסור בדבר, וכיצד אמר רב שיושב ומשמר את הצפור לכתחילה? ודוחים: <strong>לא,</strong> אלא הכוונה במשנה היא <strong>פטור ומותר.</strong> ומוסיפים: <strong>הכי נמי מסתברא, מדקתני סיפא</strong> <small>[כך גם כן מסתבר</small> לומר, <small>מ</small>מה <small>ששנינו בסוף]:</small> <strong>למה זה דומה</strong> — <strong>לנועל את ביתו לשומרו ונמצא צבי</strong> שניצוד מבעוד יום <strong>שמור בתוכו,</strong> ו<strong>מכלל</strong> הדברים אתה למד ומבין שהוא <strong>פטור ומותר,</strong> ממש כנעילת דלת הבית! ומסכמים: <strong>שמע מינה</strong> <small>[למד ממנה]</small> שכן הוא.
 <strong>איכא דאמרי</strong> <small>[יש שאומרים]</small> מעין הדברים הללו בסגנון אחר, ש<strong>אמר רב נחמן בר יצחק: אף אנן נמי תנינא</strong> <small>[אף אנו גם כן שנינו]</small> סיוע לדברי רב, ממה שנאמר במשנתנו: <strong>אף על פי שעמד הראשון והלך לו</strong> — <strong>הראשון חייב והשני פטור,</strong> ו<strong>מאי לאו</strong> <small>[האם לא]</small> הכוונה היא ש<strong>פטור ומותר?</strong> ודוחים: <strong>לא, פטור אבל אסור.</strong> ואמר רב נחמן: דבר זה בלתי אפשרי, <strong>הא מדקתני סיפא</strong> <small>[הרי מ</small>מה <small>שלמדנו בסוף]</small> <strong>הא למה זה דומה</strong> — <strong>לנועל את ביתו לשומרו, ונמצא צבי שמור בתוכו, מכלל</strong> הדברים אתה למד שהכוונה היא <strong>פטור ומותר.</strong> ומסכמים: אכן <strong>שמע מינה</strong> <small>[למד ממנה]</small> שכן הוא.
 <big>ב</big> ובענין זה <strong>אמר שמואל: כל פטורי</strong> <small>[הפטורים,</small> לשון "פטור"<small>]</small> האמורים בהלכות <strong>שבת,</strong> הכוונה היא ש<strong>פטור אבל אסור, לבר מהני תלת</strong> <small>[חוץ משלושה אלה]</small> שהכוונה היא ש<strong>פטור ומותר: חדא הא</strong> <small>[אחת זו,</small> בענין צבי<small>],</small> <strong>וממאי</strong> <small>[וממה]</small> אנו מסיקים ש<strong>פטור ומותר?</strong> — <strong>דקתני סיפא</strong> <small>[ש</small>כן <small>שנינו בסוף]</small> <strong>למה זה דומה</strong> — <strong>לנועל את ביתו לשומרו, ונמצא צבי שמור בתוכו. ואידך</strong> <small>[</small>והדוגמא <small>האחרת]</small> של פטור ומותר — מה שאמרו: <strong>המפיס מורסא</strong> (הפותח פצע שיש בו מוגלה) <strong>בשבת, אם</strong> עשה כן כדי <strong>לעשות לה</strong> למורסה <strong>פה</strong> (פתח) קבוע — <strong>חייב,</strong> ו<strong>אם להוציא ממנה לחה</strong> — <strong>פטור. וממאי</strong> <small>[וממה</small> אנו יודעים<small>]</small> ש<strong>פטור ומותר? דתנן</strong> <small>[ש</small>כן <small>שנינו</small> במשנה<small>]:</small> <strong>מחט של יד</strong> (קטנה המיועדת לתפירת בגדים) — מטלטלים אותה בשבת כדי <strong>ליטול בה את הקוץ,</strong> והרי שנטילת קוץ מותרת לכתחילה בשבת, עד שמותר אף לטלטל כלי לצורך זה. <strong>ואידך</strong> <small>[ו</small>מקרה <small>אחר]</small> מה שאמרו: <strong>הצד נחש בשבת, אם</strong> היה <strong>מתעסק בו שלא ישכנו</strong> ואגב כך צד אותו — <strong>פטור,</strong> ו<strong>אם</strong> צד אותו על מנת להשתמש בו <strong>לרפואה</strong> — <strong>חייב, וממאי</strong> <small>[וממה</small> אנו מוכיחים<small>]</small> ש<strong>פטור ומותר</strong> — <strong>דתנן</strong> <small>[ש</small>כן <small>שנינו</small> במשנה<small>]:</small> <strong>כופין</strong> לכתחילה <strong>קערה על הנר בשביל שלא תאחוז</strong> האש <strong>בקורה, ו</strong>כן כופים קערה <strong>על צואה של קטן</strong> שלא להתלכלך בה, <strong>ועל עקרב</strong> לשמור אותו <strong>שלא תישך,</strong> והוא הדין אם כן בנחש.
 
 <big>א משנה</big> <strong>שמנה שרצים האמורים בתורה</strong> ("וזה לכם הטמא בשרץ השורץ על הארץ החולד והעכבר והצב למינהו. והאנקה והכוח והלטאה והחמט והתנשמת". ויקרא יא, כט–ל), <strong>הצדן והחובל בהן</strong> בשבת — <strong>חייב. ושאר שקצים ורמשים, החובל בהן</strong> — <strong>פטור.</strong> ואף אלה, <strong>הצדן לצורך</strong> — <strong>חייב,</strong> ו<strong>שלא לצורך</strong> — <strong>פטור. חיה ועוף שברשותו</strong> שהם ביתיים ונשמעים לו, <strong>הצדן</strong> — <strong>פטור, ו</strong>אולם <strong>החובל בהן</strong> — <strong>חייב.</strong>
 <big>ב גמרא</big> שואלים: <strong>מדקתני</strong> <small>[מ</small>מה <small>ששנינו]</small> <strong>"החובל בהן חייב" מכלל</strong> הדברים אתה למד <strong>דאית להו</strong> <small>[שיש להם]</small> <strong>עור,</strong> שאין חיוב בחובל אלא כשיש עור על גבי הבשר, ודם המכה היוצא מן העורקים מצטבר מתחת לעור. <strong>מאן</strong> <small>[מיהו]</small> ה<strong>תנא</strong> הסבור כן? <strong>אמר שמואל:</strong> שיטת <strong>ר' יוחנן בן נורי היא, דתנן</strong> <small>[ש</small>כן <small>שנינו</small> במשנה<small>],</small> <strong>ר' יוחנן בן נורי אומר: שמנה שרצים</strong> האמורים בתורה <strong>יש להן עורות,</strong> ואף שבשרם מטמא, עורם אינו כבשרם ואינו מטמא, וחכמים אומרים שאחדים מהם עורם כבשרם ומטמא כמוהו. <strong>רבה בר רב הונא אמר</strong> בשם <strong>רב: אפילו תימא רבנן</strong> <small>[תאמר</small> שמשנתנו כשיטת <small>חכמים],</small> <strong>עד כאן לא</strong> שמענו כי <strong>פליגי רבנן עליה</strong> <small>[חלוקים עליו חכמים]</small> על <strong>ר' יוחנן בן נורי אלא לענין טומאה, דכתיב</strong> <small>[ש</small>כן <small>נאמר]</small> לאחר רשימת השרצים: <strong>"אלה הטמאים לכם</strong> בכל השרץ כל הנוגע בהם במותם יטמא עד הערב<strong>"</strong> (ויקרא יא, לא), ומן הריבוי "הטמאים" למדו חכמים <strong>לרבות</strong> שרצים שבפסוק השני <strong>שעורותיהן</strong> מטמאים <strong>כבשרן, אבל לענין שבת</strong> — <strong>אפילו רבנן מודו</strong> <small>[חכמים מודים]</small> שיש להם עור נפרד מן הבשר.
 ומקשים: <strong>ולענין שבת לא פליגי</strong> <small>[אינם חלוקים]?!</small> <strong>והתניא</strong> <small>[והרי שנינו</small> בברייתא<small>]:</small> <strong>הצד אחד משמנה שרצים האמורים בתורה, החובל בהן</strong> — <strong>חייב,</strong> אלו <strong>דברי ר' יוחנן בן נורי, וחכמים אומרים: אין עור אלא</strong>
## דף קז:
 <strong>למה שמנו חכמים</strong> ואמרו שמחשיבים את עורותיהם כבשרם. ומקשים: <strong>אדרבה</strong> <small>[להיפך],</small> <strong>למה שמנו חכמים</strong> שמחשיבים עורותיהם כבשרם <strong>אין להם עור! ואמר אביי, הכי קאמר</strong> <small>[כך אמר]</small> התנא בברייתא: <strong>אין עור חלוק מבשר אלא למה שלא מנו חכמים, אמר ליה</strong> <small>[לו]</small> <strong>רבא: הא</strong> <small>[הרי]</small> <strong>"למה שמנו חכמים" קאמר</strong> <small>[אמר]</small> וכיצד יכול אתה להפוך את הגירסה? <strong>אלא אמר רבא, הכי קאמר</strong> <small>[כך אמר]:</small> <strong>אין עור מטמא כבשר אלא למה שמנו חכמים.</strong> על הסבר זה מקשים: <strong>מכלל</strong> סגנון הדברים יוצא ש<strong>ר' יוחנן בן נורי</strong> סבור כי <strong>הנך נמי</strong> <small>[גם אותם]</small> ש<strong>לא מנו חכמים מטמאין? והא קתני</strong> <small>[והרי שנינו]</small> להיפך, <strong>ר' יוחנן בן נורי אומר: שמנה שרצים יש להן עורות ו</strong>הם <strong>לא מטמאין! אמר רב אדא בר מתנה: תריץ הכי</strong> <small>[תרץ,</small> תקן <small>כך],</small> <strong>וחכמים אומרים: לענין טומאה אין עור למה שמנו חכמים.</strong> לפי הסבר זה נחלקו ר' יוחנן בן נורי וחכמים רק בדיני טומאה.
 ומקשים: <strong>ואכתי</strong> <small>[ועדיין]</small> האם ברור כי <strong>לענין שבת לא פליגי</strong> <small>[נחלקו]?</small> <strong>והתניא</strong> <small>[והרי שנינו</small> בברייתא<small>]:</small> <strong>הצד</strong> בשבת <strong>אחד משמנה שרצים האמורים בתורה, החובל בהן</strong> — <strong>חייב, בשרצים שיש להן עורות. ואיזו היא חבורה שאינה חוזרת</strong> — אם <strong>נצרר הדם</strong> במקום אחד תחת העור <strong>אף על פי שלא יצא. ר' יוחנן בן נורי אומר: שמנה שרצים יש להן עורות.</strong> ונמצא איפוא שנחלקו גם לענין שבת.
 <strong>אמר רב אשי: מאן</strong> <small>[מיהו]</small> ה<strong>תנא קמא</strong> <small>[הראשון]</small> — <strong>ר' יהודה</strong> הוא, <strong>דאזיל בתר גישתא</strong> <small>[שהולך</small> בסברתו <small>אחר המישוש],</small> שיש לו שיטה שונה ואינו מחלק בין השרצים לפי הנאמר הפסוקים, אלא דן על פי מישוש העור אם עור של כל שרץ נחשב נפרד מבשרו או שוה לו. <strong>דתנן</strong> <small>[ש</small>כן <small>שנינו</small> במשנה<small>],</small> <strong>ר' יהודה אומר: הלטאה</strong> אף שמוזכרת בפסוק דינה <strong>כחולדה,</strong> שלדעתו יש לה עור בפני עצמו. <strong>אבל רבנן דפליגי עליה</strong> <small>[חכמים החלוקים עליו]</small> על <strong>ר' יוחנן לענין טומאה,</strong> מכל מקום <strong>לענין שבת מודו ליה</strong> <small>[מודים</small> הם <small>לו]</small> שלכל השרצים יש עורות. ומקשים: <strong>אי הכי</strong> <small>[אם כן]</small> הוא, אם כן קשה <strong>האי</strong> <small>[</small>לשון <small>זה]</small> שנאמר בברייתא <strong>"דברי ר' יוחנן בן נורי",</strong> שכן <strong>"דברי ר' יוחנן</strong> בן נורי <strong>ומחלוקתו</strong> <small>[והחולקים עליו]</small> <strong>" מיבעי ליה</strong> <small>[צריך היה לו</small> לומר<small>],</small> שכן גם חכמים החולקים על ר' יוחנן לענין טומאה מסכימים לשיטתו בדין שבת! ומשיבים: זו אינה קושיה, ו<strong>תני</strong> <small>[שנה]:</small> <strong>"דברי ר' יוחנן בן נורי ומחלוקתו".</strong>
 <strong>בעא מיניה</strong> <small>[שאל ממנו]</small> <strong>לוי מרבי: מנין לחבורה</strong> שהיא מכה <strong>שאינה חוזרת?</strong> אמר לו, <strong>דכתיב</strong> <small>[ש</small>כן <small>נאמר]:</small> <strong>"היהפך כושי עורו ונמר חברברתיו"</strong> (ירמיהו יג, כג). ומסבירים: <strong>מאי</strong> <small>[מה</small> פירוש<small>]</small> <strong>"חברברתיו"? אילימא דקאי ריקמי ריקמי</strong> <small>[אם תאמר שעומדים,</small> שיש בו <small>כתמי צבע</small> בעור הנמר<small>]</small> — זה לא יתכן, שכן <strong>האי</strong> <small>[</small>לשון <small>זה]</small> <strong>"ונמר חברברתיו"</strong> אינו מתאים, אלא <strong>"נמר גווניו" מבעי ליה</strong> <small>[צריך היה לו</small> לומר<small>]!</small> <strong>אלא,</strong> "חברבורותיו" משמעו — חבורותיו — פצעיו, ו<strong>ככושי; מה עורו</strong> של <strong>כושי אינה חוזרת</strong> ומשתנה ללבן, <strong>אף חבורה אינה חוזרת.</strong>
 <big>א</big> <strong>ו</strong>עוד שנינו במשנה כי <strong>שאר שקצים</strong> הצד אותן פטור. ומדייקים: <strong>הא</strong> <small>[הרי]</small> אם <strong>הורגן</strong> — <strong>חייב.</strong> ושואלים: <strong>מאן</strong> <small>[מיהו]</small> ה<strong>תנא</strong> הסבור כן? <strong>אמר ר' ירמיה:</strong> הלכה זו שיטת <strong>ר' אליעזר היא, דתניא</strong> <small>[ש</small>כן <small>שנינו</small> בברייתא<small>],</small> <strong>ר' אליעזר אומר: ההורג כינה בשבת</strong> — <strong>כהורג גמל בשבת.</strong> נמצא שהוא החכם הסבור שחייבים על הריגת כל בעל חיים. <strong>מתקיף לה</strong> <small>[מקשה עליה]</small> <strong>רב יוסף:</strong> ושמא לא כן הוא, שכן <strong>עד כאן לא</strong> שמענו כי <strong>פליגי רבנן עליה</strong> <small>[חלוקים חכמים עליו]</small> על <strong>ר' אליעזר אלא בכינה</strong> בלבד, ש<strong>אינה פרה ורבה. אבל שאר שקצים ורמשים</strong> ש<strong>פרין ורבין</strong> — <strong>לא פליגי</strong> <small>[נחלקו]</small> עליו.
 <strong>ו</strong>ביסודו של דבר <strong>שניהם לא למדוה</strong> להלכה זו <strong>אלא מאילים</strong> המאדמים שעורותיהם שימשו לכיסוי המשכן. <strong>ר' אליעזר סבר</strong> <small>[סבור]</small> שכדי להתחייב על הריגת בעל חי בשבת צריך שיהיה הוא <strong>כאילים, מה אילים שיש בהן נטילת נשמה</strong> (נטילת חיים) בהריגתם, <strong>אף כל שיש בו נטילת נשמה,</strong> ומשום כך גם כינה חייבים על הריגתה. <strong>ורבנן סברי</strong> <small>[וחכמים סבורים]</small> אף הם כי כדי להתחייב על הריגת בעל חי בשבת צריך שיהא הוא <strong>כאילים,</strong> ואולם בדרך לימוד שונה: <strong>מה אילים</strong> שהם <strong>פרין ורבין</strong> — <strong>אף כל</strong> יצור ש<strong>פרה ורבה</strong> חייבים עליו, וכינה שאינה פרה ורבה אין חייבים עליה. <strong>אמר ליה</strong> <small>[לו]</small> <strong>אביי</strong> לרב יוסף: <strong>ו</strong>כי <strong>כינה אין פרה ורבה? והאמר מר</strong> <small>[והרי אמר החכם]:</small> <strong>יושב הקדוש ברוך הוא וזן מקרני ראמים ועד ביצי כינים,</strong> הרי שהכינים פרות ורבות על ידי הטלת ביצים! אמר לו: <strong>מינא</strong> <small>[מין]</small> <strong>הוא</strong> של יצורים <strong>דמיקרי</strong> <small>[הנקראים]</small> <strong>"ביצי כינים",</strong> ואולם לכינים עצמם אין ביצים ממש.
 ועוד הקשה: <strong>והתניא</strong> <small>[והרי שנינו</small> בברייתא<small>]</small> במקום אחר העוסקת ברשימת שרצים: <strong>טפויי וביצי כינים!</strong> ותירץ לו: <strong>מינא</strong> <small>[מין]</small> <strong>הוא</strong> של יצורים <strong>דמיקרי</strong> <small>[הנקראים]</small> <strong>"ביצי כינים".</strong> ועוד הקשה: <strong>והרי פרעוש</strong> שלדעת הכל הוא <strong>פרה ורבה, ותניא</strong> <small>[ושנויה</small> ברייתא<small>]:</small> <strong>הצד פרעוש בשבת, ר' אליעזר מחייב ור' יהושע פוטר! אמר רב אשי:</strong> וכי מענין <strong>צידה</strong> על ענין <strong>הריגה קרמית</strong> <small>[אתה משליך,</small> מקשה<small>]?!</small> <strong>עד כאן לא</strong> שמענו כי <strong>פליגי</strong> <small>[נחלקו]</small> <strong>ר' אליעזר ור' יהושע, אלא דמר סבר</strong> <small>[שחכם זה,</small> ר' אליעזר, <small>סבור]</small> <strong>דבר שאין במינו ניצוד,</strong> שאין רגילים לצוד ממין זה — <strong>חייב</strong> בכל זאת על צידתו, <strong>ומר סבר</strong> <small>[וחכם</small> זה, ר' יהושע, <small>סבור]:</small> <strong>פטור. אבל לענין הריגה</strong> — <strong>אפילו ר' יהושע מודה</strong> שחייב.
 <big>ב</big> שנינו במשנה כי <strong>הצדן</strong> לשרצים אם היה זה <strong>לצורך</strong> — <strong>חייב,</strong> ושלא לצורך — פטור. ושאלו: <strong>מאן</strong> <small>[מיהו]</small> ה<strong>תנא</strong> הסבור כן? <strong>אמר רב יהודה</strong> שכך <strong>אמר רב:</strong> הלכה זו שיטת <strong>ר' שמעון היא,</strong> ש<strong>אמר</strong> שכל <strong>מלאכה שאין צריכה לגופה</strong> — <strong>פטור עליה.</strong>
 <strong>איכא דמתני לה אהא</strong> <small>[יש ששונים אותה,</small> את הערתו של רב, <small>על</small> משנה <small>זאת]:</small> <strong>המפיס מורסא בשבת, אם</strong> נתכוון <strong>לעשות לה פה</strong> — <strong>חייב, אם להוציא ממנה לחה</strong> — <strong>פטור.</strong> ושאלו: <strong>מאן</strong> <small>[מיהו]</small> ה<strong>תנא</strong> הסבור כן? ו<strong>אמר רב יהודה אמר רב:</strong> הלכה זו שיטת <strong>ר' שמעון היא,</strong> ש<strong>אמר</strong> שכל <strong>מלאכה שאין צריכה לגופה</strong> — <strong>פטור עליה.</strong>
 <strong>ואיכא דמתני לה אהא</strong> <small>[ויש השונים אותה,</small> את הערתו של רב, <small>על</small> משנה <small>זאת]:</small> <strong>הצד נחש בשבת, אם מתעסק בו שלא ישכנו</strong> — <strong>פטור,</strong> ו<strong>אם</strong> צדו מפני שנתכוין להשתמש בו <strong>לרפואה</strong> — <strong>חייב.</strong> ושאלו: <strong>מאן</strong> <small>[מיהו]</small> ה<strong>תנא</strong> הסבור כן? <strong>אמר רב יהודה</strong> שכך <strong>אמר רב:</strong> הלכה זו שיטת <strong>ר' שמעון היא,</strong> ש<strong>אמר</strong> שכל <strong>מלאכה שאינה צריכה לגופה פטור עליה.</strong>
 <big>ג</big> <strong>אמר שמואל: השולה דג מן הים, כיון שיבש</strong> בו בדג שטח בגודל מטבע של <strong>כסלע</strong> — <strong>חייב,</strong> שדג זה אינו יכול לחיות עוד ונמצא שהרגו כשהוציאו מן המים. <strong>אמר ר' יוסי בר אבין: ו</strong>הוא שיבש <strong>בין סנפיריו. אמר רב אשי: לא תימא</strong> <small>[אל תאמר,</small> תבין<small>]</small> ש<strong>יבש ממש, אלא אפילו דעבד רירי</strong> <small>[שנעשה</small> במקום הנגיעה בדג מלא <small>רירים]</small> הרי זה כיובש.
 <strong>אמר מר בר המדורי</strong> שכך <strong>אמר שמואל: הושיט ידו</strong> בשבת <strong>למעי בהמה ודלדל</strong> את ה<strong>עובר שבמעיה</strong> ממקומו ברחם — <strong>חייב.</strong> ושואלים: <strong>מאי טעמא</strong> <small>[מה טעם]</small> הדבר? שאין נראה לחשוב את העובר שעדיין לא נולד כיצור חי ממש שההורגו יהא חייב עליו. <strong>אמר רבא: בר המדורי אסברא</strong> <small>[הסביר]</small> זאת <strong>לי, לאו</strong> <small>[האם לא]</small> <strong>אמר רב ששת: האי מאן</strong> <small>[מי]</small> ש<strong>תלש כשותא</strong> <small>[כשות]</small> בשבת <strong>מ</strong>על ה<strong>היזמי ו</strong>ה<strong>היגי</strong> שהוא טפילה עליהם, <strong>מיחייב</strong> <small>[</small>הריהו <small>מתחייב]</small> <strong>משום עוקר דבר מגידולו. הכא נמי מיחייב</strong> <small>[כאן גם כן,</small> בעובר הריהו <small>מתחייב]</small> <strong>משום עוקר דבר מגידולו. אמר אביי: האי מאן</strong> <small>[מי]</small> ש<strong>תלש</strong>
## דף קח.
 <strong>פיטרא מאונא דחצבא</strong> <small>[פטריה מאוזן הכד]</small> בשבת — <strong>חייב משום עוקר דבר מגידולו. מתיב</strong> <small>[מקשה]</small> על כך <strong>רב אושעיא</strong> ממה ששנינו: <strong>התולש</strong> בשבת <strong>מעציץ נקוב</strong> — <strong>חייב, ושאינו נקוב</strong> — <strong>פטור.</strong> שכיוון שגדל בעציץ שאינו נקוב אינו נחשב כמחובר, ולכך אין דנים את התולשו כעוקר דבר מגידולו! ומשיבים: <strong>התם</strong> <small>[שם]</small> בעציץ שאינו נקוב — <strong>לאו היינו רביתיה</strong> <small>[אין זו</small> דרך <small>גידולו],</small> שכרגיל צמחים נזרעים באדמה, ועציץ שאינו נקוב מנותק ממנה, ואולם <strong>הכא</strong> <small>[כאן]</small> — <strong>היינו רביתיה</strong> <small>[זוהי</small> דרך <small>גידולו].</small>
 <big>א</big> שנינו במשנה שהחובל ב<strong>חיה ועוף</strong> בשבת חייב. <strong>אמר רב הונא: כותבין תפילין על גבי עור של עוף טהור. אמר רב יוסף: מאי קא משמע לן</strong> <small>[מה השמיע לנו]</small> בכך? אם <strong>דאית ליה</strong> <small>[שיש לו]</small> לעוף <strong>עור,</strong> ונחשב עור לכל דבר — הרי <strong>תנינא</strong> <small>[</small>כבר <small>שנינו]:</small> <strong>החובל בהן</strong> (בחיה ועוף) — <strong>חייב,</strong> ואין חיוב בחבלה אלא על יצירת חבורה מתחת לעור. הרי שיש לעוף עור! <strong>אמר ליה</strong> <small>[לו]</small> <strong>אביי: טובא קא משמע לן</strong> <small>[הרבה השמיע לנו],</small> <strong>דאי ממתניתין, הוה אמינא</strong> <small>[שאם</small> רק <small>ממשנתנו, הייתי אומר]</small> כי <strong>כיון דאית ביה ניקבי ניקבי</strong> <small>[שיש בו,</small> בעור העוף <small>נקבים נקבים]</small> <strong>לא</strong> נתיר לכתוב עליו דברי קדושה, שאין לכתוב על עור שיש בו נקבים, על כן <strong>קא משמע לן</strong> <small>[השמיע לנו]</small> <strong>כדאמרי במערבא</strong> <small>[כמו שאומרים במערב,</small> בארץ ישראל<small>]:</small> <strong>כל נקב שהדיו עוברת עליו</strong> ואינה חודרת לתוכו — <strong>אינו נקב</strong> לפסול את הכתיבה על גבי נקב זה.
 על המסקנה שעור העוף נחשב לעור, <strong>מיתיבי</strong> <small>[הקשה]</small> <strong>ר' זירא:</strong> והלא שנינו בברייתא שמן הכתוב "ושיסע אותו <strong>בכנפיו</strong> לא יבדיל והקטיר אותו הכהן המזבחה על העצים אשר על האש" (ויקרא א, יז) למדנו <strong>להכשיר</strong> אף <strong>את העור</strong> שיהא כשר להקרבה על גבי המזבח, מה שאין כן בעולת בהמה שפושטים את עורה לפני הקרבתה. <strong>ואי סלקא דעתך</strong> <small>[ואם עולה על דעתך]</small> שעור העוף <strong>עור הוא,</strong> אם כן <strong>היכי מרבי ליה קרא</strong> <small>[כיצד מרבה אותו הכתוב]?</small> <strong>אמר ליה</strong> <small>[לו]</small> <strong>אביי:</strong> אין זו קושיה, אמנם <strong>עור הוא ו</strong>בכל זאת <strong>רחמנא רבייה</strong> <small>[התורה ריבתה אותו]</small> להכשירו להקרבה וגזירת הכתוב היא.
 <strong>איכא דאמרי</strong> <small>[יש שאומרים]</small> בלשון אחרת, ש<strong>אמר ר' זירא: אף אנן נמי תנינא</strong> <small>[אנו גם כן שנינו]</small> סיוע להלכה זו, מה שנאמר <strong>"בכנפיו"</strong> — הרי זה <strong>לרבות את העור, אי אמרת בשלמא</strong> <small>[נניח אם אומר אתה]</small> כי <strong>עור הוא</strong> — <strong>היינו דאיצטריך קרא לרבוייה</strong> <small>[זוהי</small> הסיבה <small>שהצטרך הכתוב לרבותו]</small> במפורש, שאם כי הוא עור מכל מקום יש להקריבו. <strong>אלא אי אמרת לאו</strong> <small>[אם אומר אתה</small> כי <small>לא]</small> <strong>עור הוא</strong> — <strong>אמאי איצטריך קרא לרבוייה</strong> <small>[מדוע הוצרך הכתוב לרבותו],</small> שמהיכן יעלה על דעתנו שלא יקריבוהו? <strong>אמר ליה</strong> <small>[לו]</small> <strong>אביי:</strong> אין זו ראייה גמורה, ו<strong>לעולם אימא</strong> <small>[אומר]</small> <strong>לך</strong> כי <strong>לאו</strong> <small>[לא]</small> <strong>עור הוא, ואיצטריך</strong> <small>[ו</small>בכל זאת <small>נצרך],</small> הדבר, שכן <strong>סלקא דעתך אמינא</strong> <small>[יעלה</small> <strong>על דעתך לומר]</strong> כי <strong>כיון דאית ביה פירצי פירצי</strong> <small>[שיש בו נקבים נקבים],</small> על כן הוא <strong>מאיס</strong> <small>[מאוס],</small> על כן <strong>קא משמע לן</strong> <small>[השמיע לנו]</small> כי בכל זאת מקריבים אותו, אבל ראייה גמורה שהוא עור אין להביא כאן.
 <strong>בעא מיניה</strong> <small>[שאל ממנו]</small> <strong>מר בריה</strong> <small>[בנו]</small> של <strong>רבינא מרב נחמן בר יצחק: מהו</strong> הדין לענין <strong>לכתוב תפילין על גבי עור של דג טהור? אמר ליה</strong> <small>[לו]</small> רב נחמן בר יצחק: <strong>אם יבא אליהו ויאמר.</strong> ותחילה באים לברר <strong>מאי</strong> <small>[מה</small> משמעות<small>]</small> הלשון <strong>"אם יבא אליהו ויאמר",</strong> מהו הבירור שצריכים אנו בדבר? <strong>אילימא</strong> <small>[אם תאמר]</small> שצריך לברר <strong>אי דאית ליה</strong> <small>[אם יש לו]</small> לדג <strong>עור אי דלית ליה</strong> <small>[אם אין לו]</small> <strong>עור</strong> — <strong>הא חזינן דאית ליה</strong> <small>[הרי רואים אנו שיש לו]</small> <strong>עור! ועוד, התנן</strong> <small>[הרי שנינו</small> במשנה<small>]:</small> <strong>עצמות הדג ועורו מצילין</strong> דברים המכוסים בהם <strong>באהל המת</strong> שלא ייטמאו, מפני שאינם מקבלים טומאה וחוצצים בפני הטומאה. והרי נזכר שיש לדג עור! <strong>אלא</strong> צריכים אנו לחכות <strong>אם יבא אליהו ויאמר אי פסקא זוהמא מיניה אי לא פסקא זוהמא מיניה</strong> <small>[אם פסקה הזוהמה ממנו או לא פסקה הזוהמה ממנו].</small>
 <big>ב</big> מסופר: <strong>שמואל וקרנא הוו יתבי אגודא</strong> <small>[היו יושבים על שפת]</small> <strong>נהר מלכא. חזינהו למיא דקא דלו ועכירי</strong> <small>[ראו את המים שהם מתנשאים ועכורים].</small> <strong>אמר ליה</strong> <small>[לו]</small> <strong>שמואל לקרנא: גברא רבה קאתי ממערבא וחייש במעיה, וקא דלו מיא לאקבולי אפיה קמיה</strong> <small>[אדם גדול בא מן המערב,</small> מארץ ישראל, <small>ו</small>הוא <small>חושש במעיו, ומתנשאים המים להקביל</small> את <small>פניו],</small> <strong>זיל תהי ליה אקנקניה</strong> <small>[לך ותהה לו על קנקנו]</small> אם באמת גדול בתורה הוא. <strong>אזל אשכחיה</strong> <small>[הלך</small> ו<small>מצאו]</small> ל<strong>רב</strong> שהוא היה החכם שבא מארץ ישראל, ושאל את רב כמה שאלות כדי לתהות על קנקנו. <strong>אמר ליה</strong> <small>[לו]:</small> <strong>מניין שאין כותבין תפילין אלא על גבי עור בהמה טהורה? אמר ליה</strong> <small>[לו]</small> רב: <strong>דכתיב</strong> <small>[ש</small>כן <small>נאמר]:</small> <strong>"</strong>והיה לך לאות על ידך ולזכרון בין עיניך <strong>למען תהיה תורת ה' בפיך"</strong> (שמות יג, ט). והכוונה — <strong>מן המותר בפיך,</strong> שרק בעור של בעלי החיים המותרים באכילה מותר להשתמש לעשיית תפילין. ושאלו: <strong>מניין לדם שהוא אדום?</strong> ושאלו כן מפני הנחיצות שבדבר לדעת מה הם צבעי הדם הטמאים בדם הנדה. אמר לו, <strong>שנאמר: "ויראו מואב מנגד את המים אדמים כדם"</strong> (מלכים ב' ג, כב).
 ועוד שאלו: <strong>מניין למילה ש</strong>היא נעשית <strong>באותו מקום?</strong> ענה לו: <strong>נאמר כאן "</strong>וביום השמיני ימול בשר <strong>ערלתו"</strong> (ויקרא יב, ג), <strong>ונאמר להלן</strong> "וכי תבואו אל הארץ ונטעתם כל עץ מאכל וערלתם <strong>ערלתו</strong> את פריו" (ויקרא יט, כג), <strong>מה להלן</strong> מדובר בעצים שהם <strong>דבר שעושה פרי</strong> — <strong>אף כאן</strong> הכוונה ל<strong>דבר שעושה פרי.</strong> ושאלו: <strong>אימא</strong> <small>[</small>ושמא <small>אמור]</small> כי מצוות מילה צריכה להיות ב<strong>לבו, דכתיב</strong> <small>[ש</small>כן <small>נאמר]:</small> <strong>"ומלתם את ערלת לבבכם"</strong> (דברים י, טז)?! ו<strong>אימא</strong> <small>[ו</small>שמא <small>אמור]</small> שהיא ב<strong>אזנו, דכתיב</strong> <small>[ש</small>כן <small>נאמר]:</small> <strong>"הנה ערלה אזנם</strong> ולא יוכלו להקשיב<strong>"</strong> (ירמיהו ו, י) אמר לו: <strong>דנין "ערלתו" תמה,</strong> כלומר, מקום שכתוב "ערלתו" סתם <strong>מ"ערלתו" תמה,</strong> ממקום אחר שנאמר סתם "ערלתו", <strong>ואין דנין "ערלתו" תמה מ"ערלת" שאינה תמה,</strong> אלא נסמכת למלה אחרת ואינה ערלה הנזכרת סתם.
 וכיון שהבין רב שבא קרנא לבחון אותו, <strong>אמר ליה</strong> <small>[לו]:</small> <strong>מאי</strong> <small>[מה]</small> <strong>שמך?</strong> אמר לו: <strong>קרנא. אמר ליה</strong> <small>[לו]:</small> <strong>יהא רעוא דתיפוק ליה קרנא בעיניה</strong> <small>[יהי רצון שתצא לו קרן בעיניו].</small>
 <strong>לסוף עייליה</strong> <small>[לבסוך הכניסו]</small> <strong>שמואל לביתיה</strong> <small>[לביתו],</small> <strong>אוכליה נהמא דשערי וכסא דהרסנא ואשקייה שיכרא</strong> <small>[האכילו לחם שעורים ודגים קטנית מטוגנים והשקה אותו שיכר]</small> <strong>ולא אחוי ליה</strong> <small>[הראה לו]</small> את מקום <strong>בית הכסא כי היכי דלישתלשל</strong> <small>[כדי שישלשל],</small> ששמואל היה רופא ורצה לרפא את רב ממחלת המעיים שלו על ידי מתן מאכלים משלשלים. וכיון שלא ידע רב את כוונתו כעס עליו ו<strong>לייט</strong> <small>[קילל]</small> <strong>רב ואמר: מאן דמצערן</strong> — <strong>לא לוקמוה ליה בני</strong> <small>[מי שמצער אותי</small> — <small>אל יתקיימו לו בנים,</small> בניו<small>].</small> ואף על פי שלבסוף נודעה לרב כוונתו הטובה של שמואל נתקיימה הקללה, <strong>וכן הוה</strong> <small>[היה]</small> ולא נתקיימו בחיים בני שמואל.
 <big>ג</big> ומעירים: מקור הלימוד למקום המילה הוא <strong>כתנאי</strong> <small>[כתנאים]</small> שנחלקו בענין זה. שבברייתא שאלו: <strong>מניין למילה ש</strong>צריכה להיות <strong>באותו מקום?</strong> — <strong>נאמר כאן</strong> במילה <strong>"ערלתו", ונאמר להלן</strong> בעצים <strong>"ערלתו", מה להלן</strong> בעצים <strong>דבר שעושה פרי, אף כאן דבר שעושה פרי,</strong> אלו <strong>דברי ר' יאשיה. ר' נתן אומר: אינו צריך</strong> לגזירה שווה זו, אלא <strong>הרי הוא אומר "וערל זכר אשר לא ימול את בשר ערלתו</strong> ונכרתה הנפש ההיא מעמיה את בריתי הפר<strong>"</strong> (בראשית יז, יד), וממה שנאמר "וערל זכר" למד אתה שערלה היא ב<strong>מקום שניכר בין זכרות לנקבות.</strong>
 ועוד הוכחות מעין זה <strong>תנו רבנן</strong> <small>[שנו חכמים]:</small> <strong>כותבין תפילין על גבי עור בהמה טהורה ועל גבי עור חיה טהורה, ו</strong>אף <strong>על גבי עור נבלות וטרפות שלהן,</strong> של חיות ובהמות טהורות. <strong>ונכרכות</strong> הפרשיות <strong>בשערן ונתפרות בגידן, ו</strong>כל זה הוא <strong>הלכה למשה מסיני שהתפילין נכרכות בשערן ונתפרות בגידן. אבל אין כותבין לא על גבי עור בהמה טמאה, ולא על גבי עור חיה טמאה, ואינו צריך לומר על גבי עור נבלה וטרפה שלהן. ואין</strong> הפרשיות <strong>נכרכין בשערן</strong> של בהמות טמאות, <strong>ואין נתפרות בגידן</strong>.
 <strong>ואת זו</strong> ה<strong>שאילה שאל ביתוסי אחד את ר' יהושע הגרסי: מניין שאין כותבין תפילין על עור בהמה טמאה?</strong> אמר לו: <strong>דכתיב</strong> <small>[ש</small>כן <small>נאמר]:</small> <strong>"למען תהיה תורת ה' בפיך"</strong> ומלשון הכתוב למדו חכמים כי על הפרשיות להיכתב על <strong>דבר המותר</strong> באכילה <strong>בפיך.</strong> אמר לו: <strong>אלא מעתה</strong> לפי טעם זה, אם כן אף <strong>על גבי עור נבלות וטרפות</strong> של בהמות וחיות טהורות <strong>אל יכתבו,</strong> שהרי אסורות הן באכילה! <strong>אמר לו: אמשול לך משל, למה הדבר דומה</strong> — <strong>לשני בני אדם שנתחייבו הריגה למלכות. אחד הרגו</strong> ה<strong>מלך</strong> בעצמו <strong>ואחד הרגו איספקליטור</strong> (תליין), <strong>איזה מהן משובח</strong> — <strong>הוי אומר זה שהרגו</strong> ה<strong>מלך</strong> בעצמו. והרי שבהמה שמתה בידי שמים ולא בידי אדם משובחת יותר. אמר לו: אם כן הוא, <strong>אלא מעתה</strong> אף <strong>יאכלו</strong> אותן נבילות וטריפות! <strong>אמר ליה</strong> <small>[לו]:</small> <strong>התורה אמרה "לא תאכלו כל נבלה"</strong> (דברים יד, כ) <strong>ואת אמרת</strong> <small>[ואתה אומר]</small> ש<strong>יאכלו?!</strong> גזירת הכתוב היא שאין אוכלים נבילות, אך אין ללמוד מכאן שפחותות הן מן האחרים. <strong>אמר ליה</strong> <small>[לו]</small> אותו ביתוסי: <strong>קאלוס</strong> <small>[יפה].</small>
 <big>ד משנה</big> <strong>אין עושין הילמי</strong> (ציר מלח) <strong>בשבת,</strong>
## דף קח:
 <strong>אבל עושה הוא את מי המלח, וטובל בהן</strong> את <strong>פתו, ונותן</strong> אותם <strong>לתוך התבשיל. אמר ר' יוסי: והלא הוא הילמי, בין</strong> שהוא <strong>מרובה ובין</strong> שהוא <strong>מועט! ואלו הן מי מלח המותרין</strong> — <strong>נותן שמן לכתחלה לתוך המים או לתוך המלח,</strong> ועל ידי כך אין מי המלח נעשים כתיקונם ובדרך הרגילה.
 <big>א גמרא</big> על הנאמר במשנה שואלים: <strong>מאי קאמר</strong> <small>[מה אמר</small> התנא<small>],</small> מה עניינו של ההבדל בין ההילמי ובין מי המלח? <strong>אמר רב יהודה</strong> שכך <strong>אמר שמואל, הכי קאמר</strong> <small>[כך אמר]:</small> <strong>אין עושין</strong> בשבת <strong>מי מלח מרובין</strong> (הילמי), <strong>אבל עושה הוא מי מלח מועטין.</strong>
 שנינו במשנה ש<strong>אמר ר' יוסי: והלא הוא הילמי, בין</strong> שהם <strong>מרובין בין</strong> שהם <strong>מועטין. איבעיא להו</strong> <small>[נשאלה להם</small> לחכמים<small>]</small> שאלה זו: האם מה שאמר <strong>ר' יוסי</strong> שאין הבדל בין מרובה ובין מעט נתכוון שיש <strong>לאסור</strong> הכל בעשייה בשבת <strong>או להתיר? אמר רב יהודה: להתיר.</strong> וראיה לכך — <strong>מ</strong>מה ש<strong>לא קתני</strong> <small>[שנינו]</small> בלשון <strong>"ר' יוסי אוסר". אמר ליה</strong> <small>[לו]</small> <strong>רבה: הא מדקתני סיפא</strong> <small>[הרי מ</small>מה <small>ששנה בסוף</small> המשנה<small>]</small> <strong>ואלו הן מי</strong> ה<strong>מלח המותרין, מכלל</strong> הדברים אתה למד כי <strong>ר' יוסי לאסור</strong> נתכוין. <strong>אלא אמר רבה:</strong> ר' יוסי בא <strong>לאסור</strong> לעשות בשבת את כל מי מלח. <strong>וכן אמר ר' יוחנן:</strong> כוונת ר' יוסי <strong>לאסור.</strong>
 <strong>תניא נמי הכי</strong> <small>[שנויה</small> ברייתא <small>גם כן כך]:</small> <strong>אין עושין מי מלח מרובין לתת לתוך הכבשין שבתוך גיסטרא</strong> (שבר כלי חרס שטוח העשוי לכך). <strong>אבל עושה הוא מי מלח מועטין, ואוכל בהן פתו, ו</strong>כן <strong>נותן לתוך</strong> אותם <strong>התבשיל. אמר ר' יוסי: וכי מפני שהללו מרובין והללו מועטין</strong> נאמר ש<strong>הללו אסורין והללו מותרין?</strong> הלא ילמדו מכאן האנשים ו<strong>יאמרו: מלאכה מרובה</strong> — <strong>אסורה</strong> בשבת, ואולם <strong>מלאכה מועטת</strong> — <strong>מותרת! אלא</strong> ודאי <strong>אלו ואלו אסורין הן. ואלו הן מי</strong> ה<strong>מלח המותרין</strong> — <strong>נותן שמן ומלח או שמן ומים,</strong> ומוסיף להם אחר כך מלח, <strong>ובלבד שלא יתן מים ומלח לכתחלה.</strong>
 <big>ב</big> <strong>(עזין צנון ואתרוג סימן</strong> להלכות הבאות).
 <strong>תני</strong> <small>[שנה]</small> <strong>ר' יהודה בר חביבא: אין עושין</strong> בשבת <strong>מי מלח עזין.</strong> ושאלו: <strong>מאי</strong> <small>[מה</small> הם<small>]</small> <strong>מי מלח עזין? רבה ורב יוסף בר אבא דאמרי תרווייהו</strong> <small>[שאמרו שניהם]:</small> <strong>כל שהביצה צפה בהן.</strong> ושאלו: <strong>וכמה</strong> מלח במי מלח אלה? <strong>אמר אביי: תרי תילתי מילחא ותילתא מיא</strong> <small>[שני שלישים מלח ושליש מים].</small>
 ושואלים: מי מלח כאלה <strong>למאי עבדי לה</strong> <small>[לשם מה עושים אותם]?</small> <strong>אמר ר' אבהו: למורייסא</strong> (למליחת דגים). ועוד <strong>תני</strong> <small>[שנה]</small> <strong>ר' יהודה בר חביבא</strong> במליחה: <strong>אין מולחין צנון וביצה בשבת,</strong> כיון שעל ידי מליחתם הוא עושה בהם מלאכת תיקון. <strong>רב חזקיה משמיה</strong> <small>[משמו]</small> של <strong>אביי אמר: צנון</strong> — <strong>אסור, וביצה</strong> — <strong>מותרת. אמר רב נחמן: מריש הוה מלחנא פוגלא</strong> <small>[מתחילה הייתי מולח צנון]</small> בשבת, שכן <strong>אמינא</strong> <small>[אמרתי]:</small> <strong>אפסודי קא מפסידנא ליה</strong> <small>[מפסיד,</small> מקלקל <small>אני אותו]</small> בכך, שכן <strong>אמר שמואל: פוגלא חורפי מעלי</strong> <small>[</small>ב<small>צנון החריפות יפה]</small> וכיון שהמלח ממתיק את חריפות הצנון הריהו מקלקלו בכך. ואולם <strong>כיון דשמענא להא, דכי אתא</strong> <small>[ששמעתי את זה, שכאשר בא]</small> <strong>עולא</strong> מארץ ישראל לבבל <strong>ואמר</strong> ש<strong>במערבא</strong> <small>[במערב,</small> בארץ ישראל<small>]</small> <strong>מלחי כישרי כישרי</strong> <small>[מולחים</small> ביום חול <small>ערימות ערימות]</small> צנון, שוב <strong>ממלח לא מלחנא</strong> <small>[למלוח איני מולח]</small> בשבת, אבל <strong>טבולי</strong> <small>[לטבול]</small> במלח <strong>ודאי מטבילנא</strong> <small>[אני מטביל],</small> שעד כדי כך אינו קרוי תיקון.
 ואגב כך מביאים מה ש<strong>תני</strong> <small>[שנה]</small> <strong>ר' יהודה בר חביבא</strong> בצנון וביצה: <strong>אתרוג צנון וביצה, אילמלא קליפתן החיצונה</strong> (ובביצה החלבון) <strong>— אינן יוצאין מבני מעיים לעולם,</strong> שהם קשים ביותר לעיכול.
 <big>ג</big> <strong>כי אתא</strong> <small>[כאשר בא]</small> <strong>רב דימי</strong> מארץ ישראל לבבל <strong>אמר: מעולם לא טבע גברא בימא</strong> <small>[אדם בים]</small> של <strong>סדום,</strong> ים המלח, שבשל ריבוי המלח צפים על פני המים ביתר קלות. <strong>אמר רב יוסף: הפוכה סדום, והפוכה מילה</strong> (הדבר שאמר רב דימי). שכן מדבריו משמע שרק <strong>גברא</strong> <small>[אדם]</small> <strong>הוא דלא טבע</strong> <small>[שאינו טובע]</small> בים המלח, והדבר תמוה, שכן וכי <strong>כשורא טבע</strong> <small>[קורה טובעת</small> בו<small>]?!</small> <strong>אמר ליה</strong> <small>[לו]</small> <strong>אביי:</strong> בסגנון <strong>לא מיבעיא קאמר</strong> <small>[נצרכה אמר]:</small> <strong>לא מבעיא כשורא</strong> <small>[נצרך</small> לומר ב<small>קורה]</small> ש<strong>אפילו בכל מימות שבעולם לא טבע</strong> <small>[אינה טובעת],</small> <strong>אלא אפילו גברא דטבע</strong> <small>[אדם שטובע]</small> <strong>בכל מימות שבעולם, בימא</strong> <small>[בים]</small> של <strong>סדום לא טבע</strong> <small>[אינו טובע].</small> ושואלים: <strong>למאי נפקא מינה</strong> <small>[מה יוצא מזה</small> להלכה<small>]?</small> ומסבירים: <strong>כי הא</strong> <small>[כמו</small> מעשה <small>זה]</small> ש<strong>רבין הוה שקיל ואזיל אחוריה</strong> <small>[היה מטייל והולך אחרי]</small> <strong>ר' ירמיה אגודא דימא</strong> <small>[על שפת ים]</small> <strong>סדום,</strong> ים המלח. <strong>אמר ליה</strong> <small>[לו]</small> רבין לר' ירמיה: <strong>מהו</strong> הדין, האם מותר <strong>למימשי מהני מיא</strong> <small>[לרחוץ במים אלו]</small> <strong>בשבת,</strong> או שאין לרחוץ בהם כיון שאסורה רפואה בשבת. <strong>אמר ליה</strong> <small>[לו]</small> ר' ירמיה: <strong>שפיר דמי</strong> <small>[יפה,</small> ראוי <small>הדבר].</small>
 ועוד שאלו: וכשהוא רוחץ בהם בשבת, <strong>מהו</strong> הדין, האם מותר לו <strong>למימץ ולמיפתח</strong> <small>[לעצום ולפתוח]</small> את העינים בתוך המים, כדי שייכנסו המים בתוכם? <strong>אמר ליה</strong> <small>[לו]:</small> <strong>זו לא שמעתי,</strong> ואולם <strong>כיוצא בה שמעתי,</strong> בענין נתינת יין לתוך העין בשבת. ש<strong>אמר ר' זירא, זימנין אמר לה משמיה</strong> <small>[לפעמים היה אומר אותה משמו]</small> של <strong>רב מתנה וזימנין אמר לה משמיה</strong> <small>[ולפעמים היה אומר אותה משמו]</small> של <strong>מר עוקבא, ותרווייהו משמיה דאבוה</strong> <small>[ושניהם משמו של אביו]</small> של <strong>שמואל ולוי אמרין</strong> <small>[אמרו],</small> <strong>חד</strong> <small>[אחד</small> מהם<small>]</small> <strong>אמר:</strong> נתינת <strong>יין</strong> בשבת, <strong>בתוך העין</strong> — <strong>אסור,</strong> לפי שהוא מרפא, ואילו <strong>על גב העין</strong> — <strong>מותר. וחד</strong> <small>[ואחד</small> מהם<small>]</small> <strong>אמר: רוק תפל</strong> (רוק של אדם שניעור משנתו ועדיין לא טעם כלום) <strong>אפילו על גב העין</strong> — <strong>אסור</strong> לתיתו בשבת, שהכל יודעים שהוא לרפואה.
 ומעירים: <strong>תסתיים דאבוה</strong> <small>[תוגדר שאביו]</small> של <strong>שמואל הוא</strong> ש<strong>אמר</strong> שנתינת <strong>יין בתוך העין</strong> — <strong>אסור, על גב העין</strong> — <strong>מותר, מ</strong>מה ש<strong>אמר שמואל: שורה אדם פיתו ביין ונותנו על גב העין בשבת. דשמיעא ליה ממאן</strong> <small>[ששמע,</small> קיבל <small>אותה</small> הלכה <small>ממי]</small> — <strong>לאו דשמיעא ליה מאבוה</strong> <small>[האם לא ששמע,</small> קיבל <small>אותה מאביו]?</small> ודוחים: <strong>וליטעמיך</strong> <small>[ולטעמך,</small> לשיטתך<small>]</small> <strong>הא</strong> <small>[</small>הלכה <small>זו]</small> ש<strong>אמר שמואל: רוק תפל אפילו על גב העין אסור</strong> לתיתו בשבת, <strong>דשמיעא ליה ממאן</strong> <small>[ששמע,</small> קיבל <small>אותה</small> הלכה <small>ממי]?</small> <strong>אילימא דשמיעא ליה מאבוה</strong> <small>[אם נאמר ששמע,</small> קיבל <small>אותה מאביו],</small> <strong>אלא לוי</strong> המוזכר כמי שמסרו שמועה זו מאבי שמואל וממנו, <strong>ו</strong>האם הוא עצמו אפילו <strong>לא חדא</strong> <small>[</small>הלכה <small>אחת]</small> <strong>אמר?! אלא</strong> שמואל <strong>חדא שמיעא ליה מאבוה, וחדא שמיעא ליה</strong> <small>[</small>הלכה <small>אחת שמע מאביו, ואחת שמע]</small> <strong>מלוי, ולא ידעינן הי מאבוה, הי</strong> <small>[ואין אנו יודעים איזו</small> שמע <small>מאביו,</small> ו<small>איזו]</small> <strong>מלוי.</strong>
 <big>ד</big> <strong>אמר מר עוקבא</strong> שכך <strong>אמר שמואל: שורה אדם קילורין</strong> (תחבושות, תרופות לעינים) <strong>מערב שבת</strong> מבעוד יום <strong>ונותן</strong> אותם <strong>על גב עיניו בשבת, ואינו חושש</strong> משום ריפוי בשבת. ומסופר: <strong>בר ליואי הוי קאי קמיה</strong> <small>[היה עומד לפני]</small> <strong>מר עוקבא</strong> בשבת. <strong>חזייה דהוה מייץ ופתח</strong> <small>[ראה אותו,</small> את מר עוקבא <small>ש</small>הוא <small>עוצם ופותח]</small> את עיניו כשהוא מניח קילור עליהן. <strong>אמר ליה</strong> <small>[לו]</small> בר ליואי: <strong>כולי האי</strong> <small>[כל כך]</small> <strong>ודאי לא שרא</strong> <small>[התיר]</small> <strong>מר שמואל. שלח ליה</strong> <small>[לו]</small> <strong>ר' ינאי למר עוקבא: לישדר לן מר מהנך</strong> <small>[ישלח לנו אדוני מאותם]</small> <strong>קילורין</strong> של <strong>מר שמואל. שלח ליה</strong> <small>[לו]</small> מר עוקבא בתשובה: <strong>שדורי משדרנא</strong> <small>[לשלוח אני שולח]</small> <strong>לך,</strong> כדי ש<strong>לא תימא</strong> <small>[תאמר]</small> ש<strong>צר עין אנא</strong> <small>[אני],</small> <strong>אלא</strong> דע לך כי <strong>הכי</strong> <small>[כך]</small> <strong>אמר שמואל: טובה טיפת צונן</strong> לעת <strong>שחרית ורחיצת ידים ורגלים בחמין</strong> לעת <strong>ערבית</strong> לרפואת עינים <strong>מכל קילורין שבעולם,</strong> ומוטב שתיזהר באלה ולא תצטרך לרפואות. <strong>תניא נמי הכי</strong> <small>[שנויה</small> ברייתא <small>גם כן כך],</small> <strong>אמר ר' מונא משום</strong> (בשם) <strong>ר' יהודה: טובה טיפת צונן שחרית ורחיצת ידים ורגלים ערבית</strong> לרפואת העין <strong>מכל קילורין שבעולם.</strong>
 ומכיון שהוזכרו דברי ר' מונא בענין המועיל לרפואה מביאים עוד מה ש<strong>הוא היה אומר</strong> עוד: <strong>יד</strong> הממשמשת ב<strong>עין</strong> — ראוי לה ש<strong>תיקצץ,</strong> כיון שהדבר מזיק לעינים. <strong>יד לחוטם</strong> — <strong>תיקצץ. יד לפה</strong> — <strong>תיקצץ. יד לאוזן</strong> — <strong>תיקצץ. יד לחסודה</strong> (מקום שיש בו פצע) — <strong>תיקצץ. יד לאמה</strong> — <strong>תיקצץ,</strong> לפי שמגרה את עצמו על ידי כך. <strong>יד לפי</strong> ה<strong>טבעת</strong> — <strong>תיקצץ</strong> שהוא עלול לגרום לעצמו מחלה. <strong>יד</strong>
## דף קט.
 <strong>לגיגית</strong> של שיכר — <strong>תיקצץ,</strong> שעל ידי כך יתכן שהשיכר לא יתסוס, <strong>יד</strong> המרבה למשמש בעין <strong>מסמא</strong> (מעוורת), <strong>יד</strong> המרבה למשמש באוזן <strong>מחרשת, יד</strong> בחוטם ובפה <strong>מעלה פוליפוס. תניא</strong> <small>[שנויה</small> ברייתא<small>],</small> <strong>ר' נתן אומר: בת חורין היא זו</strong> הרוח הרעה השורה על הידיים לפני נטילת ידיים בשחרית <strong>ומקפדת</strong> שלא להסתלק <strong>עד שירחוץ ידיו שלש פעמים. אמר ר' יוחנן: פוך</strong> (חומר המשמש לכחול את העין) כשנותנים אותו בעינים הריהו <strong>מעביר</strong> את הרוח הרעה הקרויה <strong>בת מלך, ופוסק את הדמעה, ומרבה שיער בעפעפים. תניא נמי הכי</strong> <small>[שנויה</small> ברייתא <small>גם כן כך],</small> <strong>ר' יוסי אומר: פוך מעביר בת מלך, ופוסק את הדמעה, ומרבה שיער בעפעפים.</strong>
 <big>א</big> <strong>ואמר מר עוקבא אמר שמואל: עלין</strong> שמניחים על העין (ר"ח) <strong>אין בהם משום רפואה,</strong> ומותר להניחם בשבת. <strong>אמר רב יוסף: כוסברתא אין בה משום רפואה. אמר רב ששת: כשות אין בהן משום רפואה. אמר רב יוסף: כוסברתא</strong> — <strong>אפילו לדידי</strong> <small>[לי,</small> שאני עיוור<small>]</small> <strong>קשה לי,</strong> ורצה להפליג בחוסר התועלת שבכוסברא שאפילו לו מזיק הכוסבר לעינים. ו<strong>אמר רב ששת: גרגירא</strong> <small>[גרגיר]</small> — <strong>אפילו לדידי מעלי</strong> <small>[לי</small> שאני עיוור <small>יפה]</small> לעינים. <strong>ואמר מר עוקבא</strong> שכך <strong>אמר שמואל: כל מיני כשות שרו</strong> <small>[מותרים]</small> לאכילה בשבת <strong>לבר</strong> <small>[חוץ]</small> <strong>מטרוזא</strong> שאין אוכלים אותה אלא לרפואה.
 <big>ב</big> <strong>אמר רב חסדא: שריקא טויא</strong> — <strong>שרי</strong> <small>[מי אבטיח</small> המועילים למעיים — <small>מותר]</small> לסננם ולשתותם (גאונים). <strong>פיעפועי ביעי</strong> <small>[מי ירק</small> הקרוי <small>פיעפועים]</small> (רשב"א) — <strong>אסור</strong> לשתותם בשבת. ומסופר: <strong>דביתהו</strong> <small>[אשתו]</small> של <strong>זעירי עבדא ליה</strong> <small>[עשתה לו]</small> <strong>לחייא בר אשי</strong> שריקא טויא, <strong>ולא אכל</strong> אותם. <strong>אמרה ליה</strong> <small>[לו]:</small> <strong>לרבך</strong> זעירי <strong>עבדי ליה</strong> <small>[עשיתי</small> אותם <small>לו]</small> <strong>ואכל, ואת לא אכלת</strong> <small>[ואתה אינך אוכל]?!</small> ומסבירים: <strong>זעירי לטעמיה</strong> <small>[לטעמו,</small> לשיטתו<small>]</small> שהתיר בכך, ש<strong>אמר זעירי: נותן אדם יין צלול ומים צלולין לתוך המשמרת</strong> שמסננים בה את השמרים מן היין <strong>בשבת ואינו חושש. אלמא</strong> <small>[מכאן]</small> שהוא סבור כי <strong>כיון דמשתתי הכי</strong> — <strong>לאו מידי קעביד</strong> <small>[ש</small>היין או המים <small>נישתים</small> אף <small>כך</small> כמו שהם — וממילא <small>אינו עושה דבר]</small> בתיקונם, <strong>הכא נמי</strong> <small>[כאן גם כן]</small> <strong>כיון דמיתכיל הכי</strong> — <strong>לאו מידי קעביד</strong> <small>[ש</small>הוא <small>נאכל כך</small> שלא לרפואה ובלא סינון — ממילא <small>אינו עושה דבר].</small>
 <big>ג</big> <strong>ואמר מר עוקבא: מי שנגפה</strong> ונפצעה <strong>ידו או רגלו,</strong> הריהו <strong>צומתה</strong> (טובלה כדי שתיפסק זרימת הדם) אף בשבת <strong>ביין ואינו חושש</strong> משום רפואה בשבת. <strong>איבעיא להו</strong> <small>[נשאלה להם]</small> לבני הישיבה שאלה זו: <strong>חלא מאי</strong> <small>[חומץ מהו],</small> האם מותר לטבול אף בו? <strong>אמר רב הלל לרב אשי: כי הוינא בי</strong> <small>[כאשר היינו בבית]</small> <strong>רב כהנא אמרי</strong> <small>[אמרו]</small> כי <strong>חלא</strong> <small>[חומץ]</small> <strong>לא</strong> הותר לענין זה, שהוא כרפואה ממש. <strong>אמר רבא: והני</strong> <small>[ואלה]</small> <strong>בני מחוזא, כיון דמפנקי</strong> <small>[ש</small>הם <small>מפונקים,</small> מעודנים<small>]</small> — <strong>אפילו חמרא נמי מסי להו</strong> <small>[יין גם כן מרפא אותם],</small> ולהם אסור לטבול בו את מקום הפצע.
 ומסופר: <strong>רבינא איקלע לבי</strong> <small>[הזדמן לבית]</small> <strong>רב אשי, חזייה דדריכא ליה חמרא אגבא דכרעיה, ויתיב קא צמית ליה בחלא</strong> <small>[ראה אותו שדרך חמור על גב רגלו, וישב</small> רב אשי <small>וטבל אותה בחומץ]</small> בשבת. <strong>אמר ליה</strong> <small>[לו]</small> רבינא לרב אשי: <strong>לא סבר ליה מר להא</strong> <small>[אין אדוני סבור</small> <strong>כ</strong>הלכה <small>זו]</small> ש<strong>אמר רב הילל</strong> שב<strong>חלא</strong> <small>[חומץ]</small> <strong>לא</strong> הותר? <strong>אמר ליה</strong> <small>[לו]:</small> <strong>גב היד וגב הרגל שאני</strong> <small>[שונה]</small> שהמכה בהם מסוכנת.
 <strong>איכא דאמרי</strong> <small>[יש שאומרים]</small> בנוסח אחר, כי <strong>חזייה דקא צמית ליה בחמרא</strong> <small>[</small><small>שראה אותו שהוא טובל</small> את רגלו <small>ביין].</small> <strong>אמר ליה</strong> <small>[לו]:</small> וכי <strong>לא סבר לה מר להא</strong> <small>[אין אדוני סבור</small> <strong>כ</strong>הלכה <small>זו]</small> ש<strong>אמר רבא: הני</strong> <small>[אלה]</small> <strong>בני מחוזא כיון דמפנקי</strong> <small>[ש</small>הם <small>מפונקים,</small> מעודנים<small>]</small> — <strong>אפילו חמרא נמי מסי להו</strong> <small>[יין גם כן מרפא אותם]?</small> <strong>ומר נמי הא מפנק</strong> <small>[ואדוני גם כן הרי מעודן</small> הוא<small>]!</small> <strong>אמר ליה</strong> <small>[לו]:</small> <strong>גב היד וגב הרגל שאני</strong> <small>[שונים</small> הם<small>].</small> ש<strong>אמר רב אדא בר מתנה אמר רב :</strong> פצעי <strong>גב היד וגב הרגל הרי הן כמכה של חלל</strong> (שמתים ממנה) <strong>ומחללין עליהן את השבת.</strong>
 <big>ד</big> <strong>תנו רבנן</strong> <small>[שנו חכמים]</small> בברייתא: <strong>רוחצים</strong> בשבת במעיינות המרפא החמים, <strong>במי גרר</strong> ו<strong>במי חמתן</strong> ו<strong>במי עסיא ובמי טבריא, אבל לא בים הגדול ולא במי משרה</strong> (מים ששורים בהם את הפשתן) <strong>ולא בימה של סדום</strong> (ים המלח), שבאלה רוחצים רק לצורך רפואה.
 <strong>ורמינהו</strong> <small>[ומשליכים,</small> מקשים<small>]</small> על כך ממה ששנינו בברייתא אחרת: <strong>רוחצים</strong> בשבת <strong>במי טבריא</strong> (טבריה) <strong>ובים הגדול אבל לא במי משרה ולא בימה של סדום,</strong> ואם כן <strong>קשיא</strong> <small>[קשה]</small> ממה ששנו חכמים שאסורה הרחצה בשבת ב<strong>ים הגדול</strong> על מה ששנינו בברייתא שהותרה הרחצה ב<strong>ים הגדול!</strong>
 <strong>אמר ר' יוחנן: לא קשיא</strong> <small>[אין</small> זה <small>קשה]</small> כי <strong>הא</strong> <small>[זה]</small> ששנינו שרוחצים בים הגדול — הרי זה כשיטת <strong>ר' מאיר</strong> הסובר שדין כל הימים שווה, ו<strong>הא</strong> <small>[זה]</small> ששנינו שאין רוחצים — הרי זה כשיטת <strong>ר' יהודה,</strong> הסובר שאין דין הים הגדול כדין שאר הימים. <strong>דתנן</strong> <small>[ש</small>כן <small>שנינו</small> במשנה<small>]:</small> <strong>כל הימים</strong> מטהרים <strong>כמקוה, שנאמר: "</strong>ויקרא אלהים ליבשה ארץ <strong>ולמקוה המים קרא ימים"</strong> (בראשית א, י), אלו <strong>דברי ר' מאיר. ר' יהודה אומר: ים הגדול</strong> בלבד הרי הוא <strong>כמקוה, ולא נאמר "ימים"</strong> בכתוב להתיר כל ים וים, <strong>אלא</strong> מפני <strong>שיש בו</strong> בים הגדול <strong>מיני ימים הרבה.</strong>
 <strong>ר' יוסי אומר: כל הימים מטהרין</strong> כמקוה, ואף יותר ממקוה שהם מטהרים אף <strong>בזוחלין,</strong> שאפשר לטבול בהם לא רק כשמימיהם קוויים ועומדים, אלא גם בגליהם הנעים. <strong>ו</strong>אולם <strong>פסולין ל</strong>טהרת <strong>זבים ולמצורעים ו</strong>כן <strong>לקדש בהן מי חטאת</strong> (מים לאפר פרה אדומה) שבכל אלה צריכים מים חיים דווקא. <strong>מתקיף לה</strong> <small>[מקשה עליה],</small> על ההסבר הזה <strong>רב נחמן בר יצחק:</strong>
## דף קט:
 <strong>אימור דפליגי</strong> <small>[אמור שנחלקו]</small> בדינו של הים הגדול רק <strong>לענין טומאה וטהרה,</strong> אבל <strong>לענין שבת מי</strong> <small>[האם]</small> <strong>שמעת להו</strong> <small>[אותם]</small> שנחלקו? <strong>אלא אמר רב נחמן בר יצחק:</strong> אותה סתירה בין הברייתות <strong>לא קשיא</strong> <small>[אינה קשה],</small> שאפשר לחלק ולומר כי <strong>הא</strong> <small>[</small>ברייתא <small>זו]</small> האוסרת לרחוץ בים הגדול — הריהי מדברת באופן <strong>דאישתהי</strong> <small>[ששהה]</small> בתוך המים ובכך הוא מראה שכוונתו לרפואה, ואילו <strong>הא</strong> <small>[</small>ברייתא <small>זו]</small> המתירה — מדברת באופן ש<strong>לא אישתהי</strong> <small>[השתהה],</small> ורחיצה סתם שלא לשם רפואה הותרה.
 ומקשים: <strong>במאי אוקימתא לבתרייתא</strong> <small>[במה,</small> באיזה אופן <small>העמדת את</small> הברייתא <small>האחרונה]</small> — בש <strong>לא אישתהי</strong> <small>[השתהה],</small> <strong>אי</strong> <small>[אם]</small> מדובר באופן ש<strong>לא אישתהי</strong> <small>[השתהה]</small> — <strong>אפילו במי משרה נמי</strong> <small>[גם כן]</small> יתירו לרחוץ. <strong>דהתניא</strong> <small>[שהרי שנינו</small> בברייתא<small>]:</small> <strong>רוחצין</strong> בשבת <strong>במי טבריא</strong> (טבריה) <strong>ובמי משרה ובימה של סדום</strong> (ים המלח), <strong>ואף על פי שיש לו חטטים</strong> (פצעים) <strong>בראשו</strong> והם מתרפאים מרחיצה זו. <strong>במה דברים אמורים</strong> — <strong>שלא נשתהא,</strong> שנראה שירד למים רק לצנן עצמו מעט, <strong>אבל</strong> אם <strong>נשתהא</strong> — <strong>אסור.</strong>
 <strong>אלא</strong> יש לומר כי הסתירה מדין רחיצה בשבת ב<strong>ים הגדול</strong> ששנינו בברייתא אחת שמותר על דין רחיצה ב<strong>ים הגדול</strong> ששנינו בברייתא אחרת שאסור <strong>לא קשיא</strong> <small>[אינה קשה],</small> ויש לחלק ולומר כי <strong>הא</strong> <small>[זה]</small> שהותר — <strong>ב</strong>מים ה<strong>יפין שבו</strong> שהם ראויים לרחיצה גם בימות החול לשם הנאה. ואילו <strong>הא</strong> <small>[זו]</small> שנאסר — הרי זה <strong>ב</strong>מים ה<strong>רעים שבו</strong> שאין נכנסים לתוכם אלא לרפואה. ומ<strong>מי משרה</strong> על <strong>מי משרה נמי לא קשיא</strong> <small>[גם כן אינו קשה],</small> כי אפשר לחלק ולומר כי <strong>הא</strong> <small>[</small>ברייתא <small>זו]</small> האוסרת לרחוץ במי משרה בשבת — הריהי מדברת באופן <strong>דאישתהי</strong> <small>[ששהה]</small> בתוך המים ובכך הוא מראה שכוונתו לרפואה, ואילו <strong>הא</strong> <small>[</small>ברייתא <small>זו]</small> המתירה — מדברת באופן ש<strong>לא אישתהי</strong> <small>[השתהה],</small> ורחיצה סתם שלא לשם רפואה הותרה.
 <big>א משנה</big> <strong>אין אוכלין איזביון בשבת, לפי שאינו מאכל בריאים</strong> והכל יודעים שהוא אוכלו לצורך רפואה, <strong>אבל אוכל הוא את</strong> הירק <strong>יועזר, ושותה אבוברואה.</strong> ועוד, <strong>כל האוכלין</strong> (מיני מאכל) הנאכלים על ידי בריאים — <strong>אוכל אדם</strong> המתכוון <strong>לרפואה, וכל המשקין</strong> — <strong>שותה, חוץ ממי דקלים וכוס עיקרין, מפני שהן</strong> רפואה מפורסמת <strong>לירוקה,</strong> וכיון שידועים כרפואה אסור לו לשתותם בשבת להתרפא. <strong>אבל שותה הוא</strong> בשבת <strong>מי דקלים ל</strong>רוות את <strong>צמאו, וסך שמן עיקרין שלא לרפואה.</strong>
 <big>ב גמרא</big> <strong>אמר רב יוסף: אזוב</strong> סתם הכתוב בתורה — הוא הקרוי בבבל <strong>"אברתה בר המג", איזביון</strong> — הוא הנקרא <strong>"אברתה בר הינג". עולא אמר:</strong> אזוב הכתוב בתורה הוא <strong>מרוא חיורא</strong> <small>[לבנה].</small> ומסופר: <strong>עולא איקלע לבי</strong> <small>[הזדמן לבית]</small> <strong>רב שמואל בר יהודה. אייתו לקמיה</strong> <small>[הביאו לפניו]</small> <strong>מרוא חיורא</strong> <small>[לבנה].</small> <strong>אמר: היינו</strong> <small>[זהו]</small> <strong>אזוב דכתיב באורייתא</strong> <small>[שנאמר בתורה].</small> <strong>רב פפי אמר:</strong> איזוב הוא הקרוי <strong>שומשוק. אמר רב ירמיה מדיפתי: כוותיה</strong> <small>[כשיטתו]</small> של <strong>רב פפי מסתברא</strong> <small>[מסתבר]</small> לומר, <strong>דתנן</strong> <small>[ש</small>כן <small>שנינו</small> במשנה<small>]:</small> <strong>מצות אזוב</strong> שיקח <strong>שלשה קלחין</strong> (ענפים), <strong>ובהן,</strong> בכל קלח <strong>שלשה גבעולין, ושומשוק הוא דמשתכחא הכי</strong> <small>[שמצוי כך]</small> שיהיו בכל קלח שבו שלשה גבעולים, ואומרים: <strong>למאי אכלי ליה</strong> <small>[ל</small>שם <small>מה אוכלים אותו]</small> — <strong>לקוקאיני</strong> <small>[ל</small>הירפא <small>מתולעי המעיים].</small> ו<strong>במאי אכלי ליה</strong> <small>[במה אוכלים אותו]</small> — עם <strong>שבע תמרי אוכמתא</strong> <small>[תמרים שחורות,</small> כהות<small>].</small> <strong>ממאי הויא</strong> <small>[ממה היא,</small> מחלה זו <small>נהיית,</small> באה<small>]</small> — <strong>מקימחא דשערי במנא דחליף עליה ארבעין יומין</strong> <small>[מ</small>אכילת <small>קמח שעורים</small> ש<small>בכלי שעברו עליו ארבעים יום].</small>
 <big>ג</big> שנינו במשנה: <strong>אבל אוכל הוא את</strong> הירק <strong>יועזר.</strong> ושואלים: <strong>מאי</strong> <small>[מה הוא]</small> <strong>יועזר?</strong> ואומרים: הוא הירק הקרוי <strong>פותנק. למאי אכלי לה</strong> <small>[ל</small>שם <small>מה אוכלים אותו]</small> — <strong>לארקתא</strong> <small>[ל</small>התרפא <small>מתולעי הכבד].</small> <strong>במאי אכלי לה</strong> <small>[במה אוכלים אותו]</small> — עם <strong>שבע תמרי חיוורתא</strong> <small>[תמרים לבנות].</small> <strong>ממאי הויא</strong> <small>[ממה היא,</small> מחלה זו <small>נהיית,</small> באה<small>]</small> — <strong>מאומצא ומיא אליבא ריקנא</strong> <small>[מ</small>אכילת <small>בשר נא ומים על לב</small> קיבה <small>ריקה],</small> <strong>ומבישרא שמנא אליבא ריקנא, ומבישרא דתורא אליבא ריקנא</strong> <small>[ומבשר שמן על לב</small> קיבה <small>ריקה],</small> <strong>מאמגוזא אליבא ריקנא</strong> <small>[</small>ו<small>מאגוז על לב</small> קיבה <small>ריקה],</small> <strong>ומגירי דרוביא אליבא ריקנא ומשתי מיא אבתריה</strong> <small>[ומ</small>אכילת <small>ענפי תלתן על לב</small> קיבה <small>ריקה ושתית מים אחריו].</small>
 <strong>ואי</strong> <small>[ואם]</small> היו לו תולעי כבד ו<strong>לא</strong> היה בידו יועזר, או שהיו בידו ואכלם ולא הועילו — <strong>ליבלע תחלי חיוורתא</strong> <small>[שיבלע שחליים לבנות].</small> <strong>ואי</strong> <small>[ואם]</small> <strong>לא</strong> היו בידו או שלא הועילו — <strong>ליתיב בתעניתא, וליתי בישרא שמנא ולישדי אגומרי, ולימיץ גרמא, וליגמע חלא</strong> <small>[שישב בתענית, ויביא בשר שמן וישים אותו על גחלים, וימצוץ עצם, ויגמע חומץ].</small> <strong>ואיכא דאמרי</strong> <small>[ויש שאומרים]:</small> <strong>חלא</strong> <small>[חומץ]</small> <strong>לא</strong> ישתה, <strong>משום דקשי לכבדא</strong> <small>[שקשה,</small> מזיק החומץ <small>לכבד].</small> <strong>ואי</strong> <small>[ואם]</small> <strong>לא</strong> היו בידו אותם דברים או שלא הועילו — <strong>לייתי גורדא דאסינתא דגרידא מעילאי לתתאי</strong> <small>[יביא גרר,</small> נסורת, <small>שגררו</small> מקליפת <small>הסנה מלמעלה למטה],</small> <strong>ולא</strong> שגררו אותו <strong>מתתאי לעילאי</strong> <small>[מלמטה למעלה],</small> <strong>דילמא נפקא איידי פומיה</strong> <small>[שמא יצאו</small> התולעים <small>דרך פיו],</small> <strong>ולישלקה בשיכרא בי שיבבי</strong> <small>[וישלוק אותה,</small> את הנסורת, <small>בשיכר בין השמשות],</small> <strong>ולמחר נסכרינון לנקבין דידיה, ולישתי</strong> <small>[יסגור את נקביו,</small> נחיריו <small>וישתה],</small> <strong>וכי מפני, מפני אפשיחה דדקלא</strong> <small>[וכאשר נפנה</small> לצרכיו, <small>יתפנה על גזע של דקל].</small>
 <big>ד</big> שנינו במשנה: <strong>ושותין</strong> בשבת <strong>אבוברואה.</strong> ושואלים: <strong>מאי</strong> <small>[מהו]</small> <strong>אבוברואה?</strong> ומסבירים: הוא הירק הקרוי <strong>חומטריא.</strong> ושואלים: <strong>מאי</strong> <small>[מהו]</small> <strong>חומטריא?</strong> ומסבירים: הוא הקרוי <strong>חוטרא יחידאה.</strong> ואומרים: <strong>למאי עבדי לה</strong> <small>[ל</small>שם <small>מה עושים אותו]</small> — <strong>לגילויא</strong> <small>[ל</small>מי ששתה מים <small>מגולים],</small> שיש לחשוש שמא שתה מהם נחש והטיל בהם ארס. <strong>ואי</strong> <small>[ואם]</small> <strong>לא</strong> היה לו חוטרא יחידאה או שלא הועיל — <strong>ליתי חמשא כלילי וחמשא כוסתא דשיכרא, ונישלוקינהו בהדי הדדי</strong> <small>[שיביא חמשה זרדים וחמש כוסות שיכר, ויבשלם יחד]</small> <strong>עד דקיימא אאנפקא, ונישתי</strong> <small>[שיגיע</small> הנוזל לכדי <small>רביעית, וישתה]</small> מאותו משקה.
 ומסופר: <strong>אימיה</strong> <small>[אמו]</small> של <strong>רב אחדבוי בר אמי עבדה ליה לההוא גברא</strong> <small>[עשתה לו</small> רפואה <small>לאדם אחד]</small> ששתה מים מגולים והיה חשש שבלע ארס, <strong>חד כלילא וחד כוסתא דשיכרא</strong> <small>[</small>מ<small>וורד אחד וכוס אחת של שיכר].</small> <strong>שלקה ואישקיתיה, ושגרא תנורא וגרפתיה, ואותביתיה לבינתא בגוויה</strong> <small>[בשלה והשקתה אותו, והסיקה את התנור וגרפה אותו, ושמה לבינה בתוכו],</small> שעליה ישב אותו אדם ולא ייכווה, <strong>ונפק כהוצא ירקא</strong> <small>[ויצא</small> ממנו <small>כעלה ירוק],</small> והוא הארס שהקיא.
 <strong>רב אויא אמר:</strong> הרפואה למי שבלע ארס היא שתיית <strong>רביעתא דחלבא מעיזא חיורתא</strong> <small>[רביעית</small> הלוג <small>חלב מעז לבנה].</small> <strong>רב הונא בר יהודה אמר: לייתי אתרוגא חליתא ולחייקיה ולימלייה דובשא, ולותבה בי מילליי דנורא, וליכליה</strong> <small>[שיביא אתרוג מתוק ויעשה בו חור וימלאנו בדבש, וישים אותו בין גחלי האש, ויאכלנו]</small> ויועיל לו. <strong>ר' חנינא אמר: מי רגלים בני</strong> (ששהו) <strong>ארבעים יום</strong> מועילים לכמה דברים: <strong>ברזינא</strong> <small>[כוס קטנה מאד]</small> — מועילה <strong>לזיבורא</strong> <small>[ל</small>נשיכת <small>צירעה].</small> <strong>רביעאה</strong> <small>[רביעית]</small> — מועילה <strong>לעקרבא</strong> <small>[ל</small>עקיצת <small>עקרב].</small> <strong>פלגא ריבעא</strong> <small>[חצי לוג]</small> — מועילה <strong>לגילויא</strong> <small>[ל</small>מי ששתה מים <small>מגולים],</small> <strong>ריבעא</strong> <small>[לוג]</small> — <strong>אפילו לכשפים מעלו</strong> <small>[מועילים].</small> <strong>אמר ר' יוחנן: אניגרון</strong> (מים שנתבשלו בהם תרדים), <strong>ואבנגר</strong> (מים שנתבשל בהם עשב ששמו בנגרי), <strong>ותירייקה</strong> (צרי) — <strong>מעלו</strong> <small>[מועילים]</small> <strong>בין לגילויא</strong> <small>[ל</small>מי ששתה מים <small>מגולים],</small> <strong>בין לכשפים.</strong>
 <big>ה</big> <strong>האי מאן</strong> <small>[מי]</small> ש<strong>בלע חיויא</strong> <small>[נחש]</small> — <strong>לוכליה כשותא במילחא, ולירהטיה תלתא מילי</strong> <small>[שיאכילנו כשות במלח ויריץ אותו שלושה מילין].</small> ומסופר: <strong>רב שימי בר אשי חזייה לההוא גברא דבלע חיויא</strong> <small>[ראה אדם אחד שבלע נחש].</small> <strong>אידמי ליה כפרשא</strong> <small>[</small>ו<small>נדמה</small> <strong>לו</strong> רב אשי לאותו אדם <small>כפרש].</small> <strong>אוכליה כשותא במילחא וארהטיה קמיה תלתא מילי, ונפק מיניה גובי גובי</strong> <small>[האכילו</small> רב שימי <small>כשות במלח והריצו לפניו שלושה מילין, ויצא ממנו</small> הנחש <small>חתיכות חתיכות].</small> <strong>איכא דאמרי</strong> <small>[יש שאומרים]</small> ש<strong>רב שימי בר אשי</strong> הוא ש<strong>בלע חיויא</strong> <small>[נחש],</small> <strong>אתא</strong> <small>[בא]</small> <strong>אליהו אידמי ליה כפרשא</strong> <small>[</small>ו<small>נדמה לו</small> לרב אשי <small>כפרש].</small> <strong>אוכליה כשותא במילחא וארהטיה קמיה תלתא מילי ונפק מיניה גובי גובי</strong> <small>[האכילו כשות במלח והריצו לפניו שלושה מילין ויצא ממנו חתיכות חתיכות].</small> <strong>האי מאן דטרקיה חיויא</strong> <small>[מי שהכישו נחש]</small> <strong>ליתי עוברא דחמרא חיורתא, וליקרעיה, ולותביה עילויה</strong> <small>[יביא עובר של אתון לבנה, ויקרענהו, וישימנו עליו].</small> ואומרים: <strong>והני מילי</strong> <small>ודברים אלה]</small> מועילים רק כש<strong>לא אישתכח</strong> <small>[נמצאה]</small> האם <strong>טרפה.</strong> <small>[ודברים אלה</small> מועילים <small>כשלא נמצאה</small> האם <small>טריפה].</small> ומסופר: <strong>ההוא</strong>
## דף קי.
 <strong>בר קשא</strong> <small>[פקיד אחד]</small> יהודי ב<strong>פומבדיתא דטרקיה חיויא</strong> <small>[שהכישו נחש],</small> <strong>הוה תליסר חמרי חיורתא</strong> <small>[היו שלוש עשרה אתונות לבנות]</small> <strong>בפומבדיתא, קרעינהו לכולהו, ואישתכחו</strong> <small>[קרעו את כולן, ונמצאו]</small> <strong>טריפה. הואי חדא בההוא גיסא</strong> <small>[היתה</small> עוד <small>אחת בצד אחר]</small> של <strong>פומבדיתא</strong> ו<strong>עד דאזלי מייתי לה</strong> <small>[שהלכו להביא אותה]</small> <strong>אכלה אריה. אמר להו</strong> <small>[להם]</small> <strong>אביי:</strong> כיון שאירעו בו מקרים אלה <strong>דילמא חיויא דרבנן טרקיה, דלית ליה אסותא</strong> <small>[שמא נחש של חכמים נשכו, ואין לו רפואה],</small> <strong>דכתיב</strong> <small>[ש</small>כן <small>נאמר]:</small> <strong>"</strong>חופר גומץ בו יפול <strong>ופרץ גדר ישכנו נחש"</strong> (קהלת י, ח), כלומר, שמא פרץ גדר גזירת חכמים וכעונש על כך נשכו הנחש, ולנשיכה זו לא תימצא תרופה. <strong>אמרו ליה</strong> <small>[לו]:</small> <strong>אין</strong> <small>[כן]</small> <strong>רבי, דכי נח נפשיה</strong> <small>[שכאשר נחה נפשו,</small> מת<small>]</small> <strong>רב, גזר רב יצחק בר ביסנא דליכא דלימטייה אסא וגידמי לבי הילולא בטבלא</strong> <small>[שלא יביאו הדס וענפים</small> של דקל <small>לבית חתונה ב</small>ליווי <small>פעמונים],</small> <strong>ואזל איהו אמטי אסא וגידמי לבי הילולא בטבלא, טרקיה חיויא</strong> <small>[והלך הוא</small> ו<small>הביא הדס וענפים</small> של דקל <small>לבית החתונה בפעמונים. הכישו הנחש].</small> <strong>ו</strong>מסופר שאכן לבסוף <strong>מית</strong> <small>[ומת]</small> אותו פקיד.
 <big>א</big> ועוד בענין נחשים, סכנתם, ודרכי ההתנהגות איתם: <strong>האי מאן דכרכיה חיויא</strong> <small>[מי שנכרך עליו נחש]</small> — <strong>לינחות למיא וליסחוף דיקולא ארישא ולהדקיה מיניה</strong> <small>[יירד למים וישים סל על ראשו ויעבירנו,</small> לנחש, <small>ממנו]</small> לאט לאט אל הסל, <strong>וכי סליק עילויה</strong> — <strong>לישדיה למיא וליסלוק וליתי</strong> <small>[וכאשר עולה</small> הנחש <small>עליו,</small> על הסל — <small>יזרקנו למים ויעלה ויצא].</small> <strong>האי מאן דמיקני ביה חיויא</strong> <small>[מי שמקנא בו,</small> כועס עליו ה<small>נחש]</small> ורודף אחריו, <strong>אי איכא חבריה בהדיה</strong> <small>[אם יש חבירו אתו]</small> — <strong>לירכביה</strong> <small>[ירכיבנו]</small> עליו <strong>ארבע גרמידי</strong> <small>[אמות],</small> <strong>ואי</strong> <small>[ואם]</small> אינו יכול או ש<strong>לא</strong> עזר הדבר — <strong>לישואר נגרא</strong> <small>[יקפוץ</small> מעבר <small>לתעלה],</small> <strong>ואי</strong> <small>[ואם]</small> עדיין <strong>לא</strong> נפתר הדבר — <strong>ליעבר נהרא</strong> <small>[שיעבור נהר],</small> <strong>ובליליא</strong> — <strong>לותביה לפוריא</strong> <small>[ובלילה</small> — <small>ישים מיטתו]</small> על <strong>ארבעה חביתא</strong> <small>[חביות],</small> <strong>וניגני בי כוכבי, וליתי</strong> <small>[ויישן</small> בחוץ <small>בין,</small> תחת, <small>הכוכבים, ויביא]</small> <strong>ארבעה שונרי</strong> <small>[חתולים]</small> <strong>וליסרינהו</strong> <small>[ויקשרם]</small> <strong>בארבעה כרעי דפורייה</strong> <small>[רגלי המיטה],</small> <strong>וליתי שחפי ולישדי התם, דכי שמע קלי אכלי ליה</strong> <small>[ויביא קיסמים וענפים ויזרקם שם, שכאשר יישמע קולו</small> של הנחש זוחל עליהם <small>יאכלו אותו</small> החתולים<small>].</small> <strong>האי מאן דרהיט אבתריה</strong> <small>[מי ש</small>הנחש <small>רץ אחריו]</small> — <strong>לירהיט בי חלתא</strong> <small>[ירוץ בין החולות],</small> שבהם אין הנחש מסוגל למהר בריצה, כאדם.
 <strong>האי איתתא דחזיא חיויא</strong> <small>[אותה אשה הרואה נחש],</small> <strong>ולא ידעה אי יהיב דעתיה עילוה, אי לא יהיב דעתיה עילוה</strong> <small>[ואינה יודעת אם נותן דעתו עליה, או לא נותן דעתו עליה],</small> <strong>תשלח מאנה ונשדייה קמיה</strong> <small>[תפשוט בגדה ותזרוק לפניו],</small> <strong>אי מכרך בהו</strong> <small>[אם נכרך בהם</small> הנחש<small>]</small> סימן הוא ש<strong>דעתיה עילוה</strong> <small>[דעתו עליה],</small> <strong>ואי</strong> <small>[ואם]</small> הוא <strong>לא</strong> נכרך בהם — סימן הוא ש<strong>לא יהיב דעתיה עילוה</strong> <small>[נותן דעתו עליה].</small>
 <strong>מאי</strong> <small>[מה]</small> <strong>תקנתה</strong> שירפה ממנה <strong>— תשמש</strong> עם בעלה <strong>קמיה</strong> <small>[בפניו].</small> <strong>איכא דאמרי</strong> <small>[יש שאומרים]:</small> אם תשמש בפניו <strong>כל שכן דתקיף ליה יצריה</strong> <small>[שיתגבר בו יצרו],</small> <strong>אלא תשקול ממזיה ומטופרה ותשדי ביה</strong> <small>[תיקח משערה ומצפורניה, ותזרוק בו],</small> <strong>ותימא</strong> <small>[ותאמר לו]</small> בדרך לחש: <strong>"דישתנא אנא"</strong> <small>["נדה אני"].</small> <strong>האי איתתא דעייל</strong> <small>[אשה שנכנס]</small> <strong>בה חיויא</strong> <small>[</small>ה<small>נחש],</small> <strong>ליפסעה ולתבוה אתרתי חביתא</strong> <small>[יפשקו רגליה ויעמידוה על שתי חביות],</small> <strong>וליתי בישרא שמנה ולישדי אגומרי</strong> <small>[ויביאו בשר שמן ויזרקוהו,</small> יניחוהו <small>על גחלים],</small> <strong>וליתי אגנא דתחלי וחמרא ריחתנא ולותבו התם, וליטרוקינהו בהדי הדדי</strong> <small>[ויביאו קערת שחליים ויין ריחני ויעמידו שם, ויערבבום זה בזה],</small> <strong>ולינקוט צבתא</strong> <small>[ותחזיק</small> <strong>צבת] בידה, דכי מירח ריחא</strong> — <strong>נפיק ואתי</strong> <small>[שכאשר מריח</small> הנחש <small>ריח</small> — הוא <small>יוצא ובא],</small> <strong>ולישקליה וליקלייה בנורא</strong> <small>[וייקחוהו וישרפוהו באש],</small> <strong>דאי</strong> <small>[שאם]</small> <strong>לא</strong> ישרפוהו — <strong>הדר עילוה</strong> <small>[יחזור עליה].</small>
 <big>ב</big> שנינו במשנה שמותר לאכול בשבת את <strong>כל</strong> מיני <strong>האוכלין</strong> (מאכלים) לרפואה. ושאלו: לשון זה <strong>"כל האוכלין"</strong> ששנינו <strong>לאיתויי מאי</strong> <small>[להביא,</small> לרבות, את <small>מה]?</small> ומשיבים: <strong>לאיתויי</strong> <small>[להביא,</small> לרבות<small>]</small> <strong>טחול ל</strong>רפואת ה<strong>שינים וכרשינין ל</strong>רפואת <strong>בני</strong> ה<strong>מעיים,</strong> אף שלא הכל רגילים באכילתם. עוד שנינו במשנה שאדם שותה בשבת את כל המשקים. ושואלים: לשון זה <strong>"כל המשקין" לאיתויי מאי</strong> <small>[להביא,</small> לרבות, את <small>מה]?</small> ומשיבים: <strong>לאיתויי</strong> <small>[להביא,</small> לרבות<small>]</small> <strong>מי צלפין</strong> (מיץ של פרי הצלף) המעורב בחומץ. אמר ליה <small>[לו]</small> <strong>רבינא לרבא: מהו</strong> הדין האם מותר <strong>לשתות מי רגלים בשבת? אמר ליה</strong> <small>[לו]</small> רבא: הלא כבר <strong>תנינא</strong> <small>[שנינו</small> במשנתנו<small>]:</small> <strong>"כל המשקין שותה", ומי רגלים לא שתו אינשי</strong> <small>[אין אנשים שותים],</small> ואינם בכלל משקה ואסור משום רפואה בשבת.
 <big>ג</big> שנינו במשנה שאדם שותה בשבת את כל המשקים <strong>חוץ ממי דקלים. תנא</strong> <small>[שנה</small> החכם<small>]</small> בתוספתא דין זה בגירסה שונה: <strong>"מי דקרים".</strong> ומסבירים: <strong>מאן דתנא</strong> <small>[מי ששנה]</small> <strong>"מי דקרים",</strong> כוונתו מפני <strong>שהם דוקרים את המרה, ומאן דאמר</strong> <small>[ומי שאומר]</small> <strong>"מי דקלים"</strong> כוונתו מפני <strong>שיוצאין מן שני דקלי</strong> <small>[דקלים].</small> וכדי להסביר <strong>מאי</strong> <small>[מה</small> הם<small>]</small> <strong>מי דקלים, אמר רבה בר ברונא: תרתי תלאי איכא במערבא, ונפקא עינא דמיא מבינייהו</strong> <small>[שני דקלים יש בארץ ישראל, ויוצא מעין של מים מביניהם].</small> <strong>כסא קמא</strong> <small>[</small>שתיית <small>כוס ראשונה]</small> מאותם מים — <strong>מרפי</strong> <small>[מרפה]</small> את המעיים, <strong>אידך</strong> <small>[האחרת,</small> השניה<small>]</small> — <strong>משלשל, ואידך</strong> <small>[והאחרת,</small> השלישית<small>]</small> — <strong>כי היכי דעיילי, הכי נפקי</strong> <small>[כמו שנכנסו</small> המים, <small>כך</small> הם <small>יוצאים].</small> <strong>אמר עולא: לדידי שתי שיכרא דבבלאי, ומעלי מינייהו</strong> <small>[אני שותה שיכר של בבליים, ו</small>הוא <small>מועיל מהם</small> לשלשול<small>].</small> ומעירים: <strong>והוא</strong> דווקא כשהשותה <strong>לא רגיל ביה ארבעין יומין</strong> <small>[בו</small> בשיכר <small>ארבעים יום],</small> שאז משפיע הוא כך על הקיבה.
 <strong>רב יוסף אמר:</strong> מי דקרים הם <strong>זיתום המצרי</strong> והוא עשוי <strong>תילתא שערי, ותילתא קורטמי, ותילתא מילחא</strong> <small>[שליש שעורים, ושליש כרכום, ושליש מלח].</small> <strong>רב פפא אמר: תילתא חיטי, ותילתא קורטמי, ותילתא מילחא וכמונא</strong> <small>[שליש חטים, ושליש כרכום, ושליש מלח וכמון]</small> <strong>וסימניך</strong> שתזכור מי מהם אמר שזיתום עשוי משעורים — הסל שקרוי <strong>סיסאני</strong> שיש במלה פעמיים את האות ס' לסימן: ש<strong>רב יוסף</strong> שיש בשמו את האות ס' הוא שעורים (ולענין זה האות ש' היא כ־ס'). <strong>ושתי להו</strong> <small>[ושותה אותם]</small> <strong>בין דבחא לעצרתא</strong> <small>[פסח לעצרת,</small> שבועות<small>],</small> <strong>דקמיט</strong> <small>[</small>מי <small>ש</small>הוא <small>עוצור</small> במיעיו<small>]</small> — <strong>מרפי ליה</strong> <small>[מרפה אותו],</small> <strong>ודרפי</strong> <small>[ו</small>מי <small>ש</small>הוא <small>רפוי,</small> משולשל<small>]</small> — <strong>קמיט ליה</strong> <small>[עוצר אותו].</small>
 <big>ד</big> <strong>ו</strong>עוד שנינו במשנה <strong>כוס עקרין.</strong> ושואלים: <strong>מאי</strong> <small>[מה</small> היא<small>]</small> <strong>כוס עקרין</strong> זו? <strong>אמר ר' יוחנן: לייתי מתקל זוזא קומא אלכסנדריא</strong> <small>[יביא משקל זוז קומוס אלכסנדרי],</small> <strong>ומתקל זוזא גביא גילא</strong> <small>[ומשקל זוז אלום],</small> <strong>ומתקל זוזא כורכמא רישקא, ולישחקינהו בהדי הדדי</strong> <small>[ומשקל זוז כרכום הגינה, וישחקם יחד].</small> <strong>לזבה</strong> — ישקה <strong>תלתא בחמרא</strong> <small>[שלושה</small> מינים אלה <small>ביין]</small> ותתרפא מהזוב, <strong>ולא מיעקרא</strong> <small>[תהיה עקרה].</small> <strong>לירקונא</strong> <small>[ל</small>רפואת חולי <small>ירקון]</small> — ישתה <strong>תרין בשיכרא, ומיעקר</strong> <small>[שנים</small> מהם <small>בשיכר,</small> ואולם <small>נעשה עקר].</small> אמרנו כי <strong>לזבה</strong> ישקה <strong>תלתא בחמרא</strong> <small>[שלושה</small> מינים אלה <small>ביין]</small> ותתרפא מהזוב, <strong>ולא מיעקרא</strong> <small>[תהיה עקרה].</small> <strong>ואי</strong> <small>[ואם]</small> <strong>לא</strong> הועילה לה רפואה זו — <strong>לייתי תלתא</strong> <small>[יביא שלושה]</small>
## דף קי:
 <strong>קפיזי שמכי פרסאי</strong> <small>[כלים מלאים בצלים פרסיים],</small> <strong>ונישלוק בחמרא, ונשקייה, ונימא</strong> <small>[ויבשל ביין, וישקה אותה, ויאמר]</small> <strong>לה: קום</strong> <small>[חדלי]</small> <strong>מזוביך. ואי</strong> <small>[ואם]</small> אף זה <strong>לא</strong> הועיל — <strong>לותבה</strong> <small>[יושיבנה]</small> על <strong>פרשת דרכים, ולינקטה כסא דחמרא</strong> <small>[ושתחזיק כוס יין]</small> <strong>בידה, וליתי איניש מאחורה וליבעתה, ולימא</strong> <small>[ויבוא אדם מאחוריה ויפחידנה, ויאמר]</small> <strong>לה: קום</strong> <small>[חדלי]</small> <strong>מזוביך, ואי</strong> <small>[ואם]</small> גם זה <strong>לא</strong> הועיל — <strong>ליתי בונא דכמונא ובונא דמוריקא ובונא דשבלילתא</strong> <small>[מלוא אגרוף כמון, ומלוא אגרוף</small> <strong>כרכום, ו</strong><small>מלוא אגרוף תלתן],</small> <strong>ונישלוק בחמרא, ונשקייה, ונימא</strong> <small>[ויבשל ביין, וישקה אותה, ויאמר ]</small> <strong>לה: קום</strong> <small>[חדלי]</small> <strong>מזוביך. ואי</strong> <small>[ואם]</small> <strong>לא</strong> הועיל — <strong>ליתי שיתין שיעי דדנא, ולשפיה, ולימא</strong> <small>[שיביא ששים מגופות חבית וישרה אותן ויאמר]</small> <strong>לה: קום</strong> <small>[חדלי]</small> <strong>מזוביך. ואי</strong> <small>[ואם]</small> גם זה <strong>לא</strong> הועיל — <strong>ליתי פשטינא, ולישלוק בחמרא, ולשפיה, ונימא</strong> <small>[יביא עשב, ויבשל ביין, וישרה אותו, ויאמר]</small> <strong>לה: קום</strong> <small>[חדלי]</small> <strong>מזוביך. ואי</strong> <small>[ואם]</small> <strong>לא</strong> הועיל — <strong>ליתי חרנוגא דהיגתא רומיתא, וליקלי, וליסבה בשחקי דכיתנא בקייטא ובשחקי דעמר גופנא בסיתוא</strong> <small>[יביא את</small> הצמח הטפיל <small>על ההגה הרומאי, וישרפנו, וישים אותו,</small> את האפר, <small>בבלאי בגד פשתן בקיץ ובבלאי בגד צמר גפן בחורף].</small>
 <strong>ואי</strong> <small>[ואם]</small> <strong>לא</strong> הועיל — <strong>ליכרי שבע בירי, וליקלי בהו שבישתא ילדה</strong> <small>[יכרה שבעה בורות וישרוף בהם זמורות צעירות]</small> של <strong>גפן ערלה, ולינקטה כסא דחמרא</strong> <small>[ויתן כוס יין]</small> <strong>בידה, ולוקמה מהא ולותבה אהא, ולוקמה מהא ולותבה אהא</strong> <small>[ויעמידה מ</small>בור <small>זה ויושיבוה בזה, ויעמידה מזה ויושיבוה בזה]</small> <strong>ואכל חדא וחדא לימא</strong> <small>[ועל כל אחד ואחד יאמר]</small> <strong>לה: קום</strong> <small>[חדלי]</small> <strong>מזוביך. ואי</strong> <small>[ואם]</small> <strong>לא</strong> הועיל — <strong>ליתי סמידא, וליסכה מפלגא לתתאי, ולימא</strong> <small>[יביא סולת, ויסמוך אותה מחציה למטה, ויאמר]</small> <strong>לה: קום</strong> <small>[חדלי]</small> <strong>מזוביך. ואי</strong> <small>[ואם]</small> <strong>לא</strong> הועיל — <strong>ליתי ביעתא דנעמיתא, וליקלי, וליסבה בשחקי דכיתנא בקייטא ובשחקי דעמר גופנא בסיתוא</strong> <small>[יביא ביצת יען, וישרפנה, ויכניסנה בבלאי פשתן בקיץ ובבלאי צמר גפן בחורף].</small> <strong>ואי</strong> <small>[ואם]</small> גם זה <strong>לא</strong> הועיל — <strong>ליפתח</strong> <small>[יפתח]</small> <strong>לה חביתא דחמרא</strong> <small>[חבית יין]</small> <strong>לשמה,</strong> עבורה, ותשתה. <strong>ואי</strong> <small>[ואם]</small> <strong>לא</strong> הועיל — <strong>לנקיט שערתא דמשתכחת בכפותא דכודנא חיורא</strong> <small>[שתחזיק שעורה הנמצאת בגללי פרדה לבנה],</small> <strong>אי נקטה חד יומא</strong> <small>[אם תחזיקנה יום אחד]</small> — <strong>פסקה תרי יומי</strong> <small>[תפסיק</small> את הזיבה, <strong>ואי נקטה תרי יומי</strong> <small>[ואם תחזיקנה יומיים]</small> — <strong>פסקה תלתא יומי</strong> <small>[תפסיק שלושה ימים],</small> <strong>ואי נקטה תלתא יומי</strong> <small>[ואם תחזיקנה שלושה ימים]</small> — <strong>פסקה</strong> <small>[תפסיק]</small> <strong>לעולם.</strong>
 <big>א</big> הזכרנו מקודם את הסגולה <strong>לירקונא</strong> <small>[ל</small>רפואת חולי <small>ירקון]</small> שישתה <strong>תרין בשיכרא</strong> <small>[שנים</small> מן הדברים המוזכרים שם <small>בשכר],</small> <strong>ומיעקר</strong> <small>[וייעקר].</small> ואמרו: <strong>ואי לא</strong> היו לו אותם דברים, קומוס אלכסנדרי, כרכום גינה ואלום, או שלא הואילו — <strong>לייתי רישא דשיבוטא דמילחא ולישלוק בשיכרא, ולישתי</strong> <small>[יביא ראש שיבוטה במלח ויבשלנו בשיכר, וישתה]</small> אותו משקה. <strong>ואי</strong> <small>[ואם]</small> <strong>לא</strong> הועיל — <strong>לייתי מוניני דקמצי</strong> <small>[יביא ציר חגבים]</small> וישתה ממנו. <strong>ואי ליכא מוניני דקמצי</strong> <small>[ואם אין ציר חגבים]</small> — <strong>לייתי מוניני דנקירי</strong> <small>[יביא ציר עופות קטנים],</small> <strong>וליעייליה לבי בני ולישפייה</strong> <small>[וייכנס לבית המרחץ וישפשף אותו</small> בו<small>].</small> <strong>ואי ליכא בי בני</strong> <small>[ואם אין בית מרחץ]</small> — <strong>לוקמיה</strong> <small>[יעמידוהו]</small> <strong>בין תנורא לגודא</strong> <small>[התנור והקיר],</small> כדי שיזיע וייצא חוליו. <strong>אמר ר' יוחנן: הרוצה שיחממנו</strong> לחולה זה — <strong>יקנחנו בסדינו</strong> ויעטפנו בו יפה. <strong>רב אחא בר יוסף חש ביה</strong> <small>[חלה בה,</small> במחלה זו<small>],</small> ו<strong>עבד ליה</strong> <small>[ועשה לו]</small> <strong>רב כהנא</strong> רפואה זו, <strong>ואיתסי</strong> <small>[והתרפא].</small>
 ומוסיפים: <strong>ואי</strong> <small>[ואם]</small> <strong>לא</strong> הועילה רפואה זו — <strong>ליתי תלתא קפיזי תמרי פרסייתא</strong> <small>[יביא שלוש מידות תמרים פרסיות],</small> <strong>ותלתא קפיזי דקירא דנישתרופי</strong> <small>[ושלוש מידות שעוה נוטפת],</small> <strong>ותלתא קפיזי אהלא תולענא</strong> <small>[ושלוש מידות אהל אדום],</small> <strong>ולישלוקינהו בשיכרא, ולישתי</strong> <small>[ויבשלם בשיכר, וישתה]</small> אותו משקה. <strong>ואי</strong> <small>[ואם]</small> <strong>לא</strong> הועילה רפואה זו — <strong>ליתי עילא בר חמרא</strong> <small>[יביא עיר בן חמור],</small> <strong>וליגלח מציעתא דרישא, ולישביק ליה דמא מאפותיה, ולותביה ארישיה</strong> <small>[ויגלח</small> החולה <small>את אמצע ראשו, ויקיז לו,</small> לחמור, <small>דם ממצחו, וישים אותו על ראשו],</small> <strong>וליזהר מעיניה דלא ליסמי להו</strong> <small>[וייזהר מעיניו</small> שלא ייכנס הדם לתוכן כדי <small>שלא יעוור אותו].</small> <strong>ואי</strong> <small>[ואם]</small> <strong>לא</strong> הועיל — <strong>ליתי רישא דברחא דמנח בכיבשא, ולישלוק בשיכרא, ולישתי</strong> <small>[יביא ראש איל המונח בכבישה,</small> כבוש, <small>ויבשלנו בשיכר, וישתה]</small> משקה זה. <strong>ואי</strong> <small>[ואם]</small> <strong>לא</strong> הועילה רפואה זו — <strong>ליתי</strong> <small>[יביא]</small> <strong>דבר אחר</strong> (חזיר) <strong>חוטרנא</strong> <small>[מנומר],</small> <strong>וליקרעיה, ולותביה אליביה</strong> <small>[ויקרענו, ויניחנו על לבו].</small> <strong>ואי</strong> <small>[ואם]</small> <strong>לא</strong> הועיל — <strong>ליתי כרתי מכבתותא דמישרי</strong> <small>[יביא כרישים מאמצע הערוגה],</small> שהם חריפים ביותר.
 ומסופר: <strong>ההוא טייעא דחש ביה</strong> <small>[ערבי</small> <small>אחד שחלה בו,</small> במחלת הירקון<small>],</small> <strong>אמר ליה לגינאי</strong> <small>[לו לגנן]:</small> <strong>שקול גלימאי והב</strong> <small>[קח</small> את <small>גלימתי ותן]</small> <strong>לי</strong> תמורתה <strong>מישרא דכרתי</strong> <small>[ערוגת כרישים].</small> <strong>יהיב ליה</strong> <small>[נתן לו]</small> <strong>ואכלה. אמר ליה</strong> <small>[לו]</small> אותו ערבי לגנן: <strong>אושלן גלימיך ואיגני ביה קלי</strong> <small>[השאילני גלימתך ואישן בה מעט].</small> נתן לו ו<strong>איכרך גנא ביה</strong> <small>[התעטף וישן בה].</small> <strong>כד איחמם וקם, נפל פורתא פורתא מיניה</strong> <small>[כאשר התחמם ועמד</small> ממקומו, <small>נפלו מעט מעט,</small> חתיכות חתיכות, <small>ממנה],</small> וכך הערים אותו ערבי על הגנן שבסופו של דבר לא קבל מאומה.
 <big>ב</big> מקודם הוזכר ש<strong>לירקונא</strong> <small>[ל</small>רפואת חולי <small>ירקון]</small> ישתה <strong>תרין בשיכרא, ומיעקר</strong> <small>[שנים</small> מן המינים <small>בשיכר,</small> ואולם <small>נעשה עקר].</small> ושואלים: <strong>ומי שרי</strong> <small>[והאם מותר]</small> לגרום עקרות? והרי שנינו: <strong>מניין לסירוס באדם שהוא אסור</strong> — <strong>תלמוד לומר: "</strong>ומעוך וכתות ונתוק וכרות לא תקריבו לה' <strong>ובארצכם לא תעשו"</strong> (ויקרא כב, כד), ומשמעו — <strong>בכם לא תעשו,</strong> אלו <strong>דברי ר' חנינא.</strong> נמצא שאסור לגרום עקרות לאדם! ומשיבים: <strong>הני מילי</strong> <small>[דברים אלה]</small> שאסרו — הרי זה דווקא <strong>היכא דקא מיכוין</strong> <small>[במקום שהוא מתכוין]</small> לסירוס, ואילו <strong>הכא</strong> <small>[כאן]</small> — <strong>מעצמו הוא</strong> הסירוס נעשה, שנגרם אגב רפואת הירקון. וראיה שמותר באופן כזה, ש<strong>אמר ר' יוחנן: הרוצה שיסרס תרנגול</strong> — <strong>יטול כרבלתו, ומסתרס מאליו,</strong> נמצא שסירוס הבא מאליו — מותר. ודוחים: <strong>והאמר</strong> <small>[והרי</small> כבר <small>אמר]</small> <strong>רב אשי: רמות רוחא</strong> (גאוה) <strong>הוא דנקיטא ליה</strong> <small>[היא שאוחזת בו,</small> בתרנגול<small>]</small> כשיש לו כרבולת, ומשניטלה ממנו מתעצב ואינו משמש עוד, אבל אינו נעשה סריס ממש. <strong>אלא</strong> יש לומר שרפואה זו מותרת רק ל<strong>סריס</strong> שאין לחוש לעקרותו.
 ומקשים: <strong>והאמר</strong> <small>[והרי אמר]</small> <strong>ר' חייא בר אבא</strong> שכך <strong>אמר ר' יוחנן:</strong>
## דף קיא.
 <strong>הכל מודים במחמץ</strong> את המנחה שבמקדש או עוסק בה ומשלים מלאכתה כשהחמיצה <strong>אחר מחמץ,</strong> שאף שכבר היתה מחומצת <strong>— שהוא חייב</strong> גם על חימוץ זה. <strong>שנאמר</strong> בדבר זה: <strong>"לא תאפה חמץ"</strong> (ויקרא ו, י), וגם: <strong>"</strong>כל המנחה אשר תקריבו לה' <strong>לא תעשה חמץ"</strong> (ויקרא ב, יא), ובדרך מדרש ההלכה למדו שחייב על כל פעולה ופעולה במנחת חמץ. וכן הכל מודים <strong>במסרס אחר מסרס</strong> — <strong>שהוא חייב, שנאמר "ומעוך וכתות ונתוק וכרות</strong> לא תקריבו לה' ובארצכם לא תעשו<strong>"</strong> (ויקרא כב, כד), ולכאורה, <strong>אם על כרות,</strong> שרק נכרתו אצלו חוטי האשכים — <strong>חייב, על נתוק</strong> שאשכיו נותקו לגמרי — <strong>לא כל שכן</strong> שנחייבנו! <strong>אלא להביא</strong> (ללמד) על ה<strong>נותק אחר כורת שהוא חייב.</strong> נמצא שאף הגורם עקרות לסריס חייב! <strong>ואלא</strong> יש לומר שהרפואה הגורמת עקרות הותרה <strong>בזקן,</strong> שאינו מסוגל להוליד.
 ומקשים: אף בזקן, <strong>והאמר</strong> <small>[והרי אמר]</small> <strong>ר' יוחנן</strong> על הרפואות להחזרת הכוח הרבייה: <strong>הן הן החזירוני לנערותי,</strong> נמצא שאף הזקן מסוגל להוליד אם ישתמש בריפוי הראוי! <strong>אלא</strong> יש לומר שסגולה זו נאמרה <strong>באשה</strong> שאינה מצווה על פריה ורביה. ושואלים: <strong>ול</strong>שיטת <strong>ר' יוחנן בן ברוקא</strong> ש<strong>אמר: על שניהם,</strong> גם על הגבר וגם על האשה, <strong>הוא אומר : "ויברך אותם אלהים ויאמר להם</strong> אלהים <strong>פרו ורבו</strong> ומלאו את הארץ וכבשוה<strong>"</strong> (בראשית א, כח) <strong>מאי איכא למימר</strong> <small>[מה יש לומר]?</small> הרי לשיטה זו אף אשה מחוייבת לפרות ולרבות! ומתרצים: לשיטתו רפואה זו ראויה ל<strong>זקינה, אי נמי</strong> <small>[או גם כן]</small> <strong>בעקרה,</strong> שאף הוא מודה שבאשה שאינה מסוגלת ללדת אין איסור בגרימת עקרות.
 <big>א משנה</big> <strong>החושש בשיניו</strong> — <strong>לא יגמע בהן</strong> בשבת <strong>את החומץ</strong> לרפואה, <strong>אבל מטבל הוא</strong> את מאכלו <strong>כדרכו</strong> בחומץ ואוכלו, <strong>ו</strong>אף שבדרך זו מגיע החומץ לשיניו, מכל מקום <strong>אם נתרפא</strong> — <strong>נתרפא. החושש במתניו</strong> — <strong>לא יסוך</strong> עליהם בשבת <strong>יין וחומץ,</strong> לפי שכן סכים לרפואה, <strong>אבל סך הוא את השמן. ו</strong>אולם <strong>לא שמן וורד</strong> שהוא יקר ביותר, ואין סכים אותו אלא לרפואה. ואולם <strong>בני מלכים סכין שמן ורד על מכותיהן</strong> בשבת, <strong>שכן דרכן לסוך</strong> שמן ורד להנאת סיכה <strong>בחול. ר' שמעון אומר: כל ישראל בני מלכים הם,</strong> ומותר לכל לסוך בשבת בשמן ורד.
 <big>ב גמרא</big> <strong>רמי ליה</strong> <small>[השליך,</small> הקשה <small>לו]</small> <strong>רב אחא אריכא</strong> <small>[הארוך]</small> ש<strong>הוא רב אחא בר פפא לר' אבהו: תנן</strong> <small>[שנינו</small> במשנתנו<small>]</small> ש<strong>החושש בשיניו</strong> — <strong>לא יגמע בהן את החומץ. למימרא</strong> <small>[האם נאמר]</small> כי <strong>חומץ מעלי</strong> <small>[יפה]</small> <strong>לשינים?! והכתיב</strong> <small>[והרי נאמר]:</small> <strong>"כחמץ לשנים וכעשן לעינים</strong> כן העצל לשולחיו<strong>"</strong> (משלי י, כו)! ומשיבים: <strong>לא קשיא</strong> <small>[אין</small> זה <small>קשה],</small> כי ניתן לחלק ולומר כי <strong>הא</strong> <small>[זה]</small> שמשמע מהפסוק שאינו טוב לשיניים — הרי זה <strong>בקיוהא</strong> <small>[בחומץ]</small> של ה<strong>פרי,</strong> ואילו <strong>הא</strong> <small>[זה]</small> שמשמע ממשנתנו שהוא טוב לשיניים — הרי זה <strong>בחלא</strong> <small>[בחומץ]</small> שביין <strong>ואיבעית אימא</strong> <small>[ואם תרצה אמור]</small> כי <strong>הא והא בחלא</strong> <small>[בזה ובזה</small> מדובר <small>בחומץ</small> יין<small>],</small> ויש לחלק ולומר כי <strong>הא</strong> <small>[זה]</small> ששנינו שהוא יפה לשיניים — הרי זה באופן <strong>דאיכא</strong> <small>[שיש]</small> <strong>מכה</strong> בשינים, ואילו <strong>הא</strong> <small>[זו]</small> שמשמע מהפסוק שאינו טוב לשיניים — הרי זה באופן <strong>דליכא</strong> <small>[שאין]</small> <strong>מכה.</strong> ומסבירים: <strong>כאשר איכא</strong> <small>[יש]</small> <strong>מכה</strong> — הריהו <strong>מסי</strong> <small>[מרפא],</small> ואם <strong>ליכא</strong> <small>[אין]</small> <strong>מכה</strong> — הריהו <strong>מרפי</strong> <small>[מרופף]</small> את השיניים.
 <big>ג</big> שנינו במשנה: <strong>לא יגמע בהן,</strong> בשיניו <strong>את החומץ</strong> בשבת. ומקשים: <strong>והתניא</strong> <small>[והרי שנינו</small> בברייתא<small>]:</small> זה ששנינו שלא יגמע בהן חומץ בשבת הכוונה היא ש<strong>לא יגמע ופולט, אבל מגמע ובולע! אמר אביי: כי תנן נמי מתניתין</strong> <small>[כאשר שנינו גם כן</small> את הדין ב<small>משנתנו],</small> ב<strong>מגמע ופולט תנן</strong> <small>[שנינו].</small> <strong>רבא אמר: אפילו תימא</strong> <small>[תאמר]</small> שאסרה המשנה ב<strong>מגמע ובולע,</strong> עדיין יש לחלק ולומר כי <strong>כאן</strong> בברייתא שהתירה לגמוע חומץ מדובר — ב<strong>לפני טיבול</strong> מאכלו בחומץ, שנראה שהוא גומע חומץ להנאה, ואילו <strong>כאן</strong> במשנתנו מדובר — ב<strong>לאחר טיבול,</strong> שניכר לכל שגומע משום רפואה.
 ומקשים: <strong>ונימא</strong> <small>[ונאמר]:</small> <strong>מ</strong>אחר ש<strong>לפני טיבול שרי</strong> <small>[מותר]</small> — <strong>לאחר טיבול נמי שרי</strong> <small>[גם כן מותר].</small> <strong>דשמעינן ליה</strong> <small>[ששמענו אותו]</small> את <strong>רבא דאית ליה</strong> <small>[שיש לו,</small> שהוא מקבל<small>]</small> את הנימוק <strong>"הואיל",</strong> שדנו חכמים אם מותר לאדם לטבול עצמו בשבת, אף שיתכן לומר כי מאחר ובטהרתו הריהו כמתקן עצמו, ואמרו שבשבת מותר משום שנראה כרוחץ להנאתו, אבל ביום הכיפורים סברו לאסור, כיון שאסור לרחוץ להנאה.
 ו<strong>אמר רבא: ליכא מידי</strong> <small>[אין דבר]</small> ש<strong>בשבת שרי</strong> <small>[מותר]</small> <strong>וביום הכפורים אסור,</strong> ו<strong>הואיל</strong> ו<strong>בשבת שרי</strong> <small>[מותר]</small> — <strong>ביום הכפורים נמי שרי</strong> <small>[גם כן מותר].</small> ואף שטעם ההיתר בשבת אינו קיים ביום הכיפורים, מכל מקום מתיר רבא מטעם "הואיל", שאין לחלק בתקנות חכמים וראוי להשוותן ככל האפשר. ואף כאן, אם מותר לגמוע חומץ לפני טיבול — לא יתכן שיאסר לאחר טיבול!
 ועונים: <strong>הדר ביה</strong> <small>[חזר בו]</small> <strong>רבא מהך</strong> <small>[מזה]</small> שאסר גמיעת חומץ. ומקשים: <strong>ממאי דמהך הדר ביה</strong> <small>[מנין שמזה חזר בו],</small> <strong>דילמא</strong> <small>[שמא]</small> <strong>מ</strong>ההלכה <strong>ההיא</strong> בענין טבילה ביום הכיפורים <strong>הדר ביה</strong> <small>[חזר בו]?</small> ומשיבים: <strong>לא סלקא דעתך</strong> <small>[יעלה על דעתך]</small> לומר כן, <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>כל חייבי טבילות טובלין כדרכן, בין בתשעה באב בין ביום הכפורים,</strong> וודאי תואמים דברי רבא לשיטת ברייתא זו.
 <big>ד</big> שנינו במשנה שלדעת התנא קמא <strong>החושש במתניו</strong> אסור לו לסוך שמן ורד על מכתו, ור' שמעון מתיר. <strong>אמר ר' אבא בר זבדא</strong> שכך <strong>אמר רב: הלכה כ</strong>שיטת <strong>ר' שמעון.</strong> ותוהים: <strong>למימרא</strong> <small>[האם נאמר]</small> כי <strong>רב כ</strong>שיטת <strong>ר' שמעון סבירא ליה</strong> <small>[סבור הוא]?</small> <strong>והאמר</strong> <small>[והרי אמר]</small> <strong>רב שימי בר חייא משמיה</strong> <small>[משמו]</small> של <strong>רב: האי מסוכרייא דנזייתא</strong> <small>[הבגד ששמים בברז החבית]</small>
## דף קיא:
 <strong>אסור להדוקיה ביומא טבא</strong> <small>[אסור להדקו ביום טוב]</small> מחמת איסור סחיטה. והלא ר' שמעון מתיר בדבר שאינו מתכוון! ומתרצים: <strong>ב</strong>הלכה <strong>ההיא אפילו ר' שמעון מודה</strong> שאסור. ש<strong>אביי ורבא דאמרי תרווייהו</strong> <small>[שאמרו שניהם]:</small> <strong>מודה ר' שמעון ב</strong>מקרה של <strong>"פסיק רישיה</strong> <small>[חתוך ראשו]</small> <strong>ולא ימות".</strong> שכל מלאכה, אף זו המותרת, שהתוצאה ההכרחית שלה היא מלאכה אסורה — אסור לעשותה בשבת אף לדעת ר' שמעון, וכיון שלא יתכן להכניס את הבגד בנקב החבית בלא לסחוט — אף ר' שמעון מודה שאסור. 
 ושבים ומקשים: <strong>והאמר</strong> <small>[והרי אמר]</small> <strong>רב חייא בר אשי</strong> שכך <strong>אמר רב</strong> במפורש: <strong>הלכה כ</strong>שיטת <strong>ר' יהודה, ורב חנן בר אמי אמר</strong> בשם <strong>שמואל: הלכה כ</strong>שיטת <strong>ר' שמעון. ורב חייא בר אבין מתני לה</strong> <small>[שונה אותה]</small> מסורת <strong>בלא גברי</strong> <small>[</small>שמות ה<small>אנשים]</small> המוסרים את ההלכה בשם אחרים, אלא במישרין, <strong>רב אמר: הלכה כ</strong>שיטת <strong>ר' יהודה, ושמואל אמר: הלכה כ</strong>שיטת <strong>ר' שמעון! אלא אמר רבא: אני וארי שבחבורה תרגימנא</strong> <small>[פירשנו].</small> ומעירים דרך אגב: <strong>ומנו</strong> <small>[ומי הוא]</small> "הארי שבחבורה" — <strong>ר' חייא בר אבין,</strong> והוא ואני פירשנו: <strong>הלכה</strong> היא אכן <strong>כ</strong>שיטת <strong>ר' שמעון, ולאו מטעמיה</strong> <small>[ו</small>אולם <small>לא מטעמו].</small>
 ומעתה באים לברר את הדברים: <strong>מאי</strong> <small>[מה]</small> בדיוק פירוש <strong>"הלכה כ</strong>שיטת <strong>ר' שמעון ולאו מטעמיה</strong> <small>[ולא מטעמו]</small> <strong>"? אילימא</strong> <small>[אם נאמר]</small> כי <strong>הלכה כ</strong>שיטת <strong>ר' שמעון דשרי</strong> <small>[שהתיר]</small> לסוך, <strong>ולאו מטעמיה</strong> <small>[ולא מטעמו],</small> ש<strong>אילו ר' שמעון סבר</strong> <small>[סבור]</small> כי שמן ורדים <strong>מסי</strong> <small>[מרפא],</small> <strong>ו</strong>אילו <strong>רב סבר</strong> <small>[סבור]</small> כי הוא <strong>לא מסי</strong> <small>[מרפא].</small> ולכן התיר לסוך בו בשבת, שאין בו משום רפואה. ואולם <strong>וסבר</strong> <small>[וכי סבור]</small> <strong>רב</strong> כי שמן ורדים <strong>לא מסי</strong> <small>[מרפא]?</small> <strong>והא מדקתני</strong> <small>[והרי מ</small>מה <small>ששנינו]</small> <strong>"בני מלכים סכין על גבי מכותיהן שמן וורד" מכלל</strong> הדבר אתה למד <strong>דמסי</strong> <small>[ש</small>הוא <small>מרפא].</small> <strong>אלא</strong> יש לומר: <strong>הלכה כ</strong>שיטת <strong>ר' שמעון</strong> שהתיר, <strong>ולאו מטעמיה</strong> <small>[ולא מטעמו],</small> ש<strong>אילו ר' שמעון סבר</strong> <small>[סבור]:</small> <strong>אף על גב דלא שכיח</strong> <small>[אף על פי שאינו מצוי]</small> שמן הורד במקומו של זה ודמיו יקרים, וכל הרואה שסך בו מבין שודאי לרפואה הוא עושה כן, מכל מקום <strong>שרי</strong> <small>[מותר].</small> <strong>ורב סבר</strong> <small>[סבור]:</small> <strong>אי שכיח</strong> <small>[אם</small> שמן הורד <small>מצוי]</small> באותו מקום — <strong>אין</strong> <small>[כן],</small> מותר לו לסוך בו, <strong>ואי</strong> <small>[ואם]</small> הוא <strong>לא שכיח</strong> <small>[מצוי]</small> — <strong>לא. ובאתרא</strong> <small>[ובמקום]</small> של <strong>רב שכיח משחא דוורדא</strong> <small>[מצוי שמן ורד],</small> ולכן התיר רב לכל אדם לסוך בו בשבת, אבל במקום שאינו מצוי סבר כחכמים האוסרים.
 
 <big>א משנה</big> <strong>ואלו קשרים שחייבין עליהן</strong> אם קושרים אותם בשבת: כגון <strong>קשר הגמלין וקשר הספנין</strong> שהם קשרים של קיימא (המתקיימים), שעושים אותם כדי שישארו כך לעולם, <strong>וכשם שהוא חייב על קישורן</strong> של אלה, <strong>כך הוא חייב על היתרן. ר' מאיר אומר,</strong> כלל יש בדבר: <strong>כל קשר שהוא יכול להתירו באחת מידיו</strong> — <strong>אין חייבין עליו</strong> אם קשרו, שקשר רופף כזה אינו קרוי קשר של קיימא, אפילו נתכוון לכך.
 <big>ב גמרא</big> שואלים: <strong>מאי</strong> <small>[מה</small> הם<small>]</small> <strong>קשר הגמלין וקשר הספנין? אילימא קטרא דקטרי בזממא</strong> <small>[אם תאמר</small> שהוא <small>הקשר שקושרים בחח]</small> שקושר בחח הגמל רצועה כדי למושכו בה, <strong>ו</strong>כן <strong>קטרא דקטרי באיסטרידא</strong> <small>[וקשר</small> חבל <small>שקושרים בטבעת</small> הקבועה <small>בחרטום הספינה]</small> לקושרה באמצעותו לחוף כדי שתעמוד במקומה. והלא <strong>האי</strong> <small>[זה]</small> <strong>קשר שאינו של קיימא</strong> <small>[קיום,</small> המתקיים<small>]</small> <strong>הוא,</strong> שהרי מתירים אותו מזמן לזמן! <strong>אלא</strong> קשר הגמלים הוא <strong>קיטרא דזממא גופיה</strong> <small>[קשר החח עצמו],</small> הקשר שבו קושרים את החח אל הגמל, <strong>ו</strong>קשר הספנים <strong>דאיסטרידא גופה</strong> <small>[של טבעת הספינה עצמה],</small> הקשר שקושר את הטבעת לספינה, שאין מתירים קשרים אלה והם קשרים המתקיימים.
 שנינו במשנה ש<strong>ר' מאיר אומר</strong> וקובע כלל: ש<strong>כל קשר</strong> שיכולים להתירו ביד אחת אין חייבים עליו. <strong>בעי</strong> <small>[שאל]</small> <strong>רב אחדבוי אחוי</strong> <small>[אחיו]</small> של <strong>מר אחא:</strong> קשר <strong>עניבה ל</strong>שיטת <strong>ר' מאיר מהו</strong> דינו, המותר לעשותו בשבת כשמהדקו כראוי, או לא? וצדדי הבעיה: האם <strong>טעמיה</strong> <small>[טעמו]</small> של <strong>ר' מאיר</strong> הוא <strong>משום</strong> ש<strong>יכול להתירו באחת מידיו הוא, והא נמי</strong> <small>[ו</small>קשר עניבה <small>זה</small> <small>גם כן]</small> <strong>יכול להתירו,</strong> ונמצא שאינה קשר יציב, <strong>או דילמא טעמא</strong> <small>[שמא הטעם]</small> של <strong>ר' מאיר משום</strong> שקשר הניתר ביד אחת הוא <strong>לא מיהדק</strong> <small>[מהודק]</small> דיו <strong>והא מיהדק</strong> <small>[וזה,</small> קשר עניבה, <small>מתהדק].</small> שאלה זו לא נפתרה ולכן <strong>תיקו</strong> <small>[תעמוד]</small> במקומה.
 <big>ג משנה</big> <strong>יש לך קשרין שאין חייבין עליהן</strong> כשעושה אותם בשבת בשוגג קרבן חטאת <strong>כ</strong>מו על <strong>קשר הגמלין, וכקשר הספנין,</strong> אבל אסור מלכתחילה לעשותם, וכגון: <strong>קו‍שרת אשה מפתח חלוקה</strong> ברצועות <strong>ו</strong>כן <strong>חוטי סבכה</strong> שבראשה, <strong>ו</strong>כן שרוכים <strong>של פסקיא</strong> (חגורה רחבה הנקשרת בשרוכים), <strong>ו</strong>כן קושרים <strong>רצועות</strong> של <strong>מנעל ו</strong>של <strong>סנדל ו</strong>של <strong>נודות</strong> (נאדות) <strong>יין ושמן, וקדירה של בשר</strong> שקושרים בגד על פיה. <strong>ר' אליעזר בן יעקב אומר: קושרין</strong> חבל לרוחב הפתח <strong>לפני הבהמה בשביל שלא תצא.</strong>
 <big>ד גמרא</big> שואלים: <strong>הא גופא קשיא</strong> <small>[היא עצמה,</small> המשנה, <small>קשה],</small> שכן מצד אחד <strong>אמרת</strong> <small>[אומר אתה]</small> כי <strong>יש קשרין שאין חייבין עליהן כקשר הגמלין וכקשר הספנין,</strong> ומשמע: <strong>חיובא</strong> <small>[חיוב]</small> <strong>הוא דליכא</strong> <small>[שאין]</small> בדבר, <strong>הא איסורא</strong> <small>[אבל איסור</small> שמדברי סופרים<small>]</small> — <strong>איכא</strong> <small>[יש],</small> <strong>והדר תני</strong> <small>[וחזר ושנה]:</small> <strong>קו‍שרת אשה מפתח חלוקה,</strong> ומשמע: <strong>אפילו לכתחילה</strong> מותר! ומתרצים, <strong>הכי קאמר</strong> <small>[כך אמר</small> התנא <small>במשנה</small><small>]:</small> <strong>יש קשרין שאין חייבין עליהן</strong> אם עשו אותם בשבת בשוגג, <strong>כקשר הגמלין וכקשר הספנין. ומאי ניהו</strong> <small>[ומה הם]</small> —
## דף קיב.
 <strong>קיטרא דקטרי בזממא וקיטרא דקטרי באיסטרידא</strong> <small>[הקשר שקושרים בחח והקשר שקושרים בטבעת חרטום הספינה],</small> ובאלה <strong>חיובא</strong> <small>[חיוב]</small> <strong>הוא דליכא</strong> <small>[שאין]</small> <strong>הא איסורא</strong> — <strong>איכא</strong> <small>[אבל איסור</small> — <small>יש].</small> <strong>ויש שמותרין</strong> בעשייה בשבת <strong>לכתחילה, ומאי ניהו</strong> <small>[ומה הם]</small> — האשה ש<strong>קושרת מפתחי חלוקה.</strong>
 <big>א</big> שנינו במשנה שאשה יכולה לקשור בשבת <strong>מפתח חלוקה.</strong> ושואלים: <strong>פשיטא</strong> <small>[פשוט,</small> מובן מאליו<small>]</small> שמותר, הלא קשר זה עשוי להתירו ואינו של קיימא! ומשיבים: <strong>לא צריכא</strong> <small>[נצרכה]</small> הלכה זו להיאמר אלא לאופן <strong>דאית ליה תרי דשי</strong> <small>[שיש לו,</small> לפתח <small>שני דשים]</small> וקושרים בשניהם יחד. <strong>מהו דתימא</strong> <small>[שתאמר]</small> כי <strong>חדא מינייהו בטולי מבטיל</strong> <small>[אחד מהם בטל</small> משימוש<small>]</small> כיון שיכולה לפשוט הבגד אף אם תתיר רק אחד מהם, וממילא נחשב זה שבטל כקשר של קיימא, ומאחר ואיננו יודעים איזהו ייאסרו שניהם, על כן <strong>קא משמע לן</strong> <small>[השמיע לנו]</small> ששניהם אינם נחשבים כקבועים.
 <big>ב</big> <strong>ו</strong>עוד שנינו במשנה שאשה יכולה לקשור בשבת <strong>חוטי סבכה.</strong> ושואלים: הלא <strong>פשיטא</strong> <small>[פשוט,</small> מובן מאליו<small>]</small> שמותר לקושרם! ומשיבים: <strong>לא צריכא</strong> <small>[נצרכה]</small> הלכה זו להיאמר אלא לאופן <strong>דרויחא</strong> <small>[שמרווחת]</small> <strong>לה</strong> הקשירה. <strong>מהו דתימא</strong> <small>[שתאמר]:</small> <strong>מישלף שלפא לה</strong> <small>[</small>נוהגת היא <small>לחלוץ אותה]</small> ולהשאיר את הקשר קבוע, על כן <strong>קא משמע לן</strong> <small>[השמיע לנו]</small> ש<strong>אשה חסה על שערה</strong> וחוששת שייתלש בדרך זו <strong>ומישרא שריא לה</strong> <small>[ו</small>לכן <small>מתירה אותה,</small> את הסבכה<small>].</small>
 <big>ג</big> שנינו במשנה: <strong>ו</strong>מתירים לקשור בשבת <strong>רצועות מנעל וסנדל. איתמר</strong> <small>[נאמר]</small> ששנו בברייתא במקום אחר: מי ש<strong>התיר</strong> בשוגג בשבת <strong>רצועות מנעל וסנדל, תני חדא</strong> <small>[שנויה</small> ברייתא <small>אחת]</small> שהעושה כן <strong>חייב חטאת. ותניא אידך</strong> <small>[ושנויה</small> ברייתא <small>אחרת]</small> שהוא <strong>פטור</strong> מחטאת <strong>אבל אסור</strong> לו לעשות כך מלכתחילה. <strong>ותניא אידך</strong> <small>[ושנויה</small> ברייתא <small>אחרת]:</small> <strong>מותר לכתחילה.</strong> ואם כן <strong>קשיא</strong> <small>[קשה]</small> מענין <strong>מנעל</strong> על ענין <strong>מנעל,</strong> וכן <strong>קשיא</strong> <small>[קשה]</small> מענין <strong>סנדל</strong> על ענין <strong>סנדל.</strong>
 ומתרצים: מענין <strong>מנעל</strong> על ענין <strong>מנעל לא קשיא</strong> <small>[קשה],</small> שכן אפשר לומר כי <strong>הא דקתני</strong> <small>[</small>ברייתא <small>זו ששנינו]</small> בה ש<strong>חייב חטאת</strong> — מדברת <strong>בדאושכפי</strong> <small>[ב</small>קשר <small>הסנדלרים],</small> שהם קושרים במנעל קשר קבוע שלא יינתק. וברייתא זו ששנינו בה ש<strong>פטור אבל אסור</strong> — מדברת <strong>בדרבנן</strong> <small>[ב</small>מנעל <small>של חכמים],</small> כשלעתים הם מתירים את קשר הרצועה, וברייתא זו ששנינו בה ש<strong>מותר לכתחלה</strong> מדברת <strong>ב</strong>מנעל של <strong>בני</strong> העיר <strong>מחוזא</strong> המקפידים בלבושיהם ורצועות מנעליהם עשויות להיפתח ולהיקשר בכל יום.
 וכן מענין <strong>סנדל</strong> על ענין <strong>סנדל לא קשיא</strong> <small>[קשה],</small> שכן ניתן לחלק ולומר כי <strong>הא דקתני</strong> <small>[</small>ברייתא <small>זו ששנינו]</small> בה ש<strong>חייב חטאת</strong> — מדברת <strong>בדטייעי דקטרי אושכפי</strong> <small>[ב</small>סנדלי ה<small>ערבים שקושרים הסנדלרים]</small> בהם קשר קבוע. וברייתא זו ששנינו בה ש<strong>פטור אבל אסור</strong> — מדברת <strong>בדחומרתא דקטרי אינהו</strong> <small>[ברצועות שקושרים הם,</small> שאר בני האדם<small>].</small> וברייתא זו ששנינו בה ש<strong>מותר לכתחילה</strong> — מדברת <strong>בסנדל דנפקי ביה בי תרי</strong> <small>[שיוצאים בו שנים]</small> לסירוגין, וכל אחד מהם מתירו וקושרו לפי מידתו <strong>כ</strong>סנדלו של <strong>רב יהודה.</strong> וכפי שמסופר ש<strong>רב יהודה אחוה</strong> <small>[אחיו]</small> של <strong>רב סלא חסידא הוה ליה ההוא זוגא דסנדלי</strong> <small>[היו לו זוג סנדלים],</small> <strong>זמנין דנפיק ביה איהו, זימנין נפיק ביה ינוקיה</strong> <small>[פעמים שיצא בהם הוא,</small> ו<small>פעמים יצא בו ילדו].</small> <strong>אתא לקמיה</strong> <small>[הגיע</small> רב יהודה <small>לפני]</small> <strong>אביי,</strong> ו<strong>אמר ליה</strong> <small>[לו]</small> לאביי: <strong>כהאי גונא מאי</strong> <small>[באופן כזה מהו]</small> הדין, האם יכול אני לקשור את רצועותי בשבת. <strong>אמר ליה</strong> <small>[לו]</small> אביי: <strong>חייב חטאת.</strong>
 <strong>אמר ליה</strong> <small>[לו]</small> רב יהודה: <strong>השתא</strong> <small>[עכשיו]</small> אפילו אם פסק דינו הוא ש<strong>פטור אבל אסור קא קשיא</strong> <small>[היה קשה]</small> <strong>לי,</strong> ואם כן <strong>"חייב חטאת" קאמרת</strong> <small>[אומר אתה]</small> <strong>לי?!</strong> שאל אותו אביי: <strong>מאי טעמא</strong> <small>[מה טעם]</small> אומר אתה כך? <strong>אמר ליה</strong> <small>[לו]</small> רב יהודה: <strong>משום</strong> ש<strong>בחול</strong> (ימות החול) <strong>נמי זימנין נפיקנא ביה אנא, זימנין נפיק ביה ינוקא</strong> <small>[גם כן פעמים יוצא בו אני, פעמים יוצא בו הילד].</small> <strong>אמר ליה</strong> <small>[לו]</small> אביי: <strong>אי הכי</strong> <small>[אם כך],</small> <strong>מותר</strong> להתיר את רצועותיו <strong>לכתחילה.</strong>
 <big>ד</big> מסופר כי <strong>ר' ירמיה הוה קאזיל בתריה</strong> <small>[היה הולך</small> בשבת <small>אחרי]</small> <strong>ר' אבהו בכרמלית. איפסיק</strong> <small>[נפסקה]</small> ה<strong>רצועה דסנדליה</strong> <small>[של סנדלו].</small> <strong>אמר ליה</strong> <small>[לו]</small> ר' ירמיה לר' אבהו: <strong>מאי ניעבד לה</strong> <small>[מה נעשה לו</small> לסנדל<small>]?</small> <strong>אמר ליה</strong> <small>[לו]</small> רב אבהו: <strong>שקול גמי לח דחזי</strong> <small>[הראוי]</small> <strong>למאכל בהמה, וכרוך עילויה</strong> <small>[עליו,</small> על הסנדל<small>]</small> להחזיקו. ומסופר עוד: <strong>אביי הוה קאי קמיה</strong> <small>[היה עומד לפני]</small> <strong>רב יוסף</strong> בשבת, <strong>איפסיק ליה</strong> <small>[נפסקה לו]</small> ה<strong>רצועה</strong> של הסנדל. <strong>אמר ליה</strong> <small>[לו]</small> אביי לרב יוסף: <strong>מאי איעביד ליה</strong> <small>[מה אעשה בו]?</small> <strong>אמר ליה</strong> <small>[לו]:</small> <strong>שבקיה</strong> <small>[הניחנו]</small> ואל תטלטלו. אמר לו אביי: <strong>מאי שנא</strong> <small>[מה שונה]</small> מקרה זה <strong>מ</strong>זה של <strong>ר' ירמיה?</strong> ענה לו: <strong>התם</strong> — <strong>לא מינטר, הכא</strong> — <strong>מינטר</strong> <small>[שם</small> — <small>לא</small> היה הסנדל <small>נשמר. כאן</small> — <small>נשמר</small> הוא<small>].</small> אמר לו אביי: ובכל זאת <strong>והא מנא</strong> <small>[והרי</small> עדיין <small>כלי]</small> <strong>הוא</strong> ומותר אם כן לטלטלו בשבת, <strong>דאי בעינא הפיכנא ליה</strong> <small>[ש</small>הרי <small>אם אני רוצה אני</small> יכול <small>להפוך אותו]</small> <strong>מ</strong>צד <strong>ימין ל</strong>צד <strong>שמאל,</strong> ואפשר עדיין להשתמש בו. שכן בכל סנדל היו קבועות שתי רצועות, חיצונית ופנימית (מימין ומשמאל), ומשנפסקה החיצונית אף שבדרך כלל שוב אין הסנדל ראוי לשימוש כיון שאין דרך בני אדם לקושרו בפנימית, מכל מקום עדיין יכול הוא לנעול את של ימין בשמאלו ואת של שמאל בימינו ובכך להפוך את מקום השרוכים, שהרצועה שהיתה קודם לכן פנימית נעשית עתה חיצונית! <strong>אמר ליה</strong> <small>[לו]</small> רב יוסף: <strong>מ</strong>מה ש<strong>מתרץ ר' יוחנן אליבא</strong> <small>[על פי שיטת]</small> <strong>ר' יהודה,</strong> וכפי שיבואר, <strong>שמע מינה</strong> <small>[למד ממנה]</small> ש<strong>הלכה כ</strong>שיטת <strong>ר' יהודה,</strong> ומכאן אפשר להסיק שסנדל אינו נחשב כלי אם הופכים אותו.
 ושואלים: <strong>מאי</strong> <small>[מה]</small> <strong>היא</strong> אותה הלכה? <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>סנדל</strong> טמא <strong>שנפסקו שתי אזניו</strong> המחזיקות את הרצועות, <strong>או שתי תרסיותיו</strong> (רצועות הסנדל. גאונים) <strong>או שניטל כל הכף</strong> (הסוליה) <strong>שלו</strong> — <strong>טהור,</strong> ששוב אינו כלי. אבל אם נפסקה רק <strong>אחת מאזניו או אחת מתרסיותיו, או שניטל</strong> רק <strong>רוב הכף שלו</strong> — עדיין הוא <strong>טמא. ר' יהודה אומר:</strong> אם <strong>נפסקה</strong> התרסית ה<strong>פנימית</strong> — <strong>טמא,</strong> שאפשר עוד להשתמש בחיצונה. ואם נפסקה <strong>החיצונה</strong> — <strong>טהור. ואמר עולא, ואיתימא</strong> <small>[ויש אומרים]</small> שאמר זאת <strong>רבה בר בר חנה</strong> שכך <strong>אמר ר' יוחנן: כמחלוקת לענין טומאה כך מחלוקת לענין שבת,</strong> אם מותר או אסור ללכת בסנדל כזה. <strong>אבל לא לענין חליצה.</strong>
 <strong>והוינן</strong> <small>[והיינו עוסקים]</small> <strong>בה</strong> בבעיה זו: <strong>ר' יוחנן אליבא דמאן</strong> <small>[כשיטתו של מי]</small> הוא סבור? <strong>אילימא אליבא דרבנן</strong> <small>[אם תאמר כשיטת חכמים]</small> ונפרש כך: <strong>מ</strong>מה ש<strong>לענין טומאה מנא הוי</strong> <small>[כלי הוא]</small> — <strong>לענין שבת נמי מנא הוי</strong> <small>[גם כן כלי הוא],</small> <strong>אבל לא לחליצה, דלאו מנא</strong> <small>[ש</small>בעניינה <small>לא כלי]</small> <strong>הוא, והתנן</strong> <small>[והרי שנינו</small> במשנה<small>]:</small> <strong>חלצה</strong> כשהיתה נעל <strong>של שמאל ב</strong>רגל <strong>ימין</strong> — <strong>חליצתה כשרה.</strong> והרי שאף במינעל הפוך אפשר לחלוץ, ואין לומר שסנדל כגון זה אינו כלי ראוי לחליצה! <strong>ואלא</strong> יש לומר שאמר ר' יוחנן דבריו <strong>אליבא</strong> <small>[כשיטת]</small> <strong>ר' יהודה,</strong> והתכוון: <strong>מ</strong>מה ש<strong>לענין טומאה לאו מנא</strong> <small>[לא כלי]</small> <strong>הוא, לענין שבת נמי לאו מנא</strong> <small>[גם כן לא כלי]</small> <strong>הוא, אבל לא לחליצה</strong> שבעניינה <strong>מנא</strong> <small>[</small>ל<small>כלי],</small> מנעל ראוי, <strong>הוא</strong> נחשב.
 ומקשים: <strong>אימר דאמרינן</strong> <small>[אמור שאנו אומרים]</small> שאם <strong>חלצה</strong> נעל <strong>של שמאל ב</strong>רגל <strong>ימין חליצתה כשרה,</strong> הרי זה דווקא <strong>היכא דלמילתיה מנא</strong> <small>[היכן שלעניינו כלי]</small> <strong>הוא,</strong> שהרי לענין חליצה ראוי הסנדל אף לרגל שמאל, ואולם <strong>הכא למילתיה לאו מנא</strong> <small>[כאן</small> אפילו לענין שבת וטומאה <small>לצורכו לא כלי]</small> <strong>הוא, דהא</strong> <small>[שהרי]</small> <strong>אמר ר' יהודה: נפסקה</strong> רצועת הסנדל <strong>החיצונה</strong> — <strong>טהור. אלמא</strong> <small>[מכאן]</small> שר' יהודה סבור כי <strong>לאו מנא</strong> <small>[לא כלי]</small> <strong>הוא!</strong> ונמצא שקשים דברי ר' יוחנן לפי כל שיטה. ומתרצים: <strong>לעולם</strong> תאמר שדבריו <strong>אליבא</strong> <small>[כשיטת]</small> <strong>ר' יהודה</strong> הם, ואולם <strong>אימא</strong> <small>[אמור,</small> תקן<small>]</small> שאמר ר' יוחנן: <strong>וכן לחליצה. והא קמשמע לן</strong> <small>[ו</small>דבר <small>זה השמיע,</small> חידש <small>לנו]:</small> <strong>דכי אמרינן</strong> <small>[שכאשר אנו אומרים]</small> שאם <strong>חלצה</strong> נעל <strong>של שמאל בשל ימין</strong> ש<strong>חליצתה כשרה</strong> — הרי זה דווקא <strong>היכא</strong> <small>[היכן,</small> במקום<small>]</small>
## דף קיב:
 <strong>דלמילתיה מנא</strong> <small>[שלעניינו כלי]</small> <strong>הוא, אבל הכא</strong> — <strong>למילתיה לאו מנא</strong> <small>[כאן</small> — גם <small>לעניינו לא כלי]</small> <strong>הוא.</strong>
 <big>א</big> ומקשים: <strong>ומי</strong> <small>[והאם]</small> <strong>אמר ר' יוחנן הכי</strong> <small>[כך],</small> שהלכה כדברי רב יהודה האומר שאם נפסקה הרצועה החיצונית הסנדל טהור? <strong>והאמר</strong> <small>[והרי אמר]</small> <strong>ר' יוחנן: הלכה כסתם משנה, ותנן</strong> <small>[ושנויה</small> משנה<small>]:</small> <strong>סנדל</strong> שהיה טמא במדרס הזב <strong>שנפסקה אחת מאזניו ותיקנה</strong> — עדיין <strong>טמא מדרס,</strong> שאוזן שנפסקה אינה פוסלת את הסנדל משימוש ועדיין כלי גמור הוא, <strong>נפסקה</strong> האוזן ה<strong>שניה ותיקנה</strong> — <strong>טהור מלטמא מדרס,</strong> שכן בניתוק שתי אוזניו בטל מלהיות עוד כלי ונטהר <strong>אבל</strong> עדיין <strong>טמא</strong> הוא מחמת <strong>מגע מדרס,</strong> שכיון שבפועל יש בו רק אוזן אחת קרועה עדיין כלי הוא והרי יש בו עוד אפשרות לקבל טומאה, ונחשב כאילו קיבל טומאה מעצמו במצבו הקודם. <strong>מאי לאו</strong> <small>[האם לא]</small> נאמר כי <strong>לא שנא</strong> הדין לענין זה בין את נקרעה הרצועה ה<strong>פנימית ולא שנא</strong> <small>[שונה]</small> אם נקרעה הרצועה ה<strong>חיצונה,</strong> ואוזן סנדל אחת שנפסקה אינה מבטלת אותו ונסתרו איפוא דברי ר' יוחנן!
 ודוחים: <strong>לא,</strong> המדובר במשנה הוא ב<strong>פנימית דוקא,</strong> ובשנפסקה הפנימית אף לדעת רב יהודה הסנדל טמא<strong>.</strong> ושואלים: <strong>אבל</strong> אם נפסקה הרצועה ה<strong>חיצונה מאי</strong> <small>[מה]</small> דין הסנדל — <strong>טהור, אי הכי, אדתני</strong> <small>[אם כך, עד ש</small>הוא <small>שונה]</small> בהמשך הדברים: <strong>נפסקה</strong> ה<strong>שניה ותיקנה</strong> — <strong>טהור מן המדרס אבל טמא מגע מדרס, ניפלוג בדידה</strong> <small>[שיחלוק ב</small>הלכה זו <small>עצמה]</small> באופן זה: <strong>במה דברים אמורים</strong> — <strong>שנפסקה</strong> ה<strong>פנימית, אבל</strong> אם נפסקה ה<strong>חיצונה</strong> — <strong>טהור</strong> הסנדל! <strong>אמר רב יצחק בן יוסף: תהא משנתנו</strong> מתפרשת <strong>בסנדל שיש לו ארבע אזנים וארבע תרסיותים</strong> ונפרש את האמור בה "נפסקה שניה" — אוזן חיצונית שניה. כדי ש<strong>לא לשבור</strong> (לסתור) את <strong>דבריו של ר' יוחנן.</strong>
 <strong>כי אתא</strong> <small>[כאשר בא]</small> <strong>רבין</strong> מארץ ישראל לבבל מסר ש<strong>אמר רב חנן בר אבא</strong> שכך <strong>אמר רב: הלכה כ</strong>שיטת <strong>ר' יהודה. ור' יוחנן אמר: אין הלכה כ</strong>שיטת <strong>ר' יהודה.</strong> ומקשים: <strong>ומי</strong> <small>[והאם]</small> <strong>אמר ר' יוחנן הכי</strong> <small>[כך]</small> שאין הלכה כר' יהודה? <strong>והא</strong> <small>[והרי]</small> <strong>מ</strong>מה ש<strong>מתרץ ר' יוחנן אליבא</strong> <small>[לשיטת]</small> <strong>ר' יהודה, שמע מינה</strong> <small>[למד מכאן]</small> כי <strong>כ</strong>שיטת <strong>ר' יהודה סבירא ליה</strong> <small>[סבור הוא]!</small> ומתרצים: <strong>אמוראי נינהו</strong> <small>[אמוראים הם]</small> שנחלקו <strong>בדבר ואליבא</strong> <small>[ועל פי שיטת]</small> <strong>ר' יוחנן</strong> נחלקו.
 <big>ב</big> בהקשר עם ההלכה הקודמת מביאים, <strong>תנן התם</strong> <small>[שנינו</small> במשנה <small>שם]</small> במסכת כלים: <strong>כל כלי בעלי בתים</strong> שנטמאו ולאחר מכן ניקבו, <strong>שיעורן</strong> כדי להטהר בנקב <strong>כ</strong>גודל <strong>רמונים. בעי</strong> <small>[שאל]</small> <strong>חזקיה: ניקב</strong> הכלי בחור שגודלו <strong>כמוציא זית וסתמו, וחזר וניקב</strong> בצידו <strong>כמוציא זית וסתמו,</strong> וכן הלאה <strong>עד שהשלימו</strong> באותם נקבים <strong>ל</strong>כדי <strong>מוציא רימון, מהו</strong> דינו? האם נאמר שבסך הכל הלא ניקב הכלי בכמוציא רימון וטהור, או כיון שלא היתה נקיבתו בבת אחת, ובכל פעם לא ניקב כשיעור עדיין טמא הוא?
 <strong>אמר ליה</strong> <small>[לו]</small> <strong>ר' יוחנן</strong> תלמידו: <strong>רבי,</strong> והלא <strong>שנית לנו</strong> ש<strong>סנדל</strong> טמא מדרס הזב <strong>שנפסקה אחת מאזניו ותיקנה</strong> שעדיין הוא <strong>טמא מדרס. נפסקה</strong> הרצועה ה<strong>שניה ותיקנה</strong> — <strong>טהור מן המדרס, אבל טמא מגע מדרס. ואמרינן</strong> <small>[ואמרנו]</small> <strong>לך: מאי שנא</strong> <small>[</small>ב<small>מה שונה]</small> דין ה<strong>ראשונה</strong> שאם נקרעה עדיין הוא טמא — <strong>דהא קיימא</strong> <small>[שהרי</small> עדיין <small>מצוייה]</small> ה<strong>שניה,</strong> ואם כן כאשר נקרעה ה<strong>שניה נמי</strong> <small>[גם כן]</small> הרי <strong>מתקנה</strong> <small>[מתוקנת]</small> ה<strong>ראשונה</strong> ורק אוזן אחת קרועה! ומדוע נטהר הסנדל ממדרס?
 <strong>ואמרת לן עליה</strong> <small>[לנו על כך]</small> שטעם הטהרה הוא משום ש<strong>פנים חדשות באו לכאן.</strong> שהסנדל שתיקנו את שתי אוזניו שוב אינו נחשב כסנדל הראשון, אלא כסנדל חדש, ואם כן <strong>הכא נמי</strong> <small>[כאן גם כן]</small> בכלי שניקב כמה פעמים ובכל פעם סתמו מחדש נאמר כי <strong>פנים חדשות באו לכאן</strong> וייטהר.
 התפעל חזקיה מר' יוחנן שפתר לו את השאלה מדבריו שלו, <strong>קרי עליה</strong> <small>[קרא עליו]</small> ואמר: <strong>לית דין בר אינש</strong> <small>[אין זה בן אדם]</small> אלא מלאך. <strong>איכא דאמרי</strong> <small>[יש שאומרים]</small> שאמר עליו: <strong>כגון דין בר אינש</strong> <small>[זה</small> הוא <small>אדם].</small> ובדומה קצת <strong>אמר ר' זירא אמר רבא בר זימונא: אם ראשונים בני מלאכים</strong> — <strong>אנו בני אנשים. ואם ראשונים בני אנשים</strong> — <strong>אנו כחמורים. ולא כחמורו של ר' חנינא בן דוסא ושל ר' פנחס בן יאיר</strong> שהראו בינה יתירה <strong>אלא כשאר חמורים</strong> רגילים.
 <big>ג</big> <strong>ו</strong>עוד שנינו במשנה שקשרי <strong>נודות</strong> (נאדות) <strong>יין ושמן</strong> אינם נחשבים כקשרים של קיימא ומותר לעשותם בשבת. ושואלים: <strong>פשיטא</strong> <small>[פשוט,</small> מובן מאליו<small>]!</small> ומשיבים: <strong>לא צריכא</strong> <small>[נצרכה]</small> המשנה לומר זאת אלא לאופן מיוחד וכגון <strong>דאית ליה תרתי אוני</strong> <small>[שיש לו</small> לנאד <small>שתי אוזניים,</small> פתחים<small>],</small> שכן <strong>מהו דתימא</strong> <small>[שתאמר]:</small> <strong>חדא מינייהו בטולי מבטל לה</strong> <small>[אחת מהן מבטל אותה]</small> ורוצה שהקשר בה יהא קשר קבוע, על כן <strong>קא משמע לן</strong> <small>[השמיע לנו]</small> שאין הדבר כך.
 עוד שנינו במשנה שאף מותר לקשור בגד על <strong>קדירה של בשר</strong> לכסותה. ושואלים: <strong>פשיטא</strong> <small>[פשוט,</small> מובן מאליו<small>]!</small> ומשיבים: <strong>לא צריכא</strong> <small>[נצרכה]</small> המשנה לומר זאת אלא לאופן מיוחד וכגון <strong>דאית</strong> <small>[שיש]</small> <strong>לה</strong> לקדירה <strong>שלאכא</strong> <small>[שרוך]</small> הקושר פתח נוסף שיש בה בקדירה זו, <strong>מהו דתימא</strong> <small>[שתאמר]</small> כי מאחר ובדרך כלל די בפתח אחד ולכן <strong>בטולי מבטל לה</strong> <small>[מבטל</small> הוא <small>אותו,</small> את הקשר שבקדירה<small>]</small> על כן <strong>קא משמע לן</strong> <small>[השמיע לנו]</small> שאין הדבר כן.
 <big>ד</big> עוד שנינו במשנה ש<strong>ר' אליעזר בן יעקב אומר</strong> ש<strong>קושרה</strong> לחבל בשבת לפני הבהמה לרוחב הפתח בשביל שלא תצא. ושואלים: <strong>פשיטא</strong> <small>[פשוט,</small> מובן מאליו<small>],</small> ומדוע לא יותר לו לעשות כן? ומשיבים: <strong>לא צריכא</strong> <small>[נצרכה]</small> הלכה זו להיאמר אלא לאופן <strong>דאית</strong> <small>[שיש]</small> <strong>לה</strong> לאותו פתח <strong>תרתי איסרי</strong> <small>[שני קשרים],</small> ומכיון שכן <strong>מהו דתימא</strong> <small>[שתאמר]</small>
## דף קיג.
 <strong>חדא מינייהו בטולי מבטיל</strong> <small>[אחד מהם</small> מן הקשרים <small>בטל</small> משימוש<small>]</small> ויוציא את הבהמה בדוחק רק אחרי התרת קשר אחד, על כן <strong>קא משמע לן</strong> <small>[השמיע לנו]</small> ששניהם נחשבים כקשר שאינו של קיימא, ומותר. <strong>אמר רב יוסף</strong> שכך <strong>אמר רב יהודה</strong> שכך <strong>אמר שמואל: הלכה</strong> בענין זה <strong>כ</strong>שיטת <strong>ר' אליעזר בן יעקב. אמר ליה</strong> <small>[לו]</small> <strong>אביי</strong> לרב יוסף: מאחר שפוסק אתה שכך <strong>הלכה,</strong> אם כן <strong>מכלל</strong> הדברים ניתן להבין <strong>דפליגי</strong> <small>[שנחלקו]</small> עליו חכמים. <strong>אמר ליה</strong> <small>[לו]</small> רב יוסף: <strong>מאי נפקא</strong> <small>[מה יוצא]</small> <strong>לך מינה</strong> <small>[ממנה,</small> מזה<small>]?</small> הרי בין שנחלקו ובין שלא נחלקו הלכה כמותו! <strong>אמר ליה</strong> <small>[לו]</small> אביי: וכי תנהג כך ש<strong>גמרא גמור זמורתא</strong> <small>[</small>ש<small>תלמד למודך</small> ו<small>זמר]</small> <strong>תהא</strong> בחזרה על דברים בלא לחקור את יסודותיהם?!
 <big>א משנה</big> <strong>קושרין</strong> בשבת <strong>דלי בפסקיא</strong> (חגורה) שבודאי לא ישאירנה קשורה בדלי ואין זה איפוא קשר של קיימא, <strong>אבל לא בחבל. ר' יהודה מתיר.</strong> ו<strong>כלל אמר ר' יהודה: כל קשר שאינו של קיימא</strong> — <strong>אין חייבין עליו.</strong>
 <big>ב גמרא</big> שנינו במשנה שלדעת התנא קמא אסור לקשור בשבת דלי בחבל, ור' יהודה מתיר. ושואלים: <strong>חבל דמאי</strong> <small>[של מה]?</small> כלומר, באיזה חבל מדובר כאן? <strong>אי לימא</strong> <small>[אם תאמר]</small> שמדובר ב<strong>חבל דעלמא</strong> <small>[סתם],</small> כיצד <strong>ר' יהודה מתיר?</strong> והלא <strong>קשר של קיימא הוא! אלא</strong> יש לומר שמדובר לא בחבל סתם אלא ב<strong>חבל דגרדי</strong> <small>[של אורג],</small> שהאורג צריך לו למלאכתו ויתירנו לאחר השבת. ושואלים: <strong>למימרא דרבנן סברי גזרינן</strong> <small>[האם נאמר שחכמים סבורים</small> כי <small>גוזרים אנו]</small> ב<strong>חבל דגרדי אטו</strong> <small>[של אורג משום]</small> <strong>חבל דעלמא</strong> <small>[סתם],</small> <strong>ור' יהודה סבר לא גזרינן</strong> <small>[סבור</small> כי <small>איננו</small> <small>גוזרים]?</small>
 <strong>ורמינהו</strong> <small>[ומשליכים,</small> מראים סתירה<small>]</small> לכך ממה ששנינו בברייתא: <strong>חבל דלי שנפסק</strong> בשבת <strong>— לא יהא קושרו</strong> בקשר רגיל <strong>אלא עונבו. ור' יהודה אומר: כורך עליו פונדא</strong> (איזור חלול) <strong>או פסקיא</strong> (חגורה), <strong>ובלבד שלא יענבנו.</strong>
 ואם כן <strong>קשיא</strong> <small>[קשה]</small> מדברי <strong>ר' יהודה</strong> על דברי <strong>ר' יהודה</strong> עצמו, שבברייתא שנינו שהוא גוזר על עניבה משום קשירה, ובמשנה אינו גוזר בקשירת חבלים וכן <strong>קשיא דרבנן אדרבנן</strong> <small>[קשה מ</small>דברי <small>חכמים על</small> דברי <small>חכמים],</small> שבברייתא אינם גוזרים ובמשנה שנינו שהם גוזרים גזירה.
 ומתרצים: <strong>דרבנן אדרבנן לא קשיא</strong> <small>[מ</small>דברי <small>חכמים על</small> דברי <small>חכמים אינו קשה],</small> וטעם ההבדל: <strong>חבל בחבל</strong> — <strong>מיחלף</strong> <small>[מתחלף],</small> וכיון שדומים הם — גזרו גם בחבל גרדי, שאם נתיר בו יבואו לטעות ולהורות היתר גם בחבל רגיל. אבל <strong>עניבה בקשירה</strong> — <strong>לא מיחלפא</strong> <small>[אינה מתחלפת]</small> ולכן לא גזרו איסור בעניבה. וכן מדברי <strong>ר' יהודה</strong> על דברי <strong>ר' יהודה לא קשיא</strong> <small>[אינו קשה],</small> שכן יש לחלק ולומר כי <strong>התם</strong> <small>[שם]</small> שאסר — הרי זה <strong>לא משום דמיחלפא</strong> <small>[שמתחלפת]</small> <strong>עניבה בקשירה, אלא</strong> לדעתו <strong>עניבה גופה קשירה</strong> גמורה <strong>היא</strong> ואסורה מעיקר הדין, ולא משום גזירה.
 <big>ג</big> <strong>אמר ר' אבא</strong> שכך <strong>אמר רב חייא בר אשי</strong> שכך <strong>אמר רב: מביא אדם</strong> בשבת <strong>חבל מתוך ביתו, וקושרו</strong> בקצה אחד <strong>בפרה ו</strong>בקצה אחר <strong>באבוס,</strong> ואין זה נחשב כקשר של קיימא, שכן ודאי יתיר את החבל. <strong>איתיביה</strong> <small>[הקשה לו]</small> <strong>ר' אחא אריכא</strong> <small>[הארוך,</small> הגבוה<small>]</small> ש<strong>הוא ר' אחא בר פפא לר' אבא,</strong> והלא שנינו במפורש בברייתא: <strong>חבל שבאיבוס</strong> — <strong>קושרו בפרה, ושבפרה</strong> — <strong>קושרו באיבוס, ובלבד שלא יביא חבל מתוך ביתו ויקשור בפרה ובאיבוס!</strong> ומשיבים: <strong>התם</strong> <small>[שם]</small> שהתירו — מדובר ב<strong>חבל דגרדי</strong> <small>[של אורג]</small> שודאי יתירנו.
 <strong>אמר רב יהודה</strong> שכך <strong>אמר שמואל: כלי קיואי</strong> (אורג) <strong>מותר לטלטלן בשבת. בעו מיניה</strong> <small>[שאלו ממנו]</small> <strong>מרב יהודה: כובד העליון וכובד התחתון</strong> שבנול האורגים <strong>מהו</strong> דינם, האם גם הם בכלל היתר זה? ולא השיב תשובה ברורה אלא <strong>אין ולאו ורפיא בידיה</strong> <small>[כן ולא ורפה</small> התשובה <small>בידו].</small> ואולם <strong>איתמר</strong> <small>[נאמר]</small> ש<strong>אמר רב נחמן</strong> שכך <strong>אמר שמואל: כלי קיואי מותר לטלטלן בשבת,</strong> ו<strong>אפילו</strong> את ה<strong>כובד העליון וכובד התחתון, אבל לא את העמודים.</strong>
 <strong>אמר ליה</strong> <small>[לו]</small> <strong>רבא לרב נחמן: מאי שנא</strong> <small>[מה שונים]</small> ה<strong>עמודים</strong> ש<strong>לא</strong> יטלטלם? <strong>אילימא דקעביד</strong> <small>[אם נאמר</small> משום <small>ש</small>הוא <small>עושה]</small> <strong>גומות</strong> כשהוא חולץ את העמוד מן הקרקע, הלא <strong>גומות ממילא קא הויין</strong> <small>[מעצמן הן נעשות]</small> ובדבר זה אין איסור, <strong>דתנן</strong> <small>[ש</small>כן <small>שנינו</small> במשנה<small>]:</small> <strong>הטומן לפת וצנונות תחת הגפן, אם מקצת עליו</strong> של הירק הטמון <strong>מגולין</strong> — <strong>אינו חושש לא משום כלאים</strong> של ירק בגפן, <strong>ולא משום שביעית,</strong> שאסור לזרוע בשנה זו, <strong>ולא משום מעשר</strong> שיצטרך לחזור ולעשר את הירקות לאחר הוצאתן שנית, לפי שטמינה מעין זו אינה נחשבת כזריעה, <strong>ו</strong>כן <strong>ניטלין בשבת.</strong> נמצא אם כן שאין אוסרים בכך משום עשיית גומא!
 וענה לו: אין להשוות בין המקרים, שכן <strong>בשדה</strong> — <strong>לא אתי לאשוויי</strong> <small>[יבוא להשוות,</small> ליישר<small>]</small> <strong>גומות,</strong> ואילו <strong>הכא</strong> <small>[כאן]</small> שהגומות נעשות <strong>בבית</strong> — יש לחשוש שמא <strong>אתי לאשוויי</strong> <small>[יבוא להשוות,</small> ליישר<small>]</small> את ה<strong>גומות,</strong> ומשום כך אסרו. <strong>בעא מיניה</strong> <small>[שאל ממנו]</small> <strong>ר' יוחנן מר' יהודה בר ליואי: כלי קיואי, כגון כובד העליון וכובד התחתון, מהו</strong> הדין לענין ההיתר <strong>לטלטלן בשבת? אמר ליה</strong> <small>[לו]</small> ר' יהודה: <strong>אין מטלטלין.</strong> ושאלו: <strong>מה טעם</strong> הדבר? אמר לו: <strong>לפי שאין ניטלין</strong> אף בחול, שהם כבדים ביותר וקבועים ובטלים למקומם, ולכן לא התירו את טלטולם בשבת.
 <big>ד משנה</big> <strong>מקפלין את הכלים</strong> (הבגדים) לאחר שהפשיטום <strong>אפילו ארבעה ו</strong>כן <strong>חמשה פעמים, ומציעין את המטות מלילי שבת לשבת. אבל לא משבת למוצאי שבת,</strong> שאין עושים בשבת כל מעשה שהוא הכנה לצורך יום חול. <strong>ר' ישמעאל אומר: מקפלין את הכלים, ומציעין את המטות מיום הכיפורים לשבת</strong> אם חל יום הכיפורים ביום שישי. <strong>וחלבי</strong> הקרבנות שהוקרבו ב<strong>שבת קריבין ביום הכיפורים, אבל לא של יום הכיפורים בשבת</strong> שקדושת שבת גדולה מקדושת יום הכפורים. ואילו <strong>ר' עקיבא אומר: לא של שבת קריבין ביום הכיפורים, ולא של יום הכיפורים קריבין בשבת.</strong>
 <big>ה גמרא</big> <strong>אמרי דבי</strong> <small>[אמרו</small> בני <small>בית</small> מדרשו<small>]</small> של <strong>ר' ינאי: לא שנו</strong> שמותר לקפל בשבת את הבגדים <strong>אלא באדם אחד, אבל בשני בני אדם</strong> — <strong>לא,</strong> ששניים המקפלים הריהם כמתקנים את הכלי בקיפולם. <strong>ובאדם אחד נמי</strong> <small>[גם כן]</small> <strong>לא אמרן</strong> <small>[אמרנו]</small> שמותר <strong>אלא ב</strong>בגדים <strong>חדשים,</strong> שאף בלי קיפול ראויים הם ללבישה, <strong>אבל בישנים</strong> — <strong>לא</strong> יקפל. <strong>וחדשים נמי</strong> <small>[גם כן]</small> <strong>לא אמרן</strong> <small>[שמותר]</small> לקפלם <strong>אלא בלבנים, אבל בצבועים</strong> — <strong>לא. ולא אמרן</strong> <small>[אמרנו]</small> שמותר לו לקפל <strong>בשבת בגדים לבנים חדשים אלא</strong> כ<strong>שאין לו</strong> בגדים <strong>להחליף, אבל</strong> אם <strong>יש לו</strong> בגדים אחרים <strong>להחליף</strong> — <strong>לא</strong> יקפל את אלו.
 ובתוספתא <strong>תנא</strong> <small>[שנינו]:</small> בני הבית <strong>של בית רבן גמליאל לא היו מקפלים</strong> אפילו <strong>כלי לבן שלהן, מפני שהיה להן</strong> אחרים <strong>להחליף.</strong> אגב דברים אלה הביאו מה ש<strong>אמר רב הונא: אם יש לו להחליף</strong> בגדים חדשים בשבת — <strong>יחליף, ואם אין לו להחליף</strong> — <strong>ישלשל</strong> (יאריך) <strong>בבגדיו</strong> לפני השבת, כדי שיתהדר לכבוד שבת. <strong>מתקיף לה</strong> <small>[הקשה על כך]</small> <strong>רב ספרא: והא מיתחזי כרמות רוחא</strong> <small>[והרי נראה</small> בכך <small>כגסות הרוח].</small> ומשיבים: <strong>כיון</strong> שב<strong>כל יומא</strong> <small>[יום]</small> הוא <strong>לא קעביד</strong> <small>[עושה]</small> כך, <strong>והאידנא</strong> <small>[ועכשיו],</small> בשבת <strong>הוא דקא עביד</strong> <small>[שעושה]</small> כך — <strong>לא מיתחזי כרמות רוחא</strong> <small>[נראה</small> הדבר <small>כגסות הרוח]</small> אלא ככבוד השבת.
 <big>ו</big> ובענין זה מביאים ממה ששנינו, נאמר: "אם תשיב משבת רגליך עשות חפצך ביום קדשי וקראת לשבת עונג לקדוש ה' מכובד <strong>וכבדתו מעשות דרכיך</strong> ממצוא חפצך ודבר דבר" (ישעיהו נח, יג) ודרשו בדברים <strong>"וכבדתו"</strong> — <strong>שלא יהא מלבושך של שבת כמלבושך של חול. וכי הא</strong> <small>[וכמו זה]</small> ש<strong>ר' יוחנן קרי למאניה "מכבדותי"</strong> 
<small>[</small>היה <small>קורא לבגדיו "כבודי"],</small> ונמצא שיש דרך כבוד בלבוש מתאים. והמשך <strong>הפסוק "מעשות דרכיך"</strong> משמעו — <strong>שלא יהא הילוכך של שבת כהילוכך של חול. "ממצוא חפצך"</strong> — <strong>חפציך</strong> (ענייניך) שלך <strong>אסורין</strong> להתעסק ולדבר בהם בשבת, ואולם <strong>חפצי שמים</strong> (של מצוה) — <strong>מותרין. "ודבר דבר"</strong> —
## דף קיג:
 <strong>שלא יהא דבורך של שבת כדבורך של חול,</strong> שלא ידבר בענייני עסקיו. ואולם רק ב<strong>דבור</strong> אמרו ש<strong>אסור,</strong> אולם <strong>הרהור</strong> — <strong>מותר.</strong> ואומרים: <strong>בשלמא כולהו</strong> <small>[נניח</small> ל<small>כולם]</small> — <strong>לחיי</strong> <small>[בסדר],</small> ומובנים הם, ואולם <strong>"שלא יהא הילוכך של שבת כהילוכך של חול" מאי היא</strong> <small>[מה הוא]</small> "הילוך של חול"? ומשיבים: <strong>כי הא</strong> <small>[כמו זו]</small> ש<strong>אמר רב הונא</strong> שכך <strong>אמר רב, ואמרי ליה</strong> <small>[ויש אומרים]</small> ש<strong>אמר</strong> זאת <strong>ר' אבא</strong> שכך <strong>אמר רב הונא: היה מהלך בשבת ופגע</strong> (נפגש) <strong>באמת המים</strong> וצריך לעוברה, <strong>אם</strong> צרה היא התעלה ו<strong>יכול להניח את רגלו</strong> ה<strong>ראשונה</strong> מעבר לתעלה <strong>קודם שתעקר</strong> ה<strong>שניה</strong> ממקומה — <strong>מותר, ואם לאו</strong> <small>[לא],</small> שצריך לקפוץ — <strong>אסור.</strong> והוא הילוך שאינו של שבת.
 <strong>מתקיף לה</strong> <small>[מקשה עליה]</small> <strong>רבא:</strong> אחר שאמרנו שלא יהא הילוכך של שבת כהילוכך של חול, וזהו הילוך של חול, אם כן הפוגע באמת מים בשבת <strong>היכי ליעביד</strong> <small>[כיצד יעשה]</small> לעבור לצד השני אם לא יקפוץ? אם <strong>ליקף</strong> <small>[יקיף]</small> את התעלה — <strong>קמפיש בהילוכא</strong> <small>[הריהו מרבה בהילוך],</small> וטורח טירחה יתירה בשבת. ואם <strong>ליעבר</strong> <small>[יעבור]</small> בתעלה — <strong>זימנין דמיתווסן מאני מיא, ואתי</strong> <small>[פעמים שנספגים בגדיו מים, ויבוא]</small> <strong>לידי סחיטה.</strong> ואם כן מה יעשה? <strong>אלא, בהא</strong> <small>[ב</small>מקרה <small>זה]</small> <strong>כיון דלא</strong> <small>[שאי]</small> <strong>אפשר</strong> לעבור באופן אחר — <strong>שפיר דמי</strong> <small>[יפה,</small> מותר<small>].</small> <strong>אלא</strong> יש לומר כי הילוך של חול הוא בפסיעה גסה. <strong>כדבעא מיניה</strong> <small>[כפי ששאל ממנו]</small> <strong>רבי מר' ישמעאל בר' יוסי: מהו</strong> הדין לענין <strong>לפסוע פסיעה גסה</strong> (פסיעות גדולות) <strong>בשבת?</strong> ולזה נתכוונו כשאמרו "הילוכך של חול". <strong>אמר לו</strong> ר' ישמעאל: <strong>וכי ב</strong>ימות ה<strong>חול מי</strong> <small>[האם]</small> <strong>הותרה</strong> פסיעה גסה? <strong>שאני אומר: פסיעה גסה נוטלת אחד מחמש מאות ממאור עיניו של אדם.</strong> ומעירים: <strong>ומהדר ליה בקידושא דבי שמשי</strong> <small>[ומוחזרת לו</small> ראיית העינים <small>בקידוש ליל שבת].</small>
 <big>א</big> ועוד <strong>בעא מיניה</strong> <small>[שאל ממנו]</small> <strong>רבי מר' ישמעאל בר' יוסי: מהו</strong> הדין לענין <strong>לאכול אדמה</strong> כרפואה <strong>בשבת? אמר ליה</strong> <small>[לו]</small> ר' ישמעאל: <strong>וכי ב</strong>ימות ה<strong>חול מי</strong> <small>האם</small> <strong>הותרה</strong> אכילת אדמה? <strong>שאני אומר: אף בחול אסור, מפני שהוא מלקה</strong> (מזיק). <strong>אמר ר' אמי: כל האוכל מעפרה של בבל</strong> — <strong>כאילו אוכל מבשר אבותיו</strong> שנקברו באדמתה. <strong>ויש אומרים: כאילו אוכל שקצים ורמשים, דכתיב</strong> <small>[ש</small>הרי <small>נאמר]</small> <strong>"וימח את כל היקום</strong> אשר על פני האדמה מאדם עד בהמה עד רמש ועד עוף השמים ויימחו מן הארץ<strong>"</strong> (בראשית ז, כג), ונבלות הרמשים עדיין על אדמתה.
 וכפי ש<strong>אמר ריש לקיש: למה נקרא שמה</strong> של בבל <strong>"שנער"</strong> — לפי <strong>שכל מתי</strong> ה<strong>מבול ננערו לשם.</strong> ו<strong>אמר ר' יוחנן: למה נקרא שמה</strong> של בבל <strong>"מצולה"</strong> — <strong>שכל מתי</strong> ה<strong>מבול נצטללו לשם.</strong> ושואלים: אמרנו ש<strong>יש אומרים</strong> שהאוכל מעפרה של בבל הריהו <strong>כאילו אוכל שקצים ורמשים, והא</strong> <small>[והרי]</small> <strong>ודאי איתמחויי איתמחו</strong> <small>[והרי ודאי</small> נרקבו <small>ונמחו],</small> וכיון שנמחו שוב אין בהם משום איסור! אלא, <strong>כיון דמלקי</strong> <small>[ש</small>האדמה <small>מזיקה]</small> <strong>גזרו ביה רבנן</strong> <small>[בה חכמים]</small> שלא יאכלוה, ולא משום איסור שקצים. <strong>דהא ההוא גברא</strong> <small>[שהרי</small> ראינו מעשה ב<small>אדם אחד]</small> ש<strong>אכל גרגישתא</strong> <small>[אדמה]</small> לרפואה, <strong>ואכל</strong> גם <strong>תחלי</strong> <small>[שחליים],</small> ונקלטו השחליים באדמה שבמעיו והחלו לצמוח, <strong>וקדחו ליה תחליה בלביה, ומית</strong> <small>[ונקבו לו השחליים בלבו, ומת].</small>
 <big>ב</big> ועוד לענין שבת: יעצה נעמי לרות <strong>"ורחצת וסכת ושמת שמלתיך</strong> עליך וירדת הגורן אל תודעי לאיש עד כלותו לאכול ולשתות<strong>"</strong> (רות ג, ג), <strong>אמר ר' אלעזר: אלו בגדים של שבת</strong> שאמרה לה ללבוש לכבוד המאורע. וכיון שהוזכר ענין זה מביאים עוד מדברי ר' אלעזר שדרש על מה שנאמר <strong>"תן לחכם ויחכם עוד</strong> הודע לצדיק ויוסף לקח<strong>"</strong> (משלי ט, ט). <strong>אמר ר' אלעזר: זו רות המואביה ושמואל הרמתי</strong> שקיבלו עצה והוסיפו עליה בחכמה.
 ומפרטים: <strong>רות, דאילו</strong> (שכן) <strong>נעמי קאמרה</strong> <small>[אמרה]</small> <strong>לה "ורחצת וסכת ושמת שמלתיך עליך וירדת הגרן", ואילו בדידה כתיב</strong> <small>[בה</small> ברות עצמה <small>נאמר</small><small>]:</small> <strong>"ותרד הגרן"</strong> (רות ג, ו) <strong>והדר</strong> <small>[ואחר כך]</small> <strong>"ותעש ככל אשר צותה חמותה",</strong> שהחליטה לסוך בגורן ולא ברחוב, שלא יפגשו בה אנשים בדרכה ויחשדו בה. וב<strong>שמואל, דאילו עלי קאמר ליה</strong> <small>[אמר לו]</small> <strong>"</strong>ויאמר עלי לשמואל לך <strong>שכב והיה אם יקרא אליך ואמרת דבר ה' כי שמע עבדך"</strong> (שמואל א' ג, ט) <strong>ואילו בדידיה כתיב ביה</strong> <small>[בו</small> עצמו <small>נאמר בו]:</small> <strong>"ויבא ה' ויתיצב ויקרא כפעם בפעם שמואל שמואל ויאמר שמואל דבר כי שמע עבדך"</strong> (שמואל א' ג, י), <strong>ולא</strong> הוסיף ו<strong>אמר "דבר ה'"</strong>לפי שנזהר להניח שה' מדבר עמו עד שידע בבירור דבר זה.
 <big>ג</big> כיון שהוזכר עניינה של רות מביאים עוד מדרשי כתובים במגילת רות. נאמר: <strong>"ותלך ותבא ותלקט בשדה</strong> אחרי הקוצרים<strong>"</strong> (רות ב, ג) <strong>אמר ר' אלעזר:</strong> פסוק זה מלמד <strong>שהלכה ובאת</strong> (באה), <strong>הלכה ובאת, עד שמצאה בני אדם המהוגנין לילך עמהם.</strong> נאמר עוד: <strong>"ויאמר בעז לנערו הנצב על הקוצרים למי הנערה הזאת"</strong> (רות ב, ה). והדבר תמוה: <strong>וכי דרכו של בעז לשאול בנערה? אמר ר' אלעזר: דבר חכמה</strong> ותורה <strong>ראה בה,</strong> ומשום כך שאל עליה. שכן <strong>שני שבלין</strong> — <strong>לקטה, שלשה שבלין</strong> — <strong>אינה</strong> (לא) <strong>לקטה,</strong> שנהגה כהלכה, ששלוש שבלים המונחות כאחת אין דינן כלקט, והן שייכות לבעל השדה.
 <strong>במתניתא תנא</strong> <small>[בברייתא שנינו]:</small> <strong>דבר צניעות ראה בה</strong> בזמן הלקיטה, שראה שהיא לוקטת שבלים <strong>עומדות</strong> — ב<strong>מעומד,</strong> ושבלים <strong>נופלות</strong> — ב<strong>מיושב,</strong> ואינה מתכופפת לקחתן משום צניעות. עוד נאמר: <strong>"</strong>ויאמר בועז אל רות הלא שמעת בתי אל תלכי ללקוט בשדה אחר וגם לא תעבורי מזה <strong>וכה תדבקין עם נערתי"</strong> (רות ב, ח). ואף זה תמוה: <strong>וכי דרכו של בעז לדבק עם הנשים? אמר ר' אלעזר: כיון דחזא</strong> <small>[שראה]</small> <strong>"ותשק ערפה לחמותה ורות דבקה בה"</strong> (רות א, יד) <strong>אמר:</strong> אשה כזאת <strong>שרי לאידבוקי</strong> <small>[מותר לדבוק]</small> <strong>בה.</strong>
 עוד נאמר: <strong>"ויאמר לה בעז לעת האכל גשי הלם</strong> ואכלת מן הלחם וטבלת פתך בחומץ ותשב מצד הקוצרים ויצבוט לה קלי ותאכל ותשבע ותותר<strong>"</strong> (רות ב, יד). ופירש ו<strong>אמר ר' אלעזר: רמז רמז לה,</strong> שכיון בדבריו לדבר נבואה: <strong>עתידה מלכות בית דוד לצאת ממך, דכתיב</strong> <small>[ש</small>כן <small>נאמר]</small> בו: <strong>"הלם", שנאמר: "ויבא המלך דוד וישב לפני ה' ויאמר מי אנכי אדני אלהים ומי ביתי כי הבאתני עד הלם"</strong> (שמואל ב' ז, יח). על מה שנאמר <strong>"וטבלת פתך בחמץ"</strong> (רות ב, יד) <strong>אמר ר' אלעזר: מכאן שהחמץ יפה לשרב.</strong>
 <strong>ר' שמואל בר נחמני אמר:</strong> בדבריו <strong>רמז רמז לה</strong> ש<strong>עתיד בן לצאת ממך שמעשיו קשין כחומץ, ומנו</strong> <small>[ומי הוא]</small> — המלך <strong>מנשה. "ותשב מצד הקצרים"</strong> — <strong>אמר ר' אלעזר: מצד הקוצרים ולא בתוך הקוצרים, רמז רמז לה שעתידה מלכות בית דוד שתתחלק</strong> ולא יהיו בניה תמיד במרכז כל ישראל. עוד נאמר שם: "ויצבט לה קלי ותאכל ותשבע ותותר".
 ומפרשים: <strong>"ויצבט לה קלי ותאכל"</strong> — אף הוא נתפרש כדבר נבואה. <strong>אמר ר' אלעזר: "ותאכל"</strong> — נתקיים בבני בניה <strong>בימי דוד, "ותשבע"</strong> — <strong>בימי שלמה, "ותתר"</strong> — <strong>בימי חזקיה. ואיכא דאמרי</strong> <small>[ויש שאומרים]</small> פירוש אחר: <strong>"ותאכל"</strong> — <strong>בימי דוד ובימי שלמה, "ותשבע"</strong> — <strong>בימי חזקיה, "ותתר"</strong> — <strong>בימי רבי.</strong> ש<strong>אמר מר</strong> <small>[החכם]:</small> <strong>אהוריריה</strong> <small>[שומר הסוסים]</small> של <strong>רבי הוה עתיר</strong> <small>[היה עשיר]</small> יותר <strong>משבור מלכא</strong> <small>[מלך</small> פרס<small>].</small> <strong>במתניתא תנא</strong> <small>[בברייתא שנו]</small> <strong>"ותאכל"</strong> — <strong>בעולם הזה, "ותשבע"</strong> — <strong>לימות המשיח, "ותתר"</strong> — <strong>לעתיד לבא.</strong>
 <big>ד</big> הוזכר קודם שר' יוחנן היה קורא לבגדיו "כבוד". ומביאים את מה שפירשו את הכתוב המדבר במפלת מלך אשור: <strong>"</strong>לכן ישלח האדון ה' צבאות במשמניו רזון <strong>ותחת כבדו יקד יקד כיקוד אש"</strong> (ישעיה י, טז). <strong>אמר ר' יוחנן "ותחת כבדו", ו</strong>אולם <strong>לא כבדו ממש.</strong> ומפרשים: <strong>ר' יוחנן לטעמיה</strong> <small>[לטעמו,</small> לשיטתו<small>]</small> שהוא <strong>קרי למאניה "מכבדותי"</strong> <small>[</small>היה <small>קורא לבגדיו "מכבדי"],</small> והכוונה אם כן שנשרף גופם של חילות מלך אשור, אבל בדרך נס לא נשרפו בגדיהם. 
 <strong>ר' אלעזר אומר: "ותחת כבדו"</strong> משמעו — <strong>תחת כבודו ממש.</strong> כלומר, שנשרף גופם ממש, שלדעתו "תחת" משמעו — במקום, כלומר, במקום כבודו שהוא הגוף תהיה כלייה מוחלטת, שתהא שם שריפה אשר תכלהו. <strong>ר' שמואל בר נחמני אמר: "תחת כבדו"</strong> משמעו — תחת בשרו, והיא שריפה <strong>כשריפת בני אהרן. מה להלן</strong> בשריפת בני אהרן היתה זו <strong>שריפת נשמה ו</strong>ה<strong>גוף</strong> נותר <strong>קיים, אף כאן שריפת נשמה וגוף קיים.</strong>
 <strong>אמר ר' אחא בר אבא</strong> שכך <strong>אמר ר' יוחנן:</strong>
## דף קיד.
 <strong>מניין לשנוי בגדים,</strong> שנחשב לדרך כבוד, <strong>מן התורה, ש</strong>כן <strong>נאמר: "ופשט את בגדיו ולבש בגדים אחרים</strong> והוציא את הדשן אל מחוץ למחנה אל מקום טהור<strong>"</strong> (ויקרא ו, ד). <strong>ותנא דבי</strong> <small>[ושנה</small> החכם <small>מבית</small> מדרשו<small>]</small> של <strong>ר' ישמעאל, לימדך תורה דרך ארץ: בגדים שבישל בהן קדירה לרבו,</strong> מאחר ובישול היא עבודה המביאה ללכלוך בגדים — <strong>אל ימזוג בהן כוס לרבו</strong> כשהוא משמשו שימוש של כבוד.
 <strong>אמר ר' חייא בר אבא</strong> שכך <strong>אמר ר' יוחנן: גנאי הוא לתלמיד חכם שיצא במנעלים המטולאים לשוק.</strong> ושואלים: <strong>והא</strong> <small>[והרי]</small> <strong>ר' אחא בר חנינא נפיק</strong> <small>[יצא]</small> במנעלים מטולאים! <strong>אמר ר' אחא בריה</strong> <small>[בנו]</small> של <strong>רב נחמן:</strong> אסרו רק בנעליים המטולאות <strong>בטלאי על גב טלאי.</strong>
 <strong>ואמר ר' חייא בר אבא</strong> שכך <strong>אמר ר' יוחנן: כל תלמיד חכם שנמצא רבב</strong> (כתם שומן) <strong>על בגדו</strong> — נחשב כ<strong>חייב מיתה, ש</strong>כן <strong>נאמר: "כל משנאי אהבו מות"</strong> (משלי ח, לו), ואמרו חכמים: <strong>אל תקרי</strong> <small>[תקרא]</small> <strong>משנאי אלא "משניאי",</strong> כלומר, אלה הגורמים להשניא את התורה על הבריות הרי זה כאילו "אהבו מות" — שחייבים מיתה. <strong>רבינא אמר:</strong> לא רבב נאמר אלא <strong>רבד</strong> (כתם דם) (ר"ח) <strong>איתמר</strong> <small>[נאמר],</small> שיש בכך גנאי גדול יותר. ומוסיפים: <strong>ולא פליגי</strong> <small>[נחלקו]</small> להלכה, אלא <strong>הא</strong> <small>[זה]</small> ששנינו שצריך להזהר בכל כתם — הרי זה <strong>בגלימא,</strong> שהיא בגד עליון, ו<strong>הא</strong> <small>[זה]</small> ששנינו שיש להזהר בכתם דם — הרי זה <strong>בלבושא</strong> <small>[בלבוש</small> תחתון<small>],</small> שיש להיזהר בכתם דם, שיש בו גנאי אבל בשאר כתמים אין להקפיד בו כל כך.
 <strong>ו</strong>מעין זה <strong>אמר ר' חייא בר אבא</strong> שכך <strong>אמר ר' יוחנן: מאי דכתיב</strong> <small>[מהו שנאמר]</small> <strong>"כאשר הלך עבדי ישעיהו ערום ויחף</strong> שלוש שנים<strong>"</strong> (ישעיהו כ, ג), שאין לפרש כמשמעו, אלא <strong>"ערום"</strong> — שלבש <strong>בגדים בלואים, "ויחף"</strong> — <strong>במנעלים המטולאים.</strong>
 <big>א</big> <strong>תנן התם</strong> <small>[שנינו</small> במשנה <small>שם]:</small> <strong>רבב</strong> של שומן <strong>על המרדע</strong> של חמור <strong>— חוצץ,</strong> ואם הוא טמא — אין הטבילה מועילה לו עד שיוסר הרבב. <strong>רבן שמעון בן גמליאל אומר:</strong> רבב חוצץ דווקא כשגודלו מגיע <strong>עד</strong> כגודל <strong>איסר האיטלקי</strong> ולא בפחות מזה. <strong>ועל הבגדים,</strong> אם היה בהם כתם שומן <strong>מצד אחד</strong> — <strong>אינו חוצץ,</strong> אבל אם היה הרבב גדול עד שעבר הכתם <strong>משני צדדין</strong> — <strong>חוצץ. ר' יהודה אומר משום</strong> (בשם) <strong>ר' ישמעאל: אף מצד אחד חוצץ.</strong>
 <strong>בעא מיניה</strong> <small>[שאל ממנו]</small> <strong>ר' שמעון בן לקיש מר' חנינא:</strong> רבב שעל <strong>מרדעת,</strong> האם <strong>מצד אחד</strong> אמרו שהרבב חוצץ בו <strong>או משני צדדין? אמר ליה</strong> <small>[לו]</small> ר' חנינא: <strong>זו</strong> במפורש <strong>לא שמעתי,</strong> ואולם <strong>כיוצא בה שמעתי. דתנן</strong> <small>[ש</small>כן <small>שנינו]</small> באותה משנה ש<strong>ר' יוסי אומר:</strong> בגד <strong>של בנאין</strong> — יש בו חציצה כשהכתם <strong>מצד אחד, ושל בור</strong> (עם הארץ) שאינו מקפיד בנקיונו — כשהכתם <strong>משני</strong> ה<strong>צדדין. ו</strong>בודאי <strong>לא תהא מרדעת</strong> של חמור <strong>חשובה מבגדו של עם הארץ.</strong>
 ומעירים: <strong>מאי</strong> <small>[מה</small> הם<small>]</small> <strong>"בנאין"</strong> המוזכרים כאן? <strong>אמר ר' יוחנן: אלו תלמידי חכמים שעוסקין בבנינו של עולם כל ימיהן. ו</strong>בהקשר לכך <strong>אמר ר' יוחנן: איזהו תלמיד חכם</strong> שאמרו <strong>שמחזירין לו אבידה בטביעות העין,</strong> כלומר, שאם אמר שהוא מכיר במציאה שהיא שלו שמחזירים לו את החפץ גם אם אין בו סימנים — <strong>זה המקפיד על חלוקו</strong> (בגדו הפנימי) <strong>להופכו,</strong> כדי שלא ייראו התפירות הגסות, שנוהג בכל דרכיו כתלמיד חכם אף בהקפדה על נקיון וסדר (מהרש"א). <strong>ו</strong>אגב כך מוסיפים מה ש<strong>אמר ר' יוחנן: איזהו תלמיד חכם שממנין אותו פרנס על הציבור</strong> — <strong>זה ששואלין אותו דבר הלכה בכל מקום ואומר,</strong> ובקיאות זו שאמרו — בכל המסכתות, <strong>ואפילו במסכת כלה</strong> שהיא המסכת הנלמדת ברבים באותה עת, ואין אנשים רגילים בה.
 <strong>ואמר ר' יוחנן: איזהו תלמיד חכם שבני עירו מצווין לעשות לו מלאכתו</strong> — <strong>זה שמניח חפצו ועוסק בחפצי שמים,</strong> וראוי לציבור לסייע בידו. <strong>והני מילי</strong> <small>[ודברים אלה]</small> אמורים דווקא לענין <strong>למיטרח בריפתיה</strong> <small>[לטרוח</small> ולעסוק <small>בלחמו],</small> שראוי לסייע לו בצרכיו החיוניים. <strong>ואמר ר' יוחנן: איזהו</strong> הנכלל בגדר <strong>"תלמיד חכם"</strong> — <strong>כל ששואלין אותו הלכה בכל מקום, ואומרה.</strong> ואומרים: <strong>למאי נפקא מינה</strong> <small>[מה יוצא מזה</small> למעשה<small>]</small> — <strong>למנוייה</strong> <small>[ל</small>ענין <small>מינויו]</small> כ<strong>פרנס על הציבור; אי בחדא מסכתא</strong> <small>[אם</small> בקי כך <small>במסכת אחת]</small> — ימנוהו <strong>באתריה</strong> <small>[במקומו],</small> <strong>אי בכוליה תנויה</strong> <small>[אם בכל לימודו]</small> — יעמידוהו <strong>בריש מתיבתא</strong> <small>[בראש הישיבה].</small>
 <strong>ר' שמעון בן לקיש אמר:</strong> בגדי הבנאים האמורים במשנה <strong>אלו</strong> הם <strong>כלים</strong> (בגדים) <strong>האוליירין</strong> (של בלנים) <strong>הבאין ממדינת הים,</strong> שהכתם בהם ניכר, ומקפידים בנקיונם. ושואלים: <strong>למימרא דחיורי נינהו</strong> <small>[האם נאמר ש</small>אלה <small>לבנים הם]?</small> <strong>והאמר להו</strong> <small>[והרי אמר להם]</small> <strong>ר' ינאי לבניו: בני, אל תקברוני לא בכלים לבנים ולא בכלים שחורים,</strong> לא ב<strong>לבנים</strong> — <strong>שמא לא אזכה</strong> בדיני <strong>ואהיה</strong> בין הרשעים (הנידונים) <strong>כחתן בין אבלים.</strong> ולא בבגדים <strong>שחורים</strong> — <strong>שמא אזכה</strong> ואהיה בין הצדיקים, <strong>ו</strong>אם אלבש שחורים <strong>אהיה כאבל בין חתנים. אלא</strong> קברוני <strong>בכלים האוליירין הבאין ממדינת הים,</strong> שאינם שחורים ואינם לבנים. <strong>אלמא, סומקי נינהו</strong> <small>[מכאן שאדומות הם</small> בגדים אלה<small>]!</small> ומשיבים: <strong>לא קשיא</strong> <small>[אין</small> הדבר <small>קשה],</small> שניתן לחלק ולומר כי <strong>הא</strong> <small>[זה]</small> שמשמע מדברי ר' ינאי שהם אדומים — הרי זה <strong>בגלימי</strong> <small>[בגלימות],</small> ואילו <strong>הא</strong> <small>[זה]</small> שמשמע מדברי ר' שמעון בן לקיש שהם לבנים — הרי זה <strong>בלבושי</strong> <small>[בלבוש</small> תחתון<small>].</small>
 <big>ב</big> שנינו במשנה ש<strong>ר' ישמעאל אומר</strong> ש<strong>מקפלין</strong> את הכלים ומציעים את המיטות מיום כיפורים לשבת, ומקריבים ביום הכיפורים שחל ביום ראשון חלבים שנשארו מן הקרבנות שהוקרבו בשבת. <strong>תנו רבנן</strong> <small>[שנו חכמים]</small> בברייתא: במה שנאמר <strong>"עלת שבת בשבתו</strong> על עולת התמיד ונסכה<strong>"</strong> (במדבר כח, י) <strong>לימד</strong> הכתוב <strong>על חלבי שבת שקריבין ביום הכיפורים</strong> שאף הוא נקרא "שבת", ודרש כאילו נכתב עולת שבת — בשבת אחרת. <strong>יכול אף</strong> חלבים <strong>של יום הכיפורים</strong> יהיו קרבים <strong>בשבת</strong> — <strong>תלמוד לומר: "בשבתו",</strong> למעט: ולא בשבת אחרת, אלו <strong>דברי ר' ישמעאל.</strong>
 <strong>ר' עקיבא אומר:</strong> במה שנאמר <strong>"עלת שבת בשבתו" לימד</strong> הכתוב <strong>על חלבי שבת שקרבים ביום טוב</strong> שלמחרתו. <strong>יכול אף</strong> יהיו קרבים <strong>ביום הכפורים</strong> שחל למחרת השבת — <strong>תלמוד לומר: "בשבתו"</strong> — ולא באחרת.
 <strong>כשתמצא לומר</strong> ותדקדק בשיטות, הרי <strong>לדברי ר' ישמעאל נדרים ונדבות קריבין ביום טוב,</strong> ועל סמך הנחה זו הוא אומר שאם נדרים שיכולים לדחות את הקרבתם לימות החול, קרבים בכל זאת ביום טוב, ודאי שיקריבו חלבי שבת ביום טוב שלמחרתו, <strong>וכי איצטריך קרא</strong> <small>[וכאשר נצרך המקרא]</small> לרבות — הרי זה <strong>ל</strong>התיר הקרבת חלבים של שבת ב<strong>יום הכפורים</strong> למחרתו. ואילו <strong>לדברי ר' עקיבא נדרים ונדבות אין קרבין ביום טוב, ו</strong>לכן <strong>כי איצטריך קרא</strong> <small>[כאשר נצרך הכתוב]</small> הרי זה <strong>למישרא</strong> <small>[להתיר]</small> את הקרבת חלבי שבת <strong>ביום טוב</strong> שלמחרתו, אבל ביום הכיפורים — אסור. <strong>אמר ר' זירא:</strong>
## דף קיד:
 <strong>כי הוינא</strong> <small>[כאשר הייתי]</small> <strong>בבבל הוה אמרי</strong> <small>[אמרתי]:</small> <strong>הא דתניא</strong> <small>[</small>ברייתא <small>זו ששנינו]</small> בה ש<strong>יום הכפורים שחל להיות</strong> ב<strong>ערב שבת</strong> — <strong>לא היו תוקעין</strong> בו כדרך שתוקעים בכל ערב שבת להודיע על כניסת השבת, <strong>ו</strong>אם חל יום הכפורים <strong>במוצאי שבת</strong> — <strong>לא היו מבדילין</strong> בין קדושת שבת ויום הכיפורים, ברייתא זו <strong>דברי הכל היא. כי סליקנא להתם, אשכחיתיה</strong> <small>[כאשר עליתי לשם,</small> לארץ ישראל <small>מצאתי]</small> את <strong>יהודה בריה</strong> <small>[בנו]</small> של <strong>ר' שמעון בן פזי דיתיב וקאמר</strong> <small>[שיושב ואומר]:</small> ברייתא זו כשיטת <strong>ר' עקיבא היא,</strong> שמשווה את קדושת יום הכפורים לקדושת שבת, <strong>דאי</strong> <small>[שאם]</small> תאמר ששיטת <strong>ר' ישמעאל</strong> היא, <strong>כיון</strong> ש<strong>אמר</strong> ר' ישמעאל ש<strong>חלבי שבת קריבין ביום הכיפורים,</strong> אם כן <strong>ליתקע, כי היכי דליהוי ידעי</strong> <small>[שיתקע, כדי שיהיו יודעים]</small> הכהנים ש<strong>חלבי</strong> יום ה<strong>שבת קריבין ביום הכיפורים</strong> ומותר להם להתחיל להקריב אותם (רה"ג). <strong>ואמינא ליה אנא</strong> <small>[ואמרתי אני לו]:</small> מכאן אין להביא ראיה כיון ש<strong>כהנים זריזין הן,</strong> ואנו סומכים על כך שהם יודעים מעצמם, ואין צורך לתקוע עבורם.
 <strong>אמר ליה</strong> <small>[לו]</small> <strong>מר קשישא בריה</strong> <small>[בנו]</small> של <strong>רב חסדא לרב אשי: מי אמרינן</strong> <small>[האם אנו אומרים]</small> לענין זה <strong>כהנים זריזין הן? והתנן</strong> <small>[והרי שנינו</small> במשנה<small>]:</small> <strong>שלש</strong> תקיעות היו תוקעים במקדש בערב שבת כדי <strong>להבטיל את העם ממלאכה,</strong> ו<strong>שלש</strong> נוספות <strong>להבדיל בין קודש לחול.</strong> הרי שאף הכהנים צריכים לתקיעות להודיע להם על כניסת ויציאת השבת! ומשיבים: <strong>כ</strong>שם ש<strong>אמר אביי</strong> בענין אחר שעשו דברים <strong>לשאר עמא</strong> <small>[לשאר העם]</small> ש<strong>בירושלים,</strong> ואם כן <strong>הכא נמי</strong> <small>[גם כאן]</small> בענין התקיעות כי עשו כן <strong>ל</strong>צורך <strong>שאר עמא</strong> <small>[העם]</small> ש<strong>בירושלים.</strong>
 ושואלים: מכל מקום <strong>וליתקע, כי היכי דלידעי דשרי</strong> <small>[ושיתקעו, כדי שידעו שמותר]</small> <strong>בקניבת ירק</strong> (הסרת ראשי העלים מן הירקות) <strong>מן המנחה ולמעלה</strong> ביום הכיפורים. שהתירו ביום הכיפורים משעה מסויימת ואילך לקנוב את הירק עבור הסעודה שלאחר הצום, מה שאין כן בשבת שאסור לעשות כל מלאכה עבור ימי החול. <strong>אמר רב יוסף: לפי שאין דוחין שבות להתיר,</strong> שאף שאין התקיעה מלאכה גמורה מכל מקום אסורה היא משום שבות בשבת וביום הכפורים, ואין דוחים שבות זו כדי להתיר דברים.
 <strong>ורב שישא בריה</strong> <small>[בנו]</small> של <strong>רב אידי אמר: שבות קרובה</strong> כתקיעה להתיר במלאכה מיד — <strong>התירו, שבות רחוקה</strong> כקניבת הירק שהותרה רק מן המנחה ולמעלה שעות רבות לאחר כניסת יום הכיפורים — <strong>לא התירו</strong> (ר"ח).
 ושואלים: <strong>ו</strong>כי <strong>שבות קרובה התירו? והתנן</strong> <small>[והרי שנינו</small> במשנה<small>]:</small> <strong>יום טוב שחל להיות</strong> ב<strong>ערב שבת</strong> — <strong>תוקעין</strong> להודיע שנכנסה השבת, <strong>ולא מבדילין</strong> על היין, כיון שקדושת שבת יתירה על קדושת יום טוב. ואם חל יום טוב ב<strong>מוצאי שבת</strong> — <strong>מבדילין</strong> בין קדושת שבת וקדושת יום טוב <strong>ולא תוקעין. ואמאי</strong> <small>[ומדוע]</small> לא יתקעו? <strong>ליתקע, כי היכי דלידעי דשרי</strong> <small>[שיתקע</small> עם כניסת החג, <small>כדי שידעו שמותר]</small> <strong>בשחיטה לאלתר</strong> <small>[מיד]</small> בחג, מה שלא הותר לעשות כן בשבת! <strong>אלא מחוורתא</strong> <small>[מחוור,</small> ברור<small>]</small> שיש להסביר <strong>כ</strong>דרך שפירש <strong>רב יוסף</strong> שאין דוחים שבות כדי להתיר בעשיית מלאכה.
 <big>א</big> כיון שהוזכר היתר קניבת ירק ביום הכיפורים, מביאים מה ש<strong>אמר ר' זירא</strong> שכך <strong>אמר רב הונא, ואמרי לה</strong> <small>[ויש אומרים]</small> ש<strong>אמר</strong> זאת <strong>ר' אבא</strong> שכך <strong>אמר רב הונא: יום הכפורים שחל להיות בשבת</strong> — <strong>אסור בקניבת ירק. אמר רב מנא, תנא</strong> <small>[שנינו]</small> בברייתא: <strong>מנין ליום הכפורים שחל להיות בשבת שאסור בקניבת ירק</strong> — <strong>תלמוד לומר: "שבתון</strong> שבת קודש לה'<strong>"</strong> (שמות טז, כג), ומשמעו שיש חובת <strong>שבות,</strong> כלומר, לשבות ביום זה. ו<strong>למאי</strong> <small>[למה,</small> לאיזה ענין<small>]?</small> <strong>אילימא</strong> <small>[אם תאמר]</small> <strong>ל</strong>עשיית <strong>מלאכה</strong> ממש — <strong>והכתיב</strong> <small>[ו</small>הלא כבר <small>נאמר]</small> במפורש: <strong>"</strong>ויום השביעי שבת לה' אלהיך <strong>לא תעשה כל מלאכה"</strong> (שמות כ, י)! <strong>אלא לאו</strong> <small>[האם לא]</small> נאמר הדבר לגבי <strong>קניבת ירק,</strong> שאף היא שאינה מלאכה גמורה אסורה בשבת משום מצוות שבתון! ומסיימים: אכן, <strong>שמע מינה</strong> <small>[למד ממנה]</small> כדבריך.
 ובניגוד לכך <strong>אמר ר' חייא בר אבא</strong> שכך <strong>אמר ר' יוחנן: יום הכפורים שחל להיות בשבת</strong> — <strong>מותר בקניבת ירק. מיתיבי</strong> <small>[מקשים על כך]</small> ממה ששנינו בברייתא שהובאה מקודם: <strong>מנין ליום הכפורים שחל להיות בשבת שאסור בקניבת ירק</strong> — <strong>תלמוד לומר: "שבתון</strong> שבת קודש לה'<strong>"</strong> (שמות כ,י), ומשמעו שיש חובת <strong>שבות.</strong> ו<strong>למאי</strong> <small>[למה,</small> לאיזה ענין<small>]?</small> <strong>אילימא</strong> <small>[אם תאמר]</small> <strong>ל</strong>עשיית <strong>מלאכה</strong> ממש — <strong>והכתיב</strong> <small>[ו</small>הלא כבר <small>נאמר]</small> במפורש: <strong>"</strong>ויום השביעי שבת לה' אלהיך <strong>לא תעשה כל מלאכה "! אלא לאו</strong> <small>[האם לא]</small> נאמר הדבר לגבי <strong>קניבת ירק,</strong> שאף היא שאינה מלאכה גמורה אסורה בשבת משום מצוות שבתון! ומשיבים: אכן <strong>לא</strong> ניתן לפרש כך, אלא <strong>לעולם</strong> נפרש "שבתון" בשבת <strong>למלאכה,</strong> שיש מצוות עשה לשבות בשבת, ואף שנאמר במפורש "ויום השביעי שבת לה' אלהיך לא תעשה כל מלאכה", מכל מקום בא ביטוי זה להוסיף <strong>ולעבור עליה</strong> <small>[עליו]</small> שהוא עובר על כל מלאכה בשבת <strong>ב"עשה"</strong> (שבתון) <strong>ו</strong>ב<strong>"לא תעשה</strong>".
 <strong>תניא כוותיה</strong> <small>[שנויה</small> ברייתא <small>כשיטתו]</small> של <strong>ר' יוחנן: יום הכפורים שחל להיות בשבת</strong>
## דף קטו.
 <strong>מותר בקניבת ירק. ואמר ר' חייא בר אבא</strong> שכך <strong>אמר ר' יוחנן: יום כיפורים שחל להיות ב</strong>ימות ה<strong>חול</strong> — <strong>מפצעין</strong> (מפצחים) <strong>באגוזים ומפרכסין</strong> (מוציאים את הגרעינים) <strong>ברימונים מן המנחה ולמעלה</strong> לפי שאין בכך מלאכה של ממש ו<strong>מפני עגמת נפש,</strong> שאם לא ידע שיש אוכל מוכן במוצאי החג יהיה לו צער יותר בשעות הצום האחרונות (רז"ה). מסופר: <strong>דבי</strong> <small>[</small>בני <small>בית]</small> <strong>רב יהודה מקנבי כרבא</strong> <small>[היו קונבים כרוב].</small> <strong>דבי</strong> <small>[</small>בני <small>בית]</small> <strong>רבה גרדי קארי</strong> <small>[היו גורדים דלעת].</small> <strong>כיון דחזא</strong> <small>[שראה]</small> רבה <strong>דהוו קא מחרפי</strong> <small>[שהיו מקדימים</small> לקנוב<small>]</small> עוד לפני המנחה <strong>אמר להו</strong> <small>[להם]:</small> <strong>אתא איגרתא ממערבא משמיה</strong> <small>[באה איגרת</small> מכתב <small>ממערב,</small> מארץ ישראל, <small>משמו]</small> של <strong>ר' יוחנן דאסיר</strong> <small>[שאסור].</small>
 
 <big>א משנה</big> <strong>כל כתבי הקדש מצילין אותן</strong> בשבת <strong>מפני הדליקה, בין שקורין בהן,</strong> כגון ספרי התורה והנביאים הנקראים בציבור, <strong>ובין שאין קורין בהן,</strong> כספרי הכתובים. <strong>אף על פי שכתובים בכל לשון</strong> ולדעת חכמים שונים אין קוראים באלה ברבים, מכל מקום יש בהם קדושה ו<strong>טעונים גניזה. ו</strong>אותם כתבי הקודש <strong>מפני מה אין קורין בהם</strong> — <strong>מפני ביטול בית המדרש,</strong> שהיה זמן קבוע בשבת לבוא לבית המדרש לשמוע דברי הלכה, ואסרו לעסוק בכל דבר אחר בשעה זו.
 <big>ב גמרא</big> <strong>איתמר</strong> <small>[נאמר]</small> שנחלקו אמוראים בדבר כתבי הקודש ש<strong>היו כתובים תרגום</strong> ארמי <strong>או בכל לשון</strong> אחרת. <strong>רב הונא אמר: אין מצילין אותן מפני הדליקה</strong> בשבת. <strong>ורב חסדא אמר: מצילין אותן מפני הדליקה.</strong> ומוסיפים: <strong>אליבא דמאן דאמר</strong> <small>[לשיטת</small> <small>מי שאומר]</small> שכתבי הקודש הכתובים בשפות אחרות <strong>ניתנו לקרות בהן</strong> — <strong>דכולי עלמא לא פליגי</strong> <small>[הכל אינם חלוקים]</small> ש<strong>מצילין</strong> אותם. <strong>כי פליגי אליבא דמאן דאמר</strong> <small>[כאשר נחלקו</small> היה זה <small>לשיטת מי שאומר]</small> <strong>לא ניתנו לקרות בהן.</strong> ש<strong>רב הונא אמר: אין מצילין</strong> אותם, <strong>דהא</strong> <small>[שהרי]</small> <strong>לא ניתנו לקרות בהן.</strong> ואילו <strong>רב חסדא אמר: מצילין משום בזיון כתבי הקדש. תנן</strong> <small>[שנינו</small> במשנתנו<small>]:</small> <strong>כל כתבי הקדש מצילין אותן</strong> בשבת <strong>מפני הדליקה, בין שקורין בהן בין שאין קורין בהן, אף על פי שכתובין בכל לשון. מאי לאו</strong> <small>[האם לא</small> נפרש<small>]</small> כי <strong>"שקורין בהן"</strong> משמעו — ספרי ה<strong>נביאים, ו"שאין קורין בהן"</strong> משמעו — <strong>כתובים, אף על פי שכתובין בכל לשון</strong> ש<strong>לא ניתנו לקרות בהן, וקתני</strong> <small>[ו</small>בכל זאת <small>שנינו]:</small> <strong>מצילין, ו</strong>הרי זו <strong>תיובתא</strong> <small>[קושיה חמורה]</small> ל<strong>רב הונא!</strong>
 <strong>אמר</strong> <small>[</small>יכול היה <small>לומר]</small> <strong>לך רב הונא : ותסברא</strong> <small>[וכי סבור אתה]</small> שאפשר להוכיח מכאן? <strong>אימא סיפא</strong> <small>[אמור</small> את <small>סופה</small> של משנה זו<small>],</small> ששנינו <strong>בה: טעונין גניזה,</strong> והדבר תמוה, שכן <strong>השתא אצולי מצילינן</strong> <small>[להציל</small> אותם מן הדליקה <small> אנו מצילים],</small> ואם כן לענין זה שטעונים <strong>גניזה מיבעי</strong> <small>[נצרך</small> לומר<small>]?!</small> <strong>אלא</strong> ודאי אין משנה זו נהירה כמות שהיא, ובהכרח עלינו להוסיף בה דברים כדי לבארה, ו<strong>רב הונא מתרץ לטעמיה</strong> <small>[מיישב</small> אותה <small>לטעמו,</small> לשיטתו<small>]</small> <strong>ורב חסדא מתרץ לטעמיה</strong> <small>[מיישב</small> אותה <small>לטעמו,</small> לשיטתו<small>].</small> ומפרטים, <strong>רב הונא מתרץ לטעמיה</strong> <small>[מיישב</small> אותה <small>לטעמו,</small> לשיטתו<small>]:</small> <strong>"בין שקורין בהן"</strong> — אלו ה<strong>נביאים, "ובין שאין קורין בהן"</strong> — <strong>כתובים. במה דברים אמורים</strong> — <strong>שכתובין בלשון הקדש, אבל</strong> אינם כתובים בלשון הקודש אלא <strong>בכל לשון</strong> אחרת — <strong>אין מצילין</strong> אותם בשבת מפני הדליקה, <strong>ואפילו הכי</strong> <small>[כך],</small> אף על פי כן — <strong>גניזה בעו</strong> <small>[צריכים].</small> <strong>רב חסדא מתרץ לטעמיה</strong> <small>[מיישב</small> אותה <small>לטעמו,</small> לשיטתו<small>]:</small> <strong>"בין שקורין בהן"</strong> משמעו — <strong>נביאים, "ובין שאין קורין בהן"</strong> — <strong>כתובים, אף על פי שכתובין בכל לשון</strong> חוץ מלשון הקודש — <strong>נמי</strong> <small>[גם כן]</small> <strong>מצילין</strong> אותם. <strong>והכי קאמר</strong> <small>[וכך אמר]:</small> <strong>ו</strong>אף <strong>מקק</strong> (רקבובית) <strong>שלהן טעונין גניזה.</strong>
 <strong>מיתיבי</strong> <small>[מקשים על כך]</small> ממה ששנינו בברייתא: <strong>היו כתובים תרגום ו</strong>כן <strong>כל לשון</strong> אחרת — שאינה לשון הקודש <strong>מצילין אותן</strong> בשבת <strong>מפני הדליקה.</strong> והרי זו <strong>תיובתא</strong> <small>[קושיה חמורה]</small> על שיטת <strong>רב הונא</strong> האומר כי אין מצילים אותם! <strong>אמר</strong> <small>[</small>יכול היה <small>לומר]</small> <strong>לך רב הונא : האי תנא סבר</strong> <small>[תנא זה סבור]</small> כי אף ספרים שאינם כתובים בלשון הקודש <strong>ניתנו לקרות בהן,</strong> ואולם דעת רב הונא עצמו אינה כן, ולכן הוא סבור כי אף אין מצילים אותם. <strong>תא שמע</strong> <small>[בוא</small> ו<small>שמע]</small> ראיה אחרת לדבר ממה ששנינו בברייתא אחרת: כתבי הקודש ש<strong>היו כתובין גיפטית</strong> (מצרית) או <strong>מדית,</strong> או <strong>עיברית</strong> (בכתב העברי הקדום), או <strong>עילמית,</strong> או <strong>יוונית, אף על פי שלא ניתנו לקרות בהן</strong> — <strong>מצילין אותן</strong> בשבת <strong>מפני הדליקה.</strong> והרי זו <strong>תיובתא</strong> <small>[קושיה חמורה]</small> על <strong>רב הונא</strong> הסובר שאין מצילים! <strong>אמר</strong> <small>[</small>יכול היה <small>לומר]</small> <strong>לך רב הונא: תנאי</strong> <small>[</small>מחלוקת <small>תנאים]</small> <strong>היא</strong> בדבר זה, <strong>דתניא</strong> <small>[ששנינו</small> בברייתא<small>]:</small> <strong>היו כתובין תרגום ו</strong>כן <strong>בכל לשון</strong> אחר שאינו לשון הקודש — <strong>מצילין אותן</strong> בשבת <strong>מפני הדליקה. ר' יוסי אומר: אין מצילין אותן מפני הדליקה.</strong>
 <strong>אמר ר' יוסי: מעשה באבא</strong> (אבי), <strong>חלפתא, שהלך אצל רבן גמליאל בריבי</strong> (הנכבד), הוא רבן גמליאל מיבנה, <strong>לטבריא</strong> (טבריה), <strong>ומצאו שהיה יושב על שלחנו של יוחנן הנזוף, ובידו ספר איוב תרגום והוא קורא בו. אמר לו</strong> יוחנן: <strong>זכור אני ברבן גמליאל אבי אביך, שהיה עומד על גב מעלה</strong> (מדרגה) <strong>בהר הבית, והביאו לפניו ספר איוב תרגום ואמר לבנאי: שקעהו</strong> את הספר הזה <strong>תחת הנדבך. אף הוא</strong> רבן גמליאל מיבנה כששמע סיפור זה <strong>צוה עליו וגנזו. ר' יוסי בר' יהודה אומר:</strong> שבהר הבית <strong>עריבה</strong> (קערה גדולה) <strong>של טיט כפו</strong> (הפכו) <strong>עליו. אמר רבי: שתי תשובות בדבר</strong> להוכיח שלא כך היה: <strong>חדא</strong> <small>[אחת]</small> <strong>וכי טיט בהר הבית מנין?</strong> שבהר הבית היו בונים בחומרים אחרים, ולא בטיט. <strong>ועוד,</strong> אפילו כתבי הקודש שאין קוראין בהם, <strong>וכי מותר לאבדן ביד? אלא</strong> לכל היותר <strong>מניחן במקום התורפה</strong> (מקום שבו הם עלולים להתבלות מהר) <strong>והן מרקיבין מאליהן.</strong> ובאים לברר: <strong>מאן תנאי</strong> <small>[מי</small> הם ה<small>תנאים]</small> שאמר רב הונא שנחלקו בהלכה זו
## דף קטו:
 <strong>אילימא</strong> <small>[אם נאמר]</small> שהוא ה<strong>תנא קמא</strong> <small>[הראשון]</small> שחלק עליו <strong>ר' יוסי</strong> — אין זה הכרחי, <strong>ודילמא בהא קמיפלגי</strong> <small>[ושמא ב</small>דבר <small>זה נחלקו],</small> <strong>מר סבר</strong> <small>[חכם זה,</small> תנא קמא, <small>סבור]:</small> <strong>ניתנו</strong> ספרים בשפות אחרות <strong>לקרות בהן, ומר סבר</strong> <small>[וחכם זה,</small> ר' יוסי <small>סבור]:</small> <strong>לא ניתנו לקרות בהן,</strong> ואין מחלוקתם שוה למחלוקת רב הונא ורב חסדא. <strong>אלא</strong> יש לומר שמחלוקת זו היא בין <strong>ר' יוסי</strong> ובין ה<strong>תנא</strong> שדיבר על הספרים ב<strong>גיפטית,</strong> שאותו תנא פירש שאף ספרים שאין קוראים בהם מצילים אותם, ור' יוסי סבור שאין מצילים אותם.
 <big>א</big> <strong>תנו רבנן</strong> <small>[שנו חכמים]</small> בברייתא: <strong>הברכות</strong> הכתובות <strong>והקמיעין, אף על פי שיש בהן אותיות של שם</strong> השם <strong>ו</strong>מוזכרים בהם <strong>עניינות</strong> (עניינים) <strong>הרבה שבתורה</strong> — <strong>אין מצילין אותן מפני הדליקה, אלא</strong> אם היתה במקומם דליקה בשבת הריהם <strong>נשרפים במקומן הן ואזכרותיהן</strong> (שמות השם שבהם). <strong>מכאן אמרו: כותבי ברכות</strong> הריהם <strong>כשורפי תורה,</strong> שהרי אסור להצילם מן הדליקה בשבת, ויתכן איפוא שיבוא לידי שריפה. ומסופר <strong>מעשה באחד שהיה כותב בצידן</strong> טופסי ברכות. <strong>באו והודיעו את ר' ישמעאל</strong> על מעשיו. <strong>והלך ר' ישמעאל לבודקו</strong> אם נכונה השמועה. <strong>כשהיה עולה</strong> ר' ישמעאל <strong>בסולם</strong> אליו, <strong>הרגיש בו</strong> הכותב ו<strong>נטל טומוס</strong> <small>[כרך]</small> <strong>של ברכות ושקען בספל של מים</strong> להסתירו מעיני ר' ישמעאל. <strong>ובלשון הזה אמר לו ר' ישמעאל: גדול עונש</strong> העושה מעשה כעין <strong>האחרון מן</strong> העושה כעין <strong>הראשון,</strong> שאף שיש איסור בכתיבת הברכות ודאי האיסור לאבדן בידים גדול יותר.
 <big>ב</big> <strong>בעא מיניה ריש גלותא</strong> <small>[שאל ממנו ראש הגולה]</small> <strong>מרבה בר רב הונא</strong> שאלה זו: <strong>היו</strong> ספרי קודש <strong>כתובין בסם ובסיקרא בקומוס ובקנקנתום</strong> (מיני צבעים שאין כותבים בהם ספרי תורה), והיו הספרים כתובים כדינם <strong>בלשון הקדש,</strong> האם <strong>מצילין אותן</strong> בשבת <strong>מפני הדליקה או אין מצילין?</strong> ומוסיפים: <strong>תיבעי למאן דאמר</strong> <small>[תישאל</small> שאלה <small>זו</small> <strong>ל</strong>שיטת <small>מי שאומר]</small> ש<strong>מצילין</strong> כתבי הקודש שבשפות אחרות, <strong>תיבעי למאן דאמר</strong> <small>[תישאל</small> גם כן לשיטת <small>מי שאומר]</small> ש<strong>אין מצילין.</strong> ומפרטים: <strong>תיבעי למאן דאמר</strong> <small>[תישאל</small> שאלה <small>זו</small> <strong>ל</strong>שיטת <small>מי שאומר]</small> ש<strong>אין מצילין</strong> — שמא <strong>הני מילי</strong> <small>[דברים אלה]</small> אמורים דווקא <strong>היכא דכתיבי</strong> <small>[היכן ש</small>הם <small>כתובים]</small> <strong>תרגום ובכל לשון, אבל הכא דכתיבי</strong> <small>[כאן ש</small>הם <small>כתובים]</small> <strong>בלשון הקדש</strong> — <strong>מצילין, או דילמא</strong> <small>[שמא]</small> <strong>אפילו למאן דאמר</strong> <small>[ל</small>שיטת <small>מי שאומר]</small> ש<strong>מצילין</strong> — <strong>הני מילי</strong> <small>[דברים אלה]</small> אמורים דווקא <strong>היכא דכתיבי</strong> <small>[היכן ש</small>הם <small>כתובים]</small> <strong>בדיו דמיקיים</strong> <small>[שמתקיימת],</small> <strong>אבל הכא</strong> <small>[כאן]</small> <strong>כיון דלא מיקיים</strong> <small>[שאין</small> הכתב <small>מתקיים]</small> — <strong>לא</strong> מצילים. <strong>אמר ליה</strong> <small>[לו]</small> רבה בר רב הונא: <strong>אין מצילין.</strong> אמר לו ראש הגולה: <strong>והא</strong> <small>[והרי]</small> <strong>רב המנונא תנא</strong> <small>[שנה]</small> בברייתא ש<strong>מצילין! אמר ליה</strong> <small>[לו]</small> רבה בר רב הונא: <strong>אי תניא</strong> <small>[אם שנויה</small> ברייתא<small>]</small> — <strong>תניא</strong> <small>[</small><small>שנויה],</small> ואני חוזר בי מדברי. ושואלים: <strong>מאי תניא</strong> <small>[מה</small> היא ברייתא זו <small>השנויה</small> בענין זה<small>]?</small> <strong>אמר רב אשי, כדתניא</strong> <small>[כ</small>מה <small>ששנינו</small> בברייתא<small>]:</small> <strong>אין</strong> הבדל <strong>בין ספרים למגילה אלא שהספרים נכתבים בכל לשון</strong> והם כשרים, <strong>ומגילה</strong> אינה כשרה <strong>עד שתהא כתובה אשורית</strong> (בכתב העברי המרובע), <strong>על הספר</strong> (הקלף הגלול), <strong>ובדיו,</strong> ומכאן למדנו ששאר ספרים אין חייבים להכתב בדיו.
 <big>ג</big> <strong>בעא מיניה</strong> <small>[שאל ממנו]</small> <strong>רב הונא בר חלוב מרב נחמן: ספר תורה שאין בו</strong> כדי <strong>ללקט שמונים וחמש אותיות</strong> שלמות הכתובות כראוי וכסדרו שהוא השיעור שקבעו חכמים, שעדיין יש בספר קדושת התורה עד שיהיה כגודל <strong>כגון פרשת "ויהי בנסע הארן"</strong> (במדבר י, לה–לו), <strong>מצילין אותה</strong> בשבת <strong>מפני הדליקה או אין מצילין? אמר</strong> ליה <small>[לו]:</small> רב נחמן: <strong>ותיבעי</strong> <small>[ותישאל]</small> <strong>לך פרשת "ויהי בנסע הארן" גופה</strong> <small>[עצמה]</small> אם חסרה בה אות אחת, אם מצילים אותה או אין מצילים? ענה לו: <strong>היכא</strong> <small>[היכן,</small> במקרה<small>]</small> ש<strong>חסר פרשת "ויהי בנסע"</strong> — <strong>לא קמיבעיא</strong> <small>[נשאלה]</small> <strong>לי</strong> השאלה, שמ <strong>כיון דאית ביה</strong> <small>[שיש בה]</small> <strong>הזכרות</strong> שם השם — <strong>אף על גב דלית ביה</strong> <small>[אף על פי שאין בה]</small> <strong>שמונים וחמש אותיות</strong> ש<strong>מצילין</strong> אותה. ואולם <strong>כי קא מיבעיא</strong> <small>[כאשר נשאלה]</small> <strong>לי</strong> השאלה הרי זה ב<strong>ספר תורה שאין בו</strong> כדי <strong>ללקט מאי</strong> <small>[מה</small> דינו<small>],</small> האם מצילים אותו מהדליקה בשבת, או לא? <strong>אמר ליה</strong> <small>[לו]:</small> <strong>אין מצילין.</strong>
 <strong>איתיביה</strong> <small>[הקשה לו]</small> ממה ששנינו <strong>תרגום</strong> ארמי <strong>שכתבו</strong> בלשון <strong>מקרא, ומקרא שכתבו</strong> בלשון <strong>תרגום, ו</strong>תורה הכתובה ב<strong>כתב עברית</strong> (הקדום) — <strong>מצילין</strong> אותם בשבת <strong>מפני הדליקה. ואין צריך לומר</strong> שמצילים <strong>תרגום שב</strong>ספרי <strong>עזרא ושבדניאל ושבתורה.</strong> ומעתה <strong>תרגום שבתורה מאי ניהו</strong> <small>[מה הוא]?</small> — הרי זה האמור "ויקרא לו לבן <strong>יגר שהדותא</strong> ויעקב קרא לו גלעד" (בראשית לא, מז), <strong>ו</strong>נמצא שמצילים אותו <strong>אף על גב דלית</strong> <small>[אף על פי שאין]</small> <strong>בה שמונים וחמש אותיות!</strong> ענה לו: אין מכאן ראיה, שכן <strong>כי תניא</strong> <small>[כאשר שנויה</small> הברייתא<small>]</small> <strong>ההיא</strong> — היה זה <strong>להשלים,</strong> שתרגום זה מצטרף לשמונים וחמש אותיות, אבל אינו נחשב בפני עצמו.
 <strong>איבעיא להו</strong> <small>[נשאלה להם</small> ללומדים<small>]</small> שאלה זו: <strong>הני</strong> <small>[אותן]</small> <strong>שמונים וחמש אותיות</strong> שמצילין בגללן ספר תורה שלם, האם דווקא כשהיו <strong>מכונסות</strong> וכתובות במקום אחד <strong>או</strong> אף כשהן <strong>מפוזרות? רב הונא אמר:</strong> רק כשהן <strong>מכונסות. רב חסדא אמר: אפילו</strong> שכשהן <strong>מפוזרות. מיתיבי</strong> <small>[מקשים</small> על כך<small>]</small> ממה ששנינו: <strong>ספר תורה שבלה, אם יש בו</strong> כדי <strong>ללקט שמונים וחמש אותיות כגון פרשת "ויהי בנסע הארן"</strong> — <strong>מצילין, ואם לאו</strong> <small>[לא]</small> — <strong>אין מצילין.</strong> ולשון "ללקט" משמעה שאין האותיות כנוסות במקום אחד, והרי זו אם כן <strong>תיובתא</strong> <small>[קושיה חמורה]</small> על שיטת <strong>רב הונא! תרגמה</strong> <small>[הסביר אותה]</small> <strong>רב חסדא אליבא</strong> <small>[על פי שיטת]</small> <strong>רב הונא :</strong> כוונת הברייתא ההיא שהם אכן מפוזרות ואולם כ<strong>תיבות</strong> (מילים), שאותיות אלה היו מצורפות למילים שלימות, ורב הונא רואה בהן מכונסות ולא נחלקו אלא באותיות המפוזרות כל אחת לעצמה.
 <big>ד</big> כיון שהוזכרה פרשת "ויהי בנסוע הארון" מביאים את מה ש<strong>תנו רבנן</strong> <small>[שנו חכמים]</small> בברייתא בעניינה: נאמר <strong>"ויהי בנסע הארן ויאמר משה</strong> קומה ה' ויפוצו אויבך וינוסו משנאיך מפניך <strong>"</strong>ו<strong>פרשה זו עשה לה הקדוש ברוך הוא</strong> בתורה <strong>סימניות מלמעלה ולמטה,</strong> כלומר, לפניה ואחריה, וזאת כדי <strong>לומר</strong>
## דף קטז.
 <strong>שאין זה מקומה,</strong> שהרי הפרשה שלפניה אינה עוסקת במסע העם. <strong>רבי אומר: לא מן השם הוא זה,</strong> כלומר, לא זה הוא הטעם. <strong>אלא</strong> נעשו הסימניות <strong>מפני ש</strong>קטע זה <strong>ספר חשוב הוא בפני עצמו.</strong>
 ומעירים: <strong>כמאן אזלא הא</strong> <small>[כ</small>שיטת <small>מי הולכת</small> אמרה <small>זו]</small> ש<strong>אמר ר' שמואל בר נחמן</strong> שכך <strong>אמר ר' יונתן</strong> שמה שנאמר <strong>"</strong>חכמות בנתה ביתה <strong>חצבה עמודיה שבעה"</strong> (משלי ט, א), אותם "שבעה" <strong>אלו שבעה ספרי תורה?</strong> — <strong>כמאן</strong> <small>[כ</small>שיטת <small>מי]</small> <strong>כ</strong>שיטת <strong>רבי,</strong> שלפי שיטתו שבעה ספרים בתורה: ספר בראשית, שמות, ויקרא, ספר במדבר עד "ויהי בנסוע הארון", פרשת "ויהי בנסוע הארון" הנחשבת לספר בפני עצמו, ספר במדבר מפרשה זו והלאה, וספר דברים — הרי שבעה.
 <strong>מאן</strong> <small>[מיהו]</small> ה<strong>תנא דפליג עליה</strong> <small>[החולק עליו]</small> על <strong>רבי</strong> בענין זה — <strong>רבן שמעון בן גמליאל הוא. דתניא</strong> <small>[ש</small>כן <small>שנינו</small> בברייתא<small>]:</small> <strong>רבן שמעון בן גמליאל אומר: עתידה פרשה זו שתיעקר מכאן,</strong> מהמקום בו היא כתובה, <strong>ותכתב במקומה</strong> הראוי לה. <strong>ולמה כתבה כאן</strong> אף שהיא עוסקת בענין מסע בני ישראל והפרשה שלפניה אינה עוסקת בענין זה — <strong>כדי להפסיק בין פורענות ראשונה לפורענות שנייה. פורענות שנייה מאי</strong> <small>[מה]</small> <strong>היא</strong> — הכתובה מיד אחר כך <strong>"ויהי העם כמתאננים</strong> רע באזני ה' וישמע ה' ויחר אפו ותבער בם אש ה' ותאכל בקצה המחנה<strong>"</strong> (במדבר יא, א). <strong>פורענות ראשונה</strong> — מה שנאמר: <strong>"ויסעו מהר ה'</strong> דרך שלושת ימים<strong>"</strong> (במדבר י, לג) <strong>ואמר ר' חמא בר' חנינא: שסרו מאחרי ה'</strong> ומיהרו לברוח מהר סיני. ושואלים: <strong>ו</strong>אם כן — <strong>היכן מקומה</strong> הנכון של פרשה זו? <strong>אמר רב אשי: ב</strong>פרשת ה<strong>דגלים,</strong> ששם מופיע תיאור דרך מסע בני ישראל במדבר.
 <big>א</big> <strong>איבעיא להו</strong> <small>[נשאלה להם</small> ללומדים<small>]:</small> <strong>הגליונין</strong> (קטעי הקלף החלק) <strong>של ספר תורה,</strong> האם <strong>מצילין אותן</strong> בשבת <strong>מפני הדליקה או אין מצילין אותן מפני הדליקה? תא שמע</strong> <small>[בוא</small> ו<small>שמע]</small> פתרון לדבר ממה ששנינו: <strong>ספר תורה שבלה, אם יש בו ללקט שמונים וחמש אותיות, כגון פרשת "ויהי בנסע הארן"</strong> — <strong>מצילין</strong> אותו <strong>בשבת מן הדליקה, ואם לאו</strong> <small>[לא]</small> — <strong>אין מצילין. ו</strong>מעתה, אם <strong>מצילים גם את הגליון אם כן אמאי</strong> <small>[ומדוע]</small> לא יצילו גם כשאין אותיות? <strong>תיפוק ליה</strong> <small>[תצא,</small> תילמד <small>לו]</small> הלכה זו <strong>משום</strong> עצם ה<strong>גליון דידיה</strong> <small>[שלו]!</small> ומשיבים: ספר <strong>בלה שאני</strong> <small>[שונה],</small> שכיון שבלה הספר אפשר לומר שקדושתו בטלה ממנו, ואף גליונו אינו מקודש, ולכן אין מצילים אותו אלא אם כן יש בו כדי ללקט שמונים וחמש אותיות.
 <strong>תא שמע</strong> <small>[בוא</small> ו<small>שמע]</small> פתרון אחר לדבר ממה ששנינו בברייתא אחרת: <strong>ספר תורה שנמחק, אם יש בו</strong> עדיין כדי <strong>ללקט שמונים וחמש אותיות</strong> — <strong>כגון פרשת "ויהי בנסע הארן"</strong> — <strong>מצילין</strong> אותו מפני הדליקה בשבת, <strong>ואם לאו</strong> <small>[לא]</small> — <strong>אין מצילין, ואמאי</strong> <small>[ומדוע]?</small> <strong>תיפוק ליה</strong> <small>[תצא,</small> תילמד <small>לו]</small> הלכה זו <strong>משום</strong> ה<strong>גיליון דידיה</strong> <small>[שלו],</small> ולא יהא המקום המחוק גרוע מגליון הספר! ומשיבים: אין הדבר כן, <strong>מקום הכתב</strong> שנמחק <strong>לא קמיבעיא</strong> <small>[נשאלה]</small> <strong>לי</strong> בו השאלה, <strong>דכי קדוש</strong> <small>[שכאשר מתקדש]</small> — <strong>אגב</strong> ה<strong>כתב הוא דקדוש</strong> <small>[שנתקדש],</small> ואם <strong>אזל</strong> <small>[הלך]</small> ה<strong>כתב</strong> — <strong>אזלא</strong> <small>[הלכה]</small> <strong>לה קדושתיה</strong> <small>[קדושתו].</small> <strong>כי קמיבעיא</strong> <small>[כאשר נשאלה]</small> <strong>לי</strong> השאלה היה זה ביחס לגליון הנקי <strong>של מעלה ושל מטה,</strong> בדף <strong>שבין פרשה לפרשה, שבין דף לדף, שבתחלת הספר,</strong> ו<strong>שבסוף הספר.</strong> ועדיין שואלים: אם כן <strong>ותיפוק ליה</strong> <small>[ותצא,</small> תילמד <small>לו]</small> חובה להציל ספר שבלה או שנמחק <strong>משום</strong> החלק <strong>ההוא</strong> של הגליון, שאם יש בו קדושה נשארה קדושתו! ומשיבים: שם מדובר כגון <strong>דגייז ושדי</strong> <small>[שנגזז</small> הגליון <small>ונזרק]</small> ונשאר רק מקום הכתב לבדו.
 <strong>תא שמע</strong> <small>[בוא</small> ו<small>שמע]</small> פתרון אחר לדבר ממה ששנינו במשנה: <strong>הגליונין של מעלה ושל מטה, שבין פרשה לפרשה, שבין דף לדף, שבתחלת הספר, שבסוף הספר</strong> — <strong>מטמאין</strong> מדברי סופרים <strong>את הידים</strong> הנוגעות בהם. ונמצא אם כן שיש בגליונות קדושת ספר תורה! ומשיבים: אין זו ראיה, אלא <strong>דילמא</strong> <small>[שמא]</small> <strong>אגב ספר תורה שאני</strong> <small>[שונה],</small> ונתפסת קדושה אף בגליון, אבל כשהם לבד אין בהם קדושה.
 על כן <strong>תא שמע</strong> <small>[בוא</small> ו<small>שמע]</small> פתרון אחר לדבר ממה ששנינו בברייתא אחרת: <strong>הגיליונין וספרי</strong> ה<strong>מינין</strong> (ספרי תורה שכתבו מינים) <strong>אין מצילין אותן מפני הדליקה אלא נשרפין במקומן הן ואזכרותיהן. מאי לאו</strong> <small>[האם לא]</small> מדובר ב<strong>גליונין</strong> של <strong>ספר תורה?</strong> ודוחים: <strong>לא,</strong> דובר ב<strong>גליונין</strong> של <strong>ספרי מינין.</strong> על כך תוהים: <strong>השתא</strong> <small>[עכשיו,</small> הרי<small>]</small> <strong>ספרי מינין גופייהו</strong> <small>[עצמם]</small> <strong>אין מצילין</strong> אותם, <strong>גליונין</strong> שלהם <strong>מבעיא</strong> <small>[נצרכה]</small> לומר? אלא <strong>הכי קאמר</strong> <small>[כך אמר]:</small> <strong>וספרי מינין הרי הן כגליונים.</strong>
 <big>ב</big> כיון שהוזכר הענין, מביאים הלכה זו <strong>גופא</strong> <small>[גופה].</small> ששנינו: <strong>הגליונים וספרי</strong> ה<strong>מינין אין מצילין אותם מפני הדליקה. ר' יוסי אומר: ב</strong>יום <strong>חול</strong> — <strong>קודר</strong> (חותך) ומוציא <strong>את האזכרות</strong> של שם השם <strong>שבהן וגונזן, והשאר</strong> — <strong>שורפן. אמר ר' טרפון</strong> בלשון שבועה: <strong>אקפח</strong> (אאבד) <strong>את בני</strong> אם לא אנהג כך, <strong>שאם יבאו</strong> ספרים אלה <strong>לידי שאני אשרוף אותם ואת האזכרות שבהן. שאפילו</strong> היה <strong>אדם רודף אחריו להורגו, ונחש רץ להכישו,</strong> מוטב שיהא <strong>נכנס לבית עבודה זרה ואין נכנס לבתיהן של אלו</strong> המינים. והטעם: <strong>שהללו,</strong> המינים, <strong>מכירין</strong> בגדולת הבורא בתורה ומצוותיה <strong>ו</strong>עם כל זה הם <strong>כופרין, והללו</strong> הגויים עובדי עבודה זרה <strong>אין מכירין ו</strong>לכן הם <strong>כופרין. ועליהן,</strong> על המינים <strong>הכתוב אומר: "ואחר הדלת והמזוזה שמת זכרונך"</strong> (ישעיה נז, ח). כלומר, אף שדבר ה' זכור להם, מכל מקום הם מתייחסים אליו בכל זאת בזלזול וכאילו אחרי הדלת.
 <strong>אמר ר' ישמעאל: קל וחומר</strong> הוא שמותר לשרוף ולאבד את האזכרות שבספרי המינים; <strong>ומה</strong> אם כדי <strong>לעשות שלום בין איש לאשתו אמרה</strong> ה<strong>תורה: שמי שנכתב בקדושה ימחה על המים</strong> בבדיקת הסוטה שמוחים בגללה פרשה מן התורה על אזכרותיה, <strong>הללו שמטילין קנאה ואיבה ותחרות בין ישראל לאביהן שבשמים</strong> — <strong>על אחת כמה וכמה</strong> שראוי לאבד בשבילם את האזכרות. <strong>ועליהם אמר דוד: "הלא משנאיך ה' אשנא ובתקוממיך אתקוטט תכלית שנאה שנאתים לאויבים היו לי"</strong> (תהלים קלט, כא–כב). <strong>וכשם שאין מצילין אותן מפני הדליקה, כך אין מצילין אותן לא מן המפולת ולא מן המים ולא מ</strong>כל <strong>דבר</strong> אחר <strong>המאבדן.</strong>
 <strong>בעי מיניה</strong> <small>[שאל ממנו]</small> <strong>יוסף בר חנין מר' אבהו</strong> שאלה זו: <strong>הני ספרי דבי</strong> <small>[אותם ספרים של בית]</small> <strong>אבידן,</strong> שהיו בבית זה גם ספרי קודש יהודיים, ובו היו נועדים לוויכוחים ולדיונים בעניני אמונה, האם <strong>מצילין אותן מפני הדליקה או אין מצילין?</strong> ולא ענה ר' אבהו תשובה ברורה, אלא <strong>אין ולאו ורפיא בידיה</strong> <small>[כן ולא, ורופף בידו</small> הדבר<small>].</small> <strong>רב לא אזיל לבי</strong> <small>[היה הולך לבחית]</small> <strong>אבידן</strong> לשיחה, <strong>וכל שכן לבי נצרפי</strong> (מקום מקדש־האש הפרסי). <strong>שמואל לבי נצרפי לא אזיל</strong> <small>[הלך],</small> <strong>לבי</strong> <small>[לבית]</small> <strong>אבידן אזיל</strong> <small>[היה הולך].</small> <strong>אמרו ליה</strong> <small>[לו]</small> חכמי הגויים <strong>לרבא: מאי טעמא לא אתית לבי</strong> <small>[מדוע אינך בא לבית]</small> <strong>אבידן?</strong> השתמט מהם בתירוץ ו<strong>אמר להו</strong> <small>[להם]:</small> <strong>דיקלא פלניא איכא באורחא, וקשי לי</strong> <small>[דקל מסויים עומד בדרך, וקשה עלי</small> הדרך בגללו<small>].</small> אמרו לו: <strong>ניעקריה</strong> <small>[נעקרנו].</small> אמר להם: אם כן, <strong>דוכתיה קשי לי</strong> <small>[מקומו,</small> הגומה שתיווצר <small>קשה עלי].</small> <strong>מר בר יוסף אמר: אנא מינייהו אנא, ולא מסתפינא מינייהו</strong> <small>[אני מהם אני,</small> שאני בידידות עמם, <small>ואיני חושש מהם],</small> ואף על פי כן, <strong>זימנא חדא אזיל, בעו לסכוניה</strong> <small>[פעם אחת הלך</small> והתווכח אתם, ו<small>רצו לסכן אותו,</small> את חייו<small>].</small> <strong>ר' מאיר קרי ליה</strong> היה קורא לספר הדת הנוצרית (האוונגליון) <strong>אוון</strong> (רשע, או אסון) <strong>גליון, ר' יוחנן הוה קרי ליה</strong> <small>[היה קורא להם]</small> <strong>עוון גליון.</strong>
 <big>ג</big> מסופר: <strong>אימא שלום דביתהו</strong> <small>[אשתו]</small> של <strong>ר' אליעזר אחתיה</strong> <small>[אחותו]</small> של <strong>רבן גמליאל הואי</strong> <small>[היתה].</small> <strong>הוה ההוא פילוסופא בשבבותיה</strong> <small>[היה פילוסוף אחד</small> נוצרי <small>בשכנותם]</small>
## דף קטז:
 <strong>דהוה שקיל שמא דלא מקבל שוחדא</strong> <small>[שהוציא שם</small> על עצמו <small>שאיננו מקבל שוחד].</small> <strong>בעו לאחוכי ביה</strong> <small>[רצו לצחק בו]</small> ולגלות את טיבו האמיתי. <strong>אעיילא ליה שרגא דדהבא, ואזול לקמיה</strong> <small>[הכניסה לו</small> בסתר <small>מנורה של זהב, ובאו לפניו]</small> היא ואחיה, כאילו על מנת להתדיין. <strong>אמרה ליה</strong> <small>[לו]</small> לאותו פילוסוף: <strong>בעינא דניפלגי</strong> <small>[רוצה אני שיחלקו]</small> <strong>לי בנכסי דבי נשי</strong> <small>[ב</small>ירושת <small>נכסי אבותי].</small> <strong>אמר להו</strong> <small>[להם]:</small> <strong>פלוגו</strong> <small>[חלוקו].</small> <strong>אמר ליה</strong> <small>[לו]</small> רבן גמליאל: <strong>כתיב לן</strong> <small>[כתוב לנו]</small> בתורה: <strong>במקום</strong> שיש <strong>ברא</strong> <small>[בן],</small> <strong>ברתא</strong> <small>[הבת]</small> <strong>לא תירות</strong> <small>[תירש].</small> <strong>אמר ליה</strong> <small>[לו]</small> הפילוסוף: <strong>מן יומא דגליתון מארעכון, איתנטלית אורייתא</strong> <small>[מיום שגליתם מארצכם, ניטלה תורת]</small> <strong>משה ואיתיהיבת</strong> <small>[וניתן]</small> <strong>עוון גליון</strong> (אוונגליון), <strong>וכתיב ביה</strong> <small>[וכתוב בו]:</small> <strong>ברא וברתא כחדא ירתון</strong> <small>[הבן והבת ירשו כאחת].</small>
 <strong>למחר הדר עייל ליה איהו חמרא לובא</strong> <small>[למחר הכניס לו הוא,</small> רבן גמליאל, לפילוסוף <small>חמור לובי].</small> אחר כך באו לפניו שוב להתדיין. <strong>אמר להו</strong> <small>[להם]:</small> <strong>שפילית לסיפיה</strong> <small>[עיינתי בסופו]</small> של <strong>עוון גליון, וכתיב ביה</strong> <small>[וכתוב בו]:</small> <strong>אנא</strong> עוון גליון <strong>לא למיפחת מן אורייתא</strong> <small>[לפחות מתורת]</small> <strong>משה אתיתי</strong> <small>[באתי],</small> <strong><strong>[ולא] לאוספי על אורייתא דמשה אתיתי , וכתיב ביה</strong> <small>[וכתוב בה,</small> בתורה<small>]:</small> <strong>במקום</strong> שיש <strong>ברא</strong> <small>[בן]</small> — <strong>ברתא</strong> <small>[הבת]</small> <strong>לא תירות</strong> <small>[תירש].</small> <strong>אמרה ליה</strong> <small>[לו]:</small> <strong>נהור נהוריך כשרגא</strong> <small>[יאיר אורך כמנורה]</small> לרמז לו על המנורה שנתנה. <strong>אמר ליה</strong> <small>[לו]</small> <strong>רבן גמליאל: אתא חמרא ובטש לשרגא</strong> <small>[בא החמור ובעט במנורה]</small> וממילא נתגלה כל אותו מעשה.</strong>
 <big>א</big> שנינו במשנה: <strong>ומפני מה אין קורין</strong> בכתובים בשבת — מפני ביטול בית המדרש. <strong>אמר רב: לא שנו</strong> שאסור לקרוא בכתובים בשבת <strong>אלא בזמן בית המדרש, אבל שלא בזמן בית המדרש</strong> — <strong>קורין. ושמואל אמר: אפילו שלא בזמן בית המדרש אין קורין</strong> בכתובים בשבת. ומקשים: <strong>איני</strong> <small>[וכי כן הוא]?!</small> <strong>והא</strong> <small>[והרי]</small> <strong>נהרדעא אתריה</strong> <small>[מקומו]</small> של <strong>שמואל הוה</strong> <small>[היתה]</small> והוא היה רבו של המקום, <strong>ובנהרדעא פסקי סידרא</strong> <small>[היו</small> רגילים <small>להפטיר לאחר</small> הלימוד<small>]</small> <strong>בכתובים במנחתא דשבתא</strong> <small>[במנחת שבת].</small> <strong>אלא אי איתמר, הכי איתמר</strong> <small>[אם נאמר</small> שיש מחלוקת בדבר, <small>כך נאמר],</small> <strong>אמר רב: לא שנו</strong> שיש איסור <strong>אלא במקום בית המדרש,</strong> שיש באותו מקום בית מדרש שראוי לעם לבוא אליו. <strong>אבל שלא במקום בית המדרש</strong> — <strong>קורין.</strong>
 <strong>ושמואל אמר: בין במקום בית המדרש בין שלא במקום בית המדרש, בזמן בית המדרש</strong> — <strong>אין קורין</strong> בכל מקום, <strong>שלא בזמן בית המדרש</strong> — <strong>קורין. ואזדא</strong> <small>[והולך]</small> <strong>שמואל לטעמיה</strong> <small>[לטעמו,</small> לשיטתו<small>]</small> ש<strong>בנהרדעא פסקי סידרא</strong> <small>[היו</small> רגילים <small>להפטיר לאחר</small> הלימוד<small>]</small> ב<strong>כתובים במנחתא דשבתא</strong> <small>[במנחת שבת].</small>
 <strong>רב אשי אמר: לעולם</strong> תאמר <strong>כדאמרן מעיקרא</strong> <small>[כפי שאמרנו מתחילה]</small> את המחלוקת, <strong>ו</strong>מה שאמר <strong>שמואל</strong> היה <strong>כ</strong>שיטת <strong>ר' נחמיה. דתניא</strong> <small>[ש</small>כן <small>שנינו</small> בברייתא<small>]:</small> <strong>אף על פי שאמרו</strong> חכמים <strong>שכתבי הקדש אין קורין בהן</strong> בשבת — <strong>אבל שונין בהן</strong> במדרשי חכמים שבהם <strong>ודורשין בהן</strong> בפני הקהל, ואם <strong>נצרך לפסוק</strong> הכתוב בכתובים — <strong>מביא</strong> ספר <strong>ורואה בו. אמר ר' נחמיה: מפני מה אמרו כתבי הקדש אין קורין בהן</strong> בשבת — <strong>כדי שיאמרו</strong> אנשים: <strong>בכתבי הקדש אין קורין, וכל שכן בשטרי הדיוטות</strong> (שטרות ומכתבים), ואם כן לשיטת ר' נחמיה נאסרה בכלל קריאה בכתובים בשבת לא מטעם ביטול בית המדרש, אלא כדי שלא יקראו בדברי חול בשבת, ועל פי שיטה זו אמר שמואל שאסור אף שלא בזמן בית המדרש. אבל שמואל עצמו לא סבר כר' נחמיה.
 <big>ב משנה</big> <strong>מצילין</strong> מן הדליקה בשבת את <strong>תיק הספר</strong> (ספר תורה) <strong>עם הספר, ותיק התפילין עם התפילין, ואף על פי שיש בתוכן מעות. ולהיכן מצילין אותן</strong> — <strong>למבוי שאינו מפולש,</strong> שכיון שיש בו שלוש מחיצות הריהו מן התורה כרשות היחיד. <strong>בן בתירא אומר: אף ל</strong>מבוי <strong>מפולש.</strong>
 <big>ג גמרא</big> בהקשר לנאמר במשנה מביאים את מה ש<strong>תנו רבנן</strong> <small>[שנו חכמים]</small> בברייתא: <strong>ארבעה עשר</strong> בניסן <strong>שחל להיות בשבת,</strong> והקריבו את קרבן הפסח ואין מתחילים בצלייתו עד צאת השבת — <strong>מפשיטין את</strong> קרבן <strong>הפסח עד החזה</strong> בלבד, כדי להוציא מתוכו את החלק שמקריבים על המזבח, וממתינים עד מוצאי שבת בהמשך הפשטתו, שכיון שאינה אלא לצורך אכילה — אינה דוחה שבת, אלו <strong>דברי ר' ישמעאל בנו של ר' יוחנן בן ברוקה. וחכמים אומרים: מפשיטין את כולו.</strong> ושואלים: <strong>בשלמא</strong> <small>[נניח]</small> <strong>ל</strong>שיטת <strong>ר' ישמעאל בנו של ר' יוחנן בן ברוקה</strong> שאמר שאין להפשיט יותר מחלקו מובן הדבר, <strong>דהא איתעביד ליה</strong> <small>[שהרי נעשה לו,</small> בו<small>]</small> כבר <strong>צורך גבוה,</strong> צורך המזבח, בזריקת דם הקרבן. <strong>אלא לרבנן מאי טעמא</strong> <small>[ל</small>שיטת <small>חכמים מה טעם]</small> הדבר? <strong>אמר רבה בר בר חנה</strong> שכך <strong>אמר ר' יוחנן:</strong> ש<strong>אמר קרא</strong> <small>[הכתוב]</small> <strong>"כל פעל ה' למענהו"</strong> (משלי טז, ד), ואם יש כבוד ה' בדבר מותר לעשות מלאכה לצורך זה. ושואלים: <strong>והכא</strong> <small>[וכאן],</small> בהפשטת עור הפסח, <strong>מאי</strong> <small>[מה</small> צד<small>]</small> של <strong>"למענהו",</strong> כבוד שמים, <strong>איכא</strong> <small>[יש]</small> שבגללו מותר להפשיט? <strong>רב יוסף אמר:</strong> התירו להפשיט את העור כולו כדי <strong>שלא יסריח</strong> הקרבן. <strong>רבא אמר: שלא יהו קדשי שמים מוטלין</strong> בבזיון <strong>כנבלה</strong> שהפשיטוה למחצה ואין מטפלים בה.
 ושואלים: <strong>מאי בינייהו</strong> <small>[מה</small> ההבדל למעשה <small>ביניהם]?</small> ומשיבים: <strong>איכא בינייהו</strong> <small>[יש ביניהם</small> הבדל מעשי<small>]</small> באופן <strong>דמנח אפתורא דדהבא</strong> <small>[שמונח</small> הפסח <small>על שולחן של זהב]</small> שאמנם יש לחשוש שמא יסריח, אבל אין כאן משום בזיון. <strong>אי נמי יומא דאסתנא</strong> <small>[או גם כן יום של רוח צפונית]</small> צוננת, שאין חשש לסרחון, אבל יש חשש לביזוי הקודש. ושואלים: <strong>ור' ישמעאל בנו של ר' יוחנן בן ברוקה, האי</strong> <small>[</small>פסוק <small>זה]</small> <strong>"</strong>כל <strong>פעל ה' למענהו" מאי עביד ליה</strong> <small>[</small><small>מה</small> הוא <small>עושה בו]?</small> ומשיבים: אף הוא משתמש בכתוב זה כדי להתיר הפשטת מקצת העור, <strong>ש</strong>אם <strong>לא</strong> כן הרי אפשר היה ש<strong>יוציא את האימורין</strong> (החלקים המוקרבים על המזבח) <strong>קודם הפשטת העור,</strong> שהרי יכול לנקוב בעור הבהמה ולהוציא משם את החלבים. ושואלים: לשיטתו, <strong>מאי טעמא</strong> <small>[מה טעם]</small> אין עושים בדרך זו? <strong>אמר רב הונא בריה</strong> <small>[בנו]</small> של <strong>רב נתן : משום נימין</strong> (שערות) שלא יסתבכו באימורים ויפסידו את צורתם.
 <strong>אמר רב חסדא</strong> שכך <strong>אמר מר עוקבא: מאי אהדרו ליה חברייא</strong> <small>[מה החזירו לו בני החבורה]</small> <strong>לר' ישמעאל בנו של ר' יוחנן בן ברוקה? הכי קאמרי ליה</strong> <small>[כך אמרו לו]:</small> <strong>אם מצילין</strong> את <strong>תיק הספר עם הספר,</strong> מדוע אם כן <strong>לא נפשיט את הפסח מעורו?</strong> שאף כאן, כיון שהותרה מקצת מלאכה — נעשה אותה כולה. ותוהים: <strong>מי דמי</strong> <small>[האם</small> זה <small>דומה]?!</small> <strong>התם</strong> <small>[שם]</small> בהוצאת תיק הספר — הלא רק <strong>טלטול</strong> בלבד יש בכך, שאיסורו מדברי חכמים, ואולם <strong>הכא</strong> <small>[כאן,</small> בהפשטת העור<small>]</small> — <strong>מלאכה</strong> גמורה היא! <strong>אמר רב אשי: בתרתי פליגי</strong> <small>[בשתי</small> בעיות <small>נחלקו],</small> <strong>פליגי</strong> <small>[נחלקו]</small> <strong>ב</strong>ענין היתר <strong>טלטול</strong> העור עם הבשר <strong>ופליגי</strong> <small>[ונחלקו]</small> <strong>ב</strong>ענין היתר <strong>מלאכה</strong> של הפשטת העור, <strong>והכי קאמרי ליה</strong> <small>[וכך אמרו לו]:</small> <strong>אם מצילין</strong> את <strong>תיק הספר עם הספר,</strong> מדוע <strong>לא נטלטל</strong> את <strong>עור</strong> הפסח <strong>אגב בשר</strong> הפסח, שבשל הקרבן יטלטלו אף אותו על עורו כדי שלא יתקלקל.
## דף קיז.
 <strong>מי דמי</strong> <small>[האם דומה]?!</small> <strong>התם</strong> <small>[שם]</small> בתיק הספר — <strong>נעשה</strong> התיק <strong>בסיס לדבר המותר,</strong> שהרי הספר עצמו מותר בטלטול בשבת, ואילו <strong>הכא</strong> <small>[כאן]</small> בעור הפסח — <strong>נעשה</strong> העור <strong>בסיס לדבר האסור,</strong> שהרי בשר קרבן הפסח אסור באכילה עד הערב, ולכן גם בטלטול אסור הוא עד הערב! <strong>אלא הכי קאמרי ליה</strong> <small>[כך אמרו לו]:</small> <strong>אם מצילין</strong> את ה<strong>תיק של ספר עם הספר, ואף על פי שיש בתוכו מעות,</strong> מדוע אם כן <strong>לא נטלטל</strong> את ה<strong>עור אגב</strong> ה<strong>בשר?!</strong> ומקשים: <strong>מי דמי</strong> <small>[האם</small> זה <small>דומה]?</small> <strong>התם</strong> <small>[שם]</small> בספר <strong>— נעשה</strong> התיק <strong>בסיס לדבר האסור ולדבר המותר,</strong> ואילו <strong>הכא</strong> <small>[כאן]</small> בעור — <strong>כולו נעשה בסיס</strong> רק <strong>לדבר האסור. אלא הכי קאמרי ליה</strong> <small>[כך אמרו לון:</small> <strong>אם מביאין תיק שיש בתוכו מעות מעלמא</strong> <small>[מן החוץ]</small> כדי <strong>להציל בו ספר תורה,</strong> מדוע <strong>לא נטלטל</strong> את ה<strong>עור אגב</strong> ה<strong>בשר?!</strong>
 ושואלים: <strong>והיא,</strong> הלכה זו <strong>גופה מנלן</strong> <small>[עצמה מניין לנו]?</small> מנין למדנו שמותר להביא בשבת מן החוץ תיק שיש בו מעות להציל בו ספר? והרי לא נאמר דבר זה במשנה! <strong>אילימא דמדהיכא דאית ביה לא שדי להו, איתויי נמי מייתינן</strong> <small>[אם תאמר</small> שמכיון <small>שבמקום שיש בו</small> בתיק של הספר מעות <small>אין אנו משליכים אותן,</small> אלא מוציאים אותו עמהם, ואם כן כשהתיק בחוץ ויש בו מעות <small>להביא גם כן מביאים</small> אותו<small>]</small> — <strong>מי דמי</strong> <small>[האם</small> זה <small>דומה]?!</small> <strong>התם</strong> <small>[שם]</small> בספר שיש בתיקו מעות — <strong>אדהכי והכי</strong> <small>[בין כה וכה]</small> אם יתמהמה כדי לזרוק את המעות ממנו יש לחשוש כי בינתיים <strong>נפלה דליקה</strong> ושמא יישרף הספר, ואולם <strong>הכא</strong> — <strong>אדהכא והכי לישדינן</strong> <small>[כאן</small> — <small>בין כה וכה,</small> עד שהוא מביא את התיק, <small>שישליכן].</small> <strong>אלא אמר מר בר רב אשי: לעולם כדאמרינן מעיקרא</strong> <small>[כפי שאמרנו מתחילה]</small> שהשוו חכמים טלטול תיק הספר להפשטת עור הפסח. <strong>ודקא קשיא</strong> <small>[ו</small>זה <small>שהיה קשה]</small> <strong>לך</strong> כי <strong>הכא</strong> <small>[כאן]</small> בתיק הספר — <strong>טלטול</strong> בלבד <strong>הוא, והכא</strong> <small>[ו</small>אילו <small>כאן]</small> — <strong>מלאכה</strong> גמורה היא — אפשר לפרש זאת ב<strong>כגון דלא קבעי ליה</strong> <small>[שאינו צריך לו]</small> <strong>לעור,</strong> וכיון שאינו מתכוין בהפשטה לעור עצמו — פטור על מלאכה זו.
 ומקשים: <strong>והא</strong> <small>[והרי]</small> <strong>אביי ורבא דאמרי תרוייהו</strong> <small>[שאמרו שניהם]:</small> <strong>מודה ר' שמעון ב"פסיק רישיה</strong> <small>[ב"חתוך ראשו]</small> <strong>ולא ימות",</strong> שאם יש תוצאה למעשהו, אף אם אינו מתכוון לה, אם היא הכרחית — אף ר' שמעון הפוטר במלאכה שאינו מתכוין לה — מחייב. אלא יש לומר: <strong>דשקיל ליה בברזי</strong> <small>[שמפשיט אותו רצועות</small> רצועות<small>],</small> ואינו נהנה מן העור, ומאחר שכן אין זו נחשבת כמלאכת הפשטה.
 <big>א</big> שנינו במשנה: <strong>ולהיכן מצילין אותן</strong> את תיק הספר — למבוי שאינו מפולש, ובן בתירא מתיר אף במפולש. ושואלים: <strong>היכי דמי</strong> <small>[כיצד הוא בדיוק]</small> <strong>מפולש, היכי דמי</strong> <small>[כיצד הוא בדיוק]</small> <strong>שאינו מפולש? אמר רב חסדא:</strong> מבוי שיש בו <strong>שלש מחיצות ושני לחיין</strong> בפתחו — <strong>זהו מבוי שאינו מפולש. שלוש מחיצות ולחי אחד</strong> — <strong>זהו מבוי המפולש. ותרוייהו אליבא</strong> <small>[ושניהם,</small> התנא הראשון ובן בתירא שנחלקו במשנתנו <small>על פי שיטת]</small> <strong>ר' אליעזר</strong> נחלקו. <strong>דתנן</strong> <small>[ש</small>כן <small>שנינו</small> במשנה<small>]:</small> <strong>הכשר מבוי,</strong> שיהא מותר לטלטל בו בשבת — <strong>בית שמאי אומרים:</strong> כשיש <strong>לחי</strong> בצידו <strong>וקורה</strong> מעליו. <strong>ובית הלל אומרים:</strong> די באחד מהם, <strong>או לחי או קורה. ר' אליעזר אומר:</strong> כדי שיהא מותר בטלטול צריך שיהיו לו <strong>שני לחיים.</strong>
 <strong>אמר ליה</strong> <small>[לו]</small> <strong>רבה:</strong> מבוי שיש בו <strong>שלוש מחיצות ולחי אחד "מפולש" קרית ליה</strong> <small>[קורא אתה לו]?</small> שאף אם לא התיר ר' אליעזר טלטול בתוכו, מכל מקום אינו נחשב כמפולש אלא כסתום. <strong>ועוד, לרבנן</strong> <small>[ל</small>שיטת <small>חכמים]</small> אם כן <strong>נציל לתוכו אוכלין ומשקין!</strong> שהרי התירו חכמים רק במבוי שאינו מפולש, ומבוי זה מותר בטלטול לדעת הכל, ואם כן נתיר להציל לתוכו גם אוכל ומשקה ולא רק ספר תורה. <strong>אלא אמר רבה:</strong> מבוי שיש בו <strong>שתי מחיצות ושני לחיין</strong> בשני פתחיו של המבוי — <strong>זהו מבוי שאינו מפולש. שתי מחיצות ולחי אחד</strong> — <strong>זהו מבוי המפולש.</strong>
 <strong>ותרוייהו אליבא</strong> <small>[ושניהם על פי שיטת]</small> <strong>ר' יהודה</strong> הלכו. <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>יתר על כן אמר ר' יהודה: מי שיש לו שני בתים בשני צדי רשות הרבים</strong> ונמצא שיש לו שתי מחיצות — <strong>עושה לחי מיכן</strong> (מכאן) ליד בית אחד <strong>ולחי מיכן, או קורה מיכן וקורה מיכן, ונושא ונותן באמצע</strong> בין שני הבתים, שלדעתו שתי מחיצות הן רשות היחיד מן התורה, ועל ידי הלחיים נעשה המקום כמגודר מכל צד והוא רשות היחיד גמורה לשיטתו. <strong>אמרו לו</strong> חכמים: <strong>אין מערבין רשות הרבים בכך.</strong>
 <strong>אמר ליה</strong> <small>[לו]</small> <strong>אביי</strong> לרבה: <strong>לדידך נמי</strong> <small>[לשיטתך גם כן],</small> <strong>לרבנן</strong> <small>[ל</small>שיטת <small>חכמים]</small> שבמשנתנו, כיון שהם סבורים כר' יהודה והתירו במבוי שאינו מפולש, מדוע לא <strong>נציל לתוכו</strong> גם <strong>אוכלין ומשקין?</strong>
## דף קיז:
 <strong>אלא אמר רב אשי:</strong> החכמים במשנתנו על פי שיטת ר' אליעזר נחלקו. <strong>שלש מחיצות ולחי אחד</strong> — <strong>זה מבוי שאינו מפולש. שלש מחיצות בלא לחי</strong> כלל — <strong>זהו מבוי המפולש. ואפילו לר' אליעזר</strong> ש<strong>אמר בעינן</strong> <small>[צריכים אנו]</small> שני <strong>לחיים</strong> ולא די באחד, <strong>הני מילי</strong> <small>[דברים אלה]</small> נאמרו להתיר <strong>ל</strong>טלטל <strong>אוכלין ומשקין, אבל ל</strong>צורך טלטול <strong>ספר תורה</strong> — <strong>בחד לחי סגי</strong> <small>[בלחי אחד דיו].</small>
 <big>א משנה</big> <strong>מצילין</strong> בשבת מן הדליקה <strong>מזון שלש סעודות.</strong> מזון <strong>הראוי לאדם</strong> — מצילים בשביל <strong>אדם, הראוי לבהמה</strong> — <strong>לבהמה. כיצד? נפלה דליקה בלילי שבת</strong> לפני סעודת ליל שבת — <strong>מצילין</strong> ממנה <strong>מזון שלש סעודות.</strong> נפלה הדליקה <strong>בשחרית</strong> לאחר שכבר אכלו סעודה אחת בליל שבת ולפני סעודת יום השבת — <strong>מצילין</strong> רק <strong>מזון שתי סעודות, במנחה</strong> — <strong>מזון סעודה אחת. ר' יוסי אומר: לעולם מצילין מזון שלש סעודות</strong> שהן השיעור שהתירו חכמים בשבת, ולא חלקו בדבר.
 <big>ב גמרא</big> שואלים: <strong>מכדי בהיתרא קטרח, נציל טפי</strong> <small>[הלא ב</small>טלטול של <small>היתר הוא טורח,</small> ואם כן <small>יציל יותר]!</small> ומדוע התירו רק מזון שלוש סעודות? <strong>אמר רבא: מתוך שאדם</strong> כרגיל <strong>בהול על ממונו, אי שרית ליה</strong> <small>[אם תתיר לו]</small> להוציא הרבה — <strong>אתי לכבויי</strong> <small>[יבוא לכבות]</small> את הדליקה. <strong>אמר ליה</strong> <small>[לו]</small> <strong>אביי: אלא הא דתניא</strong> <small>[</small>ברייתא <small>זו ששנינו]:</small> <strong>נשברה לו</strong> בשבת <strong>חבית בראש גגו</strong> — <strong>מביא כלי ומניח תחתיה</strong> כדי לשמור את המצוי בחבית, <strong>ובלבד שלא יביא כלי אחר</strong> בקרקע <strong>ויקלוט</strong> את קילוח המשקה הנשפך מן החבית, וכן לא יביא <strong>כלי אחר, ויצרף,</strong> שלא יעמידנו סמוך לגג שיכנסו לתוכו המשקים הנוזלים מן החבית. <strong>התם, מאי גזירה איכא</strong> <small>[שם, מה גזירה יש</small> בדבר<small>],</small> ומדוע אסרו עליו להציל בדרך אחרת? אמר לו: <strong>הכי נמי</strong> <small>[כאן</small> <strong>גם כן] גזירה</strong> היא שגזרו מתוך החשש <strong>שמא יביא</strong> את ה<strong>כלי</strong> הנוסף <strong>דרך רשות הרבים,</strong> שהוא טלטול אסור.
 <big>ג</big> כיון שהובאה אותה ברייתא דנים עתה <strong>גופא</strong> <small>[לגוף]</small> הדברים ששנינו בה: <strong>נשברה לו</strong> בשבת <strong>חבית בראש גגו</strong> — <strong>מביא כלי ומניח תחתיה, ובלבד שלא יביא כלי אחר ויקלוט, כלי אחר ויצרף. נזדמן לו אורחין</strong> וצריך למשקים מרובים — <strong>מביא כלי אחר וקולט, כלי אחר ומצרף. ולא</strong> ש<strong>יקלוט ואחר כך יזמין</strong> אורחים, <strong>אלא</strong> קודם <strong>יזמין</strong> את האורחים <strong>ואחר כך יקלוט,</strong> שהרי קודם שמזמינם אינו צריך לכך ועושה כך אם כן באיסור. <strong>ואין מערימין בכך</strong> להזמין אורחים שלא התכוון להזמינם כדי שיוכל להציל את חביתו. <strong>משום</strong> (בשם) <strong>ר' יוסי בר יהודה אמרו:</strong> אף <strong>מערימין.</strong>
 ומציעים: <strong>לימא בפלוגתא</strong> <small>[האם נאמר</small> כי חכמים ור' יוסי בר' יהודה <small>במחלוקת]</small> <strong>ר' אליעזר ור' יהושע קמיפלגי</strong> <small>[נחלקו]?</small> <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>אותו ואת בנו</strong> שתי בהמות, אם ובתה, או בנה, <strong>שנפלו לבור</strong> ביום טוב, ואסור לשחוט את שתיהן ביום אחד כאמור: "ושור או שה אותו ואת בנו לא תשחטו ביום אחד" (ויקרא כב, כח), ורוצים להוציאן מן הבור, כיצד יעשו? — <strong>ר' אליעזר אומר: מעלה את הראשון על מנת לשוחטו, והשני עושה לו פרנסה</strong> (מאכילו) <strong>במקומו</strong> בבור <strong>בשביל שלא ימות. ר' יהושע אומר: מעלין את הראשון על מנת לשוחטו ואינו שוחטו. ומערים</strong> ואומר שנמלך בדעתו והחליט לשחוט את השני, <strong>ומעלה את השני,</strong> ואז אם <strong>רצה</strong> לשחוט את <strong>זה,</strong> הראשון — <strong>שוחט, רצה</strong> לשחוט את <strong>זה,</strong> השני — <strong>שוחט.</strong>
 ודוחים: אין להשוות את המחלוקות, שכן <strong>ממאי</strong> <small>[ממה]</small> אתה מסיק שיש דמיון? <strong>דילמא</strong> <small>[שמא]</small> <strong>עד כאן לא</strong> שמענו כי <strong>קאמר</strong> <small>[אמר]</small> <strong>ר' אליעזר התם</strong> <small>[שם]</small> שאין מערימים בבהמות, כיון ש<strong>אפשר</strong> שתחיה הבהמה בלא להערים ועל ידי <strong>פרנסה</strong> שנותן לו מזון כדי צורכו שלא ימות בינתיים, <strong>אבל הכא דלא</strong> <small>[כאן שאי]</small> <strong>אפשר</strong> באופן אחר — שמא <strong>לא</strong> אמר כך, ומותר אף לדעתו להערים. וכן <strong>עד כאן לא</strong> שמענו כי <strong>קאמר</strong> <small>[אמר]</small> <strong>ר' יהושע התם</strong> <small>[שם],</small> שהתיר להערים אלא <strong>משום דאיכא</strong> <small>[שיש]</small> <strong>צער בעלי חיים</strong> בדבר, <strong>אבל הכא דליכא</strong> <small>[כאן, שאין]</small> <strong>צער בעלי חיים</strong> שמא <strong>לא</strong> התיר להערים.
 <strong>תנו רבנן</strong> <small>[שנו חכמים]</small> בתוספתא: <strong>הציל פת נקיה</strong> כדי צורכו — <strong>אין</strong> חוזר ו<strong>מציל פת הדראה</strong> (פת מקמח מעורב בסובין), אבל אם הציל <strong>פת הדראה</strong> — חוזר ו<strong>מציל פת נקיה. ומצילין מיום הכפורים ל</strong>צורך <strong>שבת, אבל לא משבת ל</strong>צורך <strong>יום הכפורים. ואין צריך לומר</strong> שאין מצילים <strong>משבת ליום טוב, ולא משבת ל</strong>צורך ה<strong>שבת הבאה.</strong>
 ועוד <strong>תנו רבנן</strong> <small>[שנו חכמים]:</small> <strong>שכח פת בתנור</strong> ולא הוציאה, <strong>ו</strong>כבר <strong>קידש עליו היום</strong> של שבת — <strong>מצילין</strong> מן התנור <strong>מזון שלש סעודות, ואומר לאחרים: בואו והצילו לכם</strong> (עבורכם). <strong>וכשהוא רודה</strong> מן התנור, <strong>לא ירדה</strong> כדרכו <strong>במרדה, אלא</strong> ירדה בשינוי, <strong>וכגון בסכין.</strong> ומקשים: <strong>איני</strong> <small>[וכן היא]?!</small> <strong>והא תנא דבי</strong> <small>[והרי שנה</small> החכם <small>מבית</small> מדרשו<small>]</small> של <strong>ר' ישמעאל:</strong> נאמר <strong>"</strong>ויום השביעי שבת לה' אלהיך <strong>לא תעשה כל מלאכה"</strong> (שמות כ, י), ובשל הדגשת הכתוב לשון "מלאכה" <strong>יצא תקיעת שופר ורדיית הפת שהיא חכמה ואינה מלאכה</strong> ולא נאסרה בשבת, ואם מדין תורה מותר לרדות בשבת, מדוע אמרו שלא ירדה כדרכו? ומשיבים: אף על פי כן, <strong>כמה</strong> ש<strong>אפשר לשנויי משנינן</strong> <small>[לשנות משנים]</small> להדגיש ששבת היום.
 <big>ד</big> <strong>אמר רב חסדא: לעולם ישכים אדם</strong> בערב שבת <strong>ל</strong>הכין כל <strong>הוצאת שבת, שנאמר</strong> בענין המן ולקיטתו: <strong>"והיה ביום הששי והכינו את אשר יביאו"</strong> (שמות טז, ה), ומשמע שמכינים את המאכלים לצורך שבת <strong>לאלתר</strong> עם ליקוט המן בבוקר. וכיון שהוזכר המן מביאים את מה שלמדו עוד מענין המן. ש<strong>אמר ר' אבא: בשבת חייב אדם לבצוע</strong> בסעודתו <strong>על שתי ככרות, דכתיב</strong> <small>[ש</small>כן <small>נאמר]:</small> "ויהי ביום הששי לקטו <strong>לחם משנה</strong> שני העומר לאחד" (שמות טז, כב).
 <strong>אמר רב אשי: חזינא ליה</strong> <small>[ראיתי אותו]</small> את <strong>רב כהנא דנקט תרתי</strong> <small>[ש</small>הוא <small>לוקח</small> את <small>שתי</small> הככרות<small>]</small> בידו <strong>ובצע חדא</strong> <small>[אחת</small> מהן<small>]</small> ולא את שתיהן יחד. שכן הוא <strong>אמר:</strong> הרי לשון <strong>"לקטו</strong> לחם משנה <strong>" כתיב</strong> <small>[נאמר]</small> שיש רק ללקוט, לאחוז, שתי ככרות, אבל לא לבצוע על שתיהם. <strong>ר' זירא הוה בצע אכולה שירותיה</strong> <small>[היה בוצע</small> פרוסה המספיקה <small>לכל סעודתו].</small> <strong>אמר ליה</strong> <small>[לו]</small> <strong>רבינא לרב אשי: והא מיחזי כרעבתנותא</strong> <small>[והרי</small> זה <small>נראה כרעבתנות].</small> <strong>אמר ליה</strong> <small>[לו]</small> רב אשי: <strong>כיון</strong> שב<strong>כל יומא לא עביד</strong> <small>[יום אינו עושה]</small> כן, <strong>והאידנא</strong> <small>[ועכשיו]</small> <strong>הוא דקעביד</strong> <small>[שעושה]</small> — <strong>לא מיחזי כרעבתנותא</strong> <small>[אינו נראה כרעבתנות].</small> <strong>ר' אמי ור' אסי כי מיקלע להו ריפתא דעירובא</strong> — <strong>שרו עילויה</strong> <small>[כאשר היה מזדמן להם לחם של עירוב</small> חצרות — <small>היו בוצעים עליו]</small> <strong>אמרי</strong> <small>[אמרו]</small> כהסבר לכך: <strong>הואיל ואיתעביד</strong> <small>[ונעשתה]</small> <strong>בה חדא מצוה</strong> <small>[מצוה אחת]</small> — <strong>ליתעביד</strong> <small>[תיעשה]</small> <strong>בה מצוה אחרינא</strong> <small>[אחרת,</small> נוספת<small>].</small>
 <big>ה</big> שנינו במשנה שמצילים מזון שלש סעודות בשבת. <strong>כיצד? נפלה דליקה</strong> לפני סעודת ליל שבת — מצילים ממנה מזון שלוש סעודות, ביום — מזון שתי סעודות, במנחה — סעודה אחת. ובענין מספר סעודות שבת <strong>תנו רבנן</strong> <small>[שנו חכמים]</small> בברייתא: <strong>כמה סעודות חייב אדם לאכול בשבת</strong> — <strong>שלש. ר' חידקא אומר: ארבע. אמר ר' יוחנן: ושניהם מקרא אחד דרשו,</strong> מן הפסוק <strong>"ויאמר משה אכלהו היום כי שבת היום לה' היום לא תמצאהו בשדה"</strong> (שמות טז, כה). <strong>ר' חידקא סבר</strong> <small>[סבור]:</small> <strong>הני תלתא</strong> <small>[אותן שלוש</small> פעמים<small>]</small> שנאמר <strong>"היום"</strong> לרמז על מספר סעודות השבת באו, וכל זה <strong>לבר מאורתא</strong> <small>[חוץ</small> מסעודת <small>הערב],</small> שהרי אמר משה דבר זה בבקרו של יום השבת. <strong>ורבנן סברי</strong> <small>[וחכמים סבורים]</small> שהכוונה היא <strong>בהדי דאורתא</strong> <small>[עם,</small> כולל <small>הערב].</small> <strong>תנן</strong> <small>[שנינו</small> במשנתנו<small>]:</small> אם <strong>נפלה</strong> ה<strong>דליקה בלילי שבת</strong>
## דף קיח.
 <strong>מצילין</strong> ממנה <strong>מזון שלש סעודות, מאי לאו</strong> <small>[האם לא]</small> מדובר באופן <strong>שעדיין לא אכל</strong> מאומה, ונמצא שחייבים רק בשלוש סעודות ביום השבת! ודוחים: <strong>לא,</strong> מדובר באופן ש<strong>אכל</strong> כבר סעודה אחת ועדיין נשארו שלוש, וכר' חידקא. ועוד מקשים ממה ששנינו בהמשך: אם פרצה הדליקה בביתו ב<strong>שחרית</strong> יום השבת — <strong>מצילין מזון שתי סעודות, מאי לאו</strong> <small>[האם לא]</small> מדובר באופן <strong>שעדיין לא אכל</strong> סעודת שחריתו, ונמצא אם כן שחייבים רק בשלוש סעודות, אחת בלילה ושתים ביום? ודוחים: <strong>לא,</strong> מדובר באופן ש<strong>אכל</strong> כבר את סעודת שחרית. ושוב מקשים ממה ששינו שם עוד: אם פרצה הדליקה <strong>במנחה</strong> — <strong>מצילין מזון סעודה אחת, מאי לאו</strong> <small>[האם לא]</small> מדובר באופן <strong>שעדיין לא אכל</strong> את סעודת המנחה, ונמצא אם כן שהחובה היא בשלוש סעודות בלבד! ודוחים: <strong>לא,</strong> מדובר באופן ש<strong>אכל</strong> כבר.
 ומקשים: <strong>והא מדקתני סיפא</strong> <small>[והרי מ</small>מה <small>ששנינו בסופה</small> של המשנה<small>]</small> ש<strong>ר' יוסי אומר: לעולם מצילין מזון שלש סעודות, מכלל</strong> הדברים אתה למד שאף ה<strong>תנא קמא</strong> <small>[הראשון]</small> ככלל <strong>שלש</strong> סעודות <strong>סבירא ליה</strong> <small>[סבור הוא]</small> שצריך, שהרי לא נחלקו במספר הסעודות לשבת! <strong>אלא מחוורתא, מתניתין דלא</strong> <small>[מחוור</small> ש<small>משנתנו אינה]</small> <strong>כר' חידקא,</strong> שלדעת התנאים במשנתנו צריך <strong>לאכול בשבת שלוש סעודות.</strong>
 <strong>והא דתנן</strong> <small>[וזו ששנינו</small> במשנה אחרת<small>]:</small> <strong>מי שיש לו מזון שתי סעודות</strong> ברשותו — <strong>לא יטול מן התמחוי</strong> שמחלקים ממנו מאכל לעניים, לפי שאינו נזקק עד כדי כך ונמצא שנוטל מן הנצרך יותר ממנו. ומי שיש לו <strong>מזון ארבע עשרה</strong> סעודות שהן הסעודות המספיקות לשבוע שלם — <strong>לא יטול מן הקופה</strong> של צדקה. ומעתה יש לשאול: <strong>מני</strong> <small>[</small>של <small>מי היא]</small> משנה זו? לכאורה <strong>לא</strong> שיטת <strong>רבנן</strong> <small>[חכמים]</small> היא, <strong>ולא</strong> שיטת <strong>ר' חידקא.</strong> שכן <strong>אי רבנן</strong> <small>[אם</small> שיטת <small>חכמים]</small> היא — הלא לדעתם <strong>חמסרי הויין</strong> <small>[חמש עשרה</small> סעודות <small>הן]</small> בשבוע, שתי סעודות בכל יום, בערב ובבוקר, ובשבת סעודה נוספת. <strong>אי</strong> <small>[אם]</small> שיטת <strong>ר' חידקא</strong> היא — הלא <strong>שית סרי הויין</strong> <small>[שש עשרה הן],</small> שתים עשרה של ימות השבוע וארבע של שבת. ודוחים: <strong>לעולם</strong> תאמר שכשיטת <strong>רבנן</strong> <small>[חכמים]</small> היא משנה זו, אלא <strong>דאמרינן ליה</strong> <small>[שאומרים אנו לו]:</small> <strong>מאי דבעית למיכל באפוקי שבתא, אכליה בשבתא</strong> <small>[מה שרוצה אתה לאכול במוצאי השבת אכול אותו בשבת],</small> שאת סעודת הערב של יום ראשון יקדים במקצת, ונמצא שאכל שלוש סעודות בשבת.
 ושואלים: <strong>לימא רבנן</strong> <small>[האם נאמר</small> שמשנה זו כשיטת <small>חכמים]</small> <strong>היא ולא</strong> כשיטת <strong>ר' חידקא?</strong> ודוחים: <strong>אפילו תימא</strong> <small>[</small>יכול אתה <small>לומר]</small> כי <strong>שיטת ר' חידקא</strong> היא, <strong>דאמרינן ליה</strong> <small>[שאומרים אנו לו]:</small> <strong>מאי דבעית למיכל במעלי שבתא, אכליה לאורתא</strong> <small>[מה שרוצה אתה לאכול בערב שבת</small> ביום, <small>אכול אותו בערב]</small> בליל שבת, ונמצא שאכל ארבע סעודות בשבת. ומקשים: <strong>וכולי יומא דמעלי שבתא בתעניתא מותבינן ליה</strong> <small>[ו</small>האם את <small>כל היום של ערב שבת בתענית אנו מושיבים אותו]?!</small> שלפי הצעה זו לא יאכל בערב שבת כל היום כולו! <strong>אלא</strong> יש לומר כי <strong>הא מני</strong> <small>[</small>משנה <small>זו</small> של <small>מי היא]</small> — כשיטת <strong>ר' עקיבא היא</strong> ש<strong>אמר : עשה שבתך חול ואל תצטרך לבריות.</strong> כלומר, מוטב שינהג אדם ביום השבת כביום חול ולא יזדקק לצדקה. ולכן, אדם שיש בידו מזון של שתי סעודות לשבת כביום חול — אין ראוי שיקח מן הצדקה לכבוד שבת.
 <strong>והא דתנן</strong> <small>[ו</small>משנה <small>זו ששנינו]</small> בה: <strong>אין פוחתין</strong> מליתן צדקה <strong>לעני העובר ממקום למקום מככר</strong> השוה <strong>פונדיון</strong> (אחד מארבעים ושמונה בסלע) כאשר שער התבואה הוא שנמכרים <strong>ארבע סאין בסלע. לן</strong> במקום — <strong>נותנין לו פרנסת לינה, ואם שבת</strong> באותה עיר — <strong>נותנין לו מזון שלש סעודות. לימא רבנן</strong> <small>[האם נאמר</small> כי שיטת <small>חכמים]</small> <strong>היא ולא</strong> שיטת <strong>ר' חידקא?!</strong> ודוחים: <strong>לעולם</strong> אפשר לומר ששיטת <strong>ר' חידקא</strong> היא, ומה שנאמר שאם שבת בעיר נותנים לו מזון שלוש סעודות הרי זה מדובר ב<strong>כגון דאיכא</strong> <small>[שיש]</small> <strong>סעודה</strong> אחת שהביא <strong>בהדיה</strong> <small>[עמו],</small> <strong>דאמרינן ליה</strong> <small>[שאומרים אנו לו]:</small> <strong>הא דאיכא בהדך</strong> <small>[</small>סעודה <small>זו שישנה אתך]</small> — <strong>אכליה</strong> <small>[אכול אותה].</small> ותוהים: אם כן <strong>וכי אזיל</strong> <small>[וכאשר ילך]</small> <strong>בריקן אזיל</strong> <small>[ילך]</small> בלא אוכל?! ועונים: <strong>דמלווינן ליה</strong> <small>[שאנו נותנים לו]</small> עם צאתו <strong>סעודה</strong> שיקח <strong>בהדיה</strong> <small>[אתו].</small> הוזכרה <strong>פרנסת לינה, אמר רב פפא:</strong> משמעה שנותנים לו לצרכי לינה <strong>פוריא ובי סדיא</strong> <small>[מיטה וכרים].</small>
 <big>א</big> <strong>תנו רבנן</strong> <small>[שנו חכמים]</small> בברייתא: <strong>קערות שאכל בהן ערבית</strong> בשבת — <strong>מדיחן</strong> כדי <strong>לאכול בהן שחרית.</strong> אכל בהם <strong>שחרית</strong> — <strong>מדיחן</strong> כדי <strong>לאכול בהן בצהרים.</strong> אכל <strong>בצהרים</strong> — <strong>מדיחן לאכול בהן במנחה.</strong> ואולם <strong>מן המנחה ואילך</strong> — <strong>שוב אינו מדיח</strong> כיון שאין צורך עוד בקערות אלה לשבת, ואין עושים הכנה משבת לחול. <strong>אבל כוסות וקיתוניות</strong> (ספלים קטנים) <strong>וצלוחיות</strong> שכולן כלי שתיה — <strong>מדיח והולך כל היום כולו, לפי שאין קבע לשתיה</strong> ואין אדם יודע מתי יזדמן לו לשתות פעם נוספת אותו יום.
 <big>ב</big> <strong>אמר ר' שמעון בן פזי</strong> שכך <strong>אמר ר' יהושע בן לוי משום</strong> (בשם) <strong>בר קפרא: כל המקיים שלש סעודות בשבת ניצול משלש פורעניות: מחבלו של משיח</strong> (היסורים הבאים לפני ביאת המשיח), <strong>ומדינה של גיהנם, וממלחמת גוג ומגוג.</strong> ומקור לדברים: <strong>מחבלו של משיח</strong> — דבר זה נלמד מהשוואת הכתובים, שכן <strong>כתיב הכא</strong> <small>[נאמר כאן]</small> בענין שבת <strong>"יום",</strong> כאמור: "אכלוהו היום", <strong>וכתיב התם</strong> <small>[ונאמר שם]</small> "יום", כאמור: <strong>"הנה אנכי שלח לכם את אליה הנביא לפני בוא יום</strong> ה' הגדול והנורא<strong>"</strong> (מלאכי ג, כג). <strong>מדינה של גיהנם</strong> — <strong>כתיב הכא</strong> <small>[נאמר כאן]</small> בשבת <strong>"יום"</strong> כאמור, <strong>וכתיב התם</strong> <small>[ונאמר שם]</small> "יום", כאמור: <strong>"יום עברה היום ההוא</strong> יום צרה ומצוקה יום שואה ומשואה יום חושך ואפלה יום ענן וערפל<strong>"</strong> (צפניה א, טו), המתפרש כמכוון לעונש הגיהנם. <strong>ממלחמת גוג ומגוג</strong> — שכן <strong>כתיב הכא</strong> <small>[נאמר כאן]</small> בענין שבת <strong>"יום", וכתיב התם</strong> <small>[ונאמר שם]</small> "יום", כאמור: "והיה ביום ההוא <strong>ביום בוא גוג</strong> על אדמת ישראל" (יחזקאל לח, יח).
 <strong>אמר ר' יוחנן משום</strong> (בשם) <strong>ר' יוסי: כל המענג את השבת נותנין לו נחלה בלי מצרים</strong> (גבולות), כלומר, נחלה (שכר) גדולה מאד, <strong>שנאמר:</strong> "אם תשיב משבת רגליך עשות חפצך ביום קדשי וקראת לשבת עונג לקדוש ה' מכובד וכיבדתו מעשות דרכיך ממצוא חפצך ודבר דבר. <strong>אז תתענג על ה' והרכבתיך על במתי ארץ והאכלתיך</strong>
## דף קיח:
 <strong>נחלת יעקב אביך</strong> כי פי ה' דבר" (ישעיה נח, יג-יד) ודוקא נחלת יעקב, <strong>לא כאברהם שכתוב בו: "קום התהלך בארץ לארכה</strong> ולרחבה כי לך אתננה<strong>"</strong> (בראשית יג, יז), כלומר, רק ארץ זו בגבולותיה. <strong>ולא כיצחק שכתוב בו: "</strong>גור בארץ הזאת ואהיה עמך ואברכך <strong>כי לך ולזרעך אתן את כל הארצת האל"</strong> (בראשית כו, ג), שמשמעו — ארצות אלה ולא יותר. <strong>אלא כיעקב שכתוב בו:</strong> "והיה זרעך כעפר הארץ <strong>ופרצת ימה וקדמה וצפונה ונגבה</strong> ונברכו בך כל משפחות האדמה ובזרעך" (בראשית כח, יד) שהיא נחלה שלא ניתנו לה גבולות כלל.
 <strong>רב נחמן בר יצחק אמר:</strong> המענג את השבת <strong>ניצול משעבוד גליות.</strong> ומנין? — <strong>כתיב הכא</strong> <small>[נאמר כאן]</small> בשבת: <strong>"והרכבתיך על במתי ארץ" וכתיב התם</strong> <small>[ונאמר שם]:</small> <strong>"</strong>אשריך ישראל מי כמוך עם נושע בה' מגן עזרך ואשר חרב גאותך ויכחשו אויביך לך <strong>ואתה על במותימו תדרך"</strong> (דברים לג, כט). <strong>אמר רב יהודה</strong> שכך <strong>אמר רב: כל המענג את השבת נותנין לו משאלות לבו,</strong> וכפי <strong>שנאמר: "והתענג על ה' ויתן לך משאלת לבך"</strong> (תהלים לז, ד), ועדיין <strong>עונג זה</strong> על ה' שנאמר בפסוק <strong>איני יודע מהו,</strong> ולכן <strong>כשהוא אומר "וקראת לשבת ענג"</strong> — <strong>הוי אומר זה ענג שבת.</strong> ושואלים: <strong>במה מענגו</strong> ליום השבת? <strong>רב יהודה בריה</strong> <small>[בנו]</small> של <strong>רב שמואל בר שילת משמיה</strong> <small>[משמו]</small> של <strong>רב אמר: בתבשיל של תרדין, ודגים גדולים, וראשי שומין. רב חייא בר אשי אמר</strong> בשם <strong>רב: אפילו דבר מועט</strong> אם <strong>לכבוד שבת עשאו</strong> — <strong>הרי זה עונג.</strong> ושואלים: <strong>מאי היא</strong> <small>[מה הוא]</small> דבר מועט זה? <strong>אמר רב פפא: כסא דהרסנא</strong> <small>[דגים קטנים מטוגנים].</small>
 <strong>אמר ר' חייא בר אבא</strong> שכך <strong>אמר ר' יוחנן: כל המשמר שבת כהלכתו, אפילו</strong> הוא <strong>עובד עבודה זרה כדור אנוש</strong> (שנאמר בו "אז הוחל לקרוא בשם ה'" — לחלל שמו) <strong>מוחלין לו,</strong> וכפי <strong>שנאמר: "אשרי אנוש יעשה זאת</strong> ובן אדם יחזיק בה שומר שבת <strong>מחללו</strong> ושומר ידו מעשות כל רע<strong>"</strong> (ישעיה נו, ב), <strong>אל תקרי</strong> <small>[תקרא]</small> <strong>"מחללו" אלא: "מחול לו".</strong>
 <strong>אמר רב יהודה</strong> שכך <strong>אמר רב: אלמלי שמרו ישראל</strong> כראוי את ה<strong>שבת</strong> ה<strong>ראשונה</strong> שניתנה להם, <strong>לא שלטה בהן אומה ולשון</strong> מאז. <strong>שנאמר: "ויהי ביום השביעי יצאו מן העם ללקט</strong> ולא מצאו<strong>"</strong> (שמות טז, כז), <strong>וכתיב בתריה</strong> <small>[ונאמר אחריו],</small> אחר שיצאו ללקוט באיסור: <strong>"ויבא עמלק</strong> וילחם עם ישראל ברפידים<strong>"</strong> (שמות יז, ח). <strong>אמר ר' יוחנן משום</strong> (בשם) <strong>ר' שמעון בן יוחי: אלמלי משמרין ישראל שתי שבתות כהלכתן</strong> — <strong>מיד</strong> הם <strong>נגאלים,</strong> וכפי <strong>שנאמר: "כה אמר ה' לסריסים אשר ישמרו את שבתותי"</strong> (ישעיה נו, ד), <strong>וכתיב בתריה</strong> <small>[ונאמר אחריו]:</small> <strong>"והביאותים אל הר קדשי</strong> ושמחתים בבית תפילתי<strong>"</strong> (ישעיה נו, ז).
 <big>א</big> <strong>אמר ר' יוסי: יהא חלקי מאוכלי שלש סעודות בשבת.</strong> וכיון שהוזכרו דברי ר' יוסי מביאים עוד כמה מדבריו שנאמרו בסגנון דומה. <strong>אמר ר' יוסי: יהא חלקי מגומרי הלל בכל יום.</strong> ותוהים: <strong>איני</strong> <small>[וכי כן הוא]?!</small> <strong>והאמר מר</strong> <small>[והרי אמר החכם]:</small> <strong>הקורא הלל בכל יום הרי זה מחרף ומגדף,</strong> שמזלזל בהלל ומראה כאילו אין ההלל מיוחד ליום שנעשה בו נס! ומשיבים: <strong>כי קאמרינן</strong> <small>[כאשר אומרים אנו]</small> דברים אלה בשם ר' יוסי — ל<strong>פסוקי דזמרא</strong> התכוונו. שאומרים בתפילת שחרית שיש בהם דברי הלל להשם, ולא ל"הלל" (תהילים קיג־קיח) שאומרים רק בימים המיוחדים.
 ועוד <strong>אמר ר' יוסי: יהא חלקי ממתפללים</strong> שחרית ומנחה <strong>עם דמדומי חמה,</strong> כלומר, תפילת שחרית השכם בבוקר ותפלת מנחה קרוב ללילה. <strong>אמר ר' חייא בר אבא</strong> שכך <strong>אמר ר' יוחנן: מצוה להתפלל עם דמדומי חמה. אמר ר' זירא: מאי קרא</strong> <small>[מהו הכתוב]</small> הרומז לכך? — <strong>"ייראוך עם שמש ולפני ירח דור דורים"</strong> (תהלים עב, ה), כלומר, יראת השם ("ייראוך"), התפילה, תהא עם זריחת השמש ולפני הירח.
 <strong>ואמר ר' יוסי: יהא חלקי ממתי</strong> (מהמתים) <strong>בחולי מעיים.</strong> שכן <strong>אמר מר</strong> <small>[החכם]:</small> <strong>רובן של</strong> ה<strong>צדיקים מתים בחולי מעיים,</strong> שמיתה זו אינה קלה ומתמרקים עוונותיהם לפני מיתתם, ועוד, שהם מתים בגוף נקי. <strong>ואמר ר' יוסי: יהא חלקי ממתי בדרך מצוה,</strong> כלומר, כשהולך בשליחות לדבר מצוה. <strong>ואמר ר' יוסי: יהא חלקי ממכניסי שבת בטבריא</strong> (טבריה), שכיון שהיא בעמק מעריב בה היום מוקדם יותר, <strong>וממוציאי שבת בצפורי,</strong> שהיא בראש ההר והשמש נראית בה זמן רב יותר, ומשום כך יוצאת בה השבת יותר מאוחר מבשאר מקומות. <strong>ואמר ר' יוסי: יהא חלקי ממושיבי בית המדרש,</strong> אותם האוספים את העם לבוא ולשבת ללמוד <strong>ולא ממעמידי בית המדרש,</strong> אותם המודיעים שנגמרה שעת הלימוד, ואפשר ללכת לאכול.
 <strong>ואמר ר' יוסי: יהא חלקי מגבאי צדקה ולא ממחלקי צדקה,</strong> שהגובה את הצדקה עושה זאת לפי השיעור הראוי, ואילו מחלק הצדקה יתכן שלא יתן לכל עני כדי מחסורו. <strong>ואמר ר' יוסי: יהא חלקי ממי שחושדין אותו</strong> ברע <strong>ואין בו. אמר רב פפא: לדידי חשדן</strong> <small>[בי חשדו]</small> <strong>ולא הוה</strong> <small>[היה]</small> <strong>בי.</strong>
 ועוד <strong>אמר ר' יוסי: חמש בעילות בעלתי, ונטעתי חמשה ארזים בישראל. ומאן אינון</strong> <small>[ומי הם]</small> אותם ארזים גדולי ישראל — בניו של ר' יוסי, <strong>ר' ישמעאל בר' יוסי, ור' אלעזר בר' יוסי, ור' חלפתא בר' יוסי, ור' אבטילס בר' יוסי, ור' מנחם בר' יוסי.</strong> ושואלים: <strong>והאיכא</strong> <small>[והרי יש]</small> גם את בנו של ר' יוסי <strong>ורדימס!</strong> ועונים: <strong>היינו</strong> <small>[זהו]</small> <strong>ורדימס היינו</strong> <small>[זהו]</small> <strong>מנחם. ואמאי קרי ליה</strong> <small>[ומדוע קורא לו]</small> <strong>"ורדימס"?</strong> — לפי <strong>שפניו דומין לורד</strong> ביופיים. ומקשים: <strong>למימרא</strong> <small>[האם נאמר]</small> ונלמד מדברים אלה ש<strong>ר' יוסי מצות עונה</strong> עם אשתו לא קיים, אלא בעל רק חמש בעילות?! <strong>אלא אימא</strong> <small>[אמור]</small> כך: <strong>חמש בעילות בעלתי ושניתי,</strong> ואמרו חכמים שהבועל ושונה יוולדו לו על ידי כך בנים זכרים.
 ועוד <strong>אמר ר' יוסי</strong> שדרכו בלשון נקיה: <strong>מימי לא קריתי לאשתי "אשתי" ולשורי "שורי", אלא</strong> קראתי <strong>לאשתי</strong> — <strong>"ביתי"</strong> שהיא עיקרה של הבית, <strong>ולשורי</strong> — <strong>"שדי"</strong> שבכוחו עיקר עיבוד השדות. 
 <strong>אמר ר' יוסי: מימי לא נסתכלתי במילה שלי</strong> מחמת צניעות. ושאלו: <strong>איני</strong> <small>[וכי כן הוא ]?</small> <strong>והאמרו ליה</strong> <small>[והרי אמרו לו]</small> <strong>לרבי,</strong> ר' יהודה הנשיא: <strong>מאי טעמא</strong> <small>[מה טעם]</small> <strong>קראו לך "רבינו הקדוש"? אמר להו</strong> <small>[להם]:</small> <strong>מימי לא נסתכלתי במילה שלי.</strong> ואם כן מדוע לא קראו גם לר' יוסי "רבינו הקדוש"? ועונים: <strong>ברבי מילתא אחריתי הוה ביה</strong> <small>[דבר אחר</small> של צניעות <small>היה בו],</small> <strong>שלא הכניס ידו תחת אבנטו</strong> מרוב צניעות. <strong>ואמר ר' יוסי:</strong> מחמת צניעות <strong>מימי לא ראו קורות ביתי אימרי</strong> (שולי) <strong>חלוקי,</strong> שלא היה מתפשט בגלוי תחת קורת הגג אלא תחת מצעי המיטה.
 <strong>ואמר ר' יוסי: מימי לא עברתי על דברי חברי. יודע אני בעצמי שאיני כהן,</strong> ובכל זאת, <strong>אם אומרים לי חבירי: עלה לדוכן</strong> עם הכהנים — <strong>אני עולה,</strong> על אף החשש שבדבר. <strong>ואמר ר' יוסי: מימי לא אמרתי דבר, וחזרתי לאחורי,</strong> כלומר מימי לא אמרתי דבר וחזרתי בי לאמור: לא אמרתיו, בין שהיה דבר טוב על אדם מסויים ובין שהיה דבר של גנאי.
 <big>ב</big> <strong>אמר רב נחמן: תיתי</strong> <small>[תבוא]</small> <strong>לי,</strong> כלומר, ישולם שכרי משום <strong>דקיימית</strong> <small>[שקיימתי]</small> בהידור <strong>שלש סעודות בשבת. אמר רב יהודה: תיתי</strong> <small>[תבוא]</small> <strong>לי</strong> שכרי <strong>דקיימית</strong> <small>[שקיימתי]</small> בהידור <strong>עיון תפלה,</strong> שדקדקתי בדבר. <strong>אמר רב הונא בריה</strong> <small>[בנו]</small> של <strong>רב יהושע: תיתי</strong> <small>[תבוא]</small> <strong>לי</strong> שכרי משום ש<strong>לא סגינא</strong> <small>[הלכתי]</small> <strong>ארבע אמות בגילוי הראש. אמר רב ששת: תיתי</strong> <small>[תבוא]</small> <strong>לי</strong> שכרי <strong>דקיימית</strong> <small>[שקיימתי]</small> בהידור <strong>מצות תפילין. ואמר רב נחמן: תיתי</strong> <small>[תבוא]</small> <strong>לי</strong> שכרי <strong>דקיימית</strong> <small>[שקיימתי]</small> בהידור <strong>מצות ציצית.</strong>
 <strong>אמר ליה</strong> <small>[לו]</small> <strong>רב יוסף לרב יוסף בריה</strong> <small>[בנו]</small> של <strong>רבה: אבוך, במאי</strong> <small>[אביך,</small> רבה, <small>במה]</small> היה <strong>זהיר טפי</strong> <small>[ביותר]?</small> <strong>אמר ליה</strong> <small>[לו]:</small> <strong>ב</strong>מצות <strong>ציצית.</strong> ומסופר: <strong>יומא חד הוה קא סליק בדרגא</strong> <small>[יום אחד היה עולה במדרגות].</small> <strong>איפסיק ליה חוטא</strong> <small>[נפסק,</small> נקרע, <small>לו חוט]</small> אחד מחוטי הציצית, <strong>ולא נחית ואתא, כמה</strong> <small>[ירד ובא </small>, עד] ש<strong>לא רמיה</strong> <small>[הטיל</small> בו<small>]</small> חוט ציצית חדש. <strong>ואמר אביי: תיתי</strong> <small>[תבוא]</small> <strong>לי</strong> שכרי משום <strong>דכי חזינא צורבא מרבנן דשלים מסכתיה</strong> <small>[שכאשר אני רואה תלמיד חכם המשלים את המסכת</small> שלמד<small>]</small>
## דף קיט.
 <strong>עבידנא יומא טבא לרבנן</strong> <small>[עושה אני יום טוב</small> סעודה <small>לחכמים].</small> <strong>אמר רבא תיתי</strong> <small>[תבוא]</small> <strong>לי</strong> שכרי, <strong>דכי אתא צורבא מרבנן לקמאי לדינא</strong> <small>[שכאשר בא תלמיד חכם לפני לדין],</small> <strong>לא מזיגנא רישי אבי סדיא, כמה דלא מהפיכנא בזכותיה</strong> <small>[איני מניח ראשי על הכר, עד שאינני מהפך בזכותו]</small> עד כמה שאפשר, לפי התנאים ולפי טענותיו. <strong>אמר מר בר רב אשי: פסילנא ליה לצורבא מרבנן לדינא</strong> <small>[פסול אני לתלמיד חכם לדון</small> אותו<small>].</small> <strong>מאי טעמא</strong> <small>[מה טעם]</small> פסול אני? — לפי שהוא <strong>חביב עלי כגופאי</strong> <small>[כגופי],</small> <strong>ואין אדם רואה חובה לעצמו.</strong>
 <big>א</big> ומעתה חוזרים לענין עונג שבת וכיבודה. <strong>ר' חנינא מיעטף וקאי אפניא דמעלי שבתא</strong> <small>[היה מתעטף ועומד עם חשכה ערב שבת],</small> <strong>אמר</strong> <small>[</small>ו<small>היה אומר]:</small> <strong>"בואו ונצא לקראת שבת המלכה". ר' ינאי לביש מאניה מעלי</strong> <small>[היה לובש בגדיו</small> ב<small>ערב]</small> <strong>שבת, ואמר</strong> <small>[והיה אומר]:</small> <strong>"בואי כלה בואי כלה".</strong> ומסופר: <strong>רבה בר רב הונא איקלע לבי</strong> <small>[הזדמן לבית]</small> <strong>רבה בר רב נחמן. קריבו ליה תלת סאוי טחיי</strong> <small>[הביאו לו,</small> לפניו <small>שלושה סאים רקיקים משוחים].</small> <strong>אמר להו</strong> <small>[להם]:</small> <strong>מי הוה ידעיתון דאתינא</strong> <small>[האם ידעתם שאני בא]</small> והכנתם כל זה לכבודי? <strong>אמרו ליה</strong> <small>[לו]:</small> <strong>מי עדיפת לן מינה</strong> <small>[האם אתה עדיף לנו ממנה,</small> מן השבת<small>]?</small> ורקיקים אלה לכבוד שבת הוכנו.
 <strong>ר' אבא זבן בתליסר אסתירי פשיטי בישרא מתליסר טבחי</strong> <small>[קנה</small> לכבוד שבת <small>בשלוש עשרה מעות בשר משלושה עשר טבחים]</small> כדי שיהיה לו בשר מכל הסוגים ומן המובחר, <strong>ומשלים להו אצינורא דדשא</strong> <small>[והיה מניח אותם</small> את מיני הבשר <small>על פתח הבית]</small> וממהר להביא בשר אחר. <strong>ואמר להו</strong> <small>[להם]</small> למבשלים כדי <strong>לזרזם: "אשור הייא, אשור הייא"</strong> <small>[</small>"<small>מהרו ועשו, מהרו ועשו"].</small> ומסופר עוד: <strong>ר' אבהו הוה יתיב אתכתקא דשינא ומושיף נורא</strong> <small>[</small>היה <small>יושב על כסא שן ונופח באש]</small> לבישול מאכלי השבת כדי לשתף את עצמו בהכנות השבת. <strong>רב ענן לביש גונדא</strong> <small>[</small>היה <small>לובש בגד שחור</small> פשוט<small>]</small> מיוחד לכבוד הכנות שבת, <strong>דתנא דבי</strong> <small>[ש</small>כן <small>שנה</small> החכם <small>מבית</small> מדרשו<small>]</small> של <strong>ר' ישמעאל: בגדים שבישל בהן קדירה לרבו</strong> — <strong>אל ימזוג בהן כוס לרבו,</strong> ונמצא שבעת ההתעסקות במלאכות שאינן חשובות יש ללבוש בגדים מתאימים לכך.
 <strong>רב ספרא מחריך רישא</strong> <small>[</small>היה <small>חורך ראש</small> בהמה<small>]</small> שמכינים לאכילה בשבת. <strong>רבא מלח</strong> לכבוד שבת את הדג הנקרא <strong>שיבוטא. רב הונא</strong> היה <strong>מדליק שרגי</strong> <small>[נרות]</small> לכבוד שבת. <strong>רב פפא גדיל פתילתא</strong> <small>[</small>היה <small>טווה</small> את <small>הפתילות]</small> לנרות שבת. <strong>רב חסדא פרים סילקא</strong> <small>[</small>היה <small>חותך</small> את <small>התרד]</small> להכנת שבת. <strong>רבה ורב יוסף מצלחי ציבי</strong> <small>[</small>היו <small>חותכים עצים].</small> <strong>ר' זירא מצתת צתותי</strong> <small>[</small>היה <small>מכין עצים דקים</small> להדלקה<small>].</small> <strong>רב נחמן בר יצחק</strong> היה <strong>מכתף</strong> על כתפו דברים <strong>ועייל</strong> <small>[ונכנס],</small> <strong>מכתף ונפיק</strong> <small>[ויוצא].</small> <strong>אמר: אילו מקלעין לי</strong> <small>[היו מזדמנים,</small> באים <small>אלי]</small> <strong>ר' אמי ור' אסי מי</strong> <small>[האם]</small> <strong>לא מכתיפנא קמייהו</strong> <small>[הייתי מכתף לפניהם]?</small> וכן ראוי לעשות לכבוד שבת. <strong>ואיכא דאמרי</strong> <small>[ויש שאומרים]</small> ש<strong>ר' אמי ור' אסי מכתפי ועיילי, מכתפי ונפקי</strong> <small>[היו מכתפים</small> <strong>ונכנסים, מכתפים ויוצאים]. אמרי</strong> <small>[אמרו]:</small> <strong>אילו איקלע לן</strong> <small>[הזדמן,</small> בא <small>אלינו]</small> <strong>ר' יוחנן, מי</strong> <small>[האם]</small> <strong>לא מכתפינן קמיה</strong> <small>[היינו מכתפים לפניו]?!</small>
 <big>ב</big> מסופר: <strong>יוסף מוקיר שבי</strong> <small>[מכבד השבתות],</small> <strong>הוה ההוא גוי בשבבותיה דהוה נפישי נכסיה טובא</strong> <small>[היה גוי אחד בשכנותו שהיו מרובים נכסיו ביותר].</small> <strong>אמרי ליה כלדאי</strong> <small>[אמרו לו החוזים בכוכבים]</small> לאותו גוי: <strong>כולהו נכסי</strong> <small>[כל הכנסים</small> שלך<small>]</small> — <strong>יוסף מוקר שבי אכיל להו</strong> <small>[מכבד השבתות יאכל,</small> יקבל <small>אותם].</small> <strong>אזל זבנינהו לכולהו ניכסי</strong> <small>[הלך</small> הגוי <small>ומכר את כל נכסיו],</small> ובכסף שקיבל תמורתם <strong>זבן בהו מרגניתא, אותבה בסייניה</strong> <small>[קנה בהם מרגלית,</small> ו<small>הניחה בכובעו].</small> <strong>בהדי דקא עבר מברא</strong> — <strong>אפרחיה זיקא, שדייה במיא, בלעיה כוורא</strong> <small>[כאשר עבר במעבורת הפריח אותו,</small> את כובעו, <small>הרוח, השליכו במים,</small> ו<small>בלעו דג].</small> <strong>אסקוה, אייתוה אפניא דמעלי שבתא</strong> <small>[הוציאוהו,</small> ו<small>הביאוהו</small> לאותו דג <small>עם חשיכה בערב שבת].</small> <strong>אמרי</strong> <small>[אמרו]:</small> <strong>מאן זבין כי השתא</strong> <small>[מי קונה</small> בשעה <small>כמו זו]?</small> <strong>אמרי להו</strong> <small>[אמרו להם]</small> לדייגים: <strong>זילו אמטיוהו לגבי</strong> <small>[לכו הביאוהו אצל]</small> <strong>יוסף מוקר שבי</strong> <small>[מכבד השבתות]</small> שהוא <strong>רגיל דזבין</strong> <small>[לקנות]</small> הרבה לכבוד שבת. <strong>אמטיוה ניהליה, זבניה</strong> <small>[הביאוהו אליו,</small> ו<small>קנאו],</small> <strong>קרעיה אשכח ביה מרגניתא</strong> <small>[קרע אותו,</small> ו<small>מצא בו מרגלית].</small> <strong>זבניה בתליסר עיליתא דדינרי דדהבא</strong> <small>[מכר אותה בשלושה עשר כלים מלאים דינרי זהב]</small> (תוספות). <strong>פגע ביה ההוא סבא</strong> <small>[פגש בו זקן אחד]</small> ו<strong>אמר: מאן דיזיף שבתא</strong> — <strong>פרעיה שבתא</strong> <small>[מי שלווה לשבת</small> — <small>השבת פורעת לו].</small>
 <big>ג</big> <strong>בעא מיניה</strong> <small>[שאל ממנו]</small> <strong>רבי מר' ישמעאל בר' יוסי: עשירים שבארץ ישראל במה הן זוכין</strong> לעושרם? <strong>אמר לו: בשביל שמעשרין,</strong> וכפי <strong>שנאמר: "עשר תעשר</strong> את כל תבואת זרעך היוצא השדה שנה שנה<strong>"</strong> (דברים יד, כב), ודרשו חכמים: <strong>עשר בשביל שתתעשר.</strong> ושאל: עשירים <strong>שבבבל</strong> שאין בה חובת מעשר מן התבואה <strong>במה הן זוכין? אמר לו: בשביל שמכבדין את התורה</strong> ואת החכמים שבבבל.
 <strong>ו</strong>עשירים <strong>שבשאר ארצות</strong> שאין חכמי תורה מצויים בהן <strong>במה הן זוכין? אמר לו: בשביל שמכבדין את השבת.</strong> וכפי ש<strong>אמר ר' חייא בר אבא: פעם אחת נתארחתי אצל בעל הבית בלודקיא, והביאו לפניו שלחן של זהב</strong> כבד מאד כדי <strong>משוי</strong> (משא) <strong>ששה עשר בני אדם, ושש עשרה שלשלאות של כסף קבועות בו, וקערות וכוסות וקיתוניות וצלוחיות קבועות בו, ועליו כל מיני מאכל וכל מיני מגדים ובשמים. וכשמניחים אותו</strong> היו <strong>אומרים: "לה' הארץ ומלואה</strong> תבל ויושבי בה<strong>"</strong> (תהילים כד, א), <strong>וכשמסלקין אותו</strong> היו <strong>אומרים: "השמים שמים לה' והארץ נתן לבני אדם"</strong> (תהלים קטו טז). <strong>אמרתי לו: בני במה זכית לכך? אמר לי: קצב</strong> (שוחט) <strong>הייתי, ומכל בהמה שהיתה נאה, אמרתי: זו תהא לשבת. אמרתי לו: אשריך שזכית, וברוך המקום</strong> (השם) <strong>שזיכך לכך.</strong>
 <big>ד</big> <strong>אמר לו קיסר לר' יהושע בן חנניא: מפני מה תבשיל של שבת ריחו נודף</strong> וערב? <strong>אמר לו: תבלין אחד יש לנו ושבת שמו, שאנו מטילין לתוכו וריחו נודף. אמר לו: תן לנו הימנו. אמר לו: כל המשמר את השבת</strong> — <strong>מועיל לו</strong> תבלין זה, <strong>ושאינו משמר את השבת</strong> — <strong>אינו מועיל לו.</strong>
 <strong>אמר ליה ריש גלותא</strong> <small>[אמר לו ראש הגולה]</small> <strong>לרב המנונא: מאי דכתיב</strong> <small>[מה</small> פירוש <small>הנאמר]</small> <strong>ו"לקדוש ה' מכבד"</strong> (ישעיה נח, יג)? <strong>אמר ליה</strong> <small>[לו]</small> רב המנונא: <strong>זה יום הכפורים, שאין בו לא אכילה ולא שתיה,</strong> ומאחר וכן <strong>אמרה</strong> ה<strong>תורה: כבדהו</strong> אם כן <strong>בכסות נקיה.</strong> ומה שנאמר בשבת <strong>"וכבדתו", רב אמר: להקדים</strong> סעודת השבת מבשאר ימים כדי להראות שהוא מתענג באכילה, <strong>ושמואל אמר: לאחר</strong> את סעודת השבת כדי שיגבר תיאבונו. <strong>אמרו ליה</strong> <small>[לו]</small> <strong>בני רב פפא בר אבא לרב פפא: כגון אנן דשכיח לן בישרא וחמרא כל יומא, במאי נישנייה</strong> <small>[אנחנו שמצוי לנו בשר ויין כל יום, במה נשנה אותו</small> בשבת<small>]?</small> <strong>אמר להו</strong> <small>[להם]:</small> <strong>אי רגיליתו לאקדומי</strong> <small>[אם רגילים אתם</small> כרגיל <small>להקדים]</small> את סעודתכם — בשבת <strong>אחרוה</strong> <small>[אחרו אותה],</small> <strong>אי רגיליתו לאחרוה</strong> <small>[אם רגילים אתם</small> כרגיל <small>לאחר אותה]</small> — בשבת <strong>אקדמוה</strong> <small>[הקדימוה],</small> ויהא שבכך שינוי ניכר ביום השבת. ומסופר: <strong>רב ששת בקיטא מותיב להו לרבנן היכא דמטיא שימשא</strong> <small>[בקיץ היה מושיב את החכמים</small> השומעים דבריו <small>במקום שמגיעה אליהם השמש].</small> <strong>בסיתוא מותיב להו לרבנן היכא דמטיא טולא</strong> <small>[בחורף היה מושיב את החכמים במקום שמגיע הצל]</small> <strong>כי היכי דליקומו הייא</strong> <small>[כדי שיקומו בזריזות]</small> לאחר גמר שיעורם, ולא יתעכבו לשאת ולתת בדברים וייבטלו מעונג שבת. <strong>ר' זירא</strong>
## דף קיט:
 <strong>מהדר אזוזי זוזי דרבנן</strong> <small>[היה מחזר אחר זוגות זוגות חכמים]</small> המשוחחים ביניהם בשבת ו<strong>אמר להו</strong> <small>[להם]:</small> <strong>במטותא מינייכו לא תחללוניה</strong> <small>[בבקשה מכם אל תחללוהו]</small> את יום השבת, שאין ראוי לבטל את עונג השבת.
 <big>א</big> <strong>אמר רבא ואיתימא</strong> <small>[ויש אומרים]</small> שאמר זאת <strong>ר' יהושע בן לוי: אפילו יחיד המתפלל בערב שבת צריך לומר "ויכלו"</strong> (בראשית ב, א־ג), וכפי ש<strong>אמר רב המנונא : כל המתפלל בערב שבת ואומר "ויכלו" מעלה עליו הכתוב כאילו נעשה שותף להקדוש ברוך הוא במעשה בראשית,</strong> וכפי <strong>שנאמר: "ויכלו", אל תקרי</strong> <small>[אל תקרא]</small> <strong>"ויכלו" אלא "ויכלו",</strong> כלומר: שניהם, הקדוש ברוך הוא והמזכיר ואומר דבר זה, נעשו בו שותפים כאילו שניהם יחד כילו את המלאכה. <strong>אמר ר' אלעזר: מניין שהדיבור כמעשה</strong> — <strong>שנאמר: "בדבר ה' שמים נעשו</strong> וברוח פיו כל צבאם<strong>"</strong> (תהלים לג, ו).
 <strong>אמר רב חסדא</strong> שכך <strong>אמר מר עוקבא: כל המתפלל בערב שבת ואומר "ויכלו", שני מלאכי השרת המלוין לו לאדם</strong> בכל עת <strong>מניחין</strong> את <strong>ידיהן על ראשו ואומרים לו "וסר עונך וחטאתך תכפר"</strong> (ישעיהו ו, ז). <strong>תניא</strong> <small>[שנויה</small> ברייתא<small>],</small> <strong>ר' יוסי בר יהודה אומר: שני מלאכי השרת מלוין לו לאדם בערב שבת מבית הכנסת לביתו,</strong> מלאך <strong>אחד טוב ואחד רע. וכשבא לביתו ומצא נר דלוק ושלחן ערוך ומטתו מוצעת, מלאך טוב אומר: "יהי רצון שתהא לשבת אחרת כך", ומלאך רע עונה "אמן" בעל כרחו. ואם לאו</strong> <small>[לא]</small> מצא כאמור, <strong>מלאך רע אומר: "יהי רצון שתהא לשבת אחרת כך", ומלאך טוב עונה "אמן" בעל כרחו.</strong>
 <big>ב</big> <strong>אמר ר' אלעזר: לעולם יסדר אדם שלחנו בערב שבת</strong> בכל ההכנות לסעודה חשובה <strong>אף על פי שאינו צריך</strong> לאכילה <strong>אלא לכזית. ואמר ר' חנינא: לעולם יסדר אדם שלחנו במוצאי שבת</strong> לסעודה לכבוד שבת היוצאת, <strong>אף על פי שאינו צריך</strong> לאכילה <strong>אלא לכזית.</strong> ובסעודת מוצאי שבת אמרו: <strong>חמין במוצאי שבת מלוגמא</strong> (רפואה), <strong>פת חמה במוצאי שבת</strong> — <strong>מלוגמא.</strong> ומסופר: <strong>ר' אבהו הוה עבדין ליה באפוקי שבתא עיגלא תילתא, הוה אכיל מיניה כולייתא</strong> <small>[ר' אבהו היו עושים לו במוצאי שבת עגל משולש</small> ו<small>היה אוכל ממנו כליה</small> אחת<small>].</small> <strong>כי</strong> <small>[כאשר]</small> <strong>גדל אבימי בריה</strong> <small>[בנו]</small> <strong>אמר ליה</strong> <small>[לו]</small> אבימי לאביו: <strong>למה לך לאפסודי כולי האי</strong> <small>[להפסיד כל כך],</small> <strong>נשבוק כולייתא ממעלי שבתא</strong> <small>[נניח כליה מערב שבת]</small> ולא יצטרכו לשחוט עגל שלם רק לצורך זה. ואכן <strong>שבקוהו ואתא אריא אכליה</strong> <small>[הניחוהו</small> לעגל זה ולא שחטוהו <small>ובא אריה ואכלו],</small> ללמד שאין לו לאדם לקמץ בדבר שהוא לכבוד השבת.
 <big>ג</big> ואגב הדברים בשכר המענג את השבת, מביאים בדומה לכך מה שאמרו בשכר אמירת "אמן". <strong>אמר ר' יהושע בן לוי: כל העונה "אמן יהא שמיה רבא מברך" בכל כחו,</strong> כלומר, בכל לבו, <strong>קורעין לו גזר דינו, שנאמר: "בפרע פרעות בישראל בהתנדב עם ברכו ה'"</strong> (שופטים ה, ב), <strong>מאי טעמא</strong> <small>[מה טעם]</small> <strong>"בפרע פרעות",</strong> שמתפרש כאן, ביטול (פריעה) פורענויות — <strong>משום</strong> ש<strong>ברכו ה',</strong> והאומר "אמן יהא שמיה רבא" ומברך את השם, קורעים לו גזר דינו. <strong>ר' חייא בר אבא אמר</strong> בשם <strong>ר' יוחנן: אפילו יש בו</strong> באומר ה"אמן" <strong>שמץ</strong> (משהו, פגם) <strong>של עבודה זרה</strong> — <strong>מוחלין לו.</strong> וראיה לדבר: <strong>כתיב הכא</strong> <small>[נאמר כאן]</small> <strong>"בפרע פרעות", וכתיב התם</strong> <small>[ונאמר שם]</small> במעשה העגל: "וירא משה את העם <strong>כי פרע הוא</strong> כי פרעה אהרן לשמצה בקמיהם" (שמות לב, כה), ומהשוואה זו למדים שאף מי שיש בו פרעות כענין עבודה זרה — מוחלים לו. <strong>אמר ריש לקיש: כל העונה "אמן" בכל כחו פותחין לו שערי גן עדן, שנאמר: "פתחו שערים ויבא גוי צדיק שמר אמנים"</strong> (ישעיה כו, ב) <strong>אל תיקרי "שומר אמנים" אלא: שאומרים "אמן".</strong> שקוראים "שומר אמונים" כמו "שאומר אמנים". <strong>מאי</strong> <small>[מה]</small> אפשר לדרוש במלה <strong>"אמן"? אמר ר' חנינא:</strong> היא ראשי תיבות של <strong>"אל מלך נאמן".</strong>
 <big>ד</big> <strong>אמר רב יהודה בריה</strong> <small>[בנו]</small> של <strong>רב שמואל משמיה</strong> <small>[משמו]</small> של <strong>רב : אין הדליקה מצויה אלא במקום שיש</strong> בו <strong>חילול שבת, שנאמר: "ואם לא תשמעו אלי לקדש את יום השבת ולבלתי שאת משא</strong> ובא בשערי ירושלים ביום השבת <strong>והצתי אש בשעריה ואכלה ארמנות ירושלים ולא תכבה"</strong> (ירמיהו י״ז:כ״ז, בז). ושואלים: <strong>מאי</strong> <small>[מה</small> פירוש<small>]</small> <strong>"ולא תכבה"? אמר רב נחמן בר יצחק:</strong> שתהא הדליקה <strong>בשעה שאין בני אדם מצויין לכבותה. אמר אביי: לא חרבה ירושלים אלא בשביל שחללו בה את השבת, שנאמר: "ומשבתותי העלימו עיניהם ואחל בתוכם"</strong> (יחזקאל כב, כו) וכעונש על כך נאמרו כמה דברי פורענויות על ירושלים.
 <big>ה</big> ומכאן להסברים אחרים על סיבת החורבן. <strong>אמר ר' אבהו: לא חרבה ירושלים אלא בשביל שביטלו</strong> בה <strong>קריאת שמע שחרית וערבית, שנאמר: "הוי משכימי בבקר שכר ירדפו</strong> מאחרי בנשף יין ידליקם. <strong>והיה כנור ונבל תף וחליל ויין משתיהם ואת פעל ה' לא יביטו</strong> ומעשה ידיו לא ראו<strong>"</strong> (ישעיה ה, יא־יב), כלומר, בבוקר ובערב כשראוי לקרוא קריאת שמע היו עסוקים בשתיית יין או בנשפים, ונאמר: <strong>"לכן גלה עמי מבלי דעת</strong> וכבודו מתי רעב והמונו צחה צמא<strong>"</strong> (ישעיה ה, יג).
 <strong>אמר רב המנונא: לא חרבה ירושלים אלא בשביל שביטלו בה תינוקות של בית רבן</strong> מלימוד תורה, <strong>שנאמר:</strong> "ואת חמת ה' מלאתי נלאיתי הכיל <strong>שפך על עולל בחוץ</strong> ועל סוד בחורים יחדיו כי גם איש עם אשה ילכדו זקן עם מלא ימים<strong>"</strong> (ירמיה ו, יא). והוא מסביר: <strong>מה טעם שפך</strong> החימה — <strong>משום</strong> ש<strong>עולל בחוץ</strong> ברחובות ואינו לומד תורה. <strong>אמר עולא: לא חרבה ירושלים אלא מפני שלא היה להם בושת פנים זה מזה, שנאמר: "הובישו כי תועבה עשו גם בוש לא יבושו</strong> גם הכלים לא ידעו לכן יפלו בנופלים בעת פקדתים יכשלו אמר ה'<strong>"</strong> (ירמיה ו, טו). <strong>אמר ר' יצחק: לא חרבה ירושלים אלא בשביל שהושוו</strong> בה <strong>קטן וגדול</strong> ולא העריכו כראוי את גדולי הדור, <strong>שנאמר: "והיה כעם ככהן</strong> כעבד כאדוניו כשפחה כגבירתה כקונה כמוכר כמלווה כלווה כנושה כאשר נושא בו<strong>"</strong> (ישעיה כד, ב), <strong>וכתיב בתריה</strong> <small>[ונאמר אחר כך]:</small> <strong>"הבוק תבוק הארץ</strong> והבוז תבוז כי ה' דבר את הדבר הזה" (ישעיה כד, ג).
 <strong>אמר רב עמרם בריה</strong> <small>[בנו]</small> של <strong>ר' שמעון בר אבא</strong> שכך <strong>אמר ר' שמעון בר אבא</strong> שכך <strong>אמר ר' חנינא: לא חרבה ירושלים אלא בשביל שלא הוכיחו זה את זה, שנאמר: "היו שריה כאילים לא מצאו מרעה</strong> וילכו בלא כח לפני רודף<strong>"</strong> (איכה א, ו), והוא מסביר: <strong>מה איל זה</strong> דרכו בעת רעייתם, להפנות <strong>ראשו של זה בצד זנבו של זה</strong> וכל אחד רועה לעצמו, <strong>אף ישראל שבאותו הדור כבשו</strong> את <strong>פניהם בקרקע ולא הוכיחו זה את זה. אמר ר' יהודה: לא חרבה ירושלים אלא בשביל שביזו בה תלמידי חכמים,</strong> וכפי <strong>שנאמר: "ויהיו מלעבים במלאכי האלהים ובוזים דבריו ומתעתעים בנביאיו עד עלת חמת ה' בעמו עד לאין מרפא"</strong> (דברי הימים ב', לו טז). ושואלים: <strong>מאי</strong> <small>[מה</small> פירוש<small>]</small> <strong>"עד לאין מרפא "? אמר רב יהודה אמר רב:</strong> ששמעו ש<strong>כל המבזה תלמידי חכמים אין לו רפואה למכתו.</strong>
 <big>ו</big> <strong>אמר רב יהודה אמר רב: מאי דכתיב</strong> <small>[מהו שנאמר]</small> <strong>"אל תגעו במשיחי ובנביאי אל תרעו"</strong> (דברי הימים א', טז, כב) <strong>"אל תגעו במשיחי"</strong> — <strong>אלו תינוקות של בית רבן,</strong> שהם יקרים וחשובים כמלכים וכהנים (מהרש"א), <strong>"ובנביאי אל תרעו"</strong> — <strong>אלו תלמידי חכמים. אמר ריש לקיש משום</strong> (בשם) <strong>ר' יהודה נשיאה: אין העולם מתקיים אלא בשביל הבל</strong> דברי תורה של <strong>תינוקות של בית רבן. אמר ליה</strong> <small>[לו]</small> <strong>רב פפא לאביי:</strong> למוד התורה <strong>דידי ודידך מאי</strong> <small>[שלי ושלך מהו],</small> כלומר, מדוע יגרע ערך דברי התורה שאנו המבוגרים לומדים? <strong>אמר ליה</strong> <small>[לו]:</small> <strong>אינו דומה הבל</strong> פה של מבוגרים <strong>שיש בו חטא, להבל</strong> פה של ילדים <strong>שאין בו חטא. ואמר ריש לקיש משום ר' יהודה נשיאה: אין מבטלין תינוקות של בית רבן</strong> מלימודם <strong>אפילו לבנין בית המקדש. ואמר ריש לקיש לר' יהודה נשיאה: כך מקובלני מאבותי, ואמרי לה</strong> <small>[ויש אומרים]</small> שאמר לו: כך מקובלני <strong>מאבותיך: כל עיר שאין בה תינוקות של בית רבן</strong> לומדי תורה <strong>מחריבין אותה, רבינא אמר: מחרימין אותה.</strong>
 <big>ז</big> <strong>ואמר רבא: לא חרבה ירושלים אלא בשביל שפסקו ממנה אנשי אמנה</strong> (אנשים נאמנים), <strong>שנאמר: "שוטטו בחוצות ירושלים וראו נא [ודעו ובקשו ברחובותיה אם תמצאו איש] (אם יש איש) עושה משפט מבקש אמונה ואסלח לה"</strong> (ירמיהו ה, א). ושואלים: <strong>איני</strong> <small>[וכי כן הוא]?!</small> <strong>והאמר</strong> <small>[והרי אמר]</small> <strong>רב קטינא: אפילו בשעת כשלונה של ירושלים לא פסקו ממנה אנשי אמנה, שנאמר: "כי יתפש איש באחיו בית אביו לאמר שמלה לכה קצין תהיה לנו</strong> והמכשלה הזאת תחת ידך<strong>"</strong> (ישעיה ג, ו). כלומר, <strong>דברים שבני אדם מתכסין בהן כשמלה</strong> שהם דברים נעלמים <strong>ישנן בידיך</strong> ואתה יודע בהם, לכן ראוי אתה להיות ממונה על הצבור. ומה שנאמר: <strong>"והמכשלה הזאת תחת ידך",</strong>
## דף קכ.
 <strong>דברים</strong> של תורה <strong>שאין בני אדם עומדין עליהם אלא אם כן נכשלים בהן ישנן תחת ידיך,</strong> על כן <strong>"קצין תהיה לנו ".</strong> ומה שנאמר: <strong>"ישא ביום ההוא לאמר לא אהיה חבש</strong> ובביתי אין לחם ואין שמלה לא תשימוני קצין עם<strong>"</strong> (ישעיהו ג, ז), <strong>אין "ישא" אלא לשון שבועה, וכן הוא אומר: "לא תשא את שם ה'</strong> אלהיך לשוא<strong>"</strong> (שמות כ, יז). <strong>"לא אהיה חבש"</strong> — כוונתו: <strong>לא אהיה מחובשי עצמן בבית המדרש,</strong> ואין אני רגיל בכך, <strong>"ובביתי אין לחם ואין שמלה"</strong> — <strong>שאין בידי לא מקרא ולא משנה ולא גמרא.</strong> ואם כן היו אנשי אמנה שהודו שלא למדו תורה, אפילו בשעת חורבנה של ירושלים. ודוחים: <strong>וממאי</strong> <small>[וממה]</small> מסיק אתה שהיה זה מחמת נאמנות? <strong>דילמא שאני התם, דאי אמר להו גמירנא, אמרו ליה: אימא לן</strong> <small>[שמא שונה שם, ש</small>כן <small>אם יאמר להם למדתי, יאמרו לו: אמור לנו],</small> וכיון שאינו יודע, בעל כורחו עליו להודות שלא למד! ודוחים: אין זו קושיה, שכן <strong>הוה ליה למימר</strong> <small>[היה</small> <strong>לו לומר]</strong> לפחות כי <strong>גמר</strong> <small>[למד]</small> <strong>ושכח.</strong> ושואלים: אם כן הרי <strong>מאי</strong> <small>[מה</small> פירוש<small>]</small> <strong>"לא אהיה חבש"</strong> — משמעו: <strong>כלל,</strong> שמעולם לא למד, והוא מודה על האמת, ולא ששכח! ומשיבים: מעיקרו של דבר <strong>לא קשיא</strong> <small>[אין</small> זה <small>קשה],</small> ויש לחלק ולומר כי <strong>כאן</strong> ששנינו שהם נאמנים — הרי זה <strong>בדברי תורה,</strong> ואילו <strong>כאן</strong> ששנינו שבטלו אנשי אמנה בירושלים — הרי זה <strong>במשא ומתן.</strong>
 <big>א משנה</big> <strong>מצילין</strong> בשבת מן הדליקה וכיוצא בה <strong>סל מלא ככרות,</strong> ו<strong>אף על פי שיש בו</strong> מזון המספיק ל<strong>מאה סעודות, ו</strong>כן מצילים <strong>עיגול של דבילה</strong> אף על פי שהוא גדול מאד, <strong>ו</strong>כן <strong>חבית</strong> שלמה <strong>של יין. ו</strong>אף <strong>אומר לאחרים: בואו והצילו לכם. ואם היו</strong> המצילים <strong>פיקחין, עושין עמו חשבון אחר השבת</strong> לקבל שכר על הדברים שהצילו.
 <strong>להיכן מצילין אותן</strong> את הדברים שמוצאים מן הדליקה — <strong>לחצר המעורבת</strong> שמותר לטלטל לתוכה, <strong>בן בתירה אומר: אף לשאינה מעורבת. ולשם מוציא</strong> את <strong>כל כלי תשמישו, ולובש כל מה שיכול ללבוש, ועוטף כל מה שיכול לעטוף</strong> כדי להציל בדרך זו. <strong>ר' יוסי אומר:</strong> מותר לאדם ללבוש בבת אחת רק <strong>שמונה עשר כלים</strong> (בגדים), שכן נוהגים כך לפעמים ללבוש ולא יותר. <strong>ו</strong>אולם <strong>חוזר ולובש</strong> בגדים במספר הזה <strong>ומוציא</strong> אותם, <strong>ו</strong>כן <strong>אומר לאחרים: בואו והצילו עמי.</strong>
 <big>ב גמרא</big> ומקשים: <strong>והא תנא ליה רישא</strong> <small>[והרי שנה בתחילה,</small> במשנה הקודמת<small>]</small> שמצילים <strong>שלש סעודות ותו</strong> <small>[ויותר]</small> <strong>לא! אמר רב הונא: לא קשיא</strong> <small>[אין</small> זה <small>קשה],</small> <strong>כאן,</strong> שהתירו הרבה — הרי זה <strong>בבא להציל</strong> שיש לו לקחת סל אחד או עיגול אחד, ואילו <strong>כאן</strong> שהתירו רק מזון שלוש סעודות — הרי זה <strong>בבא לקפל</strong> (לאסוף) את הדברים. שאם <strong>בא להציל</strong> — <strong>מציל את כולן</strong> הנמצאים במקום אחד. ואם <strong>בא לקפל</strong> — <strong>אינו מקפל אלא מזון שלש סעודות.</strong> ואילו <strong>ר' אבא בר זבדא אמר</strong> בשם <strong>רב: אידי ואידי</strong> <small>[זה וזה]</small> <strong>בבא לקפל, ולא קשיא</strong> <small>[ואינו קשה]:</small> <strong>כאן</strong> שהתירו הרבה — הרי זה כשמעביר אותם <strong>לאותה חצר, כאן</strong> שהתירו רק מזון שלש סעודות — הרי זה כשמעביר אותם <strong>לחצר אחרת. בעי</strong> <small>[שאל]</small> <strong>רב הונא בריה</strong> <small>[בנו]</small> של <strong>רב יהושע: פירש טליתו</strong> על הארץ <strong>וקיפל, והניח וקיפל, והניח</strong> הדברים לתוך הטלית, <strong>מאי</strong> <small>[מה</small> דינו<small>],</small> האם <strong>כבא להציל דמי</strong> <small>[</small>הוא <small>נחשב],</small> <strong>או כבא לקפל דמי</strong> <small>[</small>הוא <small>נחשב]?</small>
 ומנסים לפתור זאת <strong>מ</strong>מה ש<strong>אמר רבא: אטעיה</strong> <small>[הטעה אותו]</small> <strong>רב שיזבי לרב חסדא, ודרש</strong> רב חסדא (ר""ח) בהלכה בענין שבירת חבית בראש הגג, והוסיף: <strong>ובלבד שלא יביא כלי שהוא מחזיק יותר משלש סעודות.</strong> וכיון שאמר רבא שטעות היא, <strong>שמע מינה</strong> <small>[למד ממנה]</small> שהלוקח בבת אחת כמות גדולה <strong>כבא להציל דמי, ושפיר דמי</strong> <small>[</small>הוא <small>נחשב, ויפה</small> הדבר, מותר<small>נחשב].</small> <strong>אמר ליה</strong> <small>[לו]</small> <strong>רב נחמן בר יצחק לרבא: מאי טעותא</strong> <small>[מה הטעות]</small> בדברי רב חסדא, שמא באמת יש בכך איסור? <strong>אמר ליה</strong> <small>[לו]:</small> <strong>דקתני</strong> <small>[ששנינו]:</small> <strong>ובלבד שלא יביא כלי אחר ויקלוט,</strong> או <strong>כלי אחר ויצרף.</strong> משמע מדברים אלה: דווקא <strong>כלי אחר הוא</strong> ש<strong>לא</strong> יביא, <strong>אבל בההוא מנא</strong> <small>[באותו כלי]</small> — <strong>כמה דבעי</strong> <small>[שרוצה]</small> <strong>מציל,</strong> ולא נתנו חכמים שיעור לכלי.
 <big>ג</big> <strong>ו</strong>עוד שנינו במשנה שיכול להציל מן הדליקה <strong>עיגול של דבילה,</strong> ואומר לאחרים שיבואו ויצילו להם, ואם רצו עושים עמו חשבון אחר השבת. ותוהים: <strong>חשבון מאי עבידתיה</strong> <small>[מה מעשיו]</small> כאן? והלא <strong>מהפקירא קזכו</strong> <small>[מן ההפקר הם זוכים],</small> כלומר, לשם מה צריכים אותם אנשים לעשות חשבון, ומה חשבון יש בדבר? הלא זכו אותם אנשים מן ההפקר, וכל מה שהצילו — הצילו לעצמם, ואינם צריכים להחזיר לבעלים! <strong>אמר רב חסדא: מדת חסידות שנו כאן.</strong> ואותם חסידים רוצים להחזיר את החפצים לבעליהם, אף שאינם חייבים לעשות כן מן הדין, ולהם התירו לקבל שכר טרחתם. על כך <strong>אמר רבא: חסידי אגרא דשבתא שקלי</strong> <small>[</small>וכי <small>חסידים נוטלים שכר</small> בעד עבודה בשבת<small>]?!</small> <strong>אלא אמר רבא: הכא</strong> <small>[כאן]</small> <strong>בירא שמים</strong> שאינו חסיד גמור <strong>עסקינן</strong> <small>[עוסקים אנו],</small> <strong>ולא ניחא ליה דליתהני</strong> <small>[ואין</small> זה <small>נוח</small> <small>לו להנות]</small> <strong>מאחרים, ובחנם נמי</strong> <small>[גם כן]</small> <strong>לא ניחא ליה דליטרח</strong> <small>[נוח לו לטרוח].</small> <strong>והכי קאמר</strong> <small>[וכך אמר]:</small> <strong>ואם היו פיקחין, דידעי דכהאי גוונא לאו</strong> <small>[ש</small>הם <small>יודעים</small> שבכגון זה לא] <strong>שכר שבת הוא,</strong> ומעיקר הדין מותר לקחת שכר כזה, שהרי אינם מקבלים אלא מקצת מערך הדברים שהם נותנים בחינם, <strong>עושין עמו חשבון לאחר השבת.</strong>
 <big>ד</big> שנינו במשנה שאומר לאחרים: בואו והצילו לכם. ועוד שנינו: <strong>ולהיכן מצילין?</strong> לדעת התנא קמא — לחצר המעורבת, ולדעת בן בתירה אף לחצר שאינה מעורבת. ושואלים: <strong>מאי שנא הכא</strong> <small>[מה שונה כאן]</small> לענין הצלת מזון <strong>דקתני</strong> <small>[ששנינו</small> בתחילת המשנה<small>]</small> שאומר לאחרים <strong>"</strong>בואו והצילו <strong>לכם", ומאי שנא הכא</strong> <small>[ומה שונה כאן]</small> לענין הצלת בגדים <strong>דקתני</strong> <small>[ששנינו</small> בסוף המשנה<small>]</small> שאומר לאחרים <strong>"</strong>בואו והצילו <strong>עמי"?</strong> ומשיבים: <strong>גבי</strong> <small>[אצל]</small> ענין <strong>מזונות קתני</strong> <small>[שנינו]</small> בלשון <strong>"לכם", משום דלא קא חזו</strong> <small>[שאינו ראוי]</small> לו <strong>אלא מזון שלש סעודות,</strong> ומכל השאר יכולים רק אחרים ליהנות. <strong>אבל גבי</strong> <small>[אצל]</small> ענין <strong>לבושים קתני</strong> <small>[שנה]</small> לשון <strong>"עמי", משום דקחזי ליה לכולי יומא</strong> <small>[שראוי לו לכל היום],</small> שהרי מותר לו ללבוש בגדים אחרים.
 <strong>תנו רבנן</strong> <small>[שנו חכמים]</small> בברייתא: הרוצה להציל מן הדליקה ומונחה במקומה הרבה בגדים, הריהו <strong>לובש</strong> מהם ו<strong>מוציא</strong> אותם למקום בטוח, <strong>ופושט</strong> אותם שם, <strong>וחוזר</strong> למקום הדליקה <strong>ולובש</strong> מהם שוב <strong>ומוציא ופושט, ואפילו כל היום כולו,</strong> אלו <strong>דברי ר' מאיר. ר' יוסי אומר: שמנה עשר כלים</strong> בלבד, <strong>ואלו הם שמנה עשר</strong> ה<strong>כלים: מקטורן</strong> (מעיל), <strong>אונקלי</strong> (כעין כיסוי רחב על הכתפיים), <strong>ופונדא</strong> (אזור גדול חלול על הבגדים), <strong>קלבוס</strong> (בגד רחב) <strong>של פשתן, וחלוק</strong> הצמוד לבשרו, <strong>ואפיליות</strong> שמתעטפים בהן מלמעלה, <strong>ומעפורת</strong> על הראש, <strong>ושני ספרקין</strong> (רצועות, חגורות קטנות), <strong>ושני מנעלים, ושני אנפילאות</strong> (גרביים) <strong>ושני פרגד</strong> (כעין מגפים גבוהים) <strong>וחגור שבמתניו</strong> שעל החלוק, <strong>וכובע שבראשו, וסודר שבצוארו.</strong>
 <big>ה משנה</big> <strong>ר' שמעון בן ננס אומר: פורסין עור של גדי</strong> שהוא לח <strong>על גבי שידה תיבה ומגדל</strong> (ארון) <strong>שאחז בהן את האור</strong> (אש) <strong>מפני שהוא מחרך,</strong> שהאש אינה שורפת את עור הגדי הלח אלא רק חורכת אותו, ועל ידי כך יישמרו כלי העץ. <strong>ועושין מחיצה</strong> לשריפה <strong>בכל הכלים, בין מלאין בין ריקנים, בשביל שלא תעבור הדליקה. ר' יוסי אוסר בכלי חרס חדשים מלאין מים, לפי שאין יכולין לקבל את האור</strong> (לסבול את חום האש) <strong>והן מתבקעין ומכבין את הדליקה</strong> ואסור אף לגרום לכיבוי ביום השבת.
 <big>ו גמרא</big> <strong>אמר רב יהודה</strong> שכך <strong>אמר רב: טלית שאחז בה האור מצד אחד</strong> — <strong>נותנין עליה מים מצד אחר, ואם</strong> בשל <strong>כך כבתה</strong> האש — <strong>כבתה. מיתיבי</strong> <small>[מקשים</small> על כך<small>]</small> ממה ששנינו: <strong>טלית שאחז בה האור מצד אחד</strong> — <strong>פושטה</strong> (מותח אותה לכל אורכה) <strong>ומתכסה בה, ואם כבתה</strong> — <strong>כבתה. וכן ספר תורה שאחז בו האור</strong> — <strong>פושטו</strong> (פותחו) <strong>וקורא בו, ואם כבה</strong> — <strong>כבה.</strong> נמצא שאסור לשפוך מים ממש, אלא רק לעשות מעשה של היתר, שעל ידו אולי תכבה האש!
## דף קכ:
 <strong>הוא</strong> ש<strong>אמר</strong> את דבריו <strong>כ</strong>שיטת <strong>ר' שמעון בן ננס</strong> במשנתינו.
 ושואלים: <strong>אימר</strong> <small>[אמור]</small> ש<strong>אמר ר' שמעון בן ננס "מפני שהוא מחרך",</strong> והתיר לשים עור גדי משום שאינו נשרף, אולם <strong>גרם</strong> (דבר הגורם) <strong>כיבוי מי</strong> <small>[האם]</small> <strong>אמר?</strong> ומשיבים: <strong>אין</strong> <small>[כן],</small> אכן גם לכך נתכוון ר' שמעון בן ננס, ולמדנו זאת <strong>מדקתני סיפא</strong> <small>[מ</small>מה <small>ששנינו בסוף</small> המשנה<small>]</small> ש<strong>ר' יוסי אוסר בכלי חרס חדשים מלאים מים,</strong> לפי <strong>שאינן יכולים לקבל את האור</strong> (האש) <strong>והן מתבקעין ומכבין את הדליקה.</strong> ו<strong>מכלל</strong> הדברים אתה למד שה<strong>תנא קמא</strong> <small>[הראשון],</small> ר' שמעון, <strong>שרי</strong> <small>[מתיר].</small>
 <big>א</big> <strong>תנו רבנן</strong> <small>[שנו חכמים]:</small> <strong>נר ש</strong>היה מונח <strong>על גבי טבלא</strong> — <strong>מנער את הטבלה והיא,</strong> הנר, <strong>נופלת. ואם כבתה</strong> — <strong>כבתה. אמרי דבי</strong> <small>[אמרו</small> בני <small>בית</small> מדרשו<small>]</small> של <strong>ר' ינאי: לא שנו</strong> היתר זה <strong>אלא בשוכח</strong> את הנר על הטבלה בכניסת השבת, <strong>אבל במניח</strong> אותו מתחילה עליה — <strong>נעשה</strong> הטבלה <strong>בסיס לדבר האסור,</strong> ואף היא עצמה אסורה בטלטול.
 <strong>תנא</strong> <small>[שנינו]:</small> <strong>נר ש</strong>היה עומד <strong>אחורי הדלת</strong> — <strong>פותח ונועל</strong> את הדלת <strong>כדרכו, ואם כבתה</strong> — <strong>כבתה. לייט עלה</strong> <small>[מקלל</small> וגוער <small>עליה,</small> על העושה כן<small>]</small> <strong>רב. אמר ליה</strong> <small>[לו]</small> <strong>רבינא לרב אחא בריה</strong> <small>[בנו]</small> של <strong>רבא, ואמרי לה</strong> <small>[ויש אומרים]</small> שאמר זאת <strong>רב אחא בריה</strong> <small>[בנו]</small> של <strong>רבא לרב אשי: מאי טעמא לייט עלה</strong> <small>[מה טעם קילל</small> וגער <small>עליה]</small> <strong>רב? אילימא</strong> <small>[אם תאמר]</small> שהטעם הוא <strong>משום</strong> ש<strong>רב סבר לה</strong> <small>[סבור]</small> <strong>כ</strong>שיטת <strong>ר' יהודה</strong> שכל מלאכה שאינו מתכוין לעשותה אסורה, <strong>ו</strong>ה<strong>תנא קתני</strong> <small>[שנה]</small> <strong>כ</strong>שיטת <strong>ר' שמעון</strong> שמלאכה שאין מתכוין לה מותרת. ואולם <strong>משום</strong> ש<strong>רב סבר לה</strong> <small>[סבור]</small> <strong>כ</strong>שיטת <strong>ר' יהודה, כל דתני</strong> <small>[השונה]</small> <strong>כ</strong>שיטת <strong>ר' שמעון מילט לייט ליה</strong> <small>[הריהו מקלל אותו]?!</small> והרי נסמך על דברי תנא ואי אפשר לבטל את דבריו לגמרי.
 <strong>אמר ליה</strong> <small>[לו]:</small> <strong>בהא</strong> <small>[ב</small>מקרה <small>זה]</small> <strong>אפילו ר' שמעון מודה</strong> שאסור. <strong>דהא</strong> <small>[שהרי]</small> <strong>אביי ורבא דאמרי תרוייהו</strong> <small>[שאמרו שניהם]:</small> <strong>מודה ר' שמעון ב"פסיק רישיה</strong> <small>[חתוך ראשו]</small> <strong>ולא ימות",</strong> כלומר, בכל פעולה המתחייבת מן המעשה ואפילו איננו מתכוון לה, שאף לדעת ר' שמעון העושה אותה חייב.
 <strong>אמר רב יהודה: פותח אדם דלת כנגד מדורה בשבת.</strong> ומסופר: <strong>לייט עלה</strong> <small>[מקלל</small> היה <small>עליה,</small> על העושה כן<small>]</small> <strong>אביי.</strong> ומבררים: <strong>במאי עסקינן</strong> <small>[במה עוסקים אנו]?</small> <strong>אילימא</strong> <small>[אם מדובר]</small> <strong>ב</strong>אופן שבחוץ מנשבת <strong>רוח מצויה</strong> — <strong>מאי טעמיה דמאן</strong> <small>[מה הטעם של מי]</small> ש<strong>אסר,</strong> שהרי רוח כזו אינה מבעירה או מכבה מדורה. <strong>אי</strong> <small>[</small>ו<small>אם]</small> מדובר <strong>ב</strong>אופן שבחוץ מנשבת <strong>רוח שאינה מצויה</strong> — <strong>מאי טעמא דמאן דשרי</strong> <small>[מה הטעם של מי שהתיר]?!</small> ומשיבים: <strong>לעולם</strong> תאמר שמדובר <strong>ברוח מצויה,</strong> ואולם <strong>מר סבר</strong> <small>[חכם</small> זה, אביי, <small>סבור]</small> כי <strong>גזרינן</strong> <small>[גוזרים אנו]</small> משום רוח שאינה מצויה, <strong>ומר סבר לא גזרינן</strong> <small>[וחכם זה,</small> רב יהודה, <small>סבור</small> ש<small>אין אנו גוזרים].</small>
 <big>ב</big> שנינו במשנה ש<strong>עושין מחיצה</strong> בכל מיני כלי חרס, ור' יוסי אסר בכלי חרס חדשים. ושואלים: <strong>למימרא דרבנן סברי</strong> <small>[האם נאמר שחכמים סבורים]</small> כי <strong>גרם</strong> (דבר הגורם) <strong>כבוי מותר</strong> בשבת, <strong>ור' יוסי סבר</strong> <small>[סבור]</small> כי <strong>גרם כבוי אסור? והא איפכא שמעינן להו</strong> <small>[והרי היפך</small> הדברים <small>שמענו אותם]</small> אומרים. <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>עושין מחיצה בכלים ריקנין, ובמלאין שאין דרכן להשתבר. ואלו מלאין שאין דרכן להשתבר</strong> — <strong>כלי מתכות. ר' יוסי אומר: אף כלי</strong> חרס של <strong>כפר שיחין וכלי כפר חנניה אין דרכן להשתבר.</strong> ונמצא שר' יוסי מתיר יותר משאר חכמים! <strong>וכי תימא</strong> <small>[ואם תאמר]:</small> <strong>איפוך מתניתין</strong> <small>[הפוך</small> את <small>משנתנו]</small> ותייחס את דעת ר' יוסי לחכמים, <strong>ו</strong>תאמר כי <strong>ר' יוסי</strong> המוזכר ב<strong>ברייתא לדבריהם,</strong> לשיטתם של חכמים <strong>קאמר</strong> <small>[אמר]</small> והוא עצמו אינו סבור כן, אלא התיר בכל הכלים. ואולם <strong>ומי מצית אפכת לה</strong> <small>[והאם יכול אתה להפוך אותה,</small> את המשנה<small>]?</small> <strong>והאמר</strong> <small>[והרי אמר]</small> <strong>רבה בר תחליפא משמיה</strong> <small>[משמו]</small> של <strong>רב: מאן תנא</strong> <small>[מיהו</small> התנא הסבור <small>ו</small><small>שונה]</small> <strong>גרם כבוי אסור</strong> — <strong>ר' יוסי!</strong>
 אלא <strong>לעולם לא תיפוך</strong> <small>[תהפוך],</small> <strong>ו</strong>ה<strong>ברייתא כולה</strong> שיטת <strong>ר' יוסי היא. וחסורי מחסרא והכי קתני</strong> <small>[וחסרה</small> הברייתא <small>וכך יש לשנותה]:</small> <strong>עושין מחיצה בכלים ריקנין ובמלאים שאין דרכן להשתבר. ואלו הן כלים שאין דרכן להשתבר: כלי מתכות, וכלי כפר שיחין, וכלי כפר חנניה נמי</strong> <small>[גם כן]</small> <strong>אין דרכן להשתבר, שר' יוסי אומר: אף כלי כפר שיחין וכלי כפר חנניה אין דרכן להשתבר.</strong>
 <big>ג</big> סיכמנו איפוא שר' יוסי סבור שגרם כיבוי אסור, וחכמים מתירים. <strong>ורמי דרבנן אדרבנן</strong> <small>[משליכים,</small> מראים סתירה <small>מ</small>דברי <small>חכמים על</small> דברי <small>חכמים</small> עצמם<small>],</small> <strong>ורמי</strong> <small>[ומשליכים,</small> מראים סתירה<small>]</small> מדברי <strong>ר' יוסי</strong> על דברי <strong>ר' יוסי</strong> במקום אחר. <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>הרי שהיה שם</strong> של קדושה, אחד משמות ה', <strong>כתוב לו</strong> לאדם <strong>על בשרו</strong> — <strong>הרי זה לא ירחוץ</strong> במים שמא ימחק, <strong>ולא יסוך</strong> בשמן, <strong>ולא יעמוד במקום הטינופת</strong> שאין זה לכבוד השם. <strong>נזדמנה לו טבילה של מצוה</strong> — <strong>כורך עליה</strong> על חלק גופו שכתוב עליו השם <strong>גמי</strong> (פיסת גומא), <strong>ויורד וטובל. ר' יוסי אומר: לעולם יורד וטובל כדרכו</strong> אף כשאין זו טבילה של מצווה, <strong>ובלבד שלא ישפשף</strong> וימחוק בידים ממש. נמצא שר' יוסי מקיל יותר מחכמים בגרימת איסור!
 ומשיבים: <strong>שאני התם</strong> <small>[שונה שם]</small> ש<strong>אמר קרא</strong> <small>[הכתוב]</small> <strong>"</strong>ונתצתם את מזבחותם ושיברתם את מצבותם ואשריהם תשרפון באש ופסילי אלהיהם תגדעון <strong>ואבדתם את שמם מן המקום ההוא לא תעשון כן לה' אלהיכם"</strong> (דברים יב, ג־ד), ומן הלשון "לא תעשון" למד ר' יוסי: <strong>עשייה</strong> ממש <strong>הוא</strong> ש<strong>אסור,</strong> ואולם <strong>גרמא שרי</strong> <small>[גרם</small> מלאכה <small>מותר].</small>
 ומקשים: <strong>אי הכי, הכא נמי</strong> <small>[אם כן, כאן גם כן]</small> בענין שבת, <strong>כתיב</strong> <small>[נאמר]</small> <strong>"</strong>ויום השביעי שבת לה' אלהיך <strong>לא תעשה כל מלאכה"</strong> (שמות כ, י), ואף כאן תלמד מן הלשון <strong>שעשייה הוא</strong> ש<strong>אסור,</strong> ואולם <strong>גרמא שרי</strong> <small>[גרם</small> מלאכה <small>מותר]!</small> ומתרצים: באמת סבור ר' יוסי שאין איסור מהותי בגרם כיבוי, אלא <strong>מתוך שאדם בהול על ממונו, אי שרית ליה</strong> — <strong>אתי לכבויי</strong> <small>[אם תתיר לו</small> גרם כיבוי — <small>יבוא לכבות]</small> בידים, ולכן אסרו גרימת כיבוי.
 ואומרים: <strong>אי הכי קשיא דרבנן אדרבנן</strong> <small>[אם כן קשה</small> מדברי <small>חכמים</small> על דברי <small>חכמים]:</small> <strong>ומה התם</strong> <small>[שם]</small> בשריפה ש<strong>אדם בהול על ממונו</strong> — <strong>שרי</strong> <small>[מותר],</small> <strong>הכא</strong> <small>[כאן]</small> במחיקת <strong>השם — לא כל שכן</strong> שמותר לגרום למחיקה שלא בידים, ומדוע החמירו חכמים בברייתא בענין זה?!
 ודוחים: <strong>ותסברא</strong> <small>[והאם סבור אתה]</small> וכיצד אתה חושב <strong>האי גמי היכי דמי</strong> <small>[גמי זה</small> שאמרו חכמים לכסות בו בעת הטבילה <small>איך הוא בדיוק],</small> באיזה אופן מדובר? <strong>אי דמיהדק</strong> <small>[אם ש</small>הוא <small>מהודק]</small> — <strong>קא הוי</strong> <small>[</small>הרי <small>זו]</small> <strong>חציצה</strong> גמורה, <strong>אי לא מיהדק</strong> <small>[אם אינו מהודק]</small> — הלא <strong>עיילי ביה מיא</strong> <small>[נכנסים בו מים]</small> ומוחקים! ודוחים: אם חוששים ל<strong>חציצה, תיפוק ליה</strong> <small>[תצא לו]</small> שיש חציצה בין כה וכה <strong>משום</strong> ה<strong>דיו</strong> עצמה בה רשום שם ה' על בשרו! ומתרצים: מדובר כאן <strong>ב</strong>דיו <strong>לחה,</strong> שאינה חוצצת. <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>הדם והדיו</strong> ו<strong>הדבש והחלב</strong> שהיו על בשר אדם, אם היו <strong>יבשין</strong> — <strong>חוצצין,</strong> בשעת טבילה, <strong>לחים</strong> — <strong>אין חוצצין.</strong> ולענייננו, <strong>מכל מקום קשיא</strong> <small>[קשה]</small> לשם מה צריכים חכמים כריכת גמי?
 <strong>אלא אמר רבא בר רב שילא: היינו טעמייהו דרבנן</strong> <small>[זהו טעמם של חכמים]:</small> <strong>דקסברי</strong> <small>[שסבורים הם]</small> ש<strong>אסור</strong> לאדם <strong>לעמוד בפני השם</strong> כשהוא <strong>ערום,</strong> ומשום כך צריך שתהיה מחיצה בין בשרו הערום ובין השם. ומקשים: <strong>מכלל</strong> הדברים אתה למד ש<strong>ר' יוסי סבר</strong> <small>[סבור]</small> ש<strong>מותר לעמוד בפני השם ערום?</strong> ומתרצים: לא, הוא אינו סבור כן, אלא אינו מצריך גמי, וסבור כי די יהיה <strong>דמנח ידיה עילויה</strong> <small>[שמניח</small> את <small>ידו עליו</small> ומכסהו<small>].</small>
 ומקשים: <strong>לרבנן נמי דמנח ידיה עילויה</strong> <small>[ל</small>דעת <small>חכמים גם כן</small> יהא מספיק <small>שמניח ידו עליו]!</small> ומסבירים: חכמים חוששים לכך ש<strong>זימנין דמשתלי ושקיל ליה</strong> <small>[פעמים ש</small>הוא <small>שוכח ומוריד אותה,</small> את ידו<small>].</small> ומקשים: ו<strong>ל</strong>דעת <strong>ר' יוסי נמי</strong> <small>[גם כן]</small> יש לחשוש ש<strong>זימנין דמשתלי ושקיל ליה</strong> <small>[</small><small>פעמים שישכח ויסיר אותה,</small> את ידו<small>]?</small> <strong>אלא</strong> יש לומר: <strong>אי דאיכא</strong> <small>[אם,</small> כאשר <small>יש]</small> <strong>גמי</strong> — <strong>הכי נמי</strong> <small>[כך גם כן]</small> מודה ר' יוסי שיש לכרוך, ואולם <strong>הכא במאי עסקינן</strong> <small>[כאן במה,</small> באיזה מקרה <small>אנו עוסקים]</small> — שיש צורך <strong>לאהדורי</strong> <small>[לחזר,</small> ולחפש<small>]</small> אחר <strong>גמי,</strong> ובכגון זה <strong>רבנן סברי</strong> <small>[חכמים סבורים]</small>
## דף קכא.
 <strong>טבילה בזמנה לאו</strong> <small>[לא]</small> <strong>מצוה</strong> היא, <strong>ומהדרינן</strong> <small>[ומחזרים]</small> אחר גמי כדי לכרוך על מקום הטבילה, <strong>ור' יוסי סבר</strong> <small>[סבור]</small> כי <strong>טבילה בזמנה מצוה ו</strong>משום כך <strong>לא מהדרינן</strong> <small>[אין אנו מחזרים]</small> אחרי הגמי, כיון שחשובה מצות הטבילה בזמנה.
 ומקשים: <strong>וסבר</strong> <small>[וכי סבור]</small> <strong>ר' יוסי</strong> כי <strong>טבילה בזמנה מצוה</strong> היא? <strong>והתניא</strong> <small>[והרי שנינו</small> בברייתא<small>]:</small> <strong>הזב והזבה, המצורע והמצורעת, בועל נדה וטמא מת,</strong> כל אלה <strong>טבילתן</strong> צריכה <strong>להיות ביום,</strong> ואף אם היה זה ביום הכיפורים שאסורה בו הרחיצה — טובל בו ביום. <strong>נדה ויולדת</strong> — <strong>טבילתן בלילה. בעל קרי</strong> — <strong>טובל והולך כל היום כולו</strong> אחר שראה קרי. <strong>ר' יוסי אומר: מן המנחה ולמעלה</strong> (והלאה) <strong>אינו צריך לטבול,</strong> שכיון שהתפלל כבר תפילת מנחה ימתין עד הערב ויטבול ויוכל להתפלל מעריב בטהרה. נמצא שסבור ר' יוסי שטבילה בזמנה אינה מצוה! ודוחים: בברייתא <strong>ההיא</strong> אין הכוונה לסתם ר' יוסי (בן חלפתא), אלא כשיטת <strong>ר' יוסי בר' יהודה היא,</strong> ש<strong>אמר : דייה טבילה באחרונה,</strong> שאשה שנסתפקה בזמן הראוי לטבילתה, אינה חייבת לטבול בכל פעם, ומותר לה לדחות את הטבילה עד לתאריך שתצא ידי חובה לדעת הכל, אף כי אולי לא תהא זו טבילה בזמנה.
 <big>א משנה</big> <strong>גוי שבא לכבות</strong> דליקה אצל ישראל — <strong>אין אומרים לו: "כבה" ו</strong>אין אומרים לו <strong>"אל תכבה", מפני שאין</strong> חובת <strong>שביתתו עליהן,</strong> על ישראל, <strong>אבל</strong> ילד <strong>קטן</strong> ישראל <strong>שבא לכבות</strong> בשבת — <strong>אין שומעין לו</strong> שיכבה, אף שעדיין אינו מחוייב במצוות, <strong>מפני ששביתתו עליהן.</strong>
 <big>ב גמרא</big> <strong>אמר ר' אמי: ב</strong>שעת <strong>דליקה התירו לומר</strong> בפני גוים: <strong>"כל המכבה אינו מפסיד",</strong> שיבואו גויים ויכבו, שלא נאסר אלא לומר להם במפורש. ומציעים: <strong>נימא מסייע ליה</strong> <small>[האם נאמר</small> שאפשר <small>לסייע לו]</small> לשיטה זו, ממה ששנינו במשנתנו: <strong>גוי שבא לכבות</strong> — <strong>אין אומרים לו "כבה", ו</strong>כן <strong>"אל תכבה" מפני שאין שביתתו עליהן.</strong> ונדייק מלשון המשנה: <strong>"כבה" הוא דלא אמרינן ליה</strong> <small>[שאין אנו אומרים לו],</small> <strong>הא</strong> <small>[הרי]</small> <strong>"כל המכבה אינו מפסיד"</strong> — <strong>אמרינן ליה</strong> <small>[אומרים אנו לו]</small> וראיה היא אם כן לדברי ר' אמי? ודוחים: <strong>אימא סיפא</strong> <small>[אמור</small> את <small>סוף</small> המשנה<small>]</small> <strong>"אל תכבה" לא אמרינן ליה</strong> <small>[אין אנו אומרים לו],</small> ומכאן נלמד כי <strong>"כל המכבה אינו מפסיד" נמי לא אמרינן ליה</strong> <small>[גם כן אין אנו אומרים לו],</small> <strong>אלא מהא ליכא למשמע מינה</strong> <small>[מ</small>משנה <small>זו אין ללמוד ממנה]</small> דברים בדרך הדיוק.
 <strong>תנו רבנן</strong> <small>[שנו חכמים</small> בברייתא<small>]:</small> <strong>מעשה ונפלה דליקה</strong> בשבת <strong>בחצירו של יוסף בן סימאי ב</strong>מקום <strong>שיחין, ובאו אנשי גיסטרא</strong> <small>[המבצר]</small> <strong>של ציפורי לכבות</strong> את הדליקה, <strong>מפני שאפוטרופוס של מלך היה</strong> ורצו לעזור לו, <strong>ולא הניחן</strong> יוסף בן סימאי בעל החצר לכבותה <strong>מפני כבוד השבת, ונעשה לו נס וירדו גשמים וכיבו. לערב</strong> במוצאי שבת <strong>שיגר</strong> <small>[שלח]</small> <strong>לכל אחד מהן</strong> מן החיילים שבאו לעזרתו <strong>שתי סלעין, ולאפרכוס</strong> <small>[ולמפקד]</small> <strong>שבהן</strong> — <strong>חמשים. וכששמעו חכמים בדבר, אמרו: לא היה צריך לכך,</strong> למנעם מלכבות, <strong>שהרי שנינו</strong> במשנתנו: <strong>גוי שבא לכבות</strong> — <strong>אין אומרים לו "כבה" ו</strong>כן <strong>"אל תכבה",</strong> אלא יעשה הגוי כרצונו.
 <big>ג</big> שנינו במשנה: <strong>אבל קטן שבא לכבות אין שומעין לו</strong> שיכבה <strong>מפני ששביתתו עליהן </strong>. ורוצים להסיק: <strong>שמעת מינה</strong> <small>[שומע אתה</small> מהלכה <small>זו]</small> כי <strong>קטן</strong> ש<strong>אוכל נבלות</strong> או עושה שאר איסורים, <strong>בית דין מצווין עליו להפרישו</strong> ונפתור על ידי כך בעיה שנתעוררה בנושא זה. ודוחים: <strong>אמר ר' יוחנן:</strong> כאן מדובר <strong>בקטן העושה לדעת אביו</strong> ולכן מצווים אנו להפרישו, אבל קטן החוטא מדעתו אין חייבים להפרישו מן האיסור. ושואלים: ואם כן <strong>דכוותה גבי</strong> <small>[בדומה לזה אצל,</small> בענין<small>]</small> <strong>גוי</strong> צריך לומר שמדובר באופן <strong>דקא עביד לדעתיה</strong> <small>[שעושה לדעתו]</small> של <strong>ישראל,</strong> ו<strong>מי שרי</strong> <small>[</small>ו<small>כי</small> <small>מותר]</small> הדבר?! והרי אסור ליהנות ממה שעשה גוי עבור ישראל, בשבת! ודוחים: אין הדבר כן, אלא <strong>גוי לדעתיה דנפשיה עביד</strong> <small>[לדעת עצמו</small> הוא <small>עושה]</small> שהוא נשכר בכיבוי הדליקה ואינו עושה משום דעת ישראל.
 <big>ד משנה</big> <strong>כופין</strong> בשבת <strong>קערה על גבי הנר בשביל שלא תאחוז</strong> האש <strong>בקורה. ו</strong>כן כופים קערה <strong>על צואה של קטן</strong> שעשה צרכיו בתוך הבית, שלא יגע בה ולא ילכלך עצמו. <strong>ו</strong>כן <strong>על עקרב שלא תישך. אמר ר' יהודה: מעשה בא לפני רבן יוחנן בן זכאי</strong> בכפרו <strong>בערב</strong> שכיסה אדם עקרב בשבת, <strong>ואמר</strong> רבן יוחנן: <strong>חוששני לו מחטאת</strong> שמא יש בכך איסור מן התורה.
 <big>ה גמרא</big> מסופר: <strong>רב יהודה ורב ירמיה בר אבא ורב חנן בר רבא איקלעו לבי</strong> <small>[הזדמנו לבית]</small> <strong>אבין</strong> ש<strong>מן</strong> המקום <strong>נשיקיא. לרב יהודה ורב ירמיה בר אבא</strong>
## דף קכא:
 <strong>אייתו להו פורייתא</strong> <small>[הביאו להם מיטות]</small> לשבת עליהן, ואילו <strong>לרב חנן בר רבא לא אייתו ליה</strong> <small>[הביאו לו],</small> ונעלב רב חנן, וכעס על מארחו. <strong>אשכחיה מתני ליה לבריה</strong> <small>[מצא אותו</small> את ר' אבין <small>מלמד לבנו]</small> במשנתנו זו: <strong>ועל צואה של קטן מפני קטן</strong> שלא יגע בה ולא ילכלך עצמו. <strong>אמר ליה</strong> <small>[לו]:</small> <strong>אבין שטיא</strong> <small>[השוטה]</small> <strong>מתני שטותא לבניה</strong> <small>[שונה שטות לבנו],</small> <strong>והלא היא,</strong> הצואה <strong>עצמה מוכנת ל</strong>אכילת <strong>כלבים,</strong> ודבר הראוי לאכילת כלב מותר לטלטלו, ולמה יש לכסות את הצואה אם אפשר להוציאה! <strong>וכי תימא</strong> <small>[ואם תאמר]</small> ש<strong>לא חזיא ליה</strong> <small>[היתה ראויה לו]</small> <strong>מאתמול,</strong> שהרי מאתמול לא הכין צואה זו עבור הכלבים — הרי זה אינו מעכב, <strong>והתניא</strong> <small>[ו</small>אכן כן <small>הרי שנינו</small> בברייתא<small>]:</small> <strong>נהרות המושכין</strong> מים <strong>ומעיינות הנובעין</strong> — אין אנו אומרים שיש להם תחום שבת מסויים, אלא <strong>הרי הן</strong> מותרים לשימוש בכל מקום ותחומם <strong>כרגלי כל אדם</strong> ששואב מהם, כיון שדרכן לעבור ממקום למקום והרי זה כאילו הכינום לצורך זה. ואף כאן, כיון שדרך הקטן לעשות צרכיו בכל מקום, הרי זה כמוכן מערב שבת.
 ושאל ר' אבין: <strong>ואלא היכי אתנייה</strong> <small>[כיצד אשנה לו]?</small> ענה לו, <strong>אימא</strong> <small>[אמור]:</small> <strong>על צואה של תרנגולים</strong> שמים קערה <strong>מפני קטן</strong> והקשו:
 <strong>ותיפוק ליה דהוי גרף של רעי</strong> <small>[ותצא לו,</small> ימצא בדבר היתר, מפני <small>שהוא</small> כ<small>כלי של צואה]</small> שהתירו לטלטלו מפני המיאוס! <strong>וכי תימא</strong> <small>[ואם תאמר]:</small> <strong>גרף של רעי</strong> <small>[כלי של צואה]</small> <strong>אגב מנא</strong> <small>[כלי]</small> — <strong>אין</strong> <small>[כן],</small> מותר לטלטלו, ואולם <strong>איהו גופיה</strong> <small>[הוא עצמו],</small> כלומר הצואה — <strong>לא</strong> הותר לטלטלה, <strong>והא ההוא</strong> <small>[והרי אותו]</small> <strong>עכבר דאישתכח באיספרמקי</strong> <small>[שנמצא בין הבשמים]</small> של <strong>רב אשי, ואמר להו</strong> <small>[להם]</small> למשמשיו: <strong>נקוטו בצוציתיה ואפקוה</strong> <small>[אחזו בזנבו והוציאוהו],</small> נמצא שדבר שיש בו מיאוס מותר לטלטלו אף בלא כלי! אלא יש לומר שהצואה היתה <strong>באשפה,</strong> וכיון שאינה בפני בני הבית לא התירו לטלטלה אלא רק לכסותה מפני הקטן. ושאלו: <strong>וקטן באשפה מאי בעי ליה</strong> <small>[מה עושה</small> הוא <small>שם],</small> שהרי ריכוז האשפה הגדול הוא ברשות הרבים ואינו קרוב לבית, וכיצד יגיע לשם הקטן? ועונים שלא היתה הצואה באשפה אלא <strong>בחצר.</strong> ודוחים: והלא ב<strong>חצר נמי גרף של רעי</strong> <small>[גם כן כלי של צואה]</small> <strong>הוא</strong> ומותר להוציאו! אלא יש לומר כי מדובר <strong>באשפה שבחצר,</strong> ולעתים מגיע לשם הקטן, אך כיון שהמקום מיוחד לאשפה אין בו משום מיאוס, ואסור לטלטל את הצואה מטעם זה.
 <big>א</big> <strong>ו</strong>עוד שנינו במשנה שכופים בשבת קערה <strong>על עקרב</strong> כדי <strong>שלא תישך. אמר ר' יהושע בן לוי: כל המזיקין נהרגין בשבת. מתיב</strong> <small>[מקשה על כך]</small> <strong>רב יוסף</strong> ממה ששנינו בברייתא: <strong>חמשה</strong> בעלי חיים <strong>נהרגין</strong> אף <strong>בשבת, ואלו הן: זבוב</strong> ארסי <strong>שבארץ מצרים, וצירעה שבנינוה, ועקרב שבחדייב, ונחש שבארץ ישראל, וכלב שוטה בכל מקום.</strong> ונברר את הדברים, <strong>מני</strong> <small>[</small>ברייתא זו <small>של מי היא]?</small> <strong>אילימא</strong> <small>[אם נאמר]</small> שכשיטת <strong>ר' יהודה</strong> היא — <strong>הא</strong> <small>[הרי]</small> <strong>אמר</strong> כי <strong>מלאכה שאינה צריכה לגופה חייב עליה</strong> ואסור להרוג אף בעלי חיים אלה. <strong>אלא לאו</strong> <small>[האם לא]</small> <strong>ר' שמעון, והני הוא דשרי</strong> <small>[ואלה הם שמותר]</small> להורגם, אבל <strong>אחריני</strong> <small>[אחרים]</small> — <strong>לא!</strong>
 <strong>אמר ר' ירמיה: ומאן נימא לן דהא מתרצתא</strong> <small>[ומי יאמר</small> <strong>לנו ש</strong>ברייתא <small>זו מיושבת]</small> <strong>היא? דילמא משבשתא</strong> <small>[שמא משובשת]</small> <strong>היא</strong> ואין להקשות ממנה? <strong>אמר רב יוסף: אנא מתנינא לה, ואותיבנא לה, ואנא מתריצנא לה</strong> <small>[אני שניתי אותה, ו</small>אני <small>הקשיתי ממנה, ואני אתרץ אותה]</small> כך: מה שהתיר ר' יהושע בן לוי להרוג בשבת את כל המזיקים הרי זה <strong>ברצו אחריו,</strong> שכאשר הם רצים אחריו יש בכך חשש סכנה, <strong>ו</strong>לכן ל<strong>דברי הכל</strong> מותר.
 <strong>תני תנא קמיה</strong> <small>[שנה חוזר המשניות לפני]</small> <strong>רבא בר רב הונא: ההורג נחשים ועקרבים בשבת</strong> — <strong>אין רוח חסידים נוחה הימנו</strong> (ממנו). <strong>אמר ליה</strong> <small>[לו]</small> רבא בר רב הונא: <strong>ואותן חסידים אין רוח חכמים נוחה מהם,</strong> שהם גורמים על ידי כך להזיק את הבריות, ומעירים: <strong>ופליגא</strong> <small>[וחלוקה]</small> אימרה זו על שיטת <strong>רב הונא.</strong> ש<strong>רב הונא חזייה לההוא גברא דקא קטיל זיבורא</strong> <small>[ראה אדם אחד שהוא הורג צרעה]</small> בשבת. <strong>אמר ליה</strong> <small>[לו]:</small> <strong>שלימתינהו לכולהו</strong> <small>[וכי השלמת,</small> גמרת, <small>להרוג את</small> כל הצרעות <small>כולן]?</small> והרי שלא היתה דעתו נוחה ממנו.
 <strong>תנו רבנן</strong> <small>[שנו</small> חכמים] בברייתא: מי ש<strong>נזדמנו לו נחשים ועקרבים,</strong> אם <strong>הרגן</strong> — <strong>בידוע שנזדמנו לו</strong> שיזכה <strong>להורגן. לא הרגן</strong> — <strong>בידוע שנזדמנו</strong> הם <strong>כדי להורגו ו</strong>אולם <strong>נעשה לו נס מן השמים</strong> וניצל. <strong>אמר עולא ואיתימא</strong> <small>[ויש אומרים]</small> שאמר זאת <strong>רבה בר בר חנה</strong> שכך <strong>אמר ר' יוחנן:</strong> המדובר <strong>בנישופין</strong> (נוגעים ומתחככים) (ר"ח) <strong>בו,</strong> שאם לא פגעו בו אז, <small>ודאי הוא משום שאירע לו נס.</small>
 <big>ב</big> <strong>אמר ר' אבא בר כהנא: פעם אחת נפל</strong> נחש <strong>אחד בבית המדרש,</strong> בשבת, <strong>ועמד ניותי</strong> (על שם מקומו) <strong>אחד והרגו. אמר רבי: פגע בו כיוצא בו!</strong>
 <strong>איבעיא להו</strong> <small>[נשאלה להם</small> ללומדים<small>]:</small> האם נבין <strong>ש"פגע בו כיוצא בו"</strong> כוונתו <strong>דשפיר עביד</strong> <small>[שיפה עשה],</small> <strong>או לא? תא שמע</strong> <small>[בוא</small> ו<small>שמע]</small> פתרון לבעיה זו ממה שמסופר ש<strong>ר' אבא בריה</strong> <small>[בנו]</small> של <strong>ר' חייא בר אבא ור' זירא הוו יתבי אקילעא דבי</strong> <small>[היו יושבים בחצר בית]</small> <strong>ר' ינאי. נפק מילתא מבינייהו</strong> <small>[יצא הדבר מביניהם],</small> כלומר, שוחחו בו, ו<strong>בעו מיניה</strong> <small>[שאלו ממנו]</small> <strong>מר' ינאי</strong> שאלה זו: <strong>מהו</strong> הדין, האם מותר <strong>להרוג נחשים ועקרבים בשבת? אמר להו</strong> <small>[להם]:</small> <strong>צירעה</strong> — <strong>אני הורג, נחש ועקרב</strong> — <strong>לא כל שכן,</strong> שסכנתם מרובה ומותר להרגם. ודוחים: ראייה גמורה אין כאן, <strong>דילמא</strong> <small>[שמא]</small> לא הותר אלא כשרומסו <strong>לפי תומו,</strong> בתוך דרך הילוכו, שאינו נראה לאחרים כמתכוון לדריסה. וכפי ש<strong>אמר רב יהודה: רוק דורסו</strong> בשבת <strong>לפי תומו</strong> ואינו חושש משום ממחק או משוה גומות. <strong>ואמר רב ששת: נחש דורסו לפי תומו. ואמר רב קטינא: עקרב דורסו לפי תומו.</strong>
 מסופר: <strong>אבא בר מרתא</strong> ש<strong>הוא אבא בר מניומי הוה מסקי ביה דבי ריש גלותא זוזי</strong> <small>[היו נושים בו</small> בני <small>בית ראש הגולה כסף].</small> <strong>אייתיוהו, קא מצערי ליה</strong> <small>[הביאוהו</small> לבית ראש הגולה <small>ו</small><small>ציערו אותו]</small> כדי להכריחו לשלם, ואותו יום שבת היה. <strong>הוה שדי רוקא</strong> <small>[היה מוטל רוק</small> שם<small>].</small> <strong>אמר להו ריש גלותא</strong> <small>[להם ראש הגולה]</small> לבני ביתו: <strong>אייתו מאנא סחיפו עלויה</strong> <small>[הביאו כלי ושימו עליו]</small> כדי שלא ידרסו אנשים את הרוק, <strong>אמר להו</strong> <small>[להם]</small> אבא בר מניומי: <strong>לא צריכיתו</strong> <small>[אין אתם צריכים</small> לכך<small>],</small> שכן <strong>הכי</strong> <small>[כך]</small> <strong>אמר רב יהודה: רוק דורסו</strong> בשבת <strong>לפי תומו. אמר להו</strong> <small>[להם]</small> ראש הגולה: לבני ביתו: <strong>צורבא מרבנן</strong> <small>[תלמיד חכם]</small> <strong>הוא, שבקוהו</strong> <small>[הניחוהו].</small>
 <big>ג</big> וכיון שהוזכרו דברי ר' אבא בר כהנא מביאים עוד מדבריו. <strong>אמר ר' אבא בר כהנא</strong> שכך <strong>אמר ר' חנינא: פמוטות של בית רבי מותר לטלטלן בשבת,</strong> ואולם לא היה ברור מה טיבם של פמוטות אלה, ו<strong>אמר ליה</strong> <small>[לו]</small> <strong>ר' זירא:</strong> האם מדובר כאן <strong>ב</strong>פמוטות ה<strong>ניטלין בידו אחת</strong> שקטנים הם, <strong>או</strong> אף הניטלים <strong>בשתי ידים?</strong>
## דף קכב.
 <strong>אמר ליה</strong> <small>[לו]</small> ר' אבא בר כהנא: <strong>כאותן של בית אביך</strong> שהיו גדולים (תוספות).
 <strong>ו</strong>בדומה לזה מסופר ש<strong>אמר ר' אבא בר כהנא</strong> שכך <strong>אמר ר' חנינא: קרונות של בית רבי מותר לטלטלן בשבת. אמר ליה</strong> <small>[לו]</small> <strong>ר' זירא</strong> לר' אבא בר כהנא: קרונות אלה שאמרת האם מדובר <strong>בניטלין</strong> ומיטלטלים על ידי <strong>אדם אחד או בשני בני אדם? אמר ליה</strong> <small>[לו]:</small> <strong>כאותן של בית אביך.</strong>
 <strong>ואמר ר' אבא בר כהנא: התיר להם ר' חנינא לבית רבי לשתות יין בקרונות של גוי</strong> המביאים יין, ואפילו לא היו כדי היין חתומים אלא <strong>בחותם אחד</strong> בלבד, ולא חשש שמא פתח הגוי את הכד וניסך ממנו יין או נגע בו, ואסרו בשתיה. והוסיף ר' אבא בר כהנא: <strong>ולא ידענא אי</strong> <small>[ואיני יודע אם]</small> <strong>משום דסבר לה</strong> <small>[שסבור]</small> ר' חנינא <strong>כ</strong>שיטת <strong>ר' אליעזר</strong> המתיר יין שהיה בידי גוי בחותם אחד, <strong>אי</strong> <small>[אם]</small> <strong>משום אימתא דבי נשיאה</strong> <small>[אימת בית הנשיא],</small> שוודאי לא יעז הגוי לפתוח חבית יין שנועדה בשביל בית הנשיא, ואין זה היתר כללי.
 <big>א משנה</big> <strong>גוי שהדליק את הנר</strong> בשבת לצורך עצמו — <strong>משתמש לאורו</strong> זה גם ה<strong>ישראל. ואם</strong> הדליקו הגוי <strong>בשביל ישראל</strong> — <strong>אסור</strong> מדברי חכמים. וכן אם <strong>מילא</strong> הגוי בשבת מבור שהיה ברשות הרבים <strong>מים</strong> כדי <strong>להשקות</strong> את <strong>בהמתו</strong> שלו — <strong>משקה אחריו ישראל</strong> מאותם מים, <strong>ואם</strong> מילא מלכתחילה <strong>בשביל ישראל</strong> — <strong>אסור</strong> לישראל להשקות לבהמתו מאותם מים. וכן אם <strong>עשה גוי</strong> בשבת <strong>כבש</strong> כדי <strong>לירד בו</strong> מן הספינה — <strong>יורד אחריו ישראל, ואם בשביל ישראל</strong> עשאו — <strong>אסור.</strong> ומסופר <strong>מעשה ברבן גמליאל וזקנים שהיו באין בספינה ועשה נכרי כבש</strong> בשבת כדי <strong>לירד בו</strong> מן הספינה, <strong>וירדו בו רבן גמליאל וזקנים.</strong>
 <big>ב גמרא</big> ומעירים בגמרא: <strong>וצריכא</strong> <small>[וצריך]</small> לחזור וללמדנו אותה הלכה בכל המקרים, <strong>דאי אשמעינן</strong> <small>[שאילו היה משמיע לנו]</small> הלכה זו ב<strong>נר</strong> בלבד, הייתי אומר שהדין כך <strong>משום</strong> ש<strong>נר לאחד נר למאה,</strong> שאין צורך להרבות בנרות לצורך הרבים, ודי בנר אחד להרבה אנשים ולכן מותר להשתמש בנר שהדליק גוי, <strong>אבל מים ליגזר דילמא אתי לאפושי</strong> <small>[</small>יש מקום <small>לגזור שמא יבוא להרבות]</small> <strong>בשביל ישראל</strong> אף שלא אמר במפורש שנתכוון לעשות עבורו. ושואלים: <strong>ו</strong>היתר ההליכה ב<strong>כבש למה לי?</strong> ומשיבים: את ה<strong>מעשה</strong> של <strong>רבן גמליאל וזקנים קא משמע לן</strong> <small>[השמיע לנו]</small> ללמדנו שכך נהגו למעשה.
 <strong>תנו רבנן</strong> <small>[שנו חכמים]:</small> <strong>גוי שליקט עשבים</strong> בשבת בשביל עצמו — <strong>מאכיל אחריו ישראל, ואם בשביל ישראל</strong> ליקטם — <strong>אסור. מילא מים להשקות</strong> את <strong>בהמתו</strong> — <strong>משקה אחריו ישראל, ואם בשביל ישראל</strong> מילא — <strong>אסור. במה דברים אמורים</strong> שאם עשה כן לצורך עצמו מותר לישראל <strong>— כשאין</strong> הגוי <strong>מכירו, אבל</strong> כאשר הגוי <strong>מכירו</strong> — <strong>אסור,</strong> שבודאי נתכוון גם לתועלת חבירו הישראל.
 ומקשים: <strong>איני</strong> <small>[וכי כן הוא]?!</small> <strong>והאמר</strong> <small>[והרי אמר]</small> <strong>רב הונא</strong> שכך <strong>אמר ר' חנינא: מעמיד אדם בהמתו על גבי עשבים בשבת</strong> אף שהם מחוברים לקרקע, ואינו חושש שמא יבוא לסייע לבהמה ולתלוש. <strong>אבל לא</strong> מעמידה <strong>על גבי מוקצה בשבת,</strong> שיש לחשוש שמא יטול בידו מן המוקצה. ואולם הלא העשבים שתלש הגוי לעצמו אף הם מוקצה, ומדוע מותר להאכילם לבהמתו. ומתרצים: אכן לא הותר להעמיד את בהמתו ממש על העשבים שתלש הגוי, אלא <strong>רק באופן דקאים</strong> <small>[שעומד]</small> <strong>לה באפה</strong> <small>[בפניה],</small> <strong>ואזלא</strong> <small>[והולכת]</small> <strong>היא</strong> מעצמה <strong>ואכלה</strong> <small>[ואוכלת].</small>
 <big>ג</big> שנינו מקודם ש<strong>אמר מר</strong> <small>[החכם]:</small> <strong>במה דברים אמורים</strong> שהותר לישראל להשתמש במה שעשה הגוי לצורך עצמו בשבת — כ<strong>שאין</strong> הגוי <strong>מכירו</strong> לאותו ישראל, <strong>אבל</strong> כאשר <strong>מכירו</strong> — <strong>אסור.</strong> ומקשים: <strong>הא</strong> <small>[</small>ו<small>הרי]</small> אותו מעשה של <strong>רבן גמליאל</strong> בספינה <strong>מכירו הוה</strong> <small>[היה],</small> שהרי נסע עמו בספינה! <strong>אמר אביי: שלא בפניו הוה</strong> <small>[היה</small> מעשה<small>],</small> וכיון שלא ראה אותו ודאי נתכוין הגוי רק לצורך עצמו. <strong>רבא אמר: אפילו תימא</strong> <small>[תאמר,</small> תפרש<small>]</small> שהיה זה <strong>בפניו,</strong> ואולם אין להקפיד בכך, כיון ש<strong>נר לאחד נר למאה,</strong> וכן כבש, כיון שעשאו לצורך עצמו אינו צריך להוסיף בו מאומה כשזה גם לצורך אחרים.
 <strong>מיתיבי</strong> <small>[מקשים]</small> על דברי רבא ממה ששנינו בתוספתא, <strong>אמר להן רבן גמליאל: הואיל ושלא בפנינו עשאו</strong> — <strong>נרד בו.</strong> נמצא שהנימוק הוא שלא היה בפניהם, ושלא כדברי רבא! ודוחים: <strong>אימא</strong> <small>[אמור,</small> תקן<small>]</small> כך, אמר להן <strong>רבן גמליאל: הואיל ועשאו נרד בו.</strong>
 <strong>תא שמע</strong> <small>[בוא</small> ו<small>שמע]</small> ברייתא אחרת שמתוכה ניתן להכריע במחלוקת אביי ורבא. ששנינו: <strong>עיר שישראל וגוים דרין בתוכה, והיתה בה מרחץ המרחצת בשבת, אם רוב גוים</strong> בעיר — <strong>מותר לרחוץ בה</strong> במרחץ <strong>מיד</strong> לאחר צאת השבת, שהרי הוסק המרחץ בשבת לצורך הגויים. <strong>אם רוב ישראל</strong> בעיר — <strong>ימתין</strong> במוצאי שבת <strong>בכדי</strong> זמן <strong>שיחמו חמין,</strong> כדי שלא יימצא מרוויח ממלאכת שבת. נמצא שאפילו שלא בפניו יש לחוש שעושה לטובת ישראל! ודוחים: <strong>התם, כי מחממי</strong> <small>[שם</small> בברייתא, <small>כאשר מחממים]</small> — <strong>אדעתא דרובא מחממי</strong> <small>[על דעת רוב</small> בני העיר <small>מחממים],</small> ולפי הרוב קובע בעל המרחץ את זמני החימום.
 ועוד <strong>תא שמע</strong> <small>[בוא</small> ו<small>שמע]</small> הוכחה אחרת ממה ששנינו בברייתא: <strong>נר הדלוק במסיבה</strong> שיושבים בה כמה אנשים, <strong>אם רוב גוים</strong> במסיבה זו — <strong>מותר</strong> גם לישראל <strong>להשתמש לאורה,</strong> ו<strong>אם רוב ישראל</strong> — <strong>אסור,</strong> שודאי הדליקו את הנר בשבילם. <strong>מחצה על מחצה</strong> — <strong>אסור.</strong> והרי מאחר שהם יושבים במסיבה אחת ודאי מכיר הגוי את הישראל, ומדוע אם כן כשהגויים הם הרוב מותר לישראל להשתמש באור הנר? ודוחים: <strong>התם נמי, כי מדלקי</strong> <small>[שם גם כן, כאשר מדליקים]</small> —
## דף קכב:
 <strong>אדעתא דרובא מדלקי</strong> <small>[על דעת הרוב מדליקים],</small> ולכן כאשר הגוים הם הרוב — מותר.
 ומסופר: <strong>שמואל איקלע לבי</strong> <small>[הזדמן לבית]</small> <strong>אבין תורן. אתא ההוא גוי אדליק שרגא</strong> <small>[בא גוי אחד</small> ו<small>הדליק נר].</small> <strong>אהדרינהו</strong> <small>[החזיר]</small> <strong>שמואל לאפיה</strong> <small>[את פניו]</small> לצד אחר שלא להנות מנר זה. <strong>כיון דחזא דאייתי</strong> <small>[שראה</small> שמואל <small>שהביא]</small> הגוי <strong>שטר וקא קרי</strong> <small>[וקרא</small> בו<small>]</small> <strong>אמר: אדעתא דנפשיה</strong> <small>[על דעת</small> ולצורך <small>עצמו]</small> <strong>הוא דאדליק</strong> <small>[שהדליק].</small> <strong>אהדרינהו איהו לאפיה גבי שרגא</strong> <small>[והחזיר הוא פניו אצל,</small> לעבר, <small>הנר].</small>
 
 <big>א משנה</big> <strong>כל הכלים ניטלין בשבת, ודלתותיהן</strong> של אותם כלים <strong>עמהן, אף על פי שנתפרקו בשבת. שאינן דומין</strong> דלתות הכלים <strong>לדלתות הבית</strong> שאסור להשתמש בהן בשבת אם נתפרקו מן הפתח, <strong>לפי ש</strong>דלתות הבית <strong>אינן מן המוכן</strong> מבעוד יום. שהדלת עצמה כשהיא מפורקת אינה ברת שימוש ולכך אינה נחשבת ככלי, אבל הכלים על כל חלקיהם מוכנים לשימוש, ובכלל זה דלתותיהן.
 וכן <strong>נוטל אדם קורנס</strong> המשמש למלאכה שאסור לעשותה בשבת, כדי <strong>לפצע</strong> (לפצח) <strong>בו את האגוזין.</strong> וכן נוטל <strong>קרדום,</strong> שהוא כלי המשמש לחטיבת עצים, כדי <strong>לחתוך בו את הדבילה</strong> (גוש גדול של תאנים מיובשות מחוברות יחד). וכן <strong>מגירה</strong> (משור), כדי <strong>לגור</strong> (לחתוך) <strong>בה את הגבינה.</strong> וכן <strong>מגריפה,</strong> כדי <strong>לגרוף בה את הגרוגרות.</strong>
 וכן נוטל <strong>את הרחת ואת המלגז</strong> שהם גדולים מאד ונועדים לטיפול בתבואה שבגורן — כדי <strong>לתת עליו לקטן</strong> מזונו, כדי לשעשעו על ידי כך. וכן מותר לקחת <strong>את הכוש</strong> (פלך) <strong>ואת הכרכר</strong> המשמשים לאריגה, כדי <strong>לתחוב בו</strong> בתוך מאכלים כעין מזלג. ומותר לקחת <strong>מחט של יד</strong> (מחט בגדים רגילה), כדי <strong>ליטול בו את הקוץ. ו</strong>מחט <strong>של סקאים</strong> (תופרי שקים) שהיא גסה יותר, כדי <strong>לפתוח בו את הדלת,</strong> כאשר אין בידו המפתח הרגיל.
 <big>ב גמרא</big> שנינו במשנה ש<strong>כל הכלים ניטלין, ואף על פי שנתפרקו בשבת,</strong> והאם נלמד מכך: שנתפרקו בשבת, <strong>ולא מיבעיא</strong> <small>[נצרכה]</small> לומר אם נתפרקו <strong>בחול,</strong> שודאי מותרים בטלטל בשבת.
 ואולם <strong>אדרבה</strong> (להיפך), אם נתפרקו <strong>בשבת</strong> אפשר לומר ש<strong>מוכנין</strong> היו אותם חלקי הכלים בכניסת השבת <strong>על גבי</strong> (משום) <strong>אביהן,</strong> כלומר, משום הכלי השלם. אבל אם נתפרקו <strong>בחול</strong> הרי נמצא שכניסת השבת כבר <strong>אין</strong> הם <strong>מוכנין</strong> לשימוש <strong>על גבי אביהן!</strong>
 <strong>אמר אביי, הכי קאמר</strong> <small>[כך אמר,</small> כך יש לפרש<small>]:</small> <strong>כל הכלים ניטלין בשבת ודלתותיהן עמהן.</strong> ו<strong>אף על פי שנתפרקו בחול</strong> — <strong>ניטלין בשבת.</strong>
 <strong>תנו רבנן</strong> <small>[שנו חכמים]</small> בתוספתא: <strong>דלת של שידה ושל תיבה ושל מגדל</strong> (ארון) — <strong>נוטלין</strong> ומורידים אותן מציריהן בשבת <strong>אבל לא מחזירין</strong> אותן למקומן. <strong>ו</strong>דלת <strong>של לול של תרנגולים</strong> — <strong>לא נוטלין ולא מחזירין.</strong>
 ומעתה, <strong>בשלמא</strong> <small>[נניח]</small> בענין <strong>של לול של תרנגולים, קסבר</strong> <small>[סבור הוא]:</small> כי <strong>כיון דמחברי בארעא</strong> <small>[שמחובר</small> הלול <small>בארץ]</small> <strong>יש בנין בקרקע</strong> ו<strong>יש סתירה בקרקע,</strong> והמוריד דלת או מחזירה הרי זה כבונה. <strong>אלא</strong> לענין דלת <strong>של שידה ושל תיבה ושל מגדל, מאי קסבר</strong> <small>[מה סבור הוא]?</small>
 <strong>אי קסבר</strong> <small>[אם סבור הוא]</small> כי <strong>יש בנין בכלים</strong> — הלא גם <strong>יש סתירה בכלים</strong> ואסור להסיר את הדלת, <strong>ואי</strong> <small>[ואם]</small> <strong>אין סתירה בכלים</strong> ומותרת הדלת בהורדה, הלא גם <strong>אין בנין בכלים,</strong> ומדוע אם כן אסור להחזירן?
 <strong>אמר אביי: לעולם קסבר</strong> <small>[סבור הוא]</small> כי <strong>יש בנין בכלים ויש סתירה בכלים</strong> ויש לתקן את הגירסה ולא לשנות "נוטלין", אלא ללמוד כך: "דלת של שידה ושל תיבה <strong>ושניטלו</strong> כבר" <strong>קאמר</strong> <small>[אמר]</small> והן שאסור להחזירן למקומן.
 <strong>אמר ליה</strong> <small>[לו]</small> <strong>רבא: שתי תשובות בדבר</strong> לדחות דבריך. <strong>חדא</strong> <small>[אחת],</small> שבמפורש <strong>"נוטלין" קתני</strong> <small>[שנינו],</small> ומשמע — לכתחילה! <strong>ועוד: מאי</strong> <small>[מה</small> איך תפרש<small>]</small> <strong>"אבל לא מחזירין",</strong> מה מובן המלה "אבל" כאן? <strong>אלא אמר רבא</strong> כי <strong>קסבר</strong> <small>[סבור הוא]</small> אותו תנא כי <strong>אין בנין בכלים ואין סתירה בכלים, ו</strong>משום מה אסר להחזיר דלת — <strong>גזירה שמא יתקע</strong> בדוחק וכדרך מלאכה גמורה, ונמצא שעבר משום מכה בפטיש שהוא עשיית גמר מלאכה.
 <big>ג</big> שנינו במשנה ש<strong>נוטל אדם קורנס</strong> בשבת כדי לפצע בו אגוזים. <strong>אמר רב יהודה:</strong> מדובר כאן ב<strong>קורנס של אגוזין</strong> כדי <strong>לפצע בו את האגוזין, אבל של נפחין</strong> — <strong>לא.</strong>
 ו<strong>קסבר</strong> <small>[סבור]</small> אותו תנא כי <strong>דבר שמלאכתו</strong> כרגיל <strong>ל</strong>מלאכה שיש בה <strong>איסור</strong> בשבת, <strong>אפילו לצורך</strong> שימוש ב<strong>גופו</strong> להיתר — <strong>אסור.</strong>
 <strong>אמר ליה</strong> <small>[לו]</small> <strong>רבה: אלא מעתה, סיפא, דקתני</strong> <small>[הסוף</small> של המשנה <small>ששנינו]:</small> <strong>ואת הרחת ואת המלגז לתת עליו לקטן</strong> מזונו, <strong>רחת ומלגז מי מייחדי ליה</strong> <small>[האם מיוחדים</small> הם <small>לו]</small> <strong>ל</strong>שימושו של ה<strong>קטן?! אלא אמר רבה:</strong> יש לפרש שמדובר ב<strong>קורנס של נפחין</strong> שמותר לו ליטלו בשבת כדי <strong>לפצע בו</strong> את <strong>האגוזין,</strong>
 ו<strong>קסבר</strong> <small>[סבור]</small> אותו תנא
## דף קכג.
 <strong>דבר שמלאכתו לאיסור לצורך גופו</strong> — <strong>מותר.</strong>
 <strong>איתיביה</strong> <small>[הקשה לו]</small> <strong>אביי לרבה</strong> ממה ששנינו בתוספתא: <strong>מדוכה, אם יש בה</strong> עדיין <strong>שום</strong> — <strong>מטלטלין אותה</strong> בשבת, <strong>ואם לאו</strong> <small>[לא]</small> — <strong>אין מטלטלין אותה.</strong> נמצא שאסור להשתמש כלל במדוכה אף למלאכת היתר, כיון שעיקר מלאכתה לאיסור.
 <strong>אמר ליה</strong> <small>[לו]:</small> <strong>הא מני</strong> <small>[</small>תוספתא <small>זו</small> של <small>מי היא]</small> — כדעת <strong>ר' נחמיה היא,</strong> ש<strong>אמר: אין כלי ניטל</strong> בשבת <strong>אלא לצורך תשמישו</strong> המיוחד לו, ולא לכל שימוש אחר.
 ועוד <strong>איתיביה</strong> <small>[הקשה לו]</small> אביי: למדנו במשנה ש<strong>בית שמאי אומרים: אין נוטלין את העלי</strong> הגדול של מכתשת שמלאכתו לאיסור כדי <strong>לקצב</strong> (לחתוך) <strong>עליו בשר</strong> ביום טוב. <strong>ובית הלל מתירין</strong> משום שמחת החג. <strong>ושוין</strong> (הכל מסכימים) <strong>שאם קצב עליו בשר</strong> לצורך החג <strong>ש</strong>שוב <strong>אסור לטלטלו,</strong> לפי שאין בו עוד צורך יום טוב. הרי שדבר שמלאכתו לאיסור אסור בטלטול אף לצורך היתר!
 <strong>סבר לשנויי ליה</strong> <small>[סבור היה</small> רבה בתחילה <small>לתרץ לו]</small> שמשנה זו <strong>כ</strong>שיטת <strong>ר' נחמיה</strong> שאין כלי מיטלטל אלא לצורך המלאכה המיוחדת לו, ואולם <strong>כיון</strong> ש<strong>שמעה להא</strong> <small>[ל</small>הלכה <small>זו]</small> ש<strong>אמר רב חיננא בר שלמיא משמיה</strong> <small>[משמו]</small> של <strong>רב: הכל מודים בסיכי זיירי ומזורי</strong> <small>[ביתדות הכובסים, במכבשים, ובמחבטי בגדים</small> (ערוך)<small>]</small> ש<strong>כיון דקפיד עלייהו</strong> <small>[ש</small>הוא <small>מקפיד עליהם]</small> שלא יתקלקלו, והריהו <strong>מייחד להו</strong> <small>[להם]</small> <strong>מקום,</strong> ואינו מטלטלם לכל צורך אחר, ולכך הריהם אסורים בטלטול לכל הדעות, <strong>הני נמי</strong> <small>[אלה גם כן]</small> העלי והמדוכה <strong>המיוחדים למלאכה מדוייקת מייחד להו</strong> <small>[להם]</small> <strong>מקום</strong> ולכך הריהם אסורים בטלטול.
 בנושא דומה <strong>איתמר</strong> <small>[נאמר]</small> שנחלקו אמוראים אחרים. <strong>ר' חייא בר אבא אמר</strong> בשם <strong>ר' יוחנן:</strong> קורנס שאמרו כאן <strong>קורנס של זהבים</strong> (צורפי זהב) <strong>שנינו,</strong> שאף שמקפיד עליו הצורף שישאר חלק ומדוייק ומשתדל לא לעשות בו מלאכות שאינם לצורך ייעודו, מכל מקום לא נאסר בטלטול לצורך מלאכת היתר. ו<strong>רב שמן בר אבא אמר: קורנס של בשמים שנינו</strong> שמשתמשים בו לשחיקת בשמים.
 ומפרשים: <strong>מאן דאמר</strong> <small>[מי שאומר]</small> שמותר לפצע בשבת אגוזים בקורנס של <strong>בשמים</strong> — <strong>כל שכן</strong> שמותר ב<strong>של זהבים.</strong> ואולם <strong>מאן דאמר</strong> <small>[מי שאומר]</small> שמותר ב<strong>של זהבים, אבל</strong> לדעתו בשל <strong>בשמים קפיד עלייהו</strong> <small>[מקפיד עליהם]</small> שאם משתמשים בהם לצורך אחר קולט הקורנס ריח ויקלקל את הבשמים.
 <big>א</big> <strong>ו</strong>עוד שנינו במשנה שמטלטלים <strong>את הכוש ואת הכרכר</strong> לתחוב בהם. <strong>תנו רבנן</strong> <small>[שנו חכמים]</small> בברייתא: <strong>פגה</strong> (תאנה בלתי בשלה) <strong>שטמנה בתבן</strong> שתתבשל <strong>ו</strong>כן <strong>חררה</strong> (עוגה) <strong>שטמנה בגחלים</strong> להתחמם, <strong>אם מגולה מקצתה</strong> — <strong>מותר לטלטלה</strong> בשבת, <strong>ואם לאו</strong> <small>[לא]</small> אלא שמכוסה כולה — <strong>אסור לטלטלה,</strong> שמא יטלטל אגב כך את התבן או הגחלים שהם מוקצה ואסור אף לגרום לטלטול מוקצה.
 <strong>ר' אלעזר בן תדאי אומר: תוחבין בכוש או בכרכר,</strong> כלומר את הכוש או הכרכר בפגה וכך מוציאים אותה ממקומה, <strong>והן</strong> התבן או הגחלים <strong>מנערות מאיליהם. אמר רב נחמן: הלכה</strong> בענין זה <strong>כר' אלעזר בן תדאי!</strong>
 ושואלים: <strong>למימרא דסבר</strong> <small>[האם נאמר שסבור]</small> <strong>רב נחמן</strong> ש<strong>טלטול מן הצד,</strong> כלומר, טלטול שאיננו כדרכו ממש, ואיננו נעשה במישרין, <strong>לא שמיה</strong> <small>[אין שמו,</small> אינו נחשב<small>]</small> ל<strong>טלטול</strong> ומותר בשבת? <strong>והאמר</strong> <small>[והרי אמר]</small> <strong>רב נחמן: האי פוגלא</strong> <small>[צנון זה]</small> שהטמינו בעפר לשמירה, אם היה זה <strong>מלמעלה למטה,</strong> כלומר, שחלקו הרחב למעלה וחלקו הצר למטה — <strong>שרי</strong> <small>[מותר]</small> להוציאו מהעפר. אבל <strong>ממטה למעלה,</strong> שהיה חלקו הרחב מונח למטה — <strong>אסיר</strong> <small>[אסור]</small> משום שמטלטל עפר, אף שטלטול זה הוא מן הצד בלבד, ונמצא שאסר רב נחמן טלטול מן הצד! ומשיבים: <strong>הדר ביה</strong> <small>[חזר בו]</small> <strong>רב נחמן מ</strong>ההלכה <strong>ההיא</strong> בענין הצנון.
 <big>ב</big> שנינו במשנה ש<strong>מחט של יד</strong> מותרת בטלטול בשבת כדי <strong>ליטול בה</strong> את הקוץ. <strong>שלח ליה</strong> <small>[לו]</small> <strong>רבא בריה</strong> <small>[בנו]</small> של <strong>רבה לרב יוסף</strong> שאלה זו: <strong>ילמדנו רבינו, מחט שניטל חררה</strong> (החור שבה) <strong>או עוקצה</strong> (חודה), <strong>מהו</strong> הדין, האם מותר לטלטלה בשבת?
 <strong>אמר ליה</strong> <small>[לו]</small> רב יוסף: כבר <strong>תניתוה</strong> <small>[שניתם אותה,</small> את התשובה<small>]</small> שכן שנינו במשנתנו: <strong>מחט של יד</strong> מיטלטלת בשבת כדי <strong>ליטול בה את הקוץ,</strong> ויש להעיר: <strong>וכי מה איכפת ליה</strong> <small>[לו]</small> <strong>לקוץ</strong> התחוב בבשרו <strong>בין</strong> מחט <strong>נקובה לבין שאינה נקובה?</strong> וכיון שראויה המחט לצורך זה הריהי מותרת לטלטול.
 <strong>איתיביה</strong> <small>[הקשה לו]</small> ממה ששנינו במשנה: <strong>מחט</strong> טמאה <strong>שניטל</strong> ממנה <strong>חררה או עוקצה</strong> — <strong>טהורה,</strong> משום שבטלה מתורת כלי, וכיון שאיננה כלי עוד, מדוע תהיה מותרת בטלטול?
 <strong>אמר אביי:</strong> וכי מדין <strong>טומאה</strong> על דין <strong>שבת קרמית</strong> <small>[אתה מקשה]?</small> והלא לענין <strong>טומאה כלי מעשה בעינן</strong> <small>[צריכים אנו]</small> כדי לטמאו או להעמידו בטומאתו, ומה שאינו כלי מעשה גמור — נטהר מטומאתו, ואילו <strong>לענין שבת מידי דחזי בעינן</strong> <small>[דבר הראוי</small> לשימוש <small>צריכים אנו],</small> <strong>והא נמי חזיא למשקלא</strong> <small>[וזו גם כן ראויה ליטול]</small> <strong>בה</strong> את ה<strong>קוץ,</strong> ונחשבת אם כן לענין זה ככלי וממילא מותרת היא בטלטול.
 <strong>אמר רבא: מאן דקמותיב, שפיר קמותיב</strong> <small>[מי שמקשה</small> בענין זה <small>יפה מקשה],</small> כיון <strong>שלענין טומאה לאו מנא</strong> <small>[לא כלי]</small> <strong>הוא</strong> נחשב — <strong>לענין שבת נמי לאו מנא</strong> <small>[לא כלי]</small> <strong>הוא,</strong> ודבר שאינו כלי הריהן מוקצה בשבת.
 <strong>מיתיבי</strong> <small>[מקשים]</small> על רבא ממה ששנינו: <strong>מחט בין</strong> שהיא <strong>נקובה בין שאינה נקובה</strong> — <strong>מותר לטלטלה בשבת. ולא אמרו</strong> שיש דין מיוחד במחט <strong>נקובה אלא לענין טומאה בלבד!</strong>
 <strong>תרגמא</strong> <small>[הסבירה]</small> <strong>אביי אליבא</strong> <small>[לפי שיטת]</small> <strong>רבא:</strong> במשנה זו <strong>בגולמי עסקינן</strong> <small>[ב</small>מחטים <small>גולמיות עוסקים אנו],</small> <strong>זימנין דמימלך עלייהו, ומשוי להו מנא</strong> <small>[</small>ש<small>פעמים שנמלך עליהן, ועושה אותן כלי]</small> לשימושים אחרים בלא לנקוב את חורן כלל. <strong>אבל היכא</strong> <small>[במקום]</small> ש<strong>ניטל חררה או עוקצה</strong> של מחט שלמה — בטלה מתורת כלי, שכן <strong>אדם זורקה לבין גרוטאות.</strong>
 <big>ג</big> לענין ההיתר ל<strong>אסובי ינוקא</strong> <small>[ליישר את</small> אברי <small>התינוק]</small> עם לידתו, כשצריך ליישרם, <strong>רב נחמן אסיר</strong> <small>[אוסר]</small> לעשות זאת בשבת, שהוא חושש משום איסור מתקן, <strong>ורב ששת שרי</strong> <small>[התיר].</small> <strong>אמר רב נחמן: מנא אמינא לה</strong> <small>[מנין אומר,</small> לומד <small>אני אותה</small> הלכה<small>]</small> — <strong>דתנן</strong> <small>[ש</small>כן <small>שנינו במשנה]:</small> <strong>אין עושין</strong>
## דף קכג:
 <strong>אפיקטויזין</strong> (סם הקאה) <strong>בשבת.</strong> והרי שאסרו בשבת דברים שיש בהם משום תיקון הגוף! <strong>ורב ששת</strong> מסביר: <strong>התם</strong> <small>[שם]</small> בענין סם הקאה — <strong>לאו אורחיה</strong> <small>[אין זו דרכו]</small> לשתותו, והרי זה ודאי לרפואה, ואולם <strong>הכא</strong> <small>[כאן]</small> ביישור התינוק — <strong>אורחיה</strong> <small>[</small>זו <small>דרכו]</small> ואין זו רפואה.
 <strong>אמר רב ששת: מנא אמינא לה</strong> <small>[מנין אומר,</small> לומד <small>אני אותה</small> הלכה<small>]</small> — <strong>דתנן</strong> <small>[ש</small>כן <small>שנינו במשנה]:</small> <strong>מחט של יד</strong> — מותרת בטלטול בשבת <strong>ליטול בה את הקוץ,</strong> ואין אנו חוששים משום התיקון שבדבר, ונמצא אם כן שלא כל דבר של ריפוי נאסר! <strong>ורב נחמן</strong> אומר: אין זו ראיה, כי <strong>התם</strong> <small>[שם]</small> בקוץ — <strong>פקיד</strong> <small>[שמור</small> הוא<small>]</small> במקומו ואינו חלק מן הגוף, ואין בהוצאת גוף זר משום תיקון ושינוי יסודי בו, ואולם <strong>הכא</strong> <small>[כאן]</small> ביישור האיברים — <strong>לא פקיד</strong> <small>[אינו שמור]</small> אלא עושה בכך מלאכת תיקון וריפוי.
 <big>א משנה</big> <strong>קנה של זיתים</strong> שהוא קנה שמשתמשים בו כדי להפוך את הזיתים שבערימה, <strong>אם יש קשר בראשו</strong> כעין פקק — הריהו <strong>מקבל טומאה</strong> משום כלי, <strong>ואם לאו</strong> <small>[לא]</small> — <strong>אין</strong> הוא <strong>מקבל טומאה,</strong> שאינו כלי. <strong>בין כך ובין כך</strong> — <strong>ניטל בשבת</strong> לצורך מלאכת היתר.
 <big>ב גמרא</big> ושואלים: <strong>אמאי</strong> <small>[מדוע]</small> יקבל קנה זה טומאה? והלא מ<strong>פשוטי כלי עץ הוא,</strong> שאין בו בית קיבול, <strong>ו</strong>כלל בידינו ש<strong>פשוטי כלי עץ אינן מקבלין טומאה, מאי טעמא</strong> <small>[מה טעם]</small> הדבר? — <strong>דומיא</strong> <small>[בדומה]</small> ל<strong>שק בעינן</strong> <small>[אנו צריכים],</small> שלמדנו דיני טומאה משק המוזכר בתורה כדוגמה, ואם אין בו בית קיבול אינו דומה לשק האמור בתורה ואינו מקבל טומאה. כדי להסביר זאת מביאים את מה ש<strong>תנא משמיה</strong> <small>[</small>ש<small>שנה החכם</small> בברייתא <small>משמו]</small> של <strong>ר' נחמיה: בשעה שמהפך בזיתים הופכו ורואה בו,</strong> שהרי יש חלל קטן בקצה הקנה ליד הקשר, והופך ורואה אם התמלא קשר זה בשמן וראויה כבר הערימה לכבישה. וכיון שיש בו כעין כלי קיבול קטן הרי הוא ראוי לקבל טומאה בשל כך.
 <big>ג משנה</big> <strong>ר' יוסי אומר: כל הכלים ניטלין</strong> בשבת <strong>חוץ מן המסר</strong> (משור) <strong>הגדול ויתד</strong> (להב) <strong>של מחרישה,</strong> שכיון שדרוש שיהיו חדים ומוכנים למלאכתם וחוששים להם שמא יפגמו, אדם מקצה אותם מדעתו, ואינו מוכן להשתמש בהם למלאכה אחרת.
 <big>ד גמרא</big> <strong>אמר רב נחמן: האי אוכלא דקצרי</strong> <small>[מזלף הכובסים]</small> — <strong>כיתד של מחרישה דמיא</strong> <small>[</small>הוא <small>נחשב]</small> ואסור לטלטלו בשבת שכן חוששים לו שמא יתקלקל ומקצים אותו משימוש.
 <strong>אמר אביי: חרבא דאושכפי</strong> <small>[סכין הסנדלרים]</small> <strong>וסכינא דאשכבתא</strong> <small>[וסכין השוחטים]</small> <strong>וחצינא דנגרי</strong> <small>[ומעצד הנגרים]</small> — <strong>כיתד של מחרישה דמי</strong> <small>[</small>הם <small>נחשבים],</small> שבעליהם מקפידים עליהם שלא יפגמו, ומקצים אותם מכל שימוש.
 <big>ה</big> <strong>תנו רבנן</strong> <small>[שנו חכמים]</small> בתוספתא: <strong>בראשונה היו אומרים</strong> ש<strong>שלשה כלים</strong> בלבד <strong>ניטלין בשבת,</strong> והם: <strong>מקצוע של דבילה</strong> המיוחד לחתוך בו את התאנים היבשות, <strong>וזוהמא ליסטרן</strong> (כף ומזלג יחד) (גאונים) <strong>של קדרה, וסכין קטנה שעל גבי שלחן,</strong> שכל אלה נחוצים לאוכל ומשתמשים בהן, אבל אסור לטלטל כל כלי אחר. ואולם במשך הדורות, כשראו שישראל מדקדקים באיסורי שבת, <strong>התירו, וחזרו והתירו, וחזרו והתירו, עד שאמרו</strong> במשנה אחרונה: <strong>כל הכלים ניטלין בשבת, חוץ מן</strong> ה<strong>מסר הגדול ויתד של מחרישה.</strong>
 ומעתה דנים בפירושה של תוספתא זו: <strong>מאי</strong> <small>[מהו</small> בדיוק<small>]</small> <strong>התירו, וחזרו והתירו, וחזרו והתירו,</strong> מה היו שלבי ההיתר?
 <strong>אמר אביי: התירו</strong> מתחילה <strong>דבר שמלאכתו להיתר</strong> להשתמש בו <strong>לצורך גופו,</strong> למלאכה מותרת. <strong>וחזרו והתירו דבר שמלאכתו להיתר</strong> לטלטל אותו <strong>לצורך מקומו</strong> אם רוצה לשבת או להשתמש באותו מקום, <strong>וחזרו והתירו דבר שמלאכתו לאיסור, לצורך גופו</strong> — <strong>אין</strong> <small>[כן]</small> ואולם <strong>לצורך מקומו</strong> — <strong>לא. ועדיין בידו אחת</strong> — <strong>אין</strong> <small>[כן]</small> התירו לטלטל, אבל <strong>בשתי ידיו</strong> — <strong>לא,</strong> כדי לעשות היכר בדבר, שיש מקצת איסור בטלטול, <strong>עד שאמרו</strong> היתר גמור: <strong>כל הכלים ניטלין בשבת, ואפילו בשתי ידים.</strong>
 <strong>אמר ליה</strong> <small>[לו]</small> <strong>רבא: מכדי</strong> <small>[הרי]</small> <strong>"התירו" קתני</strong> <small>[שנינו]</small> ו<strong>מה לי לצורך גופו,</strong> ו<strong>מה לי לצורך מקומו,</strong> ולמה לחלק בדבר שאינו מפורש? <strong>אלא אמר רבא</strong> כך יש לפרש: <strong>התירו דבר שמלאכתו להיתר</strong> מתחילה <strong>בין לצורך גופו ובין לצורך מקומו, וחזרו והתירו</strong> לטלטלו אפילו <strong>מחמה לצל</strong> כשאינו זקוק למקום הכלי או לשימוש בו אלא רוצה לשמור את הכלי עצמו שלא יתקלקל בחמה וכיוצא בזה. <strong>וחזרו והתירו דבר שמלאכתו לאיסור, לצורך גופו ולצורך מקומו</strong> — <strong>אין</strong> <small>[כן]</small> <strong>מחמה לצל</strong> — <strong>לא. ועדיין</strong> אם החפץ מיטלטל על ידי <strong>אדם אחד</strong> — <strong>אין</strong> <small>[כן],</small> <strong>בשני בני אדם</strong> — <strong>לא, עד שאמרו כל הכלים ניטלין בשבת אפילו</strong> היו כבדים כמשא <strong>שני בני אדם.</strong>
 <strong>איתיביה</strong> <small>[הקשה לו]</small> <strong>אביי</strong> ממה ששנינו: <strong>מדוכה, אם יש בה שום</strong> — <strong>מטלטלין אותה</strong> בשבת, <strong>ואם לאו</strong> <small>[לא]</small> — <strong>אין מטלטלין אותה.</strong> ולשיטת רבא שהכל הותר בטלטול, מדוע אין מטלטלים אותה? ענה לו: <strong>הכא במאי עסקינן</strong> <small>[כאן במה אנו עוסקים]</small> — בטלטול המדוכה <strong>מחמה לצל</strong> וכיוצא בזה. ועוד <strong>איתיביה</strong> <small>[הקשה לו]</small> ממה ששנינו: <strong>ושוין</strong> בית שמאי ובית הלל <strong>ש</strong>אם כבר <strong>קצב</strong> (חתך) <strong>עליו,</strong> על העלי <strong>בשר</strong> די צורכו <strong>ליום טוב שאסור לטלטלו,</strong> והרי לדעת רבא הכל מותר בטלטול! ענה לו: <strong>הכא נמי</strong> <small>[כאן גם כן]</small> בטלטול <strong>מחמה לצל.</strong>
 <strong>אמר ר' חנינא: בימי נחמיה בן חכליה נשנית משנה זו,</strong> ובאותם הימים החמירו וגזרו הרבה באיסורי שבת, <strong>דכתיב</strong> <small>[שנאמר]</small> <strong>"בימים ההמה ראיתי ביהודה דרכים גתות בשבת ומביאים הערמות</strong> ועומסים על החמורים ואף יין ענבים ותאנים וכל משא ומביאים ירושלים ביום השבת ואעיד ביום מיכרם ציד" <small>(נחמיה יג, טו)</small>, וכיון שזלזלו בקדושת השבת עשה נחמיה כמה וכמה תקנות להחמיר בכל דיני השבת, כדי לחנך את העם לשמירת השבת.
 <big>ו</big> <strong>אמר ר' אלעזר:</strong> המשניות בענין <strong>קנין, ומקלות, גלוסטרא</strong> (קצהו העב של הנגר, שהוא יתד המיועד לנעילת הדלת), <strong>ומדוכה</strong> — <strong>כולן קודם התרת</strong> טלטול <strong>כלים נשנו</strong>, ונאמרו באותם דורות שעדיין אסרו לטלטל את רוב הכלים בשבת והתירו רק כלים מעטים שמלאכתם להיתר.
 ומעתה מפרטים אותן עניינים כפי שנשנו במשניות השונות: <strong>קנין,</strong> שבבית המקדש היו שמים בין לחם ללחם בלחם הפנים קנים עשויים זהב להחזיק את הלחמים ולאווררם, ובאותם דורות אסרו לטלטל את הקנים כיון שחששו בהם משום מוקצה. <strong>דתנן</strong> <small>[ש</small>כן <small>שנינו</small> במשנה<small>]:</small> <strong>לא סידור הקנין ולא נטילתן דוחה את השבת.</strong>
 ומקור לענין ה<strong>מקלות</strong> — <strong>דתנן</strong> <small>[ש</small>כן <small>שנינו</small> במשנה<small>]:</small> <strong>מקלות דקין חלקין היו שם,</strong> בבית המקדש, <strong>ו</strong>בכל ערב פסח <strong>מניחו</strong> את המקל <strong>על כתפו ועל כתף חבירו, ותולה</strong> בו את קרבן הפסח <strong>ומפשיט</strong> את עורו. ו<strong>אמר ר' אלעזר:</strong> ביום <strong>ארבעה עשר</strong> בניסן שהוא יום הקרבת קרבן פסח <strong>שחל להיות בשבת</strong> היו עושים שינוי ולא השתמשו אף במקלות אלה, אלא <strong>מניח</strong>
## דף קכד.
 <strong>ידו על כתף חבירו ויד חבירו על כתיפו, ותולה ומפשיט.</strong>
 ומקור לענין <strong>גלוסטרא</strong> — <strong>דתנן: נגר</strong> (יתד שמכניסים בדלת כדי לנעלה) <strong>שיש בראשו גלוסטרא</strong> (קצה מעובה), <strong>ר' יהושע אומר: שומטה מן פתח זה ותולה בחבירו בשבת,</strong> אבל אינו מטלטל אותה בידים ממש, מחשש מוקצה. ואילו <strong>ר' טרפון אומר: הרי הוא ככל</strong> שאר <strong>הכלים ומיטלטל בחצר.</strong>
 ו<strong>מדוכה</strong> — <strong>הא דאמרן</strong> <small>[זו שאמרנו].</small> <strong>אמר רבה: ממאי</strong> <small>[ממה</small> אתה מסיק שהדבר כן<small>],</small> <strong>דילמא</strong> <small>[שמא]</small> <strong>לעולם אימא</strong> <small>[</small>יכול <small>אני לומר]</small> <strong>לך</strong> כי <strong>לאחר התרת כלים נשנו</strong> משניות אלה, ויש להן ביאור אפילו לפי שיטת אחרונים. כיצד: <strong>קנים</strong> אלה של לחם הפנים <strong>טעמא מאי</strong> <small>[מה טעם]</small> משתמשים בהם — <strong>משום</strong> חשש <strong>איעפושי</strong> <small>[לעיפוש],</small> <strong>בהאי פורתא לא מיעפש</strong> <small>[במעט</small> זמן זה עד ליציאת השבת <small>אינו מתעפש].</small> <strong>מקלות</strong> מדוע לא התירו להשתמש בהם בערב פסח, משום ש<strong>אפשר</strong> לעשות את מלאכת ההפשטה <strong>כ</strong>דרך שאמר <strong>ר' אלעזר,</strong> וכיון שכך אין צורך להשתמש בדבר שיש בו מחשש מוקצה.
 ואילו <strong>גלוסטרא</strong> מדוע לא התירו להשתמש בהם בערב פסח — יש להבין זאת <strong>כ</strong>דברי <strong>ר' ינאי,</strong> ש<strong>אמר ר' ינאי: בחצר שאינה מעורבת עסקינן</strong> <small>[עוסקים אנו],</small> <strong>ר' יהושע סבר</strong> <small>[סבור]</small> כי <strong>תוך הפתח כלפנים דמי</strong> <small>[</small>הוא <small>נחשב]</small> <strong>וקמטלטל מנא</strong> <small>[ו</small>נמצא ש<small>הוא מטלטל כלי]</small> של ה<strong>בתים בחצר,</strong> והרי לא עירבו בחצר ואסור להוציא חפץ מן הבית לחצר. <strong>ור' טרפון סבר</strong> <small>[סבור]</small> כי <strong>תוך הפתח כלחוץ דמי</strong> <small>[</small>הוא <small>נחשב],</small> <strong>ו</strong>נמצא שאותו נגר והגלוסטרא שבראשו <strong>מנא</strong> של ה<strong>חצר</strong> הוא ו<strong>בחצר קא</strong> <small>[הוא]</small> ש<strong>מטלטל</strong> אותו, ומותר הדבר.
 ולענין <strong>מדוכה</strong> — הלכה זו כ<strong>ר' נחמיה היא,</strong> שהוא סבור <strong>שכל הכלים אינם ניטלים בשבת אלא לצורך השימוש להם הם מיועדים בדרך כלל, אם הוא מלאכה מותרת.</strong>
 <big>א משנה</big> <strong>כל הכלים ניטלין לצורך ושלא לצורך. ר' נחמיה אומר: אין</strong> הכלים <strong>ניטלין אלא לצורך.</strong>
 <big>ב גמרא</big> ושואלים: <strong>מאי</strong> <small>[מה,</small> פירוש<small>]</small> <strong>"לצורך" ומאי</strong> <small>[ומה</small> פירוש<small>]</small> <strong>"שלא לצורך"?</strong>
 <strong>אמר רבה: "לצורך"</strong> משמעו — <strong>דבר שמלאכתו להיתר</strong> שמותר לטלטלו <strong>לצורך גופו,</strong> כלומר שצריך לגופו של אותו כלי לצורך מלאכת היתר. <strong>"שלא לצורך"</strong> משמעו לענין זה — שלא לצורך גופו, אלא <strong>דבר שמלאכתו להיתר לצורך מקומו, ו</strong>אולם <strong>דבר שמלאכתו לאיסור, לצורך גופו</strong> — <strong>אין</strong> <small>[כן]</small> הותר לטלטלו, ואולם <strong>לצורך מקומו</strong> — <strong>לא. ואתא</strong> <small>[ובא]</small> <strong>ר' נחמיה למימר</strong> <small>[לומר]</small> כי <strong>אפילו דבר שמלאכתו להיתר, לצורך גופו</strong> — <strong>אין</strong> <small>[כן],</small> <strong>לצורך מקומו</strong> — <strong>לא. אמר ליה</strong> <small>[לו]</small> <strong>רבא: לצורך מקומו, "שלא לצורך" קרית ליה</strong> <small>[קורא אתה לו]?!</small> הרי לצורך הוא!
 <strong>אלא אמר רבא:</strong> כך יש לפרש: <strong>"לצורך"</strong> משמעו — <strong>דבר שמלאכתו להיתר,</strong> והותר לטלטלו <strong>בין לצורך גופו בין לצורך מקומו. "שלא לצורך"</strong> משמעו — שאין צורך בו לא לגופו ולא למקומו, <strong>ו</strong>אולם שכוונתו לטלטלו ממקומו <strong>אפילו מחמה לצל</strong> כדי לשמור על שלימותו. <strong>ודבר שמלאכתו לאיסור, לצורך גופו ולצורך מקומו</strong> — <strong>אין</strong> <small>[כן]</small> מותר לטלטלו, אבל <strong>מחמה לצל</strong> — <strong>לא. ואתא</strong> <small>[ובא]</small> <strong>ר' נחמיה למימר</strong> <small>[לומר]:</small> <strong>ואפילו דבר שמלאכתו להיתר, לצורך גופו ולצורך מקומו</strong> — <strong>אין</strong> <small>[כן]</small> הותר לטלטלו, ואולם <strong>מחמה לצל</strong> — <strong>לא.</strong>
 ומסופר כי <strong>יתיב</strong> <small>[ישבו]</small> <strong>רב ספרא ורב אחא בר הונא ורב הונא בר חנינא, ויתבי וקאמרי</strong> <small>[וישבו ואמרו]:</small> <strong>ל</strong>פירוש <strong>רבה אליבא</strong> <small>[על פי שיטת]</small> <strong>ר' נחמיה</strong> האומר כי אפילו דבר שמלאכתו ליתר לצורך מקומו אסור לטלטלו, אם כן <strong>הני</strong> <small>[אלה]</small> ה<strong>קערות</strong> הריקות <strong>היכי מטלטלינן</strong> <small>[כיצד מטלטלים אנו]</small> אותן? <strong>אמר להו</strong> <small>[להם]</small> <strong>רב ספרא: מידי דהוה</strong> <small>[כשם</small> <strong>שהוא]</strong> ב<strong>גרף של רעי</strong> (כלי של אשפה) שמטלטלים אותו מפני שהוא מאוס.
 מסופר ש<strong>אמר ליה</strong> <small>[לו]</small> <strong>אביי לרבה</strong> אותו ענין עצמו, <strong>למר אליבא</strong> <small>[ל</small>פירוש <small>אדוני לשיטת]</small> <strong>ר' נחמיה, הני</strong> <small>[אלה]</small> ה<strong>קערות</strong> הריקות <strong>היכי מטלטלינן להו</strong> <small>[כיצד מטלטלים אנו אותן]?</small> <strong>אמר ליה</strong> <small>[לו]:</small> <strong>רב ספרא חברין תרגמה</strong> <small>[חברנו הסבירה]:</small> <strong>מידי דהוה</strong> <small>[כשם שהוא]</small> ב<strong>גרף של רעי.</strong>
 <big>ג</big> <strong>איתיביה</strong> <small>[הקשה לו]</small> <strong>אביי לרבא</strong> על ההסבר שלו במשנתנו, מן הברייתא: <strong>מדוכה, אם יש בה שום</strong> — <strong>מטלטלין אותה</strong> בשבת, <strong>ואם לאו</strong> <small>[לא]</small> — <strong>אין מטלטלין אותה.</strong> נמצא שיש כלי האסור בשבת בכל טילטול! ענה לו: <strong>הכא במאי עסקינן</strong> <small>[כאן במה אנו עוסקים]</small> — בטלטול <strong>מחמה לצל</strong> שהוא אסור אף לפירוש רבא לדעת הכל. ועוד <strong>איתיביה</strong> <small>[הקשה לו]</small> ממה ששנינו במשנה: <strong>ושוין</strong> בית שמאי ובית הלל בעלי, <strong>שאם קיצב</strong> (חתך) ביום טוב <strong>עליו</strong> כבר <strong>בשר</strong> שזקוק לו בחג <strong>שאסור לטלטלו</strong> יותר בחג! והשיב רבא: <strong>הכא נמי</strong> <small>[כאן גם כן]</small> מדובר בטלטול <strong>מחמה לצל.</strong>
 והקשה עוד: <strong>והא דתנן</strong> <small>[וזו ששנינו</small> במשנה<small>]:</small> <strong>אין סומכין את הקדירה בבקעת</strong> (חתיכת עץ) <strong>וכן בדלת</strong> אין סומכים אותה בבקעת. <strong>והא</strong> <small>[והרי]</small> <strong>בקעת</strong> ש<strong>ביום טוב דבר שמלאכתו להיתר הוא,</strong> שהרי מותרת בטלטול כדי להסיק בה את התנור, <strong>אלמא</strong> <small>[מכאן]</small> ש<strong>דבר שמלאכתו להיתר</strong> יש מי שסבור ש<strong>בין לצורך גופו בין לצורך מקומו</strong> — <strong>אסור</strong> לטלטלו, ולשיטת רבא אף ר' נחמיה אינו סבור כן! ענה רבא: <strong>התם, מאי טעמא</strong> <small>[שם, מהו טעם</small> הדבר<small>]</small> — <strong>כיון</strong> ש<strong>בשבת דבר שמלאכתו לאיסור הוא,</strong> והבקעת מוקצה משימוש, <strong>גזירה</strong> הוא שגזרו <strong>שתהא אסורה בטלטול אף ביום טוב אטו</strong> <small>[משום]</small> <strong>שבת.</strong>
 <strong>וכי תימא</strong> <small>[ואם תאמר]:</small> ב<strong>שבת גופיה תישתרי</strong> <small>[עצמה תותר]</small> הבקעת בטלטול, <strong>דהא</strong> <small>[שהרי]</small> <strong>דבר שמלאכתו לאיסור, לצורך גופו ולצורך מקומו שרי</strong> <small>[מותר]</small> — אפשר לענות על כך: <strong>הני מילי היכא דאיכא</strong> <small>[דברים אלה</small> שהותר בכגון זה לטלטל <small>אמורים</small> דווקא <small>היכן שיש]</small> <strong>תורת כלי עליו,</strong> ואולם <strong>היכא דליכא</strong> <small>[במקום שאין]</small> <strong>תורת כלי עליו</strong> — <strong>לא.</strong>
 <big>ד</big> ושואלים: <strong>ומי גזרינן</strong> <small>[והאם גוזרים אנו]</small> ביום טוב משום שבת? <strong>והתנן</strong> <small>[והרי שנינו</small> במשנה<small>]:</small> <strong>משילין</strong> (משליכים) <strong>פירות</strong> מן הגג <strong>דרך ארובה ביום טוב, אבל לא בשבת,</strong> והרי שאין גוזרים ואומרים שכל האסור בשבת יהא אסור ביום טוב!
 ומקשים לצד שני: <strong>ומי לא גזרינן</strong> <small>[והאם אין אנו גוזרים]?</small> <strong>והתנן</strong> <small>[והרי שנינו</small> במשנה<small>]:</small> <strong>אין בין יום טוב לשבת אלא</strong> היתר הכנת <strong>אוכל נפש בלבד,</strong> נמצא שבכל דבר אחר מקפידים להשוות את דיני שבת ויום טוב!
 <strong>אמר רב יוסף: לא קשיא</strong> <small>[אין</small> זה <small>קשה],</small> ויש לומר כי <strong>הא</strong> <small>[זו,</small> המשנה האוסרת<small>]</small> — שיטת <strong>ר' אליעזר</strong> היא, ואילו <strong>הא</strong> <small>[זו</small> המשנה המתירה<small>]</small> — <strong>ר' יהושע. דתניא</strong> <small>[ש</small>כן <small>שנינו</small> בברייתא<small>]:</small> שתי בהמות שהן אם ובת, ויש בהן איסור <strong>"אותו ואת בנו</strong> לא תשחטו ביום אחד <strong>"שנפלו לבור</strong> ביום טוב, <strong>ר' אליעזר אומר: מעלה את הראשון</strong> — <strong>על מנת לשוחטו, ושוחטו. והשני</strong> — <strong>עושה לו פרנסה</strong> (נותן לו מזון) <strong>במקומו בשביל שלא ימות. ר' יהושע אומר: מעלה את הראשון</strong> — <strong>על מנת לשוחטו, ואינו שוחטו, ומערים</strong> ואומר שנמלך בדעתו והחליט לשחוט את השני <strong>ומעלה את השני, רצה</strong> — את <strong>זה שוחט. רצה</strong> — את <strong>זה שוחט.</strong> נמצא שהתיר ר' יהושע דברים ביום טוב משום הפסד, ולא גזר בהם.
 ודוחים: <strong>ממאי</strong> <small>[ממה]</small> סבור אתה שכן הוא? <strong>דילמא</strong> <small>[שמא]</small> <strong>עד כאן לא</strong> שמענו כי <strong>קאמר</strong> <small>[אמר]</small> <strong>ר' אליעזר התם</strong> <small>[שם]</small> <strong>אלא</strong> במקום ש<strong>אפשר</strong> להציל את הבהמה במקומה על <strong>ידי פרנסה, אבל היכא דלא</strong> <small>[שאי]</small> <strong>אפשר ל</strong>הצילה על ידי <strong>פרנסה</strong> במקומה — <strong>לא.</strong>
 <strong>אי נמי</strong> <small>[או גם כן]</small> <strong>עד כאן לא</strong> שמענו כי <strong>קאמר</strong> <small>[אמר]</small> <strong>ר' יהושע התם</strong> <small>[שם]</small> אלא במקום ש<strong>אפשר בהערמה, אבל היכא</strong> <small>[היכן,</small> במקום<small>]</small> <strong>דלא</strong> <small>[שאי]</small> <strong>אפשר בהערמה</strong> — <strong>לא</strong> התיר!
 <strong>אלא אמר רב פפא: לא קשיא</strong> <small>[אין</small> זה <small>קשה],</small> ויש לומר כי <strong>הא</strong> <small>[זו,</small> משנה אחת<small>]</small> — כדעת <strong>בית שמאי,</strong> ו<strong>הא</strong> <small>[זו,</small> האחרת<small>]</small> — כדעת <strong>בית הלל. דתנן</strong> <small>[ש</small>כן <small>שנינו</small> במשנה<small>],</small> <strong>בית שמאי אומרים:</strong>
## דף קכד:
 <strong>אין מוציאין את הקטן ואת הלולב ואת ספר תורה לרשות הרבים</strong> ביום טוב, <strong>ובית הלל מתירין.</strong> הרי שהתירו בית הלל ביום טוב הוצאה שלא לצורך אוכל נפש.
 ודוחים: <strong>אימר דשמעת להו</strong> <small>[אמור ששמעת אותם]</small> את <strong>בית שמאי</strong> שהם אוסרים, רק לענין <strong>הוצאה</strong> מרשות לרשות שאומרים כן, ואולם בענין איסור <strong>טלטול מי שמעת להו</strong> <small>[האם שמעת אותם]?</small> נימוק זה נדחה מיד: <strong>וטלטול גופיה לאו</strong> <small>[עצמו האם לא]</small> גזירה <strong>משום</strong> איסור <strong>הוצאה היא?!</strong> והאוסר בהוצאה, ודאי אוסר בטלטול.
 <big>א</big> ומוסיפים: <strong>ואף רב סבר לה להא</strong> <small>[סבור כ</small>הלכה <small>זו]</small> של <strong>רבא.</strong> ש<strong>אמר רב:</strong> לטלטל <strong>מר</strong> (מעדר) על מנת <strong>שלא יגנב</strong> — <strong>זהו טלטול שלא לצורך, ואסור.</strong> ונדייק מכאן: <strong>טעמא</strong> <small>[הטעם</small> דווקא<small>]</small> <strong>שלא יגנב, אבל לצורך גופו ו</strong>כן <strong>לצורך מקומו</strong> — <strong>מותר.</strong>
 ומקשים: <strong>איני</strong> <small>[וכי כן הוא]?!</small> <strong>והא</strong> <small>[והרי]</small> <strong>רב כהנא איקלע לבי</strong> <small>[הזדמן לבית]</small> <strong>רב ואמר: אייתו ליה שותא</strong> <small>[הביאו לו רשת]</small> <strong>לכהנא ליתיב עליה</strong> <small>[</small>ש<small>ישב עליה].</small> <strong>לאו למימרא</strong> <small>[האם אין זה לומר]</small> ש<strong>דבר שמלאכתו לאיסור, לצורך גופו</strong> — <strong>אין,</strong> <small>[כן],</small> מותר לטלטלו, ו<strong>לצורך מקומו</strong> — <strong>לא!</strong>
 ומתרצים: <strong>הכי</strong> <small>[כך]</small> <strong>אמר להו</strong> <small>[להם]:</small> <strong>שקולו שותא מקמי</strong> <small>[הוציאו</small> את ה<small>רשת מלפני]</small> <strong>כהנא.</strong> ונמצא אם כן שהיה זה טלטול לצורך מקומה. <strong>ואי בעית אימא</strong> <small>[ואם תרצה אמור]:</small> <strong>התם</strong> <small>[שם]</small> היתה זו הוצאה <strong>מחמה לצל,</strong> שהיתה מונחת במקום שעלולה היתה להינזק שם, וכיון שאפשר היה לחשוב שבשל כך טילטלוה, והרואה היה עלול ללמוד שבכגון זה הותר הטלטול, לכך פירש רב שמטלטלים את הרשת לצורך מקומה.
 ומסופר: <strong>רב מרי בר רחל הוה ליה ההיא בי סדיותא בשמשא</strong> <small>[היו לו כרי לבד מונחים בשמש]</small> בשבת. <strong>אתא לקמיה</strong> <small>[בא</small> רב מרי <small>לפני]</small> <strong>רבא. אמר ליה</strong> <small>[לו]:</small> <strong>מהו</strong> הדין לענין ההיתר <strong>לטלטולינהו</strong> <small>[לטלטלם]?</small> <strong>אמר ליה</strong> <small>[לו]</small> רבא: <strong>שרי</strong> <small>[מותר].</small> <strong>אמר ליה</strong> <small>[לו]</small> רב מרי: <strong>אית</strong> <small>[יש]</small> <strong>לי</strong> גם <strong>אחרינא</strong> <small>[אחרים],</small> ואיני זקוק לכרים אלה דווקא. אמר לו רבא: בכל אופן <strong>חזו</strong> <small>[ראויים]</small> הכרים <strong>לאורחים.</strong> אמר לו רב מרי: <strong>אית</strong> <small>[יש]</small> <strong>לי נמי</strong> <small>[גם כן]</small> אחרים <strong>ל</strong>צורך ה<strong>אורחים.</strong> ונמצא שאינו מטלטל אלא לצורך הכרים. <strong>אמר ליה</strong> <small>[לו]</small> רבא: <strong>גלית אדעתך</strong> <small>[גילית דעתך]</small> ש<strong>כ</strong>שיטת <strong>רבה סבירא לך</strong> <small>[סבור אתה],</small> ומאחר וכן <strong>לכולי עלמא</strong> — <strong>שרי</strong> <small>[לכל העולם</small> — <small>מותר]</small> לטלטל בכגון זה, ואולם <strong>לדידך</strong> — <strong>אסיר</strong> <small>[</small><small>לך</small> — <small>אסור],</small> שאין אומרים לאדם לעשות דבר שלדעתו יש בו איסור.
 <strong>אמר ר' אבא</strong> שכך <strong>אמר ר' חייא בר אשי</strong> שכך <strong>אמר רב: מכבדות</strong> (מטאטאים) <strong>של מילתא</strong> (בגדים) — <strong>מותר לטלטלן בשבת,</strong> מפני שמותר להשתמש בהן, <strong>אבל של</strong> כפות ענפי <strong>התמרה</strong> — <strong>לא.</strong> מפני שאסור לטאטא בהן מחשש השוואת גומות.
 <strong>ר' אלעזר אומר: אף של תמרה</strong> הותרו בטלטול. ושואלים: <strong>במאי עסקינן</strong> <small>[במה אנו עוסקים]?</small> <strong>אילימא</strong> <small>[אם תאמר]</small> כי רוצה לטלטלן <strong>לצורך גופו ו</strong>כן <strong>לצורך מקומו</strong> — האם <strong>בהא לימא</strong> <small>[בזה יאמר]</small> <strong>רב</strong> כי <strong>של תמרה לא</strong> יטלטל? <strong>והא</strong> <small>[והרי]</small> <strong>רב כ</strong>שיטת <strong>רבא סבירא ליה</strong> <small>[סבור הוא]</small> לענין זה. <strong>אלא</strong> יש לפרש שמדובר בטלטול <strong>מחמה לצל,</strong> שאותם מטאטאים נמצאים במקום שהם עלולים להינזק. ואולם עדיין יש לתמוה: <strong>בהא לימא</strong> <small>[בזו יאמר]</small> <strong>ר' אלעזר</strong> כי <strong>אף של תמרה</strong> מותר? ומתרצים: <strong>לעולם</strong> מדובר בטלטול <strong>מחמה לצל,</strong> ו<strong>אימא</strong> <small>[אמור,</small> תקן<small>]:</small> <strong>וכן אמר ר' אלעזר,</strong> כדברי רב, שאסור.
 <big>ב משנה</big> <strong>כל הכלים הניטלין בשבת</strong> — אף <strong>שבריהן,</strong> אם נשברו, <strong>ניטלין עמהן, ובלבד שיהו עושין</strong> (ראויים לעשות) <strong>מעין מלאכה</strong> כלשהי.
 כגון: <strong>שברי עריבה</strong> (קערה גדולה) שנוטלים <strong>לכסות בהן את פי החבית,</strong> או <strong>שברי</strong> כלי <strong>זכוכית לכסות בהן את פי הפך.</strong>
 ואילו <strong>ר' יהודה אומר: בלבד שיהו עושין מעין מלאכתן</strong> הראשונה ולא מלאכה אחרת, כגון: <strong>שברי עריבה</strong> צריך שיהיו ראויים <strong>לצוק לתוכן מקפה</strong> (מרק), <strong>ושל זכוכית</strong> שיהיו ראויים <strong>לצוק לתוכן שמן.</strong>
 <big>ג גמרא</big> <strong>אמר רב יהודה</strong> שכך <strong>אמר שמואל: מחלוקת</strong> זו ששנינו במשנה ב<strong>שנשברו</strong> הכלים <strong>מערב שבת, דמר סבר</strong> <small>[שחכם זה,</small> ר' יהודה, <small>סבור]</small> אם <strong>מעין מלאכתן</strong> הקודמת עושים — <strong>אין</strong> <small>[כן,</small> מותר<small>],</small> <strong>מעין מלאכה אחרת</strong> — <strong>לא. ומר סבר</strong> <small>[וחכם זה,</small> חכמים <small>סבור]:</small> <strong>אפילו</strong> אם עושים רק <strong>מעין מלאכה אחרת</strong> גם כן מותר.
 <strong>אבל</strong> אם <strong>נשברו בשבת</strong> — <strong>דברי הכל מותרין.</strong> וטעם הדבר: <strong>הואיל ומוכנין</strong> היו לפני שבירתם <strong>על גבי</strong> (אגב, בגלל) <strong>אביהן</strong> (הכלי השלם) — <strong>מותר</strong> לטלטל אף את שבריו.
 <strong>מותיב</strong> <small>[מקשה]</small> <strong>רב זוטראי</strong> ממה ששנינו: <strong>מסיקין</strong> אש ביום טוב <strong>בכלים</strong> שלמים, <strong>ואין מסיקין בשברי כלים.</strong>
 ויש לברר: ש<strong>נשברו אימת</strong> <small>[מתי]?</small> <strong>אילימא</strong> <small>[אם תאמר]</small> ש<strong>נשברו מערב יום טוב</strong> — מדוע אסור להסיק בהם? הלא <strong>עצים בעלמא נינהו</strong> <small>[סתם הם]!</small> <strong>אלא לאו</strong> <small>[האם לא]</small> מדובר באופן שנשברו <strong>ביום טוב, וקתני</strong> <small>[ושנינו]:</small> <strong>מסיקין בכלים ואין מסיקים בשברי כלים!</strong> הרי שבדבר שנשבר ביום טוב, וכל שכן בשבת, יש בו צד חומרה יתירה!
 <strong>אלא אי איתמר, הכי איתמר</strong> <small>[אם נאמר, כך נאמר],</small> <strong>אמר רב יהודה</strong> שכך <strong>אמר שמואל: מחלוקת שנשברו בשבת, דמר סבר</strong> <small>[שחכם זה,</small> חכמים, <small>סבור]</small> <strong>מוכן הוא</strong> מבעוד יום אגב הכלי השלם, <strong>ומר סבר</strong> <small>[וחכם זה,</small> ר' יהודה <small>סבור]</small> ש<strong>נולד הוא,</strong> שכיון שלא היו שברים אלה קודם לכן הריהם כמציאות חדשה שנולדה עתה, ומוקצים משימוש, <strong>אבל</strong> אם נשברו <strong>מערב שבת</strong> — ל<strong>דברי הכל</strong> הם <strong>מותרין</strong> בטלטול, <strong>הואיל והוכנו למלאכה</strong> כלשהי <strong>מבעוד יום.</strong>
 באותו ענין בדיני יום טוב <strong>תני חדא</strong> <small>[שנויה</small> ברייתא <small>אחת]:</small> <strong>מסיקין בכלים, ואין מסיקין בשברי כלים. ותניא אידך</strong> <small>[ושנויה</small> ברייתא <small>אחרת]:</small> <strong>כשם שמסיקין בכלים, כך מסיקין בשברי כלים. ותניא אידך</strong> <small>[ושנויה</small> ברייתא <small>אחרת]:</small> <strong>אין מסיקין לא בכלים ולא בשברי כלים.</strong>
 ואת הסתירה בין הברייתות מסבירים כך: <strong>הא</strong> <small>[</small>ברייתא <small>זו]</small> המבדילה בין כלים לשברי כלים — כדעת <strong>ר' יהודה</strong> הסובר שיש דין מוקצה. <strong>הא</strong> <small>[</small>ברייתא <small>זו]</small> המתירה הכל — כדברי <strong>ר' שמעון</strong> שאינו מקבל איסור מוקצה. <strong>הא</strong> <small>[</small>ברייתא <small>זו]</small> האוסרת הכל — כ<strong>ר' נחמיה,</strong> האוסר לטלטל בשבת כלי שלא לצורכו המיוחד לו.
 <big>ד</big> <strong>אמר רב נחמן: הני ליבני דאישתיור מבניינא</strong> — <strong>שרי לטלטולינהו, דחזו למיזגא עלייהו</strong> <small>[לבנים אלה שנשארו מן הבנין</small> — <small>מותר לטלטלן</small> בשבת, משום <small>ש</small>הן <small>ראויות לשבת עליהם].</small> ואם <strong>שרגינהו</strong> <small>[סידרן</small> בערימה <strong>]</strong> — <strong>ודאי אקצינהו</strong> <small>[</small><small>הקצה אותן]</small> מדעתו, ואסורות בטלטול משום מוקצה.
 <strong>אמר רב נחמן</strong> שכך <strong>אמר שמואל:</strong> חתיכת <strong>חרס קטנה</strong> — <strong>מותר לטלטל</strong> אותה בשבת <strong>בחצר,</strong> לפי שהיא רשות היחיד, <strong>אבל בכרמלית</strong> — <strong>לא.</strong> שכרגיל אין מה לעשות בחרס זה. <strong>ורב נחמן דידיה</strong> <small>[</small>מדעתו <small>שלו]</small> <strong>אמר: אפילו בכרמלית</strong> מותר, <strong>אבל ברשות הרבים</strong> — <strong>לא. ורבא אמר: אפילו ברשות הרבים</strong> מותר.
 <strong>ואזדא</strong> <small>[והלך]</small> <strong>רבא לטעמיה</strong> <small>[לטעמו,</small> לשיטתו<small>].</small> ש<strong>רבא הוה קאזיל בריתקא</strong> <small>[היה הולך ברחוב]</small> ב<strong>מחוזא, אתווסאי מסאניה טינא</strong> <small>[</small>ו<small>נתלכלכו נעליו בטיט].</small> <strong>אתא שמעיה, שקל חספא וקא מכפר ליה</strong> <small>[בא שמשו, לקח חרס</small> מן הרחוב <small>וגירד אותו</small> את הטיט<small>].</small> <strong>רמו ביה רבנן קלא</strong> <small>[הרימו בו חכמים קול</small> לגעור בו<small>].</small> <strong>אמר</strong> רבא: <strong>לא מיסתייא</strong> <small>[די]</small> להם ש<strong>לא גמירי</strong> <small>[למדו],</small> <strong>מיגמר נמי מגמרי</strong> <small>[ללמד</small> לאחרים <small>הם גם כן מלמדים]?!</small> <strong>אילו בחצר הוה</strong> <small>[היה]</small> החרס <strong>— מי</strong> <small>[האם]</small> <strong>לא הוה חזיא לכסויי ביה מנא</strong> <small>[היה ראוי לכסות בו כלי]?</small> <strong>הכא נמי</strong> — <strong>חזיא לדידי</strong> <small>[כאן גם כן ראוי</small> היה החרס <small>בשבילי],</small> ואין לאסור את טלטולו.
 <big>ה</big> <strong>אמר רב יהודה</strong> שכך <strong>אמר שמואל: מגופת חבית שנכתתה</strong> (נשברה) — <strong>מותר לטלטל</strong> אותה <strong>בשבת. תניא נמי הכי</strong> <small>[שנויה</small> ברייתא <small>גם כן כך]:</small> <strong>מגופה שנכתתה</strong> — <strong>היא ושבריה מותר לטלטלה בשבת. ו</strong>אולם <strong>לא יספות</strong> (ישבור) <strong>ממנה שבר לכסות בה את הכלי ו</strong>כן <strong>לסמוך בה</strong> את <strong>כרעי המטה. ואם זרקה באשפה</strong> — <strong>אסור</strong> לטלטלה עוד, לפי שהקצה אותה מדעתו.
 <strong>מתקיף לה</strong> <small>[על כך]</small> <strong>רב פפא: אלא מעתה,</strong> אם <strong>זריק ליה לגלימיה</strong> <small>[יזרוק אותה את גלימתו]</small> באשפה <strong>האם הכי נמי</strong> <small>[כך גם כן]</small> תאמר ש<strong>אסור</strong> לטלטלה משום מוקצה?! והלא הגלימה ראויה עדיין לשימוש, והרי שלא בדעתו תלוי הדבר. <strong>אלא אמר רב פפא</strong>
## דף קכה.
 <strong>אם זרקה</strong> לגלימה בערב שבת <strong>מבעוד יום לאשפה</strong> — <strong>אסורה</strong> בטלטול בשבת, שגילה דעתו מאתמול שמבטלה ומקצה אותה מן השימוש.
 <strong>אמר בר המדורי</strong> שכך <strong>אמר שמואל: קרומיות</strong> (שיירים) <strong>של מחצלת</strong> — <strong>מותר לטלטלם בשבת.</strong> ושואלים: <strong>מאי טעמא</strong> <small>[מה טעם]</small> הדבר? <strong>אמר רבא: בר המדורי אסברא</strong> <small>[הסביר]</small> <strong>לי</strong> את טעם הדבר, והוא: ה<strong>מחצלת גופא למאי חזיא</strong> <small>[עצמה למה</small> היא <small>ראויה]</small> — <strong>לכסויי ביה עפרא</strong> <small>[לכסות בה עפר],</small> <strong>הני נמי חזיין לכסויי בהו</strong> <small>[אלה</small> השברים <small>גם כן ראויים לכסות בהם]</small> את ה<strong>טינופת.</strong>
 <strong>אמר ר' זירא</strong> שכך <strong>אמר רב: שירי פרוזמיות</strong> (מיני בגדים) — אסור <strong>לטלטלן בשבת. אמר אביי:</strong> מדובר כאן <strong>במטלניות</strong> (מטליות קטנות) <strong>שאין בהן שלש על שלש</strong> אצבעות, <strong>דלא חזיין</strong> <small>[שאינן ראויות]</small> לשימוש <strong>לא לעניים ולא לעשירים.</strong>
 <big>א</big> <strong>תנו רבנן</strong> <small>[שנו חכמים]</small> בתוספתא: <strong>שברי תנור ישן הרי הן</strong> ניטלים בשבת בחצר, <strong>ככל</strong> שאר <strong>הכלים הניטלין</strong> בשבת <strong>בחצר,</strong> אלו <strong>דברי ר' מאיר. ר' יהודה אומר: אין ניטלין. העיד ר' יוסי משום</strong> (בשם) <strong>ר' אליעזר בן יעקב על שברי תנור ישן שניטלין בשבת, ועל כיסויו שאינו צריך בית יד.</strong>
 ושואלים: <strong>במאי קמיפלגי</strong> <small>[במה,</small> באיזה עקרון <small>הם חולקים]?</small> <strong>אמר אביי: בעושין מעין מלאכה, ו</strong>אולם <strong>אין עושין מעין מלאכתן</strong> הראשונה <strong>קמיפלגי</strong> <small>[נחלקו],</small> אם מותר שבר כלי כזה בשימוש. <strong>ואזדא</strong> <small>[והלך]</small> <strong>ר' יהודה לטעמיה</strong> <small>[לטעמו,</small> לשיטתו<small>],</small> <strong>ור' מאיר לטעמיה</strong> <small>[לטעמו,</small> לשיטתו<small>]</small> כשם שנחלקו במשנתנו.
 <strong>מתקיף לה</strong> <small>[הקשה על כך]</small> <strong>רבא: אי הכי, אדמיפלגי</strong> <small>[עד ש</small>הם <small>נחלקים]</small> <strong>בשברי תנור, ליפלגו</strong> <small>[שיחלקו]</small> <strong>בשברי כלים בעלמא</strong> <small>[בכלל]</small> ומדוע דווקא בתנור?
 <strong>אלא אמר רבא: בשברי דהאי</strong> <small>[זה]</small> ה<strong>תנור</strong> המיוחד <strong>קמיפלגי</strong> <small>[חלוקים הם].</small> <strong>דתנן</strong> <small>[ש</small>כן <small>שנינו</small> במשנה<small>]:</small> תנור של חרס שלא הדביקו, כרגיל בתנורים, בטיט לאדמה, אלא <strong>נתנו על פי הבור או על פי הדות</strong> (בור שקירותיו בנויים) <strong>ונתן שם אבן</strong> בין קיר הבור לתנור להחזיק את התנור במקומו, <strong>ר' יהודה אומר: אם מסיק מלמטה</strong> בתוך הבור <strong>והוא</strong> התנור <strong>נסוק</strong> על ידי כך <strong>מלמעלה</strong> — <strong>טמא,</strong> שכן התנור משמש לצורכו וכלי שלם הוא, הראוי לקבל טומאה. <strong>ואם לאו</strong> <small>[לא],</small> שאינו מהודק עד כדי כך ובשל כך אף אינו ניסוק למעלה — <strong>טהור,</strong> שהוא כתנור שלא נגמרה מלאכתו. <strong>וחכמים אומרים: הואיל והוסק מכל מקום</strong> — <strong>טמא,</strong> שכן הוא משמש לתפקידו.
 <strong>ובמאי קמיפלגי</strong> <small>[ובמה,</small> באיזה ענין <small>נחלקו]</small> — <strong>בהאי קרא</strong> <small>[בפסוק זה]:</small> <strong>"</strong>וכל אשר יפול מנבלתם עליו יטמא <strong>תנור וכירים יתץ טמאים הם וטמאים יהיו לכם"</strong> (ויקרא יא, לה). <strong>שר' יהודה סבר</strong> <small>[סבור]:</small> תנור ה<strong>מחוסר נתיצה,</strong> כלומר, שהוא שלם, ואפשר לשבור אותו — <strong>טמא,</strong> זהו המקבל טומאה. ואילו <strong>שאין מחוסר נתיצה,</strong> אלא אינו עומד במקום ראוי כל צרכו והריהו כבר כשבור ממילא — <strong>טהור</strong> הוא, אינו מקבל טומאה. <strong>ורבנן סברי</strong> <small>[ו</small>אילו <small>חכמים סבורים]</small> שבא הפסוק להוסיף: <strong>"טמאים יהיו לכם"</strong> — <strong>מכל מקום</strong> ובכל דרך.
 ושואלים: <strong>ורבנן נמי, הכתיב</strong> <small>[ו</small>לדעת <small>חכמים</small> גם כן <small>הרי נאמר]</small> <strong>"יתץ",</strong> ומדוע אינם מפרשים כר' יהודה? ומסבירים: את הפסוק <strong>ההוא</strong> הם מבינים <strong>לאידך גיסא</strong> <small>[לצד אחר],</small> <strong>דסלקא דעתך אמינא</strong> <small>[שיעלה על דעתך לומר]:</small> <strong>כיון דחבריה בארעא</strong> <small>[שחיברו בארץ]</small> — <strong>כגופא דארעא דמי</strong> <small>[כגוף הארץ נחשב],</small> וכל דבר המחובר לארץ חיבור של קבע אינו מקבל טומאה, על כן <strong>קא משמע לן</strong> <small>[השמיע לנו]</small> כי כיון שאפשר לנתקו הריהו טמא.
 ושואלים: <strong>ואידך נמי, הכתיב</strong> <small>[ו</small>הצד <small>האחר,</small> ר' יהודה, <small>גם כן, הלא נאמר]</small> <strong>"טמאים יהיו לכם "!</strong> ומתרצים: <strong>ההיא,</strong> דבר זה מבין הוא <strong>כ</strong>דברי <strong>רב יהודה</strong> ש<strong>אמר</strong> בשם <strong>שמואל.</strong> ש<strong>אמר רב יהודה</strong> שכך <strong>אמר שמואל : מחלוקת</strong> ר' יהודה וחכמים היא דווקא <strong>בהיסק ראשון.</strong> כלומר, שהיה התנור עדיין חרס שלא נתייבש כל צרכו ולא הוסק מעולם, והיסקו הראשון הוא העושה אותו כלי, <strong>אבל בהיסק שני</strong> אין הם חולקים, ו<strong>אפילו תלוי בצואר גמל</strong> — טמא.
 <strong>אמר עולא: והיסק ראשון לרבנן</strong> <small>[ל</small>דעת <small>חכמים],</small> <strong>אפילו תלוי בצואר גמל,</strong> כיון שניסוק הריהו תנור לכל דבר, וטמא.
 <strong>מתקיף לה</strong> <small>[מקשה עליה]</small> על סברה זו <strong>רב אשי: אי הכי, אדמיפלגי</strong> <small>[אם כך, עד שנחלקו]</small> <strong>בשברי תנור, ליפלגו</strong> <small>[שיחלקו]</small> <strong>בתנור גופה</strong> <small>[עצמו].</small> <strong>השתא</strong> <small>[עכשיו]</small> הרי <strong>תנור גופה</strong> <small>[עצמו]</small> <strong>ל</strong>שיטת <strong>ר' יהודה לא הוי מנא</strong> <small>[אין הוא</small> נחשב <small>כלי],</small> אם כן <strong>שבריו מיבעיא</strong> <small>[נצרך לומר</small> שאינם כלי<small>]?!</small>
 <strong>אלא אמר רב אשי: לעולם</strong> יש לפרש <strong>כדאמרן מעיקרא</strong> <small>[כמו שאמרנו מתחילה]</small> שמדובר בשברי כל תנור שהוא <strong>ו</strong>משברי תנור אלה <strong>עושה מעשה טפקא</strong> (כעין רעף חרס שצולים עליו), <strong>ו</strong>כך יש להבין: <strong>ר' מאיר לדבריו</strong> של <strong>ר' יהודה קאמר</strong> <small>[אמר],</small> וכך אמר: <strong>לדידי</strong> <small>[לשיטתי]</small> <strong>אפילו ב</strong>שברים ה<strong>עושין מעין מלאכה</strong> כלשהי יש לומר שהם מותרים בטלטול, <strong>אלא לדידך, אודי</strong> <small>[לשיטתך,</small> <strong>הודה] לי מיהא</strong> <small>[לפחות]</small> <strong>דכהאי גוונא</strong> <small>[שבכגון זה]</small> <strong>מלאכתו הוא!</strong> שהרי אף השברים עשויים לשמש לאפייה!
 <strong>ור' יהודה</strong> דוחה: <strong>לא דמי</strong> <small>[אינו דומה],</small> שכן <strong>התם</strong> <small>[שם]</small> בתנור שלם — <strong>הסקו מבפנים,</strong> ואילו <strong>הכא</strong> <small>[כאן]</small> בשבר — <strong>הסקו מבחוץ,</strong> וכן <strong>התם</strong> <small>[שם]</small> כשהתנור שלם — החלק הוא <strong>מעומד,</strong> ואילו <strong>הכא</strong> <small>[כאן]</small> — השבר <strong>לאו</strong> <small>[לא]</small> <strong>מעומד</strong> הוא ולכן אינו משמש מעין מלאכתו.
 <big>ב</big> באותה תוספתא הובא ש<strong>העיד ר' יוסי משום</strong> (בשם) <strong>ר' אליעזר בן יעקב על שברי תנור ישן שניטלין בשבת, ועל כיסויו</strong> של תנור <strong>שאינו צריך בית יד,</strong> שהוא נחשב ככלי ראוי לטלטול כמות שהוא. <strong>אמר רבינא: כמאן מטלטלינן האידנא כיסוי דתנורי</strong> <small>[כ</small>שיטת <small>מי מטלטלים אנו עתה כיסויי תנורים]</small> של <strong>מתא מחסיא</strong> ש<strong>אין להם בית אחיזה? כמאן</strong> <small>[כ</small>שיטת <small>מי]</small> — <strong>כ</strong>שיטת <strong>ר' אליעזר בן יעקב.</strong>
 <big>ג משנה</big> <strong>האבן שבקירויה</strong> (דלעת ששואבים בה מים), <strong>אם ממלאין בה</strong> בדלעת מים, <strong>ו</strong>האבן <strong>אינה נופלת</strong> — <strong>ממלאין בה</strong> בשבת, <strong>ואם לאו</strong> <small>[לא],</small> שהאבן נופלת — <strong>אין ממלאין בה.</strong>
## דף קכה:
 <strong>זמורה</strong> של גפן <strong>שהיא קשורה בטפיח</strong> (כעין דלי לשאיבה) — <strong>ממלאין בה בשבת,</strong> שהזמורה נעשתה חלק מן הכלי.
 <strong>פקק החלון, ר' אליעזר אומר: בזמן שהוא קשור</strong> בחלון, <strong>ותלוי,</strong> שאיננו נוגע בארץ — <strong>פוקקין בו</strong> את החלון, שאין בכך משום בניה, <strong>ואם לאו</strong> <small>[לא]</small> — <strong>אין פוקקין בו. וחכמים אומרים: בין כך ובין כך</strong> — <strong>פוקקין בו.</strong>
 <big>א גמרא</big> <strong>תנן התם</strong> <small>[שנינו שם</small> במשנה<small>]:</small> <strong>אבן שעל פי החבית</strong> וברצונו לפתוח את החבית — <strong>מטה</strong> את החבית <strong>על צידה, והיא,</strong> האבן, <strong>נופלת. אמר רבה</strong> שכך <strong>אמר ר' אמי</strong> שכך <strong>אמר ר' יוחנן: לא שנו אלא בשוכח,</strong> שהניח את האבן על החבית בלא משים, <strong>אבל במניח</strong> את האבן על פי חבית בכוונה — <strong>נעשה</strong> החבית <strong>בסיס לדבר האסור</strong> (האבן) ואסור לטלטל אף את החבית. <strong>ו</strong>אילו <strong>רב יוסף אמר</strong> בשם <strong>ר' אסי</strong> שכך <strong>אמר ר' יוחנן: לא שנו</strong> דין זה בחבית <strong>אלא בשוכח, אבל במניח</strong> — <strong>נעשה</strong> האבן <strong>כיסוי להחבית</strong> ומותר להשתמש בה כבשאר כיסויי חבית.
 <strong>אמר רבה: מותבינן אשמעתין</strong> <small>[מקשים אנו על ההלכה שלנו]</small> מן המשנה כאן, שהלא שנינו: <strong>האבן שבקירויה</strong> (דלעת) <strong>אם ממלאין בה</strong> בקרויה מים <strong>ו</strong>האבן <strong>אינה נופלת</strong> ממנה — <strong>ממלאין בה,</strong> ונמצא שאם מייחדים את האבן לצורך, היא מפסיקה להיות מוקצה! והוא עצמו מתרץ: <strong>ולא היא,</strong> אין להשוות את הדברים. <strong>התם</strong> <small>[שם]</small> באבן שבקרויה, <strong>כיון</strong> ש<strong>הדקה</strong> לאבן אל הדלעת — <strong>שויא</strong> <small>[עשה]</small> את האבן <strong>דופן,</strong> ונעשתה כחלק מן הכלי, מה שאין כך בכיסוי חבית.
 <strong>אמר רב יוסף: ומותבינן אשמעתין</strong> <small>[ומקשים אנו על ההלכה שלנו]</small> ממה ששנינו במשנתנו: <strong>"אם לאו</strong> <small>[לא]</small> הידקה לאותה אבן אל הדלעת — <strong>אין ממלאין בה"</strong> נמצא שאבן שאינה מהודקת אינה נחשבת ככלי והריהי מוקצה! והוא עצמו מסביר: <strong>ולא היא,</strong> אין להשוות את הדברים. <strong>התם</strong> <small>[שם],</small> <strong>כיון</strong> ש<strong>לא הדקה</strong> — משמע ש<strong>בטולי בטלה</strong> <small>[ביטלה]</small> ואינו מחשיבה ככלי, והריהי אם כן כשאר מוקצה.
 ומסבירים: <strong>במאי קמיפלגי</strong> <small>[במה,</small> באיזה עקרון <small>נחלקו]?</small> <strong>מר סבר בעינן</strong> <small>[חכם זה,</small> רבה, <small>סבור</small> כי <small>צריכים אנו]</small> <strong>מעשה</strong> כדי להפוך אבן או חומר אחר ולהחשיבו ככלי, <strong>ומר סבר לא בעינן</strong> <small>[וחכם זה</small> במשנתנו <small>סבור</small> כי <small>אין אנו צריכים]</small> <strong>מעשה.</strong>
 <strong>ואזדו לטעמייהו</strong> <small>[והלכו לטעמיהם]</small> ר' אמי ור' אסי, <strong>דכי אתא</strong> <small>[שכאשר בא]</small> <strong>רב דימי</strong> מארץ ישראל לבבל <strong>אמר</strong> בשם <strong>ר' חנינא, ואמרי לה</strong> <small>[ויש אומרים]</small> ש<strong>אמר</strong> זאת <strong>ר' זירא</strong> שכך <strong>אמר ר' חנינא: פעם אחת הלך רבי למקום אחד ומצא נדבך של אבנים, ואמר לתלמידיו: צאו וחשבו</strong> שאתם מכינים את האבנים לצורך שבת <strong>כדי שנשב עליהן למחר</strong> בשבת, <strong>ולא הצריכן רבי למעשה</strong> באותן אבנים, והסתפק במחשבה.
 <strong>ו</strong>אילו <strong>ר' יוחנן אמר:</strong> לא כך היה המעשה, אלא <strong>הצריכן רבי למעשה</strong> להכין את האבנים. ושאלו לשיטה זו: <strong>מאי</strong> <small>[מה],</small> איזה מעשה <strong>אמר להו</strong> <small>[להם]</small> לעשות? <strong>ר' אמי אמר: "צאו ולמדום"</strong> (סדרו אותם) <strong>אמר להו</strong> <small>[להם]</small> רבי לתלמידיו. <strong>ר' אסי אמר: "צאו ושפשפום</strong> מן הטיט" <strong>אמר להו</strong> <small>[להם].</small> הרי שר' אמי מצריך מעשה חשוב יותר באבן כדי להחשיבה ככלי.
 <strong>איתמר</strong> <small>[נאמר]</small> שנחלקו תנאים בענין זה, <strong>ר' יוסי בן שאול אמר: סואר</strong> (ערימה) חדשה <strong>של קורות הוה</strong> <small>[היה].</small> <strong>ור' יוחנן בן שאול אמר: גשוש של ספינה</strong> (המוט המשמש בספינה לדעת את עומק המים) <strong>הוה</strong> <small>[היה</small> זה<small>].</small> <strong>מאן דאמר</strong> <small>[מי שאומר]</small> שהתיר רבי לשבת על <strong>גשוש</strong> — <strong>כל שכן</strong> התיר ב<strong>סואר,</strong> ואולם <strong>מאן דאמר</strong> שהתיר ב<strong>סואר, אבל</strong> אצל <strong>גשוש קפיד עליה</strong> <small>[מקפיד עליו]</small> שהוא מוקצה מחמת חסרון כיס, שמא יתעקם ויפגם.
 <big>ב</big> שנינו במשנה ש<strong>זמורה</strong> של גפן <strong>שהיא קשורה</strong> בדלי ממלאים בה בשבת. ומדייקים: רק אם היא <strong>קשורה</strong> — <strong>אין</strong> <small>[כן,</small> מותר<small>],</small> ואולם כאשר <strong>היא לא קשורה</strong> — <strong>לא. לימא מתניתין</strong> <small>[האם נאמר שמשנתנו]</small> ש<strong>לא כ</strong>שיטת <strong>רבן שמעון בן גמליאל.</strong>
 <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>חריות של דקל שגדרן</strong> (קצצן) <strong>ל</strong>צורך <strong>עצים</strong> להסקה <strong>ונמלך עליהן</strong> להשתמש בהן <strong>לישיבה</strong> — <strong>צריך לקשור</strong> אותן יחד בערב שבת כדי להוציאן מגדר מוקצה להשתמש בהן בשבת. <strong>רבן שמעון בן גמליאל אומר: אין צריך לקשור</strong> והריהן כמוכנות מבעוד יום, נמצא שלדעת רבן שמעון בן גמליאל עץ קצוץ אין צורך להכינו במיוחד לצורך שבת.
 <strong>אמר רב ששת: אפילו תימא</strong> <small>[תאמר]</small> שמשנתנו כשיטת <strong>רבן שמעון בן גמליאל,</strong> ואולם יש לומר כי <strong>הכא במאי עסקינן</strong> <small>[כאן במה עוסקים]</small> — <strong>ב</strong>אופן שזמורה זו עדיין <strong>מחוברת באביה</strong> (בגפן). ומקשים: <strong>אי הכי, קא משתמש</strong> <small>[אם כך, הריהו משתמש]</small> <strong>ב</strong>דבר ה<strong>מחובר לקרקע,</strong> והרי יודעים אנו שגזרו חכמים שלא להשתמש בכל דבר צומח בהיותו עדיין מחובר לקרקע! ומתרצים: שהיה זה מחובר <strong>למטה משלשה</strong> טפחים, וכל המחובר בפחות משלשה טפחים אין דינו כאילן, כפי שמותר להשתמש בשורשי האילן הסמוכים לקרקע. <strong>רב אשי אמר: אפילו תימא</strong> <small>[תאמר]</small> כי מדובר <strong>ב</strong>זמורה <strong>תלושה,</strong> ואולם החידוש שבדבר שיש לחשוש <strong>גזירה שמא יקטום</strong> (יחתוך, יישר) זמורה ויכשירנה לשימוש בדלי, על כן השמיע לנו רבן שמעון שאין אנו חוששים לכך.
 <big>ג</big> שנינו במשנה שנחלקו ר' אליעזר וחכמים בענין <strong>פקק החלון</strong> באיזה אופן מותר לפקוק בו את החלון בשבת. <strong>אמר רבה בר בר חנה</strong> שכך <strong>אמר ר' יוחנן: הכל מודים שאין עושין אהל,</strong> אפילו הוא <strong>עראי, בתחלה ביום טוב, ואין צריך לומר</strong> שאין עושים <strong>בשבת. לא נחלקו</strong> חכמי המשנה <strong>אלא</strong> ב<strong>להוסיף</strong> על אהל קיים. <strong>שר' אליעזר אומר: אין מוסיפין ביום טוב, ואין צריך לומר</strong> שאין מוסיפים <strong>בשבת. וחכמים אומרים: מוסיפין</strong> על אהל ארעי <strong>בשבת, ואין צריך לומר</strong> שמותר <strong>ביום טוב. </strong>
 ועוד שנינו במשנה ש<strong>חכמים אומרים: בין כך ובין כך פוקקין בו</strong> בפקק זה את החלון. ושואלים: <strong>מאי</strong> <small>[מה</small> הפירוש המדוייק<small>]</small> של <strong>"בין כך ובין כך"</strong> בענייננו? <strong>אמר ר' אבא</strong> שכך <strong>אמר רב כהנא:</strong>
## דף קכו.
 <strong>בין קשור בין שאינו קשור, והוא שמתוקן,</strong> כלומר, הוכן מראש לצורך זה.
 <strong>אמר ליה</strong> <small>[לו]</small> <strong>ר' ירמיה</strong> לר' אבא: <strong>ולימא מר</strong> <small>[ויאמר אדוני]</small> בנוסח זה: <strong>בין תלוי ובין שאינו תלוי, והוא שקשור!</strong> שכן <strong>אמר רבה בר בר חנה</strong> שכך <strong>אמר ר' יוחנן: כמחלוקת כאן</strong> בפקק החלון <strong>כך</strong> יש <strong>מחלוקת</strong> מקבילה ודומה <strong>בנגר הנגרר,</strong> שהוא בריח שתוקעים בחור הדלת ובקרקע כדי להחזיק את הדלת במקומה. <strong>דתנן</strong> <small>[ש</small>כן <small>שנינו</small> במשנה<small>]:</small> <strong>נגר הנגרר,</strong> שאינו חלק מן הדלת אלא קשור בה ונגרר בארץ <strong>נועלין בו</strong> בשבת <strong>במקדש,</strong> שלא גזרו חכמים על דין שבות במקדש <strong>אבל לא במדינה</strong> (בשאר חלקי הארץ). <strong>ו</strong>הנגר <strong>המונח,</strong> שאיננו קשור כלל בדלת <strong>כאן וכאן,</strong> בין במקדש בין במדינה <strong>אסור</strong> לנעול בו בשבת. <strong>ר' יהודה אומר : המונח</strong> מותר <strong>במקדש והנגרר</strong> אף <strong>במדינה.</strong>
 <strong>ותניא</strong> <small>[ושנויה</small> ברייתא<small>]:</small> <strong>איזהו נגר הנגרר שנועלין בו במקדש אבל לא במדינה?</strong> — <strong>כל שקשור ותלוי</strong> בדלת <strong>וראשו</strong> האחד <strong>מגיע לארץ. ר' יהודה אומר: זה אף במדינה מותר. אלא איזהו שבמדינה אסור</strong> — <strong>כל שאינו לא קשור ולא תלוי, ושומטו</strong> מן הדלת לאחר שימוש <strong>ומניחו בקרן זוית.</strong>
 <strong>ואמר ר' יהושע בר אבא משמיה</strong> <small>[משמו]</small> של <strong>עולא : מאן תנא</strong> <small>[מיהו</small> התנא <small>ששנה]</small> בהלכות<strong> נגר הנגרר</strong> — <strong>ר' אליעזר היא,</strong> ששיטתו בענין זה זהה לדעתו במשנתנו בענין פקק החלון. הרי שודאי מדובר בפקק קשור, שאם אינו קשור — הלא סבור ר' אליעזר שאף במקדש אסור להשתמש בו!
 <strong>אמר ליה</strong> <small>[לו]:</small> <strong>אנא דאמרי כי האי תנא</strong> <small>[אני שאני אומר</small> זאת הרי זה <small>כדעת תנא זה]</small> <strong>דתניא</strong> <small>[ש</small>כן <small>שנינו</small> בתוספתא<small>]:</small> <strong>קנה שהתקינו בעל הבית להיות פותח ונועל בו</strong> כבנגר, <strong>בזמן שקשור ותלוי בפתח</strong> — <strong>פותח ונועל בו</strong> בשבת, <strong>אין קשור ותלוי</strong> — <strong>אין פותח ונועל בו. רבן שמעון בן גמליאל אומר:</strong> אם היה <strong>מתוקן</strong> לכך, מותר לפתוח בו <strong>אף על פי שאינו קשור.</strong> נמצא שיש שיטה כי נגר אינו חייב להיות קשור, ודיו בתיקון בלבד.
 <strong>אמר רב יהודה בר שילת</strong> שכך <strong>אמר רב אסי</strong> שכך <strong>אמר ר' יוחנן: הלכה</strong> בענין זה <strong>כרבן שמעון בן גמליאל.</strong>
 <big>א</big> ושואלים: <strong>ומי</strong> <small>[והאם]</small> <strong>אמר ר' יוחנן הכי</strong> <small>[כך]?</small> <strong>והתנן</strong> <small>[והרי שנינו</small> במשנה<small>]:</small> <strong>כל כסויי הכלים</strong>
## דף קכו:
 <strong>שיש להם בית אחיזה ניטלין בשבת. ואמר רב יהודה בר שילא</strong> שכך <strong>אמר רב אסי</strong> שכך <strong>אמר ר' יוחנן: והוא</strong> דווקא כ<strong>שיש תורת כלי עליהן,</strong> שהכיסוי עצמו ראוי לשימוש ככלי, ולא כדברי רבן שמעון בן גמליאל המסתפק בהכנה בלבד.
 <strong>וכי תימא</strong> <small>[ואם תאמר]:</small> <strong>הכא נמי</strong> <small>[כאן גם כן]</small> בדברי רבן שמעון בן גמליאל מדובר באופן <strong>דאיכא</strong> <small>[שיש]</small> לאותו קנה <strong>תורת כלי עליו,</strong> ואולם <strong>ומי בעי</strong> <small>[והאם מצריך,</small> דורש<small>]</small> <strong>רבן שמעון בן גמליאל</strong> שתהיה <strong>תורת כלי עליו? והתניא</strong> <small>[והרי שנינו</small> בברייתא<small>]:</small> <strong>חריות של דקל שגדרן</strong> (קצצן) <strong>לשם עצים</strong> להסקה, <strong>ונמלך עליהן</strong> להשתמש בהם <strong>לישיבה</strong> — <strong>צריך לקשר</strong> אותן לפני השבת, להתיר לו לשבת עליהם. ואילו <strong>רבן שמעון בן גמליאל אומר: אין צריך לקשר.</strong> ונמצא שלדעתו אין צורך לעשות מעשה בעץ להכשירו למלאכה ודי ההכנה במחשבה בלבד!
 ומשיבים: <strong>ר' יוחנן סבירא ליה כוותיה בחדא ופליג עליה בחדא</strong> <small>[סבור כמותו ב</small>דבר <small>אחד ונחלק עליו באחד].</small>
 <big>א</big> <strong>דרש ר' יצחק נפחא אפתחא דריש גלותא</strong> <small>[על פתחו של</small> בית <small>ראש הגולה]:</small> <strong>הלכה כר' אליעזר,</strong> בדין פקק החלון. <strong>מתיב</strong> <small>[מקשה]</small> רב <strong>עמרם</strong> ממה ששנינו במשנה מפורשת: <strong>ומדבריהם למדנו שפוקקין ומודדין וקושרין בשבת,</strong> ומכאן נלמד שפוקקים בכל אופן, ולאו דווקא בפקק המוכן לכך כדברי ר' אליעזר!
 <strong>אמר ליה</strong> <small>[לו]</small> <strong>אביי: מאי דעתיך</strong> <small>[מה,</small> מדוע <small>דעתך]</small> כן — <strong>משום דקתני סתמא</strong> <small>[ששנינו סתם],</small> שבמשנה לא נתפרש שם חכם ולכן הלכה כמותה, ואולם המשנה בדין <strong>נגר הנגרר נמי סתמא</strong> <small>[גם כן סתם</small> משנה<small>]</small> <strong>היא,</strong> והיה צריך ואפשר לפסוק כשיטה זו. <strong>ו</strong>אולם מסכמים: <strong>אפילו הכי</strong> <small>[כך]</small> — <strong>מעשה רב,</strong> שאף כשיש שתי משניות חולקות זו על זו, מעשה גדול ונחשב יותר. וכיון שמסופר באותה משנה שנהגו ועשו חכמים לפקוק את החלון — סומכים יותר על פסק הלכה זו.
 <big>ב משנה</big> <strong>כל כיסוי הכלים שיש להם בית אחיזה</strong> — <strong>ניטלין בשבת. אמר ר' יוסי: במה דברים אמורים</strong> — <strong>בכיסוי קרקעות,</strong> כגון כיסוי של בור. <strong>אבל בכיסוי הכלים</strong> — <strong>בין כך ובין כך,</strong> גם אם אין להם בית אחיזה — <strong>ניטלין בשבת.</strong>
 <big>ג גמרא</big> <strong>אמר רב יהודה בר שילא</strong> שכך <strong>אמר ר' אסי</strong> שכך <strong>אמר ר' יוחנן: והוא</strong> דווקא כ<strong>שיש תורת כלי עליהן</strong> וראויים הכיסויים לשימוש כלשהו. ומוסיפים: <strong>דכולי עלמא</strong> <small>[לדעת הכל]</small> <strong>כסוי קרקעות, אם יש להן בית אחיזה</strong> — <strong>אין</strong> <small>[כן,</small> מותר לטלטלם<small>],</small> <strong>אי</strong> <small>[אם]</small> <strong>לא</strong> — <strong>לא. כסוי הכלים, אף על גב</strong> <small>[אף על פי]</small> ש<strong>אין להם בית אחיזה</strong> — מותרים בטלטול.
 <strong>כי פליגי</strong> <small>[כאשר נחלקו</small> במשנתנו<small>]</small> הרי זה <strong>בכלים דחברינהו בארעא</strong> <small>[שחיברם בקרקע].</small> <strong>מר סבר</strong> <small>[חכם זה,</small> תנא קמא <small>סבור]</small> כי <strong>גזרינן</strong> <small>[גוזרים אנו]</small> על כיסוי כלי המחובר בקרקע משום כיסוי קרקע עצמה, <strong>ומר סבר לא גזרינן</strong> <small>[וחכם זה,</small> ר' יוסי, <small>סבור</small> ש<small>אין אנו גוזרים].</small>
 <strong>לישנא אחרינא</strong> <small>[לשון אחרת]:</small> <strong>כי פליגי</strong> <small>[כאשר נחלקו]</small> היה זה רק <strong>בכיסוי תנור, מר מדמי ליה</strong> <small>[חכם זה מדמה אותו]</small> <strong>לכיסוי קרקע, ומר מדמי ליה</strong> <small>[וחכם זה מדמה אותו]</small> <strong>לכיסוי כלים.</strong>
 
 <big>א משנה</big> <strong>מפנין</strong> בשבת <strong>אפילו ארבע וחמש קופות</strong> (סלים) <strong>של תבן ו</strong>כן <strong>של תבואה מפני האורחים</strong> הצריכים לשבת במקום ההוא, <strong>ומפני בטול בית המדרש</strong> כשצריכים להושיב את התלמידים במקום. <strong>אבל לא</strong> מפנים <strong>את האוצר</strong> (המחסן).
 ומה עוד הם הדברים שמותר לפנות? <strong>מפנין תרומה טהורה</strong> אף על פי שראויה היא לאכילה רק לכהן, <strong>ודמאי</strong> (תבואה שנקנתה מעם הארץ וספק אם עישר אותה) שכרגיל אסור לאוכלו עד שיפרישו ממנו מעשר מספק, <strong>ו</strong>כן <strong>מעשר ראשון שניטלה</strong> כבר <strong>תרומתו</strong> (תרומת מעשר) וניתנה לכהנים, <strong>ומעשר שני והקדש שנפדו, ו</strong>אף את <strong>התורמוס היבש</strong> שאין אדם אוכלו <strong>מפני שהוא מאכל לעזים.</strong>
 <strong>אבל</strong> אין מפנים את הדברים שאינם ראויים כלל לאכילה, משום שהם בגדר מוקצה, <strong>לא את הטבל, ולא את מעשר ראשון שלא נטלה תרומתו, ולא את מעשר שני והקדש שלא נפדו, ולא את הלוף, ולא את החרדל</strong> שאינו מתוקן. <strong>רבן שמעון בן גמליאל מתיר בלוף, מפני שהוא מאכל עורבין.</strong>
 <strong>חבילי קש וחבילי עצים וחבילי זרדים, אם התקינן</strong> מבעוד יום <strong>למאכל בהמה</strong> — <strong>מטלטלין אותן. ואם לאו</strong> <small>[לא]</small> התקינם מבעוד יום — <strong>אין מטלטלין אותן.</strong>
 <big>ב גמרא</big> שנינו במשנה שמפנים אפילו ארבע וחמש קופות. ושואלים: <strong>השתא</strong> <small>[עכשיו]</small> הרי שנינו כי <strong>חמש מפנין</strong> ואם כן <strong>ארבע מיבעיא</strong> <small>[נצרכה]</small> לומר?!
 <strong>אמר רב חסדא:</strong> הכוונה היא שמותר לפנות <strong>ארבע מ</strong>תוך <strong>חמש</strong> קופות שנמצאות שם, אבל לא את כל הקופות כולן. <strong>איכא דאמרי</strong> <small>[יש שאומרים]:</small> <strong>ארבע מאוצר קטן וחמש מאוצר גדול.</strong>
 ושואלים: <strong>ומאי</strong> <small>[ומה</small> פירוש<small>]</small> <strong>"אבל לא את האוצר"</strong> — הכוונה היא <strong>שלא יתחיל באוצר תחלה,</strong> כלומר, שאם יש לו מקום אחר, שעדיין לא התחילו להשתמש באוצר זה — לא יפנהו, <strong>ומני</strong> <small>[ו</small>משנה זו <small>של מי היא</small><small>]</small> — שיטת <strong>ר' יהודה</strong> היא <strong>דאית ליה</strong> <small>[שיש לו,</small> מקבל<small>]</small> דין <strong>מוקצה.</strong> ואוצר זה שלא התחילו בו מוקצה הוא מן השימוש.
 <strong>ושמואל אמר:</strong> יש לפרש את הקושי במשנה בדרך לשונית: <strong>ארבע וחמש</strong>
## דף קכז.
 <strong>כדאמרי אינשי</strong> <small>[כפי שאומרים בני אדם]</small> שאינם מדקדקים כל כך, ואומרים ארבע או חמש או יותר, <strong>ואי בעי</strong> <small>[ואם רוצה]</small> <strong>אפילו טובא נמי</strong> <small>[יותר גם כן]</small> <strong>מפנין. ומאי</strong> <small>[ומה</small> פירוש<small>]</small> <strong>"אבל לא את האוצר"</strong> — <strong>שלא יגמור</strong> לפנותו <strong>כולו, דילמא אתי לאשוויי</strong> <small>[שמא יבוא להשוות,</small> ליישר<small>]</small> את ה<strong>גומות</strong> שבקרקעו. <strong>אבל אתחולי מתחיל</strong> <small>[מתחיל]</small> מן האוצר. <strong>ומני</strong> <small>[ו</small>משנה זו של <small>מי היא]</small> — שיטת <strong>ר' שמעון היא, דלית ליה</strong> <small>[שאין לו,</small> אינו מקבל<small>]</small> דין <strong>מוקצה.</strong>
 <strong>תנו רבנן</strong> <small>[שנו חכמים]</small> בברייתא: <strong>אין מתחילין</strong> לפנות <strong>באוצר תחילה,</strong> שאם עדיין לא השתמש באוצר זה, אלא מאחר, הרי מה שבתוכו מוקצה ואסור לפנותו. <strong>אבל עושה בו שביל כדי שיכנס ויצא.</strong> ותוהים: <strong>עושה בו שביל?! והא</strong> <small>[והרי]</small> <strong>אמרת</strong> ש<strong>אין מתחילין!</strong> ומשיבים, <strong>הכי קאמר</strong> <small>[כך אמר]:</small> <strong>עושה בו שביל ברגליו</strong> בדרך הליכתו <strong>בכניסתו</strong> לתוכו <strong>וביציאתו</strong> ממנו, אבל אינו מטלטל בידים.
 <strong>תנו רבנן</strong> <small>[שנו חכמים]</small> בברייתא: <strong>תבואה צבורה, בזמן שהתחיל בה</strong> להשתמש ממנה עוד <strong>מערב שבת</strong> — <strong>מותר להסתפק</strong> (ליהנות, להשתמש) <strong>ממנה בשבת, ואם לאו</strong> <small>[לא]</small> — <strong>אסור להסתפק ממנה בשבת,</strong> אלו <strong>דברי ר' שמעון.</strong> ואילו <strong>ר' אחא מתיר</strong> בכל מקרה. ותוהים: <strong>כלפי לייא</strong> <small>[הפוכים הדברים],</small> והלוא ר' שמעון הוא שמתיר בדיני מוקצה! <strong>אלא אימא</strong> <small>[אמור,</small> תקן<small>]</small> כך: אלו <strong>דברי ר' אחא, ור' שמעון מתיר.</strong>
 <strong>תנא</strong> <small>[שנינו]:</small> <strong>כמה שיעור תבואה צבורה</strong> שאמרו שהיא אוצר — <strong>לתך</strong> (חצי כור). <strong>בעא מיניה</strong> <small>[שאל ממנו]</small> <strong>רב נחומי בר זכריה מאביי: שיעור תבואה צבורה בכמה?</strong> אמר לו: <strong>הרי</strong> כבר <strong>אמרו: שיעור תבואה צבורה</strong> — <strong>לתך.</strong>
 <big>א</big> <strong>איבעיא להו</strong> <small>[נשאלה להם</small> ללומדים<small>]:</small> <strong>הני</strong> <small>[אלה]</small> <strong>ארבע וחמש קופות דקאמר</strong> <small>[שאמר],</small> האם <strong>בארבע וחמש קופות</strong> — <strong>אין</strong> <small>[כן]</small> מותר להוציאן, אבל <strong>טפי</strong> <small>[יותר]</small> — <strong>לא, אלמא למעוטי בהילוכא</strong> <small>[מכאן שלמעט בהילוך]</small> <strong>עדיף, או דילמא</strong> <small>[שמא]</small> <strong>למעוטי</strong> <small>[למעט]</small> ב<strong>משוי</strong> (משא) <strong>עדיף,</strong> ולכן, אם יכול לטלטל בכלים קטנים יותר — מותר לו, ובלבד שלא יטלטל יותר משיעור ארבע קופות.
 <strong>תא שמע</strong> <small>[בוא</small> ו<small>שמע]</small> פתרון לשאלה זו ממה <strong>דתני חדא</strong> <small>[ששנויה</small> ברייתא <small>אחת]:</small> <strong>מפנין אפילו ארבע וחמש קופות של כדי שמן ושל כדי יין. ותניא אידך</strong> <small>[ושנויה</small> ברייתא <small>אחרת]:</small> <strong>בעשר ובחמש עשרה. מאי לאו בהא קמיפלגי</strong> <small>[האם לא בזה נחלקו</small> שתי הברייתות<small>],</small> <strong>דמר סבר מעוטי בהילוכא</strong> <small>[שחכם זה,</small> בברייתא הראשונה <small>סבור</small> כי <small>למעט בהילוך]</small> <strong>עדיף,</strong> ומוטב להכביד במשא מאשר ללכת כמה פעמים. <strong>ומר סבר מעוטי במשוי</strong> <small>[וחכם זה,</small> בברייתא השניה, <small>סבור</small> כי <small>למעט במשא]</small> <strong>עדיף,</strong> ומוטב ללכת פעמים אחדות במקום לשאת משא כבד בפעם אחת.
 ודוחים: <strong>לא, דכולי עלמא מעוטי בהילוכא</strong> <small>[לדעת הכל למעט בהילוך]</small> <strong>עדיף, ומי סברת</strong> <small>[והאם סבור אתה]</small> כי <strong>"בעשר ובחמש עשרה"</strong> על <strong>קופות</strong> (סלים) <strong>קאי</strong> <small>[</small>הוא <small>עומד,</small> דן<small>]?</small> לא, <strong>אכדין קאי</strong> <small>[על הכדים</small> הוא <small>עומד,</small> דן<small>],</small> ואין כלל מחלוקת בין הברייתות, <strong>ולא קשיא</strong> <small>[ואין</small> זה <small>קשה],</small> אלא: <strong>הא</strong> <small>[זה]</small> שדיבר בחמש קופות — הרי זה באופן <strong>דמשתקלי חד חד</strong> <small>[שנלקחים</small> הכדים <small>אחד אחד]</small> <strong>ב</strong>כל <strong>קופה, והא</strong> <small>[וזה]</small> שבעשר — הרי זה באופן <strong>דמישתקלי תרי תרי</strong> <small>[שנלקחים</small> הכדים <small>שנים שנים]</small> בכל קופה, <strong>והא</strong> — <strong>דמשתקלי תלתא תלתא</strong> <small>[וזו</small> — <small>שנלקחים</small> הכדים <small>שלושה שלושה],</small> <strong>ובדקורי</strong> <small>[ו</small>כגון <small>הכדים הקטנים]</small> מ<strong>הרפניא.</strong>
 <strong>איבעיא להו</strong> <small>[נשאלה להם</small> ללומדים<small>]:</small> <strong>הני</strong> <small>[אותן]</small> <strong>ארבע וחמש</strong> קופות <strong>דקאמר</strong> <small>[שאמר]</small> שמותר לפנות, האם מספר זה הוא <strong>אף על גב דאית ליה אורחין טובא</strong> <small>[אף על פי שיש לו אורחים הרבה],</small> <strong>או דילמא</strong> <small>[שמא]</small> <strong>הכל לפי</strong> מספר <strong>האורחין,</strong> ואם יש אורחים רבים מפנה יותר? <strong>ואם תמצי לומר</strong> <small>[תרצה לומר]</small> <strong>הכל לפי האורחין,</strong> האם <strong>חד גברא מפני לכולהו</strong> <small>[אדם אחד מפנה לכל]</small> האנשים, <strong>או דילמא גברא גברא מפני לנפשיה</strong> <small>[שמא</small> כל <small>אדם ואדם מפנה לעצמו]?</small>
 ואומרים: <strong>תא שמע</strong> <small>[בוא</small> ו<small>שמע]</small> פתרון לשאלה זו ממה ש<strong>אמר רבה</strong> שכך <strong>אמר ר' חייא: פעם אחת הלך רבי למקום אחד, וראה</strong> שה<strong>מקום דחוק לתלמידים, ויצא לשדה, ומצא שדה מלאה עומרים ועימר</strong> (פינה מן העומרים) <strong>רבי</strong> את <strong>כל השדה כולה. שמע מינה</strong> <small>[למד ממנה]</small> כי <strong>הכל לפי האורחין. ו</strong>כן
 <strong>רב יוסף אמר</strong> בשם <strong>ר' הושעיא: פעם אחת הלך ר' חייא למקום אחד וראה</strong> שה<strong>מקום דחוק לתלמידים, ויצא לשדה ומצא שדה מלאה עומרים ועימר ר' חייא</strong> את <strong>כל השדה כולה. שמע מינה</strong> <small>[למד מכאן]</small> <strong>הכל לפי האורחין.</strong>
 ומוסיפים: <strong>ועדיין תבעי</strong> <small>[תישאל]</small> <strong>לך:</strong> האם <strong>חד גברא מפני ליה לכולא</strong> <small>[האם אדם אחד מפנה את הכל],</small> <strong>או דילמא</strong> <small>[שמא]</small> <strong>כל גברא וגברא מפני לנפשיה</strong> <small>[אדם ואדם מפנה לעצמו]?</small>
 <strong>תא שמע</strong> <small>[בוא</small> ו<small>שמע]</small> פתרון לשאלה זו ממה ששנינו: <strong>ועימר רבי.</strong> הרי שאדם אחד עימר מעמר עבור אחרים! ודוחים מיד: <strong>ולטעמיך</strong> <small>[ולטעמך,</small> לשיטתך<small>],</small> וכי סבור אתה כי <strong>רבי</strong> נשיא הדור <strong>בדנפשיה</strong> <small>[בעצמו]</small> <strong>עימר?! אלא</strong> ודאי הכוונה ש<strong>צוה ועימר, ולעולם</strong> יכול אתה לפרש ש<strong>כל חד וחד מפני לנפשיה</strong> <small>[אחד ואחד מפנה לעצמו].</small>
 <big>ב</big> שנינו במשנה שמפנים קופות של תבואה <strong>מפני האורחין</strong> ולצורך בית המדרש. <strong>אמר ר' יוחנן: גדולה הכנסת אורחין כהשכמת בית המדרש.</strong> שהרי השוותה אותם המשנה, <strong>דקתני</strong> <small>[ש</small>הרי <small>שנינו]</small> במשנה: <strong>"מפני האורחין ומפני בטול בית המדרש". ורב דימי מנהרדעא אמר:</strong> גדולה הכנסת אורחים אפילו <strong>יותר מהשכמת בית המדרש, דקתני</strong> <small>[ש</small>הרי <small>שנינו]</small> במשנה קודם <strong>"מפני האורחין" והדר</strong> <small>[ו</small>רק <small>אחר כך]</small> <strong>"ומפני בטול בית המדרש".</strong> וכיון שמדובר בהכנסת אורחים מביאים את מה ש<strong>אמר רב יהודה</strong> שכך <strong>אמר רב: גדולה הכנסת אורחין</strong> יותר <strong>מהקבלת פני</strong> ה<strong>שכינה, דכתיב</strong> <small>[ש</small>כן <small>נאמר]</small> כאשר ראה אברהם את אורחיו: <strong>"ויאמר</strong> אדוני <strong>אם נא מצאתי חן בעיניך אל נא תעבר</strong> מעל עבדך<strong>"</strong> (בראשית יח, ג), ומפרשים שביקש מה' (מהשכינה) שימתין לו כביכול עד שיטפל באורחים כראוי. בענין זה <strong>אמר ר' אלעזר: בא וראה שלא כמדת הקדוש ברוך הוא מדת בשר ודם.</strong> שהרי <strong>מדת בשר ודם אין קטן יכול לומר לגדול "המתן עד שאבא אצלך", ואילו בהקדוש ברוך הוא כתיב</strong> <small>[נאמר]:</small> <strong>"ויאמר</strong> אדני <strong>אם נא מצאתי חן</strong> בעיניך אל נא תעבור מעל עבדך<strong>",</strong> שבקש מה' שימתין לו מפני האורחים.
 <big>ג</big> <strong>אמר רב יהודה בר שילא</strong> שכך <strong>אמר ר' אסי</strong> שכך <strong>אמר ר' יוחנן: ששה דברים אדם אוכל פירותיהן</strong> (רווחיהם) <strong>בעולם הזה והקרן</strong> (גוף ועיקר שכרו) <strong>קיימת לו לעולם הבא, ואלו הן: הכנסת אורחין, וביקור חולים, ועיון תפלה</strong> בכוונה, <strong>והשכמת בית המדרש, והמגדל בניו</strong> ומחנכם <strong>לתלמוד תורה, והדן את חברו לכף זכות.</strong>
 ומקשים: <strong>איני</strong> <small>[וכן הוא]?!</small> <strong>והא אנן תנן</strong> <small>[והרי אנו שנינו</small> במשנה<small>]:</small> <strong>אלו דברים שאדם עושה אותם ואוכל פירותיהן בעולם הזה, והקרן קיימת לו לעולם הבא, ואלו הן: כיבוד אב ואם, וגמילות חסדים, והבאת שלום שבין אדם לחברו, ותלמוד תורה כנגד כולם.</strong> ומכאן נסיק: <strong>הני</strong> <small>[אלה]</small> — <strong>אין</strong> <small>[כן],</small> ואולם <strong>מידי אחרינא</strong> <small>[דבר אחר]</small> — <strong>לא!</strong>
## דף קכז:
 ומשיבים: <strong>הני נמי</strong> <small>[אלה גם כן],</small> הכנסת אורחים וביקור חולים, <strong>בגמילות חסדים שייכי</strong> <small>[שייכים,</small> נכללים<small>].</small> <strong>לישנא אחרינא</strong> <small>[לשון אחר]:</small> <strong>הני בהני שייכי</strong> <small>[אלה באלה</small> הם <small>שייכים],</small> כלומר, הדברים המרובים יותר כלולים מבחינת תוכנם בתוך הרשימה המצומצמת.
 <big>א</big> <strong>תנו רבנן</strong> <small>[שנו חכמים]</small> בברייתא: <strong>הדן</strong> את <strong>חבירו לכף זכות</strong> — <strong>דנין אותו לזכות. ומעשה באדם אחד שירד מגליל העליון ונשכר</strong> למלאכה <strong>אצל בעל הבית בדרום</strong> ל<strong>שלש שנים. ערב יום הכפורים אמר לו</strong> לבעל הבית: <strong>תן לי שכרי, ואלך ואזון את אשתי ובני. אמר לו</strong> בעל הבית: <strong>אין לי מעות. אמר לו:</strong> אם כן <strong>תן לי פירות</strong> בשכרי. <strong>אמר לו: אין לי.</strong> אמר לו השכיר: אם כן <strong>תן לי קרקע</strong> בשכרי. ענה לו: <strong>אין לי.</strong> אמר לו השכיר: <strong>תן לי בהמה</strong> בשכרי. אמר לו: <strong>אין לי. תן לי כרים וכסתות</strong> — <strong>אין לי. הפשיל</strong> השכיר <strong>כליו לאחוריו, והלך לביתו בפחי נפש</strong> (בצער).
 <strong>לאחר הרגל</strong> (סוכות) <strong>נטל בעל הבית</strong> את <strong>שכרו</strong> של השכיר <strong>בידו, ועמו משוי שלשה חמורים, אחד</strong> טעון דברים <strong>של מאכל, ואחד של משתה, ואחד של מיני מגדים</strong> (ממתקים), <strong>והלך לו לביתו</strong> של הפועל. <strong>אחר שאכלו ושתו נתן לו</strong> בעל הבית את <strong>שכרו.</strong>
 <strong>אמר לו</strong> בעל הבית לשכיר: <strong>בשעה שאמרת לי "תן לי שכרי" ואמרתי "אין לי מעות", במה חשדתני?</strong> כלומר, כיצד הבנת את דברי, ומפני מה לא חשדתני שאני משתמט מלשלם לך? ענה לו, <strong>אמרתי: שמא פרקמטיא</strong> (סחורה) <strong>בזול נזדמנה לך, ולקחת</strong> (וקנית) אותה <strong>בהן</strong> בכספים המגיעים לי ואין בידך כסף. שאל אותו: <strong>ובשעה שאמרת לי "תן לי בהמה", ואמרתי "אין לי בהמה", במה חשדתני?</strong> ענה לו הפועל, <strong>אמרתי: שמא מושכרת</strong> הבהמה <strong>ביד אחרים.</strong> והוסיף ושאלו: <strong>בשעה שאמרת לי "תן לי קרקע", ואמרתי לך "אין לי קרקע", במה חשדתני?</strong> ענה לו, <strong>אמרתי: שמא מוחכרת</strong> הקרקע <strong>ביד אחרים היא,</strong> ואין בעל הבית יכול להוציא את הקרקע מן החוכרים. ושאל עוד: <strong>ובשעה ש</strong>אמרת לי "תן לי פירות ו<strong>אמרתי לך "אין לי פירות" במה חשדתני?</strong> ענה לו, <strong>אמרתי: שמא אינן מעושרות</strong> ולפי שעה אי אפשר לתת אותן. ושאלו: <strong>ובשעה שאמרתי לך "אין לי כרים וכסתות" במה חשדתני?</strong> ענה לו, <strong>אמרתי: שמא הקדיש כל נכסיו לשמים</strong> מסיבה כלשהי ולכן אין בידו כעת דבר.
 <strong>אמר ליה</strong> <small>[לו]</small> בעל הבית: <strong>העבודה,</strong> כלומר, נשבע בעבודת בית המקדש שבאמת <strong>כך היה</strong> שלא היה אז כסף ברשותו, כי <strong>הדרתי</strong> כלומר, נדרתי והקדשתי <strong>כל נכסי בשביל הורקנוס בני שלא עסק בתורה,</strong> שנדר שלא להשאיר ביד בנו כל נכסים. <strong>וכשבאתי אצל חבירי בדרום</strong> שהיו חכמי הדור <strong>התירו לי כל נדרי,</strong> ואז יכול היה לבוא ולשלם מיד לפועלו. <strong>ואתה כשם שדנתני לזכות,</strong> אף <strong>המקום</strong> (השם) <strong>ידין אותך לזכות.</strong>
 מעשה דומה מסופר <strong>תנו רבנן</strong> <small>[שנו חכמים]</small> בברייתא: <strong>מעשה בחסיד אחד שפדה ריבה</strong> (נערה) <strong>אחת בת ישראל</strong> מן השבי, <strong>ו</strong>כשהגיעו <strong>למלון השכיבה תחת מרגלותיו.</strong> ו<strong>למחר ירד וטבל</strong> להיטהר לפני לימוד תורה ותפילה <strong>ושנה לתלמידיו.</strong> והדבר למראית העין מעורר חשד כאילו שמר את הנערה לעצמו, ומה גם כשטבל בבוקר כדרך שטובלים לאחר ביאה.
 <strong>ואמר להם</strong> לתלמידיו: <strong>בשעה שהשכבתיה תחת מרגלותי, במה חשדתוני?</strong> אמרו לו: <strong>אמרנו שמא יש בנו תלמיד שאינו בדוק לרבי</strong> בהתנהגויותיו, ואין הרב רוצה להשאיר את הנערה בין התלמידים שאינו בטוח בהגינותם לענין זה.
 אמר להם: <strong>בשעה שירדתי וטבלתי במה חשדתוני?</strong> ענו לו: <strong>שמא מפני טורח הדרך אירע קרי לרבי. אמר להם: העבודה! כך היה. ואתם כשם שדנתוני לכף זכות</strong> אף <strong>המקום ידין אתכם לכף זכות.</strong>
 ועוד <strong>תנו רבנן</strong> <small>[שנו חכמים]</small> בברייתא בדומה לזה: <strong>פעם אחת הוצרך דבר אחד לתלמידי חכמים</strong> שילכו וידונו בו <strong>אצל מטרוניתא אחת שכל גדולי רומי מצויין אצלה.</strong> שרצו לברר דברים בעניני הכלל ולבקש דבר הנוגע לכלל ישראל מן השלטונות. <strong>אמרו: מי ילך? אמר להם ר' יהושע: אני אלך.</strong>
 <strong>הלך ר' יהושע ותלמידיו</strong> אליה. <strong>כיון שהגיע</strong> עם תלמידיו <strong>לפתח ביתה חלץ תפיליו ברחוק ארבע אמות</strong> מן הפתח, <strong>ונכנס ונעל הדלת בפניהן. אחר שיצא ירד וטבל ושנה לתלמידיו.</strong> ולכאורה הדברים נראים כאילו היה כאן מעשה שאינו מהוגן.
 <strong>ואמר להן</strong> לתלמידיו: <strong>בשעה שחלצתי תפילין, במה חשדתוני?</strong> אמרו לו, <strong>אמרנו: כסבור רבי, לא יכנסו דברי קדושה במקום טומאה</strong> ומשום כך אין ראוי להכניס לשם תפילין.
 שוב שאל: ו<strong>בשעה שנעלתי</strong> את הדלת, <strong>במה חשדתוני?</strong> אמרו לו, <strong>אמרנו: שמא דבר מלכות יש בינו לבינה,</strong> שאין ראוי לגלותו.
 ושאלם: ו<strong>בשעה שירדתי וטבלתי במה חשדתוני,</strong> אמרו לו, <strong>אמרנו: שמא ניתזה צינורא</strong> (טיפת רוק) <strong>מפיה על בגדיו של רבי,</strong> וכיון שגזרו שיהיו הנכרים כזבים הרי הם מטמאים אף ברוק. <strong>אמר להם</strong> ר' יהושע: <strong>העבודה! כך היה.</strong> ו<strong>כשם שדנתוני לזכות</strong> כך <strong>המקום</strong> (השם) <strong>ידין אתכם לזכות.</strong>
 <big>ב</big> שנינו במשנה ש<strong>מפנין תרומה טהורה</strong> בשבת. ושואלים: <strong>פשיטא</strong> <small>[פשוט,</small> מובן מאליו<small>]!</small> ומשיבים: <strong>לא צריכא</strong> <small>[נצרכה]</small> אלא במקרה כגון <strong>דמנחה</strong> <small>[שמונחת]</small> <strong>ביד ישראל. מהו דתימא</strong> <small>[שתאמר]:</small> <strong>כיון דלא חזיא ליה</strong> <small>[שאינה ראויה לו]</small> לישראל לאכילה <strong>אסור</strong> אף לטלטלה בשבת, על כן <strong>קא משמע לן</strong> <small>[השמיע לנו]</small> כי <strong>כיון דחזיא</strong> <small>[שראויה]</small> לאכילה <strong>לכהן</strong> — <strong>שפיר דמי</strong> <small>[יפה הדבר],</small> מותר לטלטלה בשבת.
 <strong>ו</strong>עוד שנינו במשנה שמותר לטלטל <strong>דמאי.</strong> ושואלים: <strong>דמאי, הא לא חזי ליה</strong> <small>[הרי אינו ראוי לו]</small> לאכילה! ומשיבים: <strong>כיון דאי בעי מפקר ליה לנכסיה, והוה</strong> <small>[שאם ירצה יפקיר את נכסיו, ויהיה]</small> <strong>עני, וחזיא ליה</strong> <small>[ו</small>יהיה <small>הדמאי</small> <small>ראוי לו],</small> <strong>השתא נמי חזי ליה</strong> <small>[עכשיו גם כן ראוי לו].</small> ומנין שהעני מותר באכילת דמאי? — <strong>דתנן</strong> <small>[ש</small>כן <small>שנינו</small> במשנה<small>]:</small> <strong>מאכילין את העניים דמאי ואת האכסניא</strong> (אנשי הצבא) <strong>דמאי. ואמר רב הונא: תנא</strong> <small>[שנינו],</small> <strong>בית שמאי אומרים: אין מאכילין את העניים דמאי ואת האכסניא דמאי. ובית הלל אומרים: מאכילין את העניים דמאי ואת האכסניא דמאי,</strong> וכידוע הלכה כבית הלל.
 <strong>ו</strong>עוד שנינו במשנה שמותר לטלטל <strong>מעשר ראשון שניטלה תרומתו.</strong> ושואלים: <strong>פשיטא</strong> <small>[פשוט,</small> מובן מאליו<small>],</small> והלא חולין גמורים הם! ומשיבים: <strong>לא צריכא</strong> <small>[נצרכה]</small> אלא לאופן <strong>שהקדימו</strong> הלוי לכהן <strong>בשבולים</strong> שמיד כשהביאו את התבואה לגורן, ולפני שדשו אותה לקח הלוי מעשר ראשון, <strong>ונטלה הימנו</strong> (ממנו, ממעשר זה) <strong>תרומת מעשר</strong> וניתנה לכהן, <strong>ו</strong>אולם עדיין <strong>לא נטלה הימנו,</strong> מן התבואה, <strong>תרומה גדולה</strong> שהרי הכהן לא בא עדיין.
 <strong>וכי הא</strong> <small>[וכמו זה]</small> ש<strong>אמר ר' אבהו</strong> שכך <strong>אמר ריש לקיש: מעשר ראשון שהקדימו</strong> הלוי לכהן <strong>בשבולין</strong> — <strong>פטור מ</strong>להפריש <strong>תרומה גדולה, ש</strong>כן <strong>נאמר: "והרמתם ממנו תרומת ה' מעשר מן המעשר"</strong> (במדבר יח, כו), ומלשון הכתוב נלמד: <strong>מעשר מן המעשר</strong> (תרומת מעשר) <strong>אמרתי לך, ו</strong>אולם <strong>לא תרומה גדולה ו</strong>גם <strong>תרומת מעשר מן המעשר.</strong>
 <strong>אמר ליה</strong> <small>[לו]</small> <strong>רב פפא לאביי: אי הכי</strong> <small>[אם כך]</small> שאנו סומכים על לימוד זה, <strong>אפילו הקדימו</strong> הלוי <strong>בכרי</strong> לאחר דישת התבואה <strong>נמי ליפטר</strong> <small>[גם כן שיפטר]</small> הלוי מלתת תרומה גדולה! <strong>אמר ליה</strong> <small>[לו]:</small> <strong>עליך אמר קרא</strong> <small>[המקרא]</small> <strong>"מכל מתנתיכם תרימו</strong> את כל תרומת ה' מכל חלבו את מקדשו ממנו<strong>"</strong> (במדבר יח, כט), כלומר, יש ריבוי נוסף (מכל מתנותיכם) והוא המחייב לתת תרומה גדולה אף ממתנות הלויים.
 ושאל רב פפא: <strong>ומה ראית</strong> לומר שאם הקדימו בכרי — חייב לתת תרומה גדולה, ואם הקדימו בגורן — אינו חייב בה? ותירץ לו: <strong>האי</strong> <small>[זה</small> שבכרי<small>]</small> — <strong>אידגן</strong> <small>[נעשה דגן],</small> ובדגן מפורשת חובת הפרשת תרומה גדולה, <strong>והאי</strong> <small>[וזה]</small> — עדיין <strong>לא אידגן</strong> <small>[נעשה דגן],</small> ועדיין לא חלה עליו חובה זו.
 שנינו במשנה ש<strong>מעשר שני</strong> שנפדה מותר בטלטול. ושואלים: והלא זהו <strong>פשיטא</strong> <small>[פשוט,</small> מובן מאליו<small>]!</small> ומשיבים: <strong>לא צריכא</strong> <small>[נצרכה]</small> הלכה זו אלא לאופן <strong>שנתן את הקרן</strong> (דמי המעשר) <strong>ו</strong>עדיין <strong>לא נתן את החומש</strong> שצריך להוסיף עליו בשעת פדיון. ו<strong>הא קא משמע לן</strong> <small>[ו</small>דבר <small>זה השמיע לנו]</small> ש<strong>אין חומש מעכב,</strong> והמעשר נעשה חולין משעת נתינת הקרן.
 <strong>ו</strong>עוד שנינו במשנה שמטלטלים בשבת את <strong>התורמס היבש</strong> שהוא מאכל בהמה. ומעירים: <strong>דווקא</strong> כשהוא <strong>יבש, אבל</strong> כאשר הוא <strong>לח</strong> — <strong>לא</strong> הותר לטלטלו. <strong>מאי טעמא</strong> <small>[מה טעם]</small> הדבר? <strong>כיון דמריר</strong> <small>[ש</small>הוא <small>מר]</small> ביותר <strong>לא אכלה</strong> <small>[אוכלת]</small> אותו בהמה.
## דף קכח.
 <big>א</big> שנינו במשנה: <strong>אבל לא</strong> מטלטלים בשבת <strong>את הטבל.</strong> ושואלים: <strong>פשיטא</strong> <small>[פשוט,</small> מובן מאליו<small>]!</small> ומשיבים: <strong>לא צריכא</strong> <small>[נצרכה]</small> הלכה זו אלא <strong>בטבל טבול</strong> (האסור משום טבל) רק <strong>מדרבנן</strong> <small>[מדברי סופרים],</small> וכגון <strong>שזרעו</strong> את הצמח <strong>בעציץ שאינו נקוב</strong> שאין דינו כקרקע.
 <strong>ו</strong>עוד שנינו במשנה ש<strong>לא</strong> מטלטלים בשבת <strong>מעשר ראשון</strong> שלא ניטלה ממנו תרומתו. ושואלים: <strong>פשיטא</strong> <small>[פשוט,</small> מובן מאליו<small>]!</small> ומשיבים: <strong>לא צריכא</strong> <small>[נצרכה]</small> הלכה זו אלא לאופן <strong>שהקדימו</strong> למעשר הראשון <strong>בכרי, שנטל ממנו</strong> בעליו <strong>מעשר ו</strong>אולם עדיין <strong>לא נטלה ממנו תרומה גדולה.</strong> ו<strong>מהו דתימא</strong> <small>[שתאמר]</small> <strong>כדאמר ליה</strong> <small>[כפי שאמר לו]</small> קודם <strong>רב פפא לאביי</strong> שבאופן כזה ייפטר בכלל מלהפריש תרומה גדולה, על כן <strong>קא משמע לן כדשני ליה</strong> <small>[השמיע לנו</small> שהוא <small>כמו שתירץ לו]</small> <strong>אביי</strong> שיש ריבוי נוסף לחייב אף באופן זה.
 <strong>ו</strong>עוד שנינו במשנה ש<strong>לא</strong> מטלטלים בשבת <strong>את מעשר שני</strong> והקדש שלא נפדו. ושואלים: <strong>פשיטא</strong> <small>[פשוט,</small> מובן מאליו<small>]!</small> ומשיבים: <strong>לא צריכא</strong> <small>[נצרכה]</small> הלכה זו אלא לאופן ש<strong>נפדו</strong> המעשר שני או ההקדש, <strong>ו</strong>אולם <strong>לא נפדו כהלכתן.</strong> ומפרטים: <strong>מעשר</strong> — כגון <strong>שפדאו על גבי</strong> (אגב, על) <strong>אסימון</strong> (מטבע ללא צורה), <strong>דרחמנא אמר</strong> <small>[ש</small>הרי <small>התורה אמרה]</small> "ונתת בכסף <strong>וצרת הכסף בידך</strong> והלכת אל המקום אשר יבחר ה' אלהיך בו" (דברים יד, כה), ומהלשון "וצרת הכסף" דרשו חכמים שצריך הכסף לפדיון המעשר להיות <strong>דבר שיש בו צורה,</strong> אבל מטבעות ללא צורה — פסולים. ו<strong>הקדש</strong> שלא פדאו כראוי — <strong>שחיללו על גבי קרקע, דרחמנא אמר</strong> <small>[ש</small>הרי <small>התורה אמרה]</small> <strong>"ונתן הכסף וקם לו",</strong> אבל אם לא נתן בפדיון ההקדש כסף אלא קרקע — אין זה מועיל לפדות את ההקדש.
 <big>ב</big> <strong>ו</strong>עוד שנינו במשנה ש<strong>לא</strong> מטלטלים בשבת <strong>את הלוף. תנו רבנן</strong> <small>[שנו חכמים]</small> בתוספתא: <strong>מטלטלין</strong> בשבת <strong>את החצב מפני שהוא מאכל לצביים, ואת החרדל מפני שהוא מאכל ליונים. רבן שמעון בן גמליאל אומר: אף מטלטלין שברי זכוכית מפני שהוא מאכל לנעמיות</strong> (בנות היענה).
 <strong>אמר ליה</strong> <small>[לו]</small> <strong>ר' נתן</strong> לרבן שמעון בן גמליאל: <strong>אלא מעתה</strong> אף <strong>חבילי זמורות יטלטלו מפני שהוא מאכל לפילין!</strong> ומשיבים, <strong>רבן שמעון בן גמליאל</strong> היה מתרץ: <strong>נעמיות</strong> — <strong>שכיחי</strong> <small>[מצויות],</small> ואילו <strong>פילין</strong> — <strong>לא שכיחי</strong> <small>[אינם מצויים].</small>
 <strong>אמר אמימר: ו</strong>מה שהתיר רבן שמעון בן גמליאל טלטול שברי זכוכית <strong>הוא</strong> דווקא באופן <strong>דאית ליה</strong> <small>[שיש לו]</small> <strong>נעמיות. אמר רב אשי לאמימר: אלא</strong> מה <strong>דקאמר ליה</strong> <small>[שאמר לו]</small> <strong>ר' נתן לרבן שמעון בן גמליאל</strong> ש<strong>חבילי זמורות</strong> גם כן <strong>יטלטל מפני שהוא מאכל לפילין,</strong> ומה חידש בכך, והלא <strong>אי אית ליה</strong> <small>[אם יש לו]</small> <strong>פילין</strong> — <strong>אמאי</strong> <small>[מדוע]</small> <strong>לא</strong> יתן להם את מזונם? <strong>אלא</strong> ודאי עליך לפרש שדיבר ב<strong>ראוי</strong> למאכל פילים ואין לו פילים, <strong>הכי נמי</strong> <small>[כך גם כן]</small> בשברי זכוכית מדובר ב<strong>ראוי</strong> ואין לו נעמיות.
 <strong>אמר אביי: רבן שמעון בן גמליאל ור' שמעון ור' ישמעאל ור' עקיבא כולהו סבירא להו</strong> <small>[כולם סבורים הם]</small> כי <strong>כל ישראל בני מלכים הם,</strong> ואין לומר על אדם מישראל שאין ראוי לו דבר של הידור יתר.
 <strong>רבן שמעון בן גמליאל</strong> — <strong>הא דאמרן</strong> <small>[זו שאמרנו]</small> במשנתנו שהותר הלוף בטלטול משום שהוא מאכל עורבים, וכאילו לכל אדם מישראל יש עורבים ברשותו.
 <strong>ר' שמעון</strong> — <strong>דתנן</strong> <small>[ש</small>כן <small>שנינו</small> במשנה<small>]:</small> <strong>בני מלכים סכין</strong> בשבת <strong>על גבי מכותיהן שמן וורד, שכן דרכן של בני מלכים לסוך בחול</strong> אפילו שלא על גבי מכה. <strong>ר' שמעון אומר: כל ישראל בני מלכים הם</strong> וכולם יכולים לסוך בשמן זה בשבת.
 <strong>ר' ישמעאל ור' עקיבא</strong> — <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>הרי שהיו נושין בו</strong> באדם <strong>אלף מנה, ולבוש איצטלא</strong> (מעיל) <strong>בת</strong> (ששווה) <strong>מאה מנה</strong> — <strong>מפשיטין אותו</strong> את האיצטלא הזאת ומוכרים אותה, <strong>ומלבישין אותו איצטלא הראויה לו</strong> לפי עושרו. ו<strong>תנא</strong> <small>[ושנינו]</small> <strong>משום</strong> (בשם) <strong>ר' ישמעאל, ותנא</strong> <small>[ו</small>כן <small>שנינו]</small> <strong>משום ר' עקיבא: כל ישראל ראויין לאותה איצטלא</strong> ואין לומר שאינה ראויה לאדם זה. ונוהגים בה כבשאר מלבוש החיוני לאדם, וכלל בידינו שאין מוכרים מלבושים חיוניים על מנת לשלם חוב.
 <big>ג</big> שנינו במשנה ש<strong>חבילי קש וחבילי עצים</strong> אם התקינם למאכל בהמה — מטלטלים אותם, ואם לא התקינם לכך — אין מטלטלים אותם<strong>. תנו רבנן</strong> <small>[שנו חכמים]</small> בתוספתא: <strong>חבילי קש וחבילי עצים וחבילי זרדים, אם התקינן למאכל בהמה</strong> — <strong>מטלטלין אותן</strong> בשבת, <strong>ואם לאו</strong> <small>[לא]</small> התקינם — <strong>אין מטלטלין אותן. רבן שמעון בן גמליאל אומר: חבילין הניטלין ביד אחד</strong> — <strong>מותר לטלטלן</strong> שאין זו טירחה יתירה, ואם אינם מיטלטלים אלא <strong>בשתי ידים</strong> — <strong>אסור לטלטלן.</strong>
 הכניס <strong>חבילי סיאה אזוב וקורנית</strong> שהם צמחים ריחניים הראויים גם למאכל אדם, אם <strong>הכניסן לעצים</strong> (לצורך הסקה) — <strong>אין מסתפק</strong> (משתמש) <strong>מהן בשבת</strong> לאכילה, ואם הכניסם <strong>למאכל בהמה</strong> — <strong>מסתפק</strong> אף הוא <strong>מהן בשבת.</strong>
 <strong>וקוטם</strong> (קוטף) <strong>ביד ואוכל, ובלבד שלא יקטום בכלי. ומולל</strong> ומוציא את הגרעינים בידו <strong>ואוכל, ובלבד שלא ימלול בכלי הרבה,</strong> שנראה הדבר כמלאכה מרובה, אלו <strong>דברי ר' יהודה. וחכמים אומרים: מולל בראשי אצבעותיו</strong> בדרך שינוי <strong>ואוכל, ובלבד שלא ימלול בידו הרבה כדרך שהוא עושה בחול.</strong>
 <strong>וכן</strong> הדין <strong>באמיתא וכן בפיגם וכן בשאר מיני תבלין.</strong> ושאלו חכמים: <strong>מאי</strong> <small>[מהי]</small> <strong>אמיתא</strong> זו? ואמרו שהוא הקרוי בארמית <strong>"ניניא".</strong> ומהי <strong>סיאה? אמר רב יהודה:</strong> הוא הצמח הקרוי <strong>"צתרי". אזוב</strong> — הקרוי בארמית <strong>"אברתא". קורנית</strong> — <strong>"קורניתא" שמה</strong> בארמית.
 ומקשים: <strong>והא ההוא</strong> <small>[והרי אותו</small> אדם<small>]</small> שבא למכור ו<strong>אמר להו</strong> <small>[להם]</small> לשומעים: <strong>מאן בעי קורניתא</strong> <small>[מי רוצה קורנית]?</small> <strong>ואישתכח</strong> <small>[ונמצא]</small> שהוא מוכר <strong>חשי,</strong> והרי שקורניתא איננה קורנית! <strong>אלא</strong> יש לפרש: <strong>סיאה</strong> היא <strong>צתרי, אזוב</strong> הוא <strong>אברתא,</strong> ו<strong>קורניתא</strong> הוא <strong>חשי.</strong>
 <big>ד</big> <strong>איתמר</strong> <small>[נאמר]</small> בשם חכמים: <strong>בשר מליח מותר לטלטלו בשבת</strong> שכן ראוי הוא לאכילה. <strong>בשר תפל</strong> שלא נמלח עדיין, <strong>רב הונא אמר: מותר לטלטלו,</strong> ו<strong>רב חסדא אמר: אסור לטלטלו.</strong>
 ושואלים: ו<strong>רב הונא</strong> האם <strong>אמר</strong> כי <strong>מותר לטלטלו? והא</strong> <small>[והרי]</small> <strong>רב הונא תלמיד</strong> של <strong>רב הוה</strong> <small>[היה],</small> <strong>ורב</strong> הלא <strong>כ</strong>שיטת <strong>ר' יהודה סבירא ליה</strong> <small>[סבור הוא]</small> <strong>דאית ליה</strong> <small>[שיש לו,</small> מקבל<small>]</small> ר' יהודה את דין <strong>מוקצה,</strong> וכשיטה זו <small>תהא</small> אם כן <small>אף דעתו של רב, ואיך אומר רב הונא תלמידו שמותר לטלטלו?!</small>
 ומשיבים: <strong>במוקצה לאכילה,</strong> כלומר, לענין הקצאת דבר מאכל מן הדעת, <strong>סבר לה</strong> <small>[סבור הוא]</small> רב <strong>כ</strong>שיטת <strong>ר' יהודה,</strong> שאסור באכילה ואילו <strong>במוקצה</strong> לענין האיסור <strong>לטלטל סבר לה</strong> <small>[סבור הוא]</small> <strong>כ</strong>שיטת <strong>ר' שמעון</strong> שאינו סובר את דין מוקצה ומתיר בטלטול.
 שנינו ש<strong>רב חסדא אמר</strong> בענין בשר תפל ש<strong>אסור לטלטלו</strong> בשבת. ושואלים: <strong>והא</strong> <small>[והרי]</small> <strong>רב יצחק בר אמי איקלע לבי</strong> <small>[הזדמן לבית]</small> <strong>רב חסדא, וחזא ההוא בר אווזא דהוו קא מטלטלו ליה משמשא לטולא</strong> <small>[וראה</small> בשר <small>ברווז אחד שהיו מטלטלים אותו משמש לצל]</small> שלא יתקלקל, <strong>ואמר רב חסדא</strong> לבני ביתו: <strong>חסרון כיס קא חזינן הכא</strong> <small>[רואה אני כאן],</small> כלומר, עליכם לדאוג שלא ימצא זמן מרובה בשמש שלא ייפסד. נמצא שמותר לדעתו לטלטל בשר שאינו ראוי לאכילה! ומשיבים: <strong>שאני בר אווזא, דחזי לאומצא</strong> <small>[שונה ברווז, הראוי</small> להיאכל <small>בשר חי,</small> כמות שהוא ללא בישול<small>].</small>
 <strong>תנו רבנן</strong> <small>[שנו חכמים]</small> בברייתא: <strong>דג מליח</strong> — <strong>מותר לטלטלו</strong> בשבת, <strong>דג תפל</strong> — <strong>אסור לטלטלו. בשר, בין</strong> שהוא <strong>תפל ובין</strong> שהוא <strong>מליח</strong> — <strong>מותר לטלטלו, וסתמא</strong> <small>[סתם</small> ברייתא <small>זו]</small> <strong>כ</strong>שיטת <strong>ר' שמעון.</strong>
 <strong>תנו רבנן</strong> <small>[שנו חכמים]:</small> <strong>מטלטלין</strong> בשבת <strong>את העצמות מפני שהוא מאכל לכלבים.</strong>
## דף קכח:
 <strong>בשר תפוח</strong> (שמתחיל להסריח) — מותר לטלטלו, <strong>מפני שהוא מאכל לחיה, מים מגולין</strong> שיש לחשוש ששתה מהן נחש והטיל בהן ארס — מותר לטלטלם, <strong>מפני שהן ראויין לחתול,</strong> שאינו ניזוק כל כך מארס נחשים. <strong>רבן שמעון בן גמליאל אומר: כל עצמן</strong> של מים מגולים אלה <strong>אסור לשהותן מפני הסכנה,</strong> שמא ישכח אדם וישתה מהן ויסתכן.
 <big>א משנה</big> <strong>כופין</strong> (הופכים) בשבת <strong>את הסל לפני האפרוחים כדי שיעלו וירדו</strong> בו. וכן <strong>תרנגולת שברחה</strong> מהבית ורוצים להחזירה — <strong>דוחין</strong> (דוחפים) <strong>אותה</strong> אפילו בידים <strong>עד שתכנס</strong> חזרה לתוכו.
 ו<strong>מדדין</strong> (מסייעים ללכת) <strong>עגלין וסייחין.</strong> וכן <strong>אשה מדדה את בנה. אמר ר' יהודה: אימתי</strong> מותר — <strong>בזמן שהוא,</strong> התינוק בעצמו <strong>נוטל</strong> רגל <strong>אחת ומניח אחת, אבל אם היה גורר</strong> את שתי רגליו — <strong>אסור,</strong> מפני שהיא כנושאת אותו ברשות הרבים.
 <big>ב גמרא</big> <strong>אמר רב יהודה</strong> שכך <strong>אמר רב: בהמה שנפלה לאמת</strong> (תעלת) <strong>המים</strong> — <strong>מביא כרים וכסתות</strong> וזורקם לאמת המים <strong>ומניח תחתיה, ואם עלתה</strong> באמצעותם — <strong>עלתה.</strong>
 <strong>מיתיבי</strong> <small>[מקשים על כך]</small> ממה ששנינו בתוספתא: <strong>בהמה שנפלה</strong> בשבת <strong>לאמת המים</strong> — <strong>עושה לה פרנסה</strong> (מזון) <strong>במקומה בשביל שלא תמות.</strong> נמצא אם כן ש<strong>פרנסה</strong> — <strong>אין</strong> <small>[כן,</small> מותר<small>],</small> ואולם <strong>כרים וכסתות</strong> — <strong>לא!</strong>
 ומשיבים: <strong>לא קשיא</strong> <small>[אין</small> זה <small>קשה],</small> שיש לחלק ולומר כי <strong>הא</strong> <small>[זו]</small> ששנינו שעושה לה פרנסה — הרי זה במקרה ש<strong>אפשר בפרנסה,</strong> ואילו <strong>הא</strong> <small>[זו]</small> ששנינו שיכול אפילו להניח לה כרים וכסתות — הרי זה כש<strong>אי אפשר בפרנסה,</strong> אם <strong>אפשר בפרנסה</strong> — <strong>אין</strong> <small>[כן],</small> יפרנסנה, <strong>ואי לא</strong> <small>[ואם אי</small> אפשר<small>]</small> בפרנסה — <strong>מביא כרים וכסתות ומניח תחתיה.</strong>
 ומקשים: <strong>והא קא</strong> <small>[והרי הוא]</small> <strong>מבטל</strong> בהנחת הכרים והכסתות <strong>כלי</strong> הראוי לשימוש <strong>מהיכנו</strong> (מן השימוש לו הוא מיועד ומוכן) בשבת, ודומה הדבר למלאכת סתירה! ומשיבים: <strong>סבר</strong> <small>[סבור]</small> חכם זה כי האיסור ב<strong>מבטל כלי מהיכנו</strong> הוא רק <strong>דרבנן</strong> <small>[מדברי סופרים],</small> ואילו איסור <strong>צער בעלי חיים</strong> הוא <strong>דאורייתא</strong> <small>[מן התורה],</small> <strong>ואתי דאורייתא ודחי דרבנן</strong> <small>[ובאה</small> מצוה <small>מן התורה ודוחה</small> מצוה <small>מדברי סופרים].</small>
 <big>ג</big> שנינו במשנה ש<strong>תרנגולת שברחה</strong> דוחים אותה למקומה. ומכאן נדייק: <strong>דוחין</strong> — <strong>אין</strong> <small>[כן],</small> ואולם <strong>מדדין,</strong> לסייע לה בהליכתה — <strong>לא.</strong> ומעירים: <strong>תנינא להא, דתנו רבנן</strong> <small>[שנינו לזו, ש</small>כן <small>שנו חכמים]:</small> <strong>מדדין</strong> בשבת <strong>בהמה חיה ועוף בחצר, אבל לא את התרנגולת.</strong>
 ושואלים: <strong>תרנגולת מאי טעמא</strong> <small>[מה טעם]</small> <strong>לא</strong> ידדה אותה? <strong>אמר אביי: משום דמקפיא נפשה</strong> <small>[שמגביהה</small> את <small>עצמה]</small> ונמצא שבכך הוא נושא אותה ממש ולא רק מסייע לה בהילוכה.
 <strong>תני חדא</strong> <small>[שנויה</small> ברייתא <small>אחת]:</small> <strong>מדדין בהמה וחיה ועוף בחצר אבל לא ברשות הרבים, והאשה מדדה את בנה ברשות הרבים, ואין צריך לומר</strong> שמותר <strong>בחצר. ותניא אידך</strong> <small>[ושנויה</small> ברייתא <small>אחרת]:</small> <strong>אין עוקרין</strong> רגלי <strong>בהמה וחיה ועוף</strong> להרימם לגמרי <strong>בחצר, אבל דוחין בהן שיכנסו.</strong>
 ותחילה מבררים ברייתא אחרונה זו: <strong>הא גופא קשיא</strong> <small>[היא עצמה קשה]:</small> שהרי <strong>אמרת</strong> ש<strong>אין עוקרין,</strong> ומשמע: <strong>אבל דדויי</strong> <small>[לדדות]</small> — <strong>מדדינן</strong> <small>[מדדים],</small> ואחר כך <strong>הדר</strong> <small>[חזרת]</small> ו<strong>אמרת</strong> ש<strong>דוחין,</strong> ומשמעו: <strong>דוחין</strong> — <strong>אין</strong> <small>[כן],</small> ואולם <strong>מדדין</strong> — <strong>לא! אמר אביי: סיפא</strong> <small>[בסוף]</small> שמשתמע ממנו שאין מדדים <strong>אתאן</strong> <small>[באנו,</small> מדובר בו<small>],</small> בדין <strong>תרנגולת,</strong> שאותה, כאמור, אין לדדות.
 וכיון שדובר בצד המיוחד שיש בנשיאת תרנגולת, מביאים את מה ש<strong>אמר אביי: האי מאן דשחיט</strong> <small>[מי ששוחט]</small> <strong>תרנגולת</strong> — <strong>לכבשינהו לכרעיה בארעא, אי נמי נידל להו מידל</strong> <small>[שיכבוש</small> היטב <small>רגליה בקרקע, או גם כן ירים אותן לגמרי</small> באויר<small>],</small> שאם לא יעשה כן, יש לחשוש <strong>דדילמא מנח להו לטופריה בארעא, ועקר להו</strong> <small>[שמא יניח</small> התרנגול <small>את צפרניו בקרקע</small> ויוכל לפרכס <small>ו</small>בתוך שחיטה <small>יעקור אותם]</small> את ה<strong>סימנים,</strong> הקנה והוושט, ממקומם, ואז תהא השחיטה פסולה והתרנגולת נבילה.
 <big>ד משנה</big> <strong>אין מילדין את הבהמה</strong> אפילו <strong>ביום טוב,</strong> וכל שכן בשבת, <strong>אבל מסעדין</strong> (עוזרים) לה ללדת. <strong>ומילדין את האשה</strong> אפילו <strong>בשבת, וקורין לה</strong> (בשבילה) <strong>חכמה</strong> (מיילדת) <strong>ממקום למקום</strong> אפילו כשיש בכך חילול שבת, <strong>ומחללין עליה,</strong> על האשה היולדת, <strong>את השבת, וקושרין את הטיבור</strong> של הולד הנולד בשבת. <strong>ר' יוסי אומר: אף חותכין</strong> את הטבור. <strong>וכל צרכי מילה</strong> לתינוק שצריך <strong>למולו בו ביום, עושין בשבת.</strong>
 <big>ה גמרא</big> שואלים: <strong>כיצד מסעדין</strong> בלידת בהמה? <strong>רב יהודה אמר: אוחז את הולד</strong> כדי <strong>שלא יפול לארץ, רב נחמן אמר: דוחק בבשר</strong> מסביב לבית הרחם <strong>כדי שיצא הולד.</strong>
 <strong>תניא כוותיה</strong> <small>[שנויה</small> ברייתא <small>כשיטתו]</small> של <strong>רב יהודה: כיצד מסעדין</strong> בלידת בהמה? <strong>אוחזין את הולד שלא יפול לארץ, ונופח לו בחוטמו</strong> שייצא הריר החוסם את דרכי הנשימה ויתחיל לנשום, <strong>ונותן לו דד</strong> אמו <strong>לתוך פיו כדי שינק.</strong>
 <strong>אמר רבן שמעון בן גמליאל: מרחמין היינו על בהמה טהורה ביום טוב</strong> לסייע לולד. ושואלים: <strong>היכי עביד</strong> <small>[איך</small> הוא <small>עושה]?</small> כלומר, מה פירוש "מרחמים"? <strong>אמר אביי:</strong> אם אין האם מקרבת את ילדה ומטפלת בו <strong>מביא בול</strong> (גוש) <strong>של מלח, ומניח לה</strong> אותו לבהמה <strong>בתוך הרחם, כדי ש</strong>תצטער ובתוך כך <strong>תזכור צערה</strong> בלידה <strong>ותרחם עליו.</strong> וכן <strong>מזלפין מי שליא על גבי</strong> ה<strong>ולד, כדי שתריח ריחו ותרחם עליו. ודוקא</strong> בהמה <strong>טהורה, אבל טמאה</strong> — <strong>לא.</strong>
 ושואלים: <strong>מאי טעמא</strong> <small>[מה טעם]</small> בהמה טמאה לא התירו לעשות כן? ומשיבים: בהמה <strong>טמאה לא מרחקא ולדא</strong> <small>[מרחקת</small> את <small>הולד],</small> <strong>ואי מרחקא ולדא</strong> — <strong>לא מקרבא</strong> <small>[ואם מרחקת את ולדה</small> — שוב <small>אינה מקרבת</small> אותו<small>]</small> ואין תועלת באמצעים אלה.
 <big>ו</big> שנינו במשנה ש<strong>מילדין את האשה,</strong> ומחללים עליה אפילו את השבת. ושואלים: <strong>מכדי תנא ליה</strong> <small>[הרי שנה לו</small> במשנה<small>]</small> במפורש: <strong>מילדין את האשה וקורין לה חכמה</strong> (קוראים בשבילה מיילדת) <strong>ממקום למקום, ו</strong>המילים <strong>"מחללין עליה את השבת" לאתויי מאי</strong> <small>[להביא,</small> להוסיף, את <small>מה]</small> הן מובאות כאן? והלא לכאורה כל מעשה של חילול השבת הבא בחשבון לצורך הלידה כבר שנינו!
 ומשיבים: <strong>לאתויי הא דתנו רבנן</strong> <small>[להביא</small> את <small>מה ששנו חכמים]</small> עוד בענין זה: <strong>אם היתה צריכה</strong> היולדת <strong>לנר</strong> — <strong>חבירתה מדלקת לה את הנר</strong> בשבת. <strong>ואם היתה צריכה לשמן</strong> — <strong>חבירתה מביאה לה שמן</strong> דרך רשות הרבים <strong>ביד</strong> בתוך כף ידה, ולא בכלי, כרגיל, כדי לעשות בשינוי, <strong>ואם אינו ספק</strong> (מספיק) <strong>ביד</strong> — <strong>מביאה בשערה, ואם אינו ספק בשערה</strong> — <strong>מביאה לה בכלי</strong> כרגיל.
 שנינו קודם ש<strong>אמר מר</strong> <small>[החכם]:</small> <strong>אם היתה צריכה</strong> היולדת בשבת <strong>לנר</strong> — <strong>חבירתה</strong> היתה <strong>מדלקת לה את הנר.</strong> ושואלים: <strong>פשיטא</strong> <small>[פשוט,</small> מובן מאליו<small>]!</small> ומשיבים: <strong>לא צריכא</strong> <small>[נצרכה]</small> הלכה זו להיאמר אלא <strong>ב</strong>יולדת <strong>סומא</strong> (עיוורת), <strong>מהו דתימא</strong> <small>[שתאמר]:</small> <strong>כיון דלא חזיא</strong> <small>[שאינה רואה]</small> אפילו באור — <strong>אסור</strong> להביא לה נר כלל, על כן <strong>קא משמע לן</strong> <small>[השמיע לנו]</small> כי מאחר ו<strong>איתובי מיתבא</strong> <small>[ומתיישבת]</small> <strong>דעתה</strong> בכך והדבר מרגיע אותה, <strong>מותר.</strong> שכן היא <strong>סברא</strong> <small>[סבורה]:</small> <strong>אי איכא מידי</strong> <small>[אם יש דבר]</small> שיש לעשותו במהלך הלידה — <strong>חזיא</strong> <small>[רואה]</small> <strong>חבירתה</strong> באמצעות הנר <strong>ועבדה</strong> <small>[ועושה]</small> <strong>לי.</strong>
 עוד שנינו ש<strong>אם היתה צריכה</strong> היולדת בשבת <strong>לשמן</strong> — מביאה לה חבירתה שמן בשערותיה. ומקשים: מה הועילו בכך? <strong>תיפוק ליה</strong> <small>[תצא לו]</small> שאסור להביא בשיער <strong>משום</strong> איסור <strong>סחיטה!</strong> שהרי תצטרך לסחוט את השיער כדי להוציא ממנו את השמן, ואסור לסחוט בשבת!
 <strong>רבה ורב יוסף דאמרי תרוייהו</strong> <small>[שאמרו שניהם]:</small> <strong>אין</strong> דין <strong>סחיטה בשיער,</strong> כי אין השיער סופג כשאר דברים הסופגים. <strong>רב אשי אמר: אפילו תימא</strong> <small>[תאמר]</small> ש<strong>יש</strong> דין <strong>סחיטה בשיער,</strong> אלא כאן אין הכוונה שמביאה לה ממש בשערה, אלא ש<strong>מביאה לה בכלי דרך</strong> הקשור לה ב<strong>שערה,</strong> שכל <strong>כמה</strong> ש<strong>אפשר לשנויי</strong> <small>[לשנות]</small> בדבר שאינו הכרחי לפיקוח נפש — <strong>משנינן</strong> <small>[משנים אנו].</small>
 <big>ז</big> <strong>אמר רב יהודה</strong> שכך <strong>אמר שמואל: חיה</strong> (יולדת) <strong>כל זמן שהקבר</strong> (בית הרחם) <strong>פתוח, בין</strong> אם <strong>אמרה "צריכה אני</strong> שיחללו עלי את השבת"<strong>, בין לא אמרה "צריכה אני</strong> שיחללו עלי את השבת" — <strong>מחללין עליה את השבת,</strong> שבדרך כלל יולדת היא במצב מסוכן ולצורך פיקוח נפש הותרה בשבת מלאכת איסור.
 <strong>נסתם הקבר</strong> (נסגר בית הרחם לאחר הלידה), <strong>בין</strong> אם <strong>אמרה</strong> היולדת
## דף קכט.
 <strong>"צריכה אני", בין לא אמרה "צריכה אני"</strong> — <strong>אין מחללין עליה את השבת.</strong>
 <strong>רב אשי מתני הכי</strong> <small>[היה שונה כך]</small> כמו שאמרנו. ואילו <strong>מר זוטרא מתני הכי</strong> <small>[היה שונה כך],</small> בגירסה אחרת: <strong>אמר רב יהודה</strong> שכך <strong>אמר שמואל: חיה כל זמן שהקבר פתוח, בין</strong> אם <strong>אמרה "צריכה אני" ובין אמרה "אין צריכה אני"</strong> — <strong>מחללין עליה את השבת.</strong> ואולם גם כש<strong>נסתם הקבר,</strong> אם <strong>אמרה "צריכה אני"</strong> — <strong>מחללין עליה את השבת. לא אמרה "צריכה אני"</strong> — <strong>אין מחללין עליה את השבת,</strong> וכל שכן אם אמרה "אין צריכה אני".
 <strong>אמר ליה</strong> <small>[לו]</small> <strong>רבינא למרימר:</strong> מאחר שרואים אנו ש<strong>מר זוטרא מתני לקולא</strong> <small>[שונה</small> כאן <small>להקל],</small> <strong>ורב אשי מתני לחומרא</strong> <small>[שונה להחמיר],</small> <strong>הלכתא כמאן</strong> <small>[הלכה כמי]?</small> <strong>אמר ליה</strong> <small>[לו]</small> מרימר: <strong>הלכה כמר זוטרא,</strong> כיון שכלל בידינו בכל מקרה שיש חשש סכנה <strong>ספק נפשות להקל.</strong> וכיון שכך יש להקל ככל האפשר גם בענין זה.
 <big>א</big> כיון שדובר בפתיחת הקבר שואלים: <strong>מאימתי</strong> נחשבת תחילת <strong>פתיחת הקבר? אמר אביי: משעה שתשב</strong> האשה <strong>על המשבר.</strong> ואילו <strong>רב הונא בריה</strong> <small>[בנו]</small> של <strong>רב יהושע אמר: משעה שהדם שותת ויורד, ואמרי לה</strong> <small>[ויש אומרים]</small> <strong>משעה שחברותיה נושאות אותה באגפיה</strong> (בזרועותיה), שאין היא יכולה עוד ללכת בעצמה.
 ושואלים עוד: <strong>עד מתי</strong> נחשב זמן <strong>פתיחת הקבר? אמר אביי: שלשה ימים</strong> אחר תחילת פתיחתו. <strong>רבא אמר משמיה</strong> <small>[משמו]</small> של <strong>רב יהודה: שבעה, ואמרי לה</strong> <small>[ויש אומרים]:</small> כל <strong>שלשים</strong> יום.
 <strong>אמרי נהרדעי</strong> <small>[אמרו</small> חכמי <small>נהרדעא]:</small> <strong>חיה</strong> יש בה חילוקי דינים בין <strong>שלשה</strong> ו<strong>שבעה ושלשים</strong> יום לאחר לידתה. ומפרט: <strong>שלשה</strong> ימים ראשונים מגמר הלידה, <strong>בין</strong> אם <strong>אמרה "צריכה אני</strong> שיחללו עלי את השבת <strong>", ובין</strong> אם <strong>אמרה "לא צריכה אני"</strong> — <strong>מחללין עליה את השבת.</strong> כל <strong>שבעה</strong> ימים, אם <strong>אמרה "צריכה אני"</strong> — <strong>מחללין עליה את השבת,</strong> אבל אם <strong>אמרה "לא צריכה אני"</strong> — <strong>אין מחללין עליה את השבת.</strong> תוך <strong>שלשים</strong> ימים <strong>אפילו</strong> אם <strong>אמרה "צריכה אני"</strong> — <strong>אין מחללין עליה את השבת, אבל עושין על ידי ארמאי</strong> (גוי).
 ו<strong>כ</strong>דברי <strong>רב עולא בריה</strong> <small>[בנו]</small> של <strong>רב עילאי,</strong> ש<strong>אמר : כל צרכי חולה</strong> שאינו מסוכן <strong>נעשין על ידי ארמאי בשבת, וכ</strong>דברי <strong>רב המנונא.</strong> ש<strong>אמר רב המנונא: דבר שאין בו סכנה</strong> ויש בו רק חשש חולי — <strong>אומר לגוי ועושה.</strong>
 <big>ב</big> <strong>אמר רב יהודה</strong> שכך <strong>אמר שמואל: לחיה</strong> יש הלכה של <strong>שלשים יום.</strong> ושואלים: <strong>למאי הלכתא</strong> <small>[ל</small>ענין <small>מה,</small> איזו <small>הלכה]</small> נאמר דבר זה? <strong>אמרי נהרדעי</strong> <small>[אמרו</small> חכמי <small>נהרדעא]:</small> <strong>ל</strong>ענין <strong>טבילה,</strong> שאין האשה טובלת לטהרה תוך שלושים יום ללידתה, שמאחר ובתוך זמן זה היא חלושה, עלולה היא להצטנן.
 <strong>אמר רבא: לא אמרן</strong> <small>[אמרנו]</small> שאין אשה טובלת <strong>אלא</strong> כ<strong>שאין בעלה עמה, אבל</strong> אם <strong>בעלה עמה</strong> — הרי <strong>בעלה מחממה</strong> בתשמיש, ואין לחוש שתצטנן מפני החולשה. <strong>כי הא דברתיה</strong> <small>[כמו</small> מעשה <small>זה בבתו]</small> של <strong>רב חסדא</strong> אשת רבא ש<strong>טבלה בגו תלתין יומין</strong> <small>[בתוך שלושים יום]</small> ללידתה <strong>שלא בפני בעלה ואצטניאת</strong> <small>[והצטננה],</small> <strong>ואמטוי לערסה בתריה</strong> <small>[והביאו את מיטתה אחרי,</small> אל<small>]</small> <strong>רבא לפומבדיתא.</strong>
 <strong>אמר רב יהודה</strong> שכך <strong>אמר שמואל: עושין מדורה לחיה בשבת בימות הגשמים. סבור מינה</strong> <small>[סברו מכאן]</small> כי דווקא <strong>לחיה</strong> — <strong>אין</strong> <small>[כן],</small> אבל <strong>ל</strong>שאר <strong>חולה</strong> — <strong>לא,</strong> וכן <strong>בימות הגשמים</strong> — <strong>אין</strong> <small>[כן],</small> <strong>בימות החמה</strong> — <strong>לא.</strong> ואולם מסכמים: <strong>ולא היא,</strong> אין הדבר כן, אלא <strong>לא שנא</strong> <small>[אינו שונה]</small> <strong>חיה ולא שנא</strong> <small>[ואינו שונה]</small> <strong>חולה, לא שנא</strong> <small>[אינו שונה]</small> <strong>בימות הגשמים ולא שנא</strong> <small>[ואינו שונה]</small> <strong>בימות החמה,</strong> שבכל האופנים האמורים עושים מדורה אף בשבת. <strong>מדאתמר</strong> <small>[ממה ש</small>כבר <small>נאמר]</small> ש<strong>אמר רב חייא בר אבין</strong> שכך <strong>אמר שמואל:</strong> מי ש<strong>הקיז דם ונצטנן</strong> — <strong>עושין לו מדורה אפילו בתקופת תמוז,</strong> שאילולא כן סכנה היא לו, שמא יחלה במחלה קשה.
 ומסופר כי במקרה כזה, <strong>שמואל צלחו ליה תכתקא דשאגא</strong> <small>[שברו לו,</small> לצורכו <small>כורסא של עץ יקר]</small> כדי להשתמש בעצים למדורה. וכן <strong>רב יהודה צלחו ליה פתורא דיונה</strong> <small>[שברו לו שולחן של עץ הבנה],</small> <strong>לרבה צלחו ליה שרשיפא</strong> <small>[שברו לו ספסל].</small> שהיו צריכים להסיק, ולא מצאו עצים והסיקו באלה מפני הסכנה.
 <strong>ואמר ליה</strong> <small>[לו]</small> <strong>אביי לרבה: והא קעבר מר</strong> <small>[והרי אדוני עובר]</small> בשבירת הספסל <strong>משום</strong> איסור <strong>"בל תשחית "!</strong> שאסור לאבד דברים שיש בהם תועלת וערך: <strong>אמר ליה</strong> <small>[לו]</small> רבה: <strong>"בל תשחית" דגופאי</strong> <small>[של גופי]</small> שמא אחלה ואסתכן — <strong>עדיף לי</strong> בעיני.
 כיון שדובר כאן בסכנה שבהקזת הדם דנים עוד בנושא זה. <strong>אמר רב יהודה</strong> שכך <strong>אמר רב: לעולם ימכור אדם קורות ביתו, ויקח</strong> (יקנה) בתמורה <strong>מנעלים לרגליו,</strong> שעל ידי כך יישמר מן המכשולים ומן ההצטננות. <strong>הקיז דם ואין לו מה יאכל</strong> לאחר ההקזה — <strong>ימכור</strong> אפילו <strong>מנעלים שברגליו ויספיק מהן צרכי סעודה.</strong> שהדבר חשוב אף ממנעלים.
 ושואלים: <strong>מאי</strong> <small>[מה]</small> הם <strong>צרכי סעודה</strong> מיוחדים אלה? <strong>רב אמר: בשר, ושמואל אמר: יין.</strong> ומפרשים: <strong>רב אמר: בשר,</strong> ותועלתו — משום שהוא <strong>נפשא חלף נפשא</strong> <small>[נפש תחת נפש],</small> ויש בכך תוספת כח לו. <strong>ושמואל אמר: יין,</strong> ותועלתו — <strong>סומקא חלף סומקא</strong> <small>[אדום תחת אדום]</small> ובכך מעין השלמה לדם שיצא בהקזה.
 <big>ג</big> (ה<strong>סימן</strong> לחכמים המוזכרים להלן בסוגיית הגמרא הוא <strong>"שנמסר"</strong> — <strong>ש</strong>מואל, ר' יוח<strong>נ</strong>ן, רב נח<strong>מ</strong>ן, רב יו<strong>ס</strong>ף, <strong>ר</strong>בה).
 מסופר כי <strong>שמואל ביומא דעבד מילתא, עבדי ליה תבשילא דטחלי</strong> <small>[ביום</small> שבו <small>עשה דבר,</small> הקזה, <small>עשו לו תבשיל של טחול].</small> <strong>ר' יוחנן שתי</strong> <small>[היה שותה]</small> יין לאחר הקזת דם <strong>עד דנפיק תיהיא מאוניה</strong> <small>[שיצא הריח מאזנו].</small> <strong>ורב נחמן שתי</strong> <small>[היה שותה]</small> <strong>עד דקפי טחליה</strong> <small>[צף טחולו</small> ביין<small>].</small> <strong>רב יוסף שתי</strong> <small>[היה שותה]</small> <strong>עד דנפיק מריבדא דכוסילתא</strong> <small>[שהיה</small> יין <small>יוצא מחור ההקזה].</small> <strong>רבא מהדר אחמרא בר תלתא טרפי</strong> <small>[היה מחזר</small> בזמן זה על <small>יין בשלושה עלים],</small> כלומר, יין ישן שכבר צמחו בגפן שלושה עלים שנה אחר שנה (רש"ש).
 <strong>אמר להו</strong> <small>[להם]</small> <strong>רב נחמן בר יצחק לרבנן</strong> <small>[לחכמים]:</small> <strong>במטותא מינייכו, ביומא</strong> <small>[בבקשה מכם, ביום]</small> של <strong>הקזה אמרו לביתייכו</strong> <small>[לביתכם,</small> נשותיכם<small>]:</small> <strong>נחמן</strong> בר יצחק <strong>אקלע לגבן</strong> <small>[הזדמן אצלנו],</small> כדי שיחשבו שיאכל אף הוא אצלן, ויכינו הנשים סעודה גדולה, ובעליהן לא יסתכנו אחר ההקזה.
 ועוד אמר: <strong>וכולהו אערומי אסירי, בר מהאי ערמה דשרי</strong> <small>[וכל מיני הערמה</small> שיש בהם משום קיפוח הזולת <small>אסורים, חוץ מעורמה זו המותרת].</small> ומהי אותה עורמה? <strong>מאן דעביד מילתא ולא אפשר ליה</strong> <small>[מי שעשה דבר</small> של הקזה <small>ואין ביכולתו]</small> לקנות מזונות, <strong>לישקול זוזא מכא וליזיל לשב חנותא</strong> <small>[שיקח זוז שחוק וילך לשבע חנויות],</small> ובכל חנות יטעם מן היין כמתכוון לקנות ויתן זוז זה, וכיון שלא יקבלנו החנוני ילך לחנות אחרת, <strong>עד דטעים</strong> <small>[שיטעם]</small> <strong>שיעור רביעתא</strong> <small>[רביעית].</small> <strong>ואי לא</strong> <small>[ואם אינו</small> יכול לעשות כך<small>]</small> — <strong>ליכול שב תמרי אוכמתא, ולישוף מישחא בצידעיה, וניגני בשמשא</strong> <small>[שיאכל שבעה תמרים שחורים, ויסוך שמן על רקותיו ויישן בשמש].</small>
 ומסופר כי החכם הגוי <strong>אבלט אשכחיה</strong> <small>[מצאו]</small> <strong>לשמואל דגני בשמשא</strong> <small>[</small>הוא <small>ישן בשמש].</small> <strong>אמר ליה</strong> <small>[לו]</small> אבלט לשמואל: <strong>חכימא דיהודאי, בישא מי הוי טבא</strong> <small>[חכם היהודים, רע האם הוא נעשה טוב]?!</small> כלומר, החום הרב של השמש, שהוא מזיק, היכול הוא להיות מועיל במקרה מסויים? <strong>אמר ליה</strong> <small>[לו]</small> שמואל: <strong>יומא</strong> <small>[יום]</small> של <strong>הקזה הוא,</strong> ומועיל אז חום השמש.
 ולאמיתו של דבר מעירים: <strong>ולא היא,</strong> לא כך היה מעשה, <strong>אלא איכא יומא דמעלי בה שמשא בכוליה שתא</strong> <small>[יש יום שמועילה בו השמש מכל השנה]</small> — והוא <strong>יומא</strong> <small>[היום]</small> ש<strong>נפלה</strong> <small>[חלה]</small> <strong>ביה</strong> <small>[בו]</small> בדיוק <strong>תקופת תמוז</strong> (היום הארוך ביותר). <strong>וסבר</strong> <small>[וסבור היה]</small> שמואל: <strong>לא איגלי ליה</strong> <small>[אגלה לו]</small> סגולה זו.
 <strong>(היקל ברוח טעמא שהה</strong> — <strong>סימן</strong> לעניינים הבאים<strong>): רב ושמואל דאמרי תרוייהו</strong> <small>[שאמרו שניהם]:</small> <strong>כל המקיל</strong> ואינו מקפיד לאכול <strong>בסעודת הקזת דם</strong> — <strong>מקילין לו</strong> את <strong>מזונותיו מן השמים, ואומרים: הוא על חייו לא חס,</strong> ו<strong>אני אחוס עליו?!</strong>
 וכן <strong>רב ושמואל דאמרי תרוייהו</strong> <small>[שאמרו שניהם]:</small> <strong>האי מאן דעביד מילתא</strong> <small>[מי שעושה דבר</small> הקזה<small>]</small> — <strong>לא ליתיב היכא דכריך זיקא</strong> <small>[יישב במקום שנושבת בו הרוח],</small> שיש לחשוש <strong>דילמא שפי ליה אומנא ומוקים ליה ארביעתא</strong> <small>[שמא שאב לו,</small> ממנו, <small>האומן</small> דם הרבה <small>ויעמידם על רביעית</small> דם בלבד<small>],</small> <strong>ואתי זיקא ושאיף מיניה, ואתי</strong> <small>[ויבוא הרוח וישאף ממנו</small> מעט דם, <small>ויבוא]</small> <strong>לידי סכנה.</strong>
 <big>ד</big> מסופר: <strong>שמואל הוה</strong> <small>[היה]</small> <strong>רגיל ועבד מילתא בביתא דשב לביניא ואריחא</strong> <small>[והיה עושה</small> את <small>דבר</small> ההקזה <small>בבית</small> שקירותיו היו עבים ועשויים <small>משבע לבנים ואריח].</small> <strong>יומא חדא עבד, וארגיש בנפשיה</strong> <small>[יום אחד עשה</small> הקזה, <small>והרגיש בעצמו</small> חולשה<small>].</small> <strong>בדק ו</strong>מצא ש<strong>חסר חד אריכא</strong> <small>[אריח אחד]</small> מעובי הבית, ומשום כך חש בחולשה משום צינה.
 <strong>רב ושמואל דאמרי תרוייהו</strong> <small>[שאמרו שניהם]:</small> <strong>האי מאן דעביד מילתא</strong> <small>[מי שעושה</small> דבר הקזה<small>]</small> — <strong>ליטעום מידי והדר ליפוק</strong> <small>[שיטעם משהו ואחר כך יצא החוצה].</small> <strong>דאי</strong> <small>[שאם]</small> <strong>לא טעים מידי</strong> <small>[יטעם דבר],</small> <strong>אי פגע בשכבא</strong> <small>[אם יפגוש במת]</small> — <strong>ירקא אפיה</strong> <small>[יוריקו פניו].</small> <strong>אי פגע במאן דקטל נפשא</strong> <small>[אם יפגוש במי שהרג נפש]</small> — <strong>מית</strong> <small>[ימות].</small> <strong>אי פגע</strong> <small>[אם יפגוש]</small>
## דף קכט:
 <strong>בדבר אחר</strong> (בחזיר) — <strong>קשה לדבר אחר</strong> (לצרעת).
 <strong>רב ושמואל דאמרי תרוייהו</strong> <small>[שאמרו שניהם]:</small> <strong>האי מאן דעביד מילתא</strong> — <strong>לישהי פורתא והדר ליקום</strong> <small>[מי שעושה דבר</small> הקזה — <small>ישהה מעט ואחר כך יקום]</small> ש<strong>אמר מר</strong> <small>[החכם]:</small> <strong>חמישה דברים</strong> אם עושה אותם <strong>קרובין למיתה יותר מן החיים, ואלו הן: אכל ועמד</strong> מיד, <strong>שתה ועמד, ישן ועמד</strong> מיד, <strong>הקיז דם ועמד, שימש מטתו ועמד.</strong>
 <big>א</big> <strong>אמר שמואל: פורסא דדמא</strong> <small>[זמני הקזת הדם]</small> — <strong>כל תלתין יומין</strong> <small>[שלשים יום].</small> <strong>ובין הפרקים</strong> פרקי השנים כשמתחיל להזדקן מעט — <strong>ימעט</strong> בהקזה, <strong>ובין הפרקים</strong> המאוחרים יותר <strong>יחזור וימעט.</strong>
 <strong>ואמר שמואל: פורסא דדמא</strong> <small>[זמני הקזת הדם]</small> — <strong>חד בשבתא, ארבעה, ומעלי שבתא</strong> <small>[</small>ביום <small>ראשון בשבת, רביעי</small> בשבת, <small>וערב שבת],</small> <strong>אבל</strong> ב<strong>שני וחמישי</strong> — <strong>לא</strong> יקיז. ש<strong>אמר מר</strong> <small>[החכם]:</small> רק <strong>מי שיש לו זכות אבות</strong> וסומך עליה <strong>יקיז דם בשני ובחמישי, ש</strong>כן <strong>בית דין של מעלה ושל מטה שוין כאחד.</strong> וכיון שבית דין של מטה יושב בשני ובחמישי, אף בית דין של מעלה דן אז, ומסוכן הוא בימי הדין, שמא יצא כל דמו.
 ומסבירים: <strong>בתלתא בשבתא מאי טעמא</strong> <small>[מה טעם]</small> <strong>לא</strong> יקיז? <strong>משום דקיימא ליה</strong> <small>[שעומד לו]</small> כוכב <strong>מאדים בזווי</strong> <small>[ב</small>שעות <small>זוגיות],</small> וכיון שהוא כוכב של דם, וכיון ששעות זוגיות יש בהן סימן רע, הרי כשמצטרפים הדברים יחד יש לחוש. ושואלים: והרי <strong>מעלי שבתא נמי קיימא בזווי</strong> <small>[</small>ב<small>ערב שבת גם כן עומד</small> מאדים <small>ב</small>שעות <small>זוגיות]!</small> ומשיבים: <strong>כיון דדשו ביה</strong> <small>[שהתרגלו בו]</small> כבר <strong>רבים</strong> לעשות כן הרי <strong>"שמר פתאים ה'"</strong> (תהלים קטז, ו).
 וכן <strong>אמר שמואל: ארבעה</strong> (רביעי בשבת) ש<strong>הוא ארבעה</strong> בחודש, <strong>ארבעה</strong> בשבת ש<strong>הוא ארביסר</strong> <small>[ארבעה עשר],</small> <strong>ארבעה</strong> ש<strong>הוא עשרים וארבעה,</strong> ו<strong>ארבעה דליכא ארבע בתריה</strong> <small>[שאין ארבעה</small> ימים <small>אחריו]</small> עוד באותו חודש — <strong>סכנתא</strong> <small>[סכנה]</small> להקיז בו דם.
 הקזת דם ב<strong>ראש חודש ו</strong>ביום ה<strong>שני לו</strong> אם מקיז בהם — גורם ל<strong>חולשא.</strong> ביום <strong>השלישי לו</strong> — מביא ל<strong>סכנה.</strong> הקזת דם ב<strong>מעלי יומא טבא</strong> <small>[ערב יום טוב]</small> — גורם ל<strong>חולשא.</strong> ב<strong>מעלי יומא דעצרתא</strong> <small>[ערב יום העצרת,</small> חג השבועות<small>]</small> — <strong>סכנתא</strong> <small>[סכנה].</small> <strong>וגזרו רבנן אכולהו מעלי יומא טבא</strong> <small>[חכמים</small> שלא להקיז דם <small>בכל ערבי יום טוב]</small> <strong>משום יומא טבא</strong> <small>[יום טוב]</small> של <strong>עצרת, דנפיק ביה זיקא, ושמיה</strong> <small>[שיוצאת בו רוח</small> רעה, <small>ושמה]</small> <strong>"טבוח", דאי</strong> <small>[שאם]</small> <strong>לא קבלו ישראל</strong> את ה<strong>תורה</strong> בחג השבועות — <strong>הוה טבח להו לבשרייהו ולדמייהו</strong> <small>[היה טובח אותם לבשרם ודמם],</small> וכיון שכך נשאר יום זה יום של סכנה.
 <strong>אמר שמואל: אכל חטה, והקיז</strong> לאחר מכן <strong>דם</strong> — <strong>לא הקיז אלא לאותה חטה,</strong> כלומר, אין הדבר מועיל, שכן החיטה מילאה את מקום הדם שהקיז. <strong>והני מילי</strong> <small>[ודברים אלה]</small> שאינו מועיל, הרי זה רק אם הקיז <strong>לרפואה, אבל לאוקולי</strong> <small>[לגבי הקלה]</small> — <strong>מיקיל,</strong> ומועיל להקיז אפילו לאחר אכילה.
 <strong>המקיז דם, שתיה</strong> ראויה להיות — <strong>לאלתר</strong> <small>[מיד].</small> <strong>אכילה</strong> — לא יאכל <strong>עד</strong> כדי שיעור זמן הליכת <strong>חצי מיל.</strong>
 <strong>איבעיא להו</strong> <small>[נשאלה להם</small> ללומדים<small>]:</small> מה שאמרו <strong>שתייה לאלתר,</strong> האם הכוונה שאם היא מיד <strong>הריהי מעלי</strong> <small>[מעולה,</small> טובה<small>],</small> <strong>אבל בתר הכי קשי</strong> <small>[אחר כך קשה],</small> <strong>או דילמא לא קשי ולא מעלי</strong> <small>[שמא אינה קשה ואינה מועילה]?</small> שאלה זו לא נפתרה, ועל כן <strong>תיקו</strong> <small>[תעמוד]</small> במקומה.
 וכן <strong>איבעיא להו</strong> <small>[נשאלה להם</small> ללומדים<small>]:</small> מה שאמרו <strong>אכילה עד חצי מיל</strong> האם נפרש שעד חצי מיל <strong>הוא דקמעלי</strong> <small>[שמועיל]</small> <strong>הא בתר הכי ומקמי הכי</strong> — <strong>קשי</strong> <small>[הרי</small> אם <small>היה זה</small> <small>אחר כך ולפני כן</small> — <small>קשה],</small> <strong>או דילמא לא קשי ולא מעלי</strong> <small>[או שמא אינו קשה ואינו מועיל]?</small> אף שאלה זו לא נפתרה ועל כן <strong>תיקו</strong> <small>[תעמוד]</small> אף היא במקומה.
 היה <strong>מכריז רב</strong> ואומר: <strong>מאה קרי בזוזא</strong> <small>[הקזות בזוז],</small> תספורת <strong>מאה רישי בזוזא</strong> <small>[ראשים בזוז],</small> ואולם לתקן <strong>מאה שפמי</strong> אינו שווה <strong>ולא כלום</strong> (גאונים). כי נהוג שהאומן מקיז הדם, שהיה כרגיל גם ספר, לא נטל כסף בעד תיקון השפם, כך שאם אירע שבאו מאה אנשים ביום אחד רק לתקן שפמם היה עובד כל היום ולא קיבל שכר כלל. <strong>אמר רב יוסף: כי הוינן בי</strong> <small>[כאשר היינו</small> <strong>בבית] רב הונא</strong> כתלמידים, <strong>יומא דמפגרי ביה רבנן אמרי</strong> <small>[</small>ב<small>יום שהיו מתעצלים בו חכמים</small> ולא היו לומדים כראוי <small>היו אומרים]:</small> <strong>האידנא יומא דשפמי</strong> [עכשיו זמן של שפמים] <strong>הוא, ולא ידענא מאי קאמרי</strong> <small>[ידעתי מה היו אומרים]</small> ועכשיו לאחר שמיעת דברי רב מבין הוא שהתכוונו לומר שהוא יום ללא תועלת.
 <big>ב</big> <strong>ו</strong>עוד שנינו במשנה ש<strong>קושרין</strong> את <strong>הטבור</strong> של התינוק הנולד בשבת. <strong>תנו רבנן</strong> <small>[שנו חכמים]</small> בתוספתא כמו כן ואף הוסיפו. ששנינו: <strong>קושרין</strong> בשבת את <strong>הטבור.</strong> ו<strong>ר' יוסי אומר: אף חותכין</strong> אותו בשבת. <strong>וטומנין השליא</strong> כסגולה ורפואה <strong>כדי שיחם הולד. אמר רבן שמעון בן גמליאל: בנות מלכים</strong> — <strong>טומנות</strong> את השליא <strong>בספלים של שמן, בנות עשירים</strong> — <strong>בספוגים של צמר, בנות עניים במוכין</strong> (סמרטוטים).
 <strong>אמר רב נחמן</strong> שכך <strong>אמר רבה בר אבוה</strong> שכך <strong>אמר רב: הלכה כ</strong>שיטת <strong>ר' יוסי</strong> שאף מותר לחתוך את הטבור בשבת.
 <strong>ואמר רב נחמן</strong> שכך <strong>אמר רבה בר אבוה</strong> שכך <strong>אמר רב: מודים חכמים לר' יוסי בטבור של שני תינוקות</strong> תאומים שהוא מחובר לשניהם יחד, <strong>שחותכין</strong> אותו בשבת. <strong>מאי טעמא</strong> <small>[מה טעם]</small> הדבר? לפי שהם שניים מסוכן להם אם לא יחתכו <strong>דמנתחי אהדדי</strong> <small>[ש</small>הם <small>מתנתקים זה מזה]</small> ובאים לידי סכנה.
 <strong>ואמר רב נחמן</strong> שכך <strong>אמר רבה בר אבוה</strong> שכך <strong>אמר רב: כל האמור בפרשת תוכחה</strong> (פרק ט"ז בספר יחזקאל) <strong>עושין לחיה</strong> (יולדת) <strong>בשבת.</strong> שהרי שם מדובר על לידה מסוכנת של ילד עזוב, ומכאן שלשאר ילדים יש לדאוג בכל הענינים הללו. <strong>שנאמר</strong> שם: <strong>"ומולדותיך ביום הולדת אותך לא כרת שרך ובמים לא רחצת למשעי והמלח לא המלחת והחתל לא חתלת"</strong> (יחזקאל טז, ד).
 ומפרשים: <strong>"ומולדותיך ביום הולדת"</strong> — <strong>מכאן שמיילדים את הולד בשבת. "לא כרת שרך"</strong> — <strong>מכאן שחותכין</strong> את <strong>הטבור בשבת. "ובמים לא רחצת למשעי"</strong> — <strong>מכאן שרוחצין</strong> את <strong>הולד בשבת. "והמלח לא המלחת"</strong> — <strong>מכאן שמולחין</strong> את <strong>הולד בשבת. "והחתל לא חתלת"</strong> — <strong>מכאן שמלפפין</strong> (מחתלים) את <strong>הולד בשבת.</strong>
## דף קל.
 <big>א משנה</big> בהמשך להלכות הנידונות בסוף הפרק הקודם בענין לידה בשבת, ונזכר אף ענין מילה, מביאים גופי הלכות בנושא זה. <strong>ר' אליעזר אומר: אם לא הביא כלי</strong> למול בו את הילד <strong>מערב שבת</strong> — <strong>מביאו</strong> אף <strong>ב</strong>יום ה<strong>שבת</strong> עצמו. ומביא אותו <strong>מגולה</strong> שיראו שהוא מביא סכין של מילה. <strong>ובסכנה</strong> שגזרו גזירת שמד ואסרו על היהודים למול את ילדיהם — <strong>מכסהו על פי עדים</strong> שיוכלו להעיד כי הוביל את הסכין לצורך מצוה.
 <strong>ועוד אמר ר' אליעזר</strong> בענין זה: אף <strong>כורתים עצים לעשות פחמין</strong> כדי <strong>לעשות</strong> באמצעותם <strong>כלי ברזל</strong> לצורך מילה.
 שיטת ר' אליעזר לא היתה מקובלת על כל החכמים ו<strong>כלל אמר ר' עקיבא: כל מלאכה שאפשר לעשותה מערב שבת</strong> — <strong>אינה דוחה את השבת,</strong> ובכלל זה הכנסת סכין המילה והבאתה. אבל מלאכה של מצוה <strong>שאי אפשר לעשותה מערב שבת</strong> כמו המילה עצמה — <strong>דוחה את השבת.</strong>
 <big>ב גמרא</big> <strong>איבעיא להו</strong> <small>[נשאלה להם</small> ללומדים<small>]:</small> האם <strong>טעמא</strong> <small>[הטעם]</small> של <strong>ר' אליעזר</strong> שיש לגלות את הסכין הוא <strong>משום חבובי</strong> <small>[חיבוב]</small> <strong>מצוה</strong> ופרסומה, <strong>או דילמא</strong> <small>[שמא]</small> <strong>משום</strong> מניעת <strong>חשדא</strong> <small>[חשד].</small> ושואלים: <strong>למאי נפקא מינה</strong> <small>[מה יוצא מזה</small> להלכה<small>],</small> אם טעם הדבר הוא זה או אחר? ומשיבים: <strong>לאתויי</strong> <small>[ל</small>ענין אפשרות <small>הבאתו]</small> כשהוא <strong>מכוסה על פי עדים</strong> היודעים שמביא סכין לצורך מילה. <strong>אי אמרת</strong> <small>[אם אומר אתה]</small> שהטעם הוא <strong>משום חבובי</strong> <small>[חיבוב]</small> <strong>מצוה,</strong> הרי אם הוא <strong>מגולה</strong> — <strong>אין</strong> <small>[כן],</small> יש בכך משום חיבוב מצוה, ואולם אם הוא <strong>מכוסה</strong> — <strong>לא. אלא אי אמרת</strong> <small>[אם אומר אתה]</small> שהטעם <strong>הוא משום</strong> מניעת <strong>חשדא</strong> <small>[חשד]</small> — אם כן <strong>אפילו</strong> הוא <strong>מכוסה,</strong> כיון שהדבר נעשה <strong>בידיעת עדים שפיר דמי</strong> <small>[יפה,</small> ראוי <small>נחשב</small> הדבר<small>].</small> ואם כן <strong>מאי</strong> <small>[מה]</small> המסקנה בענין זה?
 <strong>איתמר</strong> <small>[נאמר]</small> <strong>אמר ר' לוי: לא אמרה ר' אליעזר</strong> להלכה זו <strong>אלא לחבובי</strong> <small>[לחיבוב]</small> <strong>מצוה. תניא נמי הכי</strong> <small>[שנויה</small> ברייתא <small>גם כן כך]:</small> ילד הצריך להימול בשבת ולא הביאו את הסכין מערב <strong>שבת — מביאו</strong> אף בשבת כשהוא <strong>מגולה</strong> דווקא <strong>ואין מביאו</strong> כשהוא <strong>מכוסה,</strong> אלו <strong>דברי ר' אליעזר. אמר רב אשי: מתניתין נמי דיקא</strong> <small>[משנתנו גם כן מדוייקת]</small> כשיטה זו, <strong>דקתני</strong> <small>[ש</small>כן <small>שנינו</small> בה<small>]:</small> <strong>ובשעת הסכנה מכסהו על פי עדים,</strong> ומכאן נסיק דווקא <strong>ב</strong>שעת ה<strong>סכנה</strong> — <strong>אין</strong> <small>[כן],</small> מכסה, ואולם <strong>שלא ב</strong>שעת ה<strong>סכנה</strong> — <strong>לא, שמע מינה</strong> <small>[למד ממנה]</small> שהטעם <strong>משום חבובי</strong> <small>[חיבוב]</small> <strong>מצוה.</strong> ומסכמים: אכן <strong>שמע מינה</strong> <small>[למד ממנה].</small>
 <strong>תניא אידך</strong> <small>[שנויה</small> ברייתא <small>אחרת]:</small> <strong>מביאו</strong> לסכין כשהוא <strong>מגולה ואין מביאו</strong> כשהוא <strong>מכוסה,</strong> אלו <strong>דברי ר' אליעזר, ר' יהודה אומר משום</strong> (בשם) <strong>ר' אליעזר: נוהגין היו בשעת הסכנה שהיו מביאין</strong> את הסכין כשהוא <strong>מכוסה על פי עדים.</strong>
 על עדים אלה שדובר בהם <strong>איבעיא להו</strong> <small>[נשאלה להם</small> ללומדים<small>]:</small> ה<strong>עדים דקאמר</strong> <small>[שאמר]</small> האם הכוונה: <strong>איהו וחד</strong> <small>[הוא,</small> המביא, <small>ואחד</small> נוסף<small>],</small> <strong>או דילמא</strong> <small>[שמא]:</small> <strong>הוא</strong> המביא <strong>ותרי</strong> <small>[ושנים]</small> מלבדו שיעידו.
 <strong>תא שמע</strong> <small>[בוא</small> ו<small>שמע]</small> פתרון לשאלה ממה ששנינו: <strong>וב</strong>שעת ה<strong>סכנה מכסהו על פי עדים.</strong> ומעתה <strong>אי אמרת בשלמא</strong> <small>[נניח אם אומר אתה]</small> כי הכוונה ל<strong>הוא ותרי</strong> <small>[ושנים]</small> — <strong>שפיר</strong> <small>[יפה]</small> ומובן הסגנון, <strong>אלא אי אמרת</strong> <small>[אם אומר אתה]</small> כי הכוונה ל<strong>הוא וחד</strong> <small>[ואחד],</small> <strong>מאי</strong> <small>[מה]</small> אם כן פירוש <strong>"עדים"</strong> בלשון רבים, והלא יש רק עד אחד! ודוחים: אין זו ראיה, שעדיין נקראים הם "עדים" כיון <strong>שראויים</strong> הם, כלומר הוא ועוד אחד, <strong>להעיד במקום אחר.</strong>
 <big>ג</big> <strong>ועוד</strong> שנינו במשנתנו ש<strong>אמר ר' אליעזר</strong> שאף כורתים עצים לעשות פחמים לצורך המילה בשבת, ובענין זה <strong>תנו רבנן</strong> <small>[שנו חכמים]</small> בברייתא: <strong>במקומו של ר' אליעזר</strong> שהיו נוהגים שם על פיו <strong>היו</strong> אף <strong>כורתין עצים</strong> בשבת כדי <strong>לעשות</strong> מהם <strong>פחמין</strong> כדי <strong>לעשות</strong> באמצעותם <strong>ברזל</strong> למול בו תינוק <strong>בשבת,</strong> ואגב כך סיפרו כי <strong>במקומו של ר' יוסי הגלילי היו אוכלין בשר עוף בחלב.</strong> שסבר ר' יוסי הגלילי שאיסור בשר בחלב אינו כולל את העוף.
 ומסופר: <strong>לוי איקלע לבי</strong> <small>[הזדמן לבית]</small> <strong>יוסף רישבא</strong> <small>[הצייד].</small> <strong>קריבו ליה רישא דטוותא בחלבא</strong> <small>[הגישו לו ראש טווס בחלב]</small> ו<strong>לא אכל. כי אתא לקמיה</strong> <small>[כאשר בא</small> לוי <small>לפני]</small> <strong>רבי אמר ליה</strong> <small>[לו]</small> רבי ללוי: <strong>אמאי לא תשמתינהו</strong> <small>[מדוע לא תחרימם]</small> לאנשים אלה האוכלים עוף בחלב שלא כדברי חכמים! <strong>אמר ליה</strong> <small>[לו]</small> לוי: <strong>אתריה</strong> <small>[מקומו]</small> של <strong>ר' יהודה בן בתירה הוה</strong> <small>[היה],</small> <strong>ואמינא</strong> <small>[ואמרתי]:</small> <strong>דילמא</strong> <small>[שמא]</small> <strong>דרש להו</strong> <small>[להם]</small> שהלכה <strong>כ</strong>שיטת <strong>ר' יוסי הגלילי</strong> המתיר אכילת בשר עוף בחלב. וכיון שהתיר להם רבם אין מקום לבוא ולאסור עליהם, וודאי שאין להחרימם בשל כך.
 <strong>דתנן</strong> <small>[ש</small>כן <small>שנינו</small> במשנה<small>],</small> <strong>ר' יוסי הגלילי אומר: נאמר "לא תאכלו כל נבלה</strong> לגר אשר בשעריך תתננה ואכלה או מכור לנכרי כי עם קדוש אתה לה' אלהיך <strong>", ונאמר</strong> בהמשך הפסוק: <strong>"לא תבשל גדי בחלב אמו"</strong> (דברים יד, כא), ומסמיכות הדברים נלמד: <strong>את שאסור משום נבלה</strong> — <strong>אסור לבשל בחלב</strong> ולא רק גדי בחלב אמו. ואולם אם כך תאמר ב<strong>עוף</strong> מאחר <strong>שאסור</strong> גם כן <strong>משום נבלה, יכול</strong> אף הוא <strong>יהא אסור לבשל בחלב</strong> — <strong>תלמוד לומר: "בחלב אמו",</strong> הרי <strong>יצא עוף שאין לו חלב אם</strong> ולא נכלל באיסור זה.
 <big>ד</big> <strong>אמר ר' יצחק: עיר אחת היתה בארץ ישראל שהיו עושין כר' אליעזר</strong> בענין מילה <strong>והיו מתים בזמנן,</strong> ולא לפני זמנם, בשכר חיבוב מצוה זו. <strong>ולא עוד, אלא שפעם אחת גזרה מלכות הרשעה</strong> (רומי) <strong>גזרה על ישראל על המילה</strong> (שלא ימולו), <strong>ועל אותה העיר לא גזרה.</strong>
 <big>ה</big> כיון שדובר בענין מצות מילה וחיבובה, מביאים, <strong>תניא</strong> <small>[שנויה</small> ברייתא<small>],</small> <strong>רבן שמעון בן גמליאל אומר: כל מצוה שקיבלו עליהם</strong> ישראל מראשיתה <strong>בשמחה, כגון מילה, דכתיב</strong> <small>[שנאמר]:</small> <strong>"שש אנכי על אמרתך כמוצא שלל רב"</strong> (תהילים קיט, קסב), ופירשו חכמים ש"אמרה" זו היא מצות מילה שששו עליה — <strong>עדיין עושין אותה בשמחה. וכל מצוה שקבלו עליהם</strong> ישראל מראשיתה <strong>בקטטה</strong> ובצער <strong>כגון עריות, דכתיב</strong> <small>[ש</small>כן <small>נאמר]:</small> <strong>"וישמע משה את העם בכה למשפחותיו"</strong> (במדבר יא, י), ודרשו חכמים שהיו בוכים <strong>על עסקי משפחותיו,</strong> שנאסר להם אז לשאת את קרובות המשפחה — <strong>עדיין עושין אותה בקטטה.</strong> וסימנו של דבר: <strong>דליכא</strong> <small>[שאין]</small> <strong>כתובה</strong> וחתונה <strong>דלא רמו</strong> <small>[שאין משליכים,</small> מתעוררת<small>]</small> <strong>בה תיגרא</strong> <small>[קטטה]</small> בין הצדדים. ולענייננו, שמתחילה לא קיבלו עליהם ישראל מצוות הקשורות בנישואין ברצון.
 <strong>תניא</strong> <small>[שנויה</small> ברייתא<small>]</small> אחרת: <strong>ר' שמעון בן אלעזר אומר</strong> שבח אחר למצות מילה: <strong>כל מצוה שמסרו ישראל עצמן עליהם למיתה בשעת גזרת המלכות, כגון</strong> הימנעות מ<strong>עבודה זרה ו</strong>שמירת מצות <strong>מילה</strong> — <strong>עדיין היא מוחזקת בידם</strong> בכל תוקף, <strong>וכל מצוה שלא מסרו ישראל עצמן עליה למיתה בשעת גזרת המלכות, כגון תפילין</strong> — <strong>עדיין היא מרופה בידם</strong> ואינם נזהרים בה כראוי.
 וראיה לדבר שלא קיימו מצוה זו כראוי בשעת הגזירה ממה שמובא בענין תפילין. ש<strong>אמר ר' ינאי: תפילין צריכין גוף נקי כאלישע בעל כנפים.</strong> ושאלו: <strong>מאי היא</strong> <small>[מהו]</small> ענין גוף נקי זה? <strong>אמר אביי: שלא יפיח בהם, רבא אמר: שלא יישן בהם.</strong>
 ואגב מסבירים: <strong>ואמאי קרו ליה</strong> <small>[ומדוע קראו לו]</small> <strong>"אלישע בעל כנפים"? שפעם אחת גזרה מלכות הרשעה גזרה על ישראל שכל המניח תפילין על ראשו</strong> — <strong>יקרו</strong> (ינקרו) <strong>את מוחו, והיה אלישע מניח תפילין ויצא לשוק, וראהו קסדור</strong> (פקיד) <strong>אחד. רץ</strong> אלישע <strong>מלפניו ורץ</strong> הקסדור <strong>אחריו. כיון שהגיע</strong> הקסדור <strong>אצלו, נטלן</strong> אלישע <strong>מראשו ואחזן בידו. אמר לו</strong> הקסדור: <strong>מה בידך? אמר לו</strong> אלישע: <strong>כנפי יונה,</strong> ובתוך כך <strong>פשט את ידו ונמצאו בה כנפי יונה. לפיכך היו קוראין אותו</strong> על שם נס זה <strong>"בעל כנפים".</strong>
 ושואלים: <strong>מאי שנא</strong> <small>[במה שונות]</small> <strong>כנפי יונה</strong> דווקא ש<strong>אמר ליה</strong> <small>[לו]</small> אלישע לקסדור, <strong>ולא אמר ליה</strong> <small>[לו]</small> כנפי אחד מ<strong>שאר עופות?</strong> ומשיבים: <strong>משום דדמיא</strong> <small>[שדומה,</small> משולה<small>]</small> <strong>כנסת ישראל ליונה,</strong> וכפי <strong>שנאמר: "כנפי יונה נחפה בכסף ואברותיה בירקרק חרוץ"</strong> (תהלים סח, יד). והסבר המשל: <strong>מה יונה זו</strong> רק <strong>כנפיה מגינות עליה, אף ישראל</strong> רק <strong>מצו‍ת מגינות עליהן.</strong> ובכל אופן למדנו שרק אלישע בעל כנפיים לבדו הוא שנזהר במצוות תפילין, ולא שאר כל העם.
 <big>ו</big> <strong>אמר ר' אבא בר רב אדא</strong> שכך <strong>אמר ר' יצחק: פעם אחת</strong> היו צריכים למול תינוק בשבת ו<strong>שכחו ולא הביאו איזמל</strong> למול בו <strong>מערב שבת, והביאוהו בשבת דרך גגות ודרך חצירות</strong>
## דף קל:
 <strong>שלא ברצון ר' אליעזר,</strong> שאף על פי שלא היו הגגות והחצרות מעורבים זו עם זו ויש בכך איסור, חכמים לא חששו כדבר.
 <strong>מתקיף לה</strong> <small>[מקשה על כך]</small> <strong>רב יוסף: שלא ברצון ר' אליעזר! אדרבה</strong> (להיפך), <strong>ר' אליעזר הוא דשרי</strong> <small>[שהתיר],</small> והרי היתרו מרובה מהיתר זה, שאפילו ברשות הרבים התיר! <strong>וכי תימא</strong> <small>[ואם תאמר]</small> שהכוונה היא <strong>שלא ברצון ר' אליעזר דשרי</strong> <small>[שהתיר]</small> <strong>אפילו ברשות הרבים, אלא ברצון רבנן</strong> ש<strong>אסרו דרך רשות הרבים, ושרו</strong> <small>[והתירו]</small> רק <strong>דרך גגות דרך חצירות וקרפיפות</strong> — והלא לשיטת חכמים יש לשאול: <strong>ו</strong>כי אפילו באופן זה <strong>מי שרי</strong> <small>[האם מותר]?</small> <strong>והתניא</strong> <small>[והרי שנינו</small> בברייתא<small>]:</small> <strong>כשם שאין מביאין אותו</strong> את סכין המילה <strong>דרך רשות הרבים, כך אין מביאין אותו לא דרך גגות ולא דרך קרפיפות ולא דרך חצירות!</strong>
 <strong>אלא אמר רב אשי:</strong> הכוונה היא <strong>שלא ברצון ר' אליעזר ו</strong>בני <strong>מחלוקתו, אלא ברצון ר' שמעון. דתנן</strong> <small>[ש</small>כן <small>שנינו</small> במשנה<small>],</small> <strong>ר' שמעון אומר: אחד גגות ואחד קרפיפות ואחד חצירות</strong> — <strong>כולן</strong> ל<strong>רשות אחד הן</strong> נחשבים <strong>ל</strong>גבי <strong>כלים ששבתו</strong> בתחילת השבת <strong>בתוכן,</strong> שמותר לטלטלן בהם מזה לזה. <strong>ו</strong>אולם <strong>לא</strong> נחשבים הם רשות אחת <strong>ל</strong>גבי <strong>כלים ששבתו בתוך הבית.</strong> שאם לא עירבו בעלי הבתים את כל החצירות — אסור להוציא את כליהם לחצר, ואם עירבו בעלי הבית עם החצר — אסור להוציא חפץ מן הבית אל הקרפף אם החצר אינה מעורבת עם הקרפף. ומכל מקום למדנו מדברי ר' שמעון שבשעת הדחק אפשר לטלטל דרך גגות וחצירות וקרפיפות.
 <big>א</big> <strong>בעא מיניה</strong> <small>[שאל ממנו]</small> <strong>ר' זירא מר' אסי: מבוי שלא נשתתפו בו</strong> הדיירים, <strong>מהו</strong> דינו האם מותר <strong>לטלטל</strong> חפצים <strong>בכולו</strong> לשיטת ר' שמעון? והסבר השאלה: <strong>מי אמרינן</strong> <small>[האם אומרים אנו]</small> כי <strong>כחצר דמי</strong> <small>[נחשב],</small> ונאמר כי <strong>מה חצר, אף על גב</strong> ש<strong>לא ערבו</strong> את הבתים שבתוכה — בכל זאת <strong>מותר לטלטל בכולו,</strong> אף על פי שאסור להוציא חפצים מהבית לחצר, <strong>האי נמי</strong> <small>[זה גם כן],</small> <strong>אף על גב</strong> <small>[אף על פי]</small> ש<strong>לא נשתתפו בו</strong> — <strong>מותר לטלטל בכולו</strong> אף שאסור להוציא חפצים למבוי, <strong>או דילמא</strong> <small>[שמא]</small> <strong>לא דמי</strong> <small>[דומה]</small> בענין זה המבוי <strong>לחצר,</strong> כי ה<strong>חצר אית ליה</strong> <small>[יש לו]</small> <strong>ארבע מחיצות,</strong> ואילו <strong>האי לית ליה</strong> <small>[זה,</small> המבוי <small>אין לו]</small> <strong>ארבע מחיצות</strong> אלא שלוש בלבד. <strong>אי נמי</strong> <small>[או גם כן]</small> נימוק אחר לגריעות המבוי: <strong>חצר אית ליה דיורין</strong> <small>[יש לה,</small> בה <small>דיירים],</small> ונמצא שהיא נחשבת כבית, ואולם <strong>האי לית ביה דיורין</strong> <small>[זה</small> המבוי <small>אין בו דיירים].</small> והשאלה אם כן מה דין המבוי לענין זה? <strong>שתיק</strong> <small>[שתק]</small> ר' אסי <strong>ולא אמר ליה</strong> <small>[לו]</small> <strong>ולא מידי</strong> <small>[דבר].</small> שלא ידע להשיבו תשובה ברורה.
 <strong>זימנין אשכחיה דיתיב וקא אמר</strong> <small>[פעם אחרת מצאו</small> ר' זירא לר' אסי <small>שיושב ואומר],</small> <strong>אמר ר' שמעון בן לקיש משום</strong> (בשם) <strong>ר' יהודה הנשיא: פעם אחת שכחו ולא הביאו איזמל מערב שבת</strong> לצורך מילת תינוק בשבת, <strong>והביאוהו בשבת, והיה הדבר קשה לחכמים: היאך מניחין</strong> את <strong>דברי חכמים</strong> האוסרים <strong>ועושין כ</strong>דברי <strong>ר' אליעזר.</strong> ומדוע היה הדבר קשה להם — <strong>חדא</strong> <small>[</small>סיבה <small>אחת]:</small> ש<strong>ר' אליעזר שמותי הוא,</strong> שהיה נוטה לשיטת בית שמאי (ירושלמי) והלכה ברוב הדברים שנחלקו עם בית הלל כדברי בית הלל! <strong>ועוד,</strong> שהרי כלל הוא שבכל דבר שנחלקו בו <strong>יחיד ורבים</strong> — <strong>הלכה כרבים,</strong> ואף כאן ודאי הלכה היא כדברי חכמים החולקים על ר' אליעזר!
 <strong>ואמר ר' אושעיא: שאילית</strong> <small>[שאלתי]</small> <strong>את ר' יהודה הגוזר</strong> (המוהל) <strong>ואמר לי</strong> הסבר לענין זה: ב<strong>מבוי שלא נשתתפו בו הוה</strong> <small>[היה]</small> מעשה זה שהביא ר' אסי בשם ר' יהודה הנשיא, <strong>ואייתוהו מהאי רישא להאי רישא</strong> <small>[והביאוהו</small> לאותו איזמל <small>מראש,</small> קצה, <small>זה</small> של המבוי <small>לראש,</small> קצה, <small>זה]</small> שבו היה התינוק. עד כאן אמר ר' אסי באותו ענין. <strong>אמר ליה</strong> <small>[לו]</small> ר' זירא לר' אסי: מתוך זה שהבאת מעשה זה בלא הסתייגות נראה כי ודאי <strong>סבירא ליה למר</strong> <small>[סבור הוא אדוני]</small> כי <strong>מבוי שלא נשתתפו</strong> בו <strong>מותר לטלטל בכולו? ואמר ליה</strong> <small>[לו]</small> ר' אסי: <strong>אין</strong> <small>[כן],</small> וכן הלכה. <strong>אמר ליה</strong> <small>[לו]</small> ר' זירא: <strong>והא זימנין בעאי מינך</strong> <small>[והרי פעם</small> אחרת <small>שאלתי ממך]</small> דבר זה <strong>ולא אמרת לי הכי</strong> <small>[כך]!</small> <strong>דילמא</strong> <small>[שמא]</small> <strong>אגב שיטפך</strong> <small>[שטף]</small> לימודך <strong>רהיט</strong> <small>[הושב]</small> <strong>לך גמרך</strong> <small>[תלמודך]?</small> <strong>אמר ליה</strong> <small>[לו]:</small> <strong>אין</strong> <small>[כן],</small> <strong>אגב שיטפא רהיטא</strong> <small>[שטף</small> לימודי <small>הושב]</small> <strong>לי גמרי</strong> <small>[תלמודי]</small> ונזכרתי בהלכה זו.
 <big>ב</big> באותה הלכה עצמה ובאופן כללי <strong>איתמר</strong> <small>[נאמר]</small> ש<strong>אמר ר' זירא</strong> שכך <strong>אמר רב: מבוי שלא נשתתפו בו</strong> בני החצירות הפתוחות אליו — <strong>אין מטלטלין בו אלא ב</strong>תוך <strong>ארבע אמות.</strong>
 <strong>אמר אביי: הא מילתא</strong> <small>[דבר</small> הלכה <small>זה]</small> <strong>אמרה ר' זירא ולא פירשה עד דאתא</strong> <small>[שבא]</small> <strong>רבה בר אבוה ופירשה.</strong> ש<strong>אמר רב נחמן</strong> שכך <strong>אמר רבה בר אבוה</strong> שכך <strong>אמר רב : מבוי שלא נשתתפו בו</strong> דיירי החצרות הפתוחות אליו, אם <strong>עירבו</strong> ה<strong>חצירות עם</strong> ה<strong>בתים,</strong> כלומר בעלי הבתים שבתוך כל חצר עירבו ביניהם כל חצר לעצמה ובכך התירו לעצמם את הטלטול בוך החצר עצמה — <strong>אין מטלטלין בו אלא ב</strong>תוך <strong>ארבע אמות</strong> כמו בכרמלית. אולם אם <strong>לא עירבו חצירות עם</strong> ה<strong>בתים</strong> ובכגון זה אסור לטלטל בתוך החצרות — <strong>מותר לטלטל בכולו,</strong> בכל המבוי.
 <strong>אמר ליה</strong> <small>[לו]</small> <strong>רב חנינא חוזאה לרבה: מאי שנא</strong> <small>[במה שונה]</small> הדבר <strong>כי</strong> <small>[כאשר]</small> <strong>עירבו חצירות עם בתים</strong> — שאנו אומרים אז ש<strong>ניתקו</strong> ה<strong>חצירות ונעשו</strong> כעין <strong>בתים, ורב לטעמיה</strong> <small>[לטעמו,</small> לשיטתו<small>],</small> ש<strong>אמר רב: אין המבוי ניתר</strong> בטלטול <strong>בלחי וקורה</strong> כדין מבוי שאינו מפולש שעל ידי כך הוא כסתום על פי תקנת חכמים, <strong>עד שיהו</strong>
## דף קלא.
 <strong>בתים וחצרות פתוחין לתוכו,</strong> שיש שני בתים לפחות בכל חצר, ושתי חצרות לפחות במבוי, <strong>ו</strong>אולם <strong>הכא</strong> <small>[כאן]</small> <strong>בתים</strong> — <strong>איכא</strong> <small>[יש],</small> ואולם <strong>חצרות</strong> — <strong>ליכא</strong> <small>[אין],</small> ולכן אין דיני מבוי חלים כאן. ומקשים: <strong>כי</strong> <small>[כאשר]</small> <strong>לא עירבו נמי ליחזינהו להני</strong> <small>[גם כן שיראו אותם]</small> <strong>בתים כמאן דסתימי דמו</strong> <small>[כמי שהיו סתומים ייחשבו],</small> שכיון שאין עירוב במקום, אין יושבי הבתים רשאים להוציא את כליהם לחצר, ואין הבתים נחשבים, <strong>ו</strong>נמצא כי אף כאן <strong>חצרות — איכא</strong> <small>[יש]</small> <strong>ובתים</strong> — <strong>ליכא</strong> <small>[אין]!</small>
 ומשיבים: במקרה זה <strong>אפשר דמבטלי ליה רשותא דכולהו</strong> <small>[שיבטלו רשות של כולם]</small> <strong>לגבי חד</strong> <small>[אחד],</small> שכשם שאפשר להתיר טלטול על ידי עירוב, כמו כן אפשר שיבטלו כל בעלי הבתים את רשותם וזכותם לטלטל לגבי אחד מהם, ויהא נחשב כאילו כולם בית אחד, ואפשר יהיה לטלטל את כלי החצר והבתים. ודוחים: <strong>סוף סוף</strong> גם במקרה כזה אמנם <strong>בית</strong> אחד <strong>איכא</strong> <small>[יש]</small> ואולם <strong>בתים ליכא</strong> <small>[אין],</small> שאי אפשר לבטל רשות אלא לגבי בית אחד ולא שנים!
 ומשיבים: אף לכך <strong>אפשר</strong> למצוא תקנה, <strong>דמצפרא</strong> <small>[שמן הבוקר]</small> <strong>ועד פלגא דיומא</strong> <small>[חצי היום]</small> יבטלו <strong>לגבי חד</strong> <small>[אחד],</small> ו<strong>מפלגיה דיומא ולפניא</strong> <small>[ומחציו של היום עד הערב]</small> יבטלו <strong>לגבי חד</strong> <small>[אחד],</small> ונמצאים כאן איפוא שני בתים! ודוחים: <strong>סוף סוף בעידנא דאיתיה להאי, ליתיה להאי</strong> <small>[בזמן שישנו</small> הבית <small>לזה, אינו לזה].</small> שבכל שעה יש רק בית אחד בלבד שיש לו רשות לטלטל. <strong>אלא אמר רב אשי:</strong> עלינו לדחות את שיטת ההסבר שאין כאן "חצרות ובתים", ולומר כך: <strong>מי גרם לחצרות שיאסרו</strong> — ה<strong>בתים,</strong> שהרי אילו לא היו בתים מותר היה לטלטל מן החצרות למבוי, שהם כרשות אחת לדעת ר' שמעון, <strong>ו</strong>כאן <strong>ליכא</strong> <small>[אין]</small> בתים, וממילא אפשר לטלטל במבוי.
 <big>א</big> <strong>אמר ר' חייא בר אבא</strong> שכך <strong>אמר ר' יוחנן: לא לכל</strong> דבר <strong>אמר ר' אליעזר</strong> ש<strong>מכשירי מצוה דוחין את השבת,</strong> שאין זה כלל קבוע לגבי כל מכשירי המצוות, אלא בכל מקרה ומקרה יש לדון לגופו, ולהוכיח שקיימת הלכה זו בו. <strong>שהרי שתי הלחם</strong> שמקריבים בחג השבועות <strong>חובת היום הן, ולא למדן ר' אליעזר</strong> שמכשיריהן דוחים או השבת <strong>אלא מגזירה שוה</strong> מיוחדת, <strong>דתניא</strong> <small>[ש</small>כן <small>שנינו</small> בברייתא<small>],</small> <strong>ר' אליעזר אומר: מניין למכשירי שתי הלחם שדוחין את השבת?</strong> — <strong>נאמרה</strong> לשון <strong>הבאה בעומר, ונאמרה</strong> לשון <strong>הבאה בשתי הלחם,</strong> ומן הדמיון נלמד כי <strong>מה הבאה האמורה בעומר</strong> — כל ה<strong>מכשירין דוחין את השבת,</strong> שלא רק הקרבת מנחת העומר למזבח דוחה שבת, אלא אף קצירת העומר שהיא בבחינת מכשירי מצוה אף היא דוחה את השבת. <strong>אף הבאה האמורה בשתי הלחם</strong> — ה<strong>מכשירין דוחין את השבת.</strong>
 על גזירה שווה זו מעירים: <strong>מופני</strong> <small>[מופנה,</small> מיותר<small>],</small> כלומר, שני הפסוקים המשמשים לגזירה שווה זו בהכרח שהם מיותרים ומופנים לשמש רק לצורך השוואה וגזירה שווה. <strong>דאי לא מופני, איכא למיפרך</strong> <small>[שאם אינו מופנה, יש</small> מקום <small>לפרוך,</small> לשבור<small>]</small> את ההשוואה מבחינה הגיונית, שכן אפשר לומר: <strong>מה לעומר</strong> שאתה מביא ממנו ראיה שיתכן ורק בו הותרו המכשירים, <strong>שכן</strong> דין מיוחד בו, שאף <strong>אם מצא</strong> עומר <strong>קצור</strong> — הריהו חוזר ו<strong>קוצר</strong> לשם מצוה, וכי <strong>תאמר</strong> אם כן שהוא הדין <strong>אף בשתי הלחם</strong> שאין בהם דין מיוחד זה, <strong>ש</strong>הרי <strong>אם מצא קצור</strong> — <strong>אינו קוצר,</strong> שאין שתי הלחם צריכות קצירה לשמה, ולכאורה אם כן אין הדברים דומים. אלא <strong>לאי אפנויי מופני</strong> <small>[באמת מופנה</small> הכתוב<small>].</small> וכן מסבירים אנו: <strong>מכדי כתיב</strong> <small>[הרי נאמר]</small> <strong>"</strong>כי תבואו אל הארץ אשר אני נותן לכם וקצרתם את קצירה <strong>והבאתם את עמר ראשית קצירכם אל הכהן"</strong> (ויקרא כג, י), ומאחר שכן הפסוק המזכיר שנית "וספרתם לכם ממחרת השבת <strong>ביום הביאכם</strong> את עומר התנופה שבע שבתות תמימות תהיינה" (ויקרא כג, טו), ולכאורה <strong>למה לי</strong> חזרה זו? <strong>שמע מינה</strong> <small>[למד ממנה]</small> מחזרה יתירה זו שבאה <strong>לאפנויי</strong> <small>[להפנות,</small> לייתר<small>],</small> שפסוק זה ישמש לצורך גזירה שווה.
 <strong>ואכתי</strong> <small>[ועדיין]</small> יש מקום להקשות: והלא גזירה שווה זו <strong>מופנה מצד אחד</strong> בלבד <strong>הוא,</strong> שפסוק אחד בלבד מיותר, אבל לא הפסוק השני, <strong>ושמעינן ליה</strong> <small>[ושמענו אותו]</small> את <strong>ר' אליעזר</strong> עצמו ש<strong>אמר</strong> שכל גזירה שווה שיש בה פסוק ה<strong>מופנה מצד אחד</strong> בלבד אמנם <strong>למידין</strong> ממנה אך גם <strong>משיבין</strong> ודוחים את הגזירה השווה, אם יש נימוק הגיוני לעשות זאת! ומשיבים: אף כאן יש מעין ייתור הכתובים אף בענין שתי הלחם, שכן החזרה "ממושבותיכם תביאו לחם תנופה שתים שני עשרונים סולת תהיינה" (ויקרא כג, יז) שהמלה <strong>"תביאו" רבויא הוא</strong> <small>[רבוי היא],</small> לפי שאיננה הכרחית, ואפשר היה לוותר עליה ולסמוך על הכתוב בפסוק הקודם, ונמצא שגזירה שווה זו מופנה משני צדדים.
 <big>ב</big> לגופם של דברי ר' יוחנן שלא לכל דבר אמר ר' אליעזר שמכשירי מצוה דוחים את השבת שואלים: <strong>למעוטי מאי</strong> <small>[למעט</small> את <small>מה]</small> שלא אמר ר' אליעזר שמכשיריו דוחים את השבת, <strong>אילימא למעוטי</strong> <small>[אם תאמר למעט]</small> מצות <strong>לולב</strong> — <strong>והתניא</strong> <small>[והרי שנינו</small> בברייתא<small>]:</small> <strong>לולב וכל מכשיריו דוחין את השבת,</strong> אלו <strong>דברי ר' אליעזר. ואלא</strong> תאמר שבא <strong>למעוטי</strong> <small>[למעט]</small> מצות <strong>סוכה</strong> — <strong>והתניא</strong> <small>[והרי שנינו</small> בברייתא<small>]:</small> <strong>סוכה וכל מכשיריה דוחין את השבת,</strong> אלו <strong>דברי ר' אליעזר. ואלא</strong> תאמר שבא <strong>למעוטי</strong> <small>[למעט]</small> מצות <strong>מצה</strong> בפסח — <strong>והתניא</strong> <small>[והרי שנינו</small> בברייתא<small>]:</small> <strong>מצה וכל מכשיריה דוחין את השבת,</strong> אלו <strong>דברי ר' אליעזר. ואלא</strong> תאמר שבא <strong>למעוטי</strong> <small>[למעט]</small> מצות <strong>שופר</strong> בראש השנה — <strong>והתניא</strong> <small>[והרי שנינו</small> בברייתא<small>]:</small> <strong>שופר וכל מכשיריו דוחין את השבת,</strong> אלו <strong>דברי ר' אליעזר!</strong>
 <strong>אמר רב אדא בר אהבה:</strong> דברי ר' יוחנן שלא לכל דבר אמר ר' אליעזר שמכשירי מצוה דוחים את השבת באים <strong>למעוטי</strong> <small>[למעט]</small> עשיית <strong>ציצית לטליתו</strong> או קביעת <strong>מזוזה לפתחו,</strong> שאין עשייתם דוחה את השבת. <strong>תניא נמי הכי</strong> <small>[שנויה</small> ברייתא <small>גם כן כך]:</small> <strong>ושוין</strong> ר' אליעזר וחכמים <strong>שאם צייץ</strong> (עשה ציצית) ב<strong>טליתו</strong> בשבת, <strong>ו</strong>כן אם <strong>עשה מזוזה לפתחו</strong> בשבת <strong>שהוא חייב.</strong>
 ומעתה שואלים: <strong>מאי טעמא</strong> <small>[מה טעם]</small> הסכים ר' אליעזר שאין מצוות אלה דוחות את השבת? <strong>אמר רב יוסף: לפי שאין קבוע להם זמן</strong> ויכול לעשותן גם לאחר השבת. <strong>אמר ליה</strong> <small>[לו]</small> <strong>אביי: אדרבה</strong> (להיפך), <strong>מדאין</strong> <small>[מ</small>מה <small>שאין]</small> <strong>קבוע להם זמן,</strong>
## דף קלא:
 <strong>כל שעתא ושעתא זמניה</strong> <small>[שעה ושעה זמנו]</small> <strong>הוא,</strong> וחלה חובת המצוה עליו בכל רגע, ואינו יכול להבטל ממנה, ומדוע יפטר בשבת מעשיית המצוה? <strong>אלא אמר רב נחמן</strong> שכך <strong>אמר ר' יצחק, ואיתימא</strong> <small>[ויש אומרים]</small> שאמר זאת בשם <strong>רב הונא בריה</strong> <small>[בנו]</small> של <strong>רב יהושע: הואיל ובידו להפקירן,</strong> כיון שמצוות אלה אין אדם חייב לעשותן אלא אם כן היו הדברים המחוייבים במצוה מצויים ברשותו, ומכיון שכן יכול הוא להפקירם, ושוב לא תחול עליו חובתה של מצוה זו.
 <big>א</big> מקודם שנינו ש<strong>אמר מר</strong> <small>[החכם]</small> בברייתא: <strong>לולב וכל מכשיריו דוחין את השבת</strong> ל<strong>דברי ר' אליעזר.</strong> ושואלים: <strong>מנא ליה</strong> <small>[מנין לו]</small> <strong>לר' אליעזר הא</strong> <small>[</small>דבר <small>זה]?</small> <strong>אי</strong> <small>[אם]</small> תאמר שלמד זאת <strong>מעומר ושתי הלחם</strong> שמכשיריהם דוחים את השבת, ואולם אפשר לדחות ולומר כי בהם הותרה עשיית המכשירים בשבת <strong>שכן</strong> אלה <strong>צורך גבוה</strong> (ה', המקדש) הם, וקשורים בעבודת הקרבנות, ועבודה זו הלא נמשכת כסדרה גם בשבת! <strong>אלא</strong> יש לומר כי הוא לומד זאת ממה ש<strong>אמר קרא</strong> <small>[הכתוב]:</small> "ולקחתם לכם <strong>ביום</strong> הראשון פרי עץ הדר כפות תמרים וענף עץ עבות וערבי נחל ושמחתם לפני ה' אלהיכם שבעת ימים" (ויקרא כג, מ), והוא מדייק: <strong>"ביום"</strong> משמעו — ביום הראשון חייבים אתם לקחתו ו<strong>אפילו</strong> הוא חל <strong>בשבת.</strong>
 <strong>ו</strong>מעתה נברר: <strong>למאי הלכתא</strong> <small>[ל</small>צורך <small>מה,</small> איזו <small>הלכה]</small> נאמרה הדגשה זו? וכיצד תמנע קדושת השבת ממצות הלולב? <strong>אילימא</strong> <small>[אם תאמר]</small> שבאה <strong>ל</strong>התיר את <strong>טלטול</strong> הלולב על אף איסור מוקצה — וכי <strong>איצטריך קרא למישרי</strong> <small>[הוצרך הכתוב להתיר]</small> <strong>טלטול?!</strong> והרי איסור זה אינו כתוב בתורה, ולא באה התורה להתיר דבר שאסרוהו חכמים בלבד. <strong>אלא</strong> ודאי בא הכתוב להתיר לחלל שבת <strong>למכשיריו.</strong>
 ושואלים: <strong>ורבנן</strong> <small>[וחכמים]</small> החולקים על ר' אליעזר מה מבינים הם בהדגשה זו? ומשיבים: הם סבורים כי הכתוב <strong>ההוא</strong> "ביום" <strong>מיבעי ליה</strong> <small>[נצרך לו]</small> ללמדנו שמצוה זו צריך שתיעשה <strong>ביום ולא בלילה.</strong>
 ושואלים: <strong>ור' אליעזר</strong> דין זה שצריך שתיעשה <strong>ביום ולא בלילה מנא ליה</strong> <small>[מניין לו]?</small> ומשיבים: הלכה זו <strong>נפקא ליה</strong> <small>[יוצאת,</small> נלמדת, <small>לו]</small> <strong>מ</strong>האמור <strong>"ושמחתם לפני ה' אלהיכם שבעת ימים",</strong> והוא מדקדק: ב<strong>ימים ולא</strong> ב<strong>לילות.</strong>
 ועדיין יש להבין <strong>ורבנן</strong> <small>[וחכמים]</small> מה הם אומרים על כך — לדעתם פסוק זה "ימים" <strong>איצטריך</strong> <small>[צריך]</small> להוסיף ולהדגיש, כי <strong>סלקא דעתך אמינא</strong> <small>[יעלה על דעתך לומר]</small> ש<strong>נילף</strong> <small>[נלמד]</small> <strong>שבעת ימים</strong> האמורים כאן <strong>מ</strong>שבעת ימים האמורים ב<strong>סוכה,</strong> ונאמר: <strong>מה להלן</strong> בסוכה הכוונה שחובת המצוה היא ב<strong>ימים ואפילו</strong> ב<strong>לילות, אף כאן</strong> בלולב המצוה היא ב<strong>ימים ואפילו</strong> ב<strong>לילות</strong> — על כן <strong>קא משמע לן</strong> <small>[השמיע לנו]</small> שוב "שבעת ימים" לומר שהמצוה היא בימים דווקא.
 ושואלים: <strong>ו</strong>לשיטת ר' אליעזר, <strong>לכתוב רחמנא</strong> <small>[תכתוב התורה]</small> <strong>בלולב</strong> בלבד, <strong>וניתו הנך ונילפו מיניה</strong> <small>[ויביאו אלה,</small> עומר וכיוצא בו, <small>וילמדו ממנו]!</small> ומשיבים: <strong>משום דאיכא למיפרך</strong> <small>[שיש</small> מקום <small>לפרוך,</small> לשבור<small>]</small> את ההשוואה ולומר: <strong>מה ללולב</strong> שחשוב הוא, <strong>שכן טעון ארבעה מינים,</strong> שצריך שיהיו בנוסף ללולב עצמו עוד שלושה מינים ויהיו ביחד ארבעה, מה שאין כן בשאר המצוות.
 <big>ב</big> מקודם שנינו ברייתא האומרת כי <strong>סוכה וכל מכשיריה דוחין את השבת,</strong> אלו <strong>דברי ר' אליעזר.</strong> ושואלים: <strong>מנא ליה</strong> <small>[מנין לו]</small> <strong>לר' אליעזר הא</strong> <small>[</small>דבר <small>זה]?</small> <strong>אי</strong> <small>[אם]</small> תאמר שהוא לומד זאת <strong>מעומר ושתי הלחם</strong> — יש לדחות ולומר שבהם הותרה עשיית המכשירים בשבת <strong>שכן צורך גבוה הוא. אי</strong> <small>[</small>ו<small>אם]</small> תאמר שהוא למד זאת <strong>מלולב</strong> — יש לדחות ולומר כי בו הותרו <strong>שכן טעון</strong> הוא <strong>ארבעה מינים,</strong> וחשוב הוא יותר.
 <strong>אלא</strong> יש לומר כי הוא <strong>גמר</strong> <small>[למד]</small> זאת בדרך גזירה שווה מן הכתוב <strong>"שבעת ימים"</strong> גם בסוכה וגם ב<strong>לולב,</strong> שלדעתו דמיון הכתובים בא לומר כי <strong>מה להלן</strong> בלולב <strong>מכשיריו דוחין את השבת, אף כאן</strong> בסוכה <strong>נמי</strong> <small>[גם כן]</small> <strong>מכשיריו דוחין את השבת.</strong>
 ושואלים: <strong>וליכתוב רחמנא</strong> <small>[ושתכתוב התורה]</small> היתר עשיית המכשירים בשבת <strong>בסוכה</strong> בלבד, <strong>וניתי הנך וניגמור מיניה</strong> <small>[</small><small>ויבואו אלה,</small> שאר המצוות, <small>וילמדו ממנה]!</small> ומשיבים: <strong>משום דאיכא למיפרך</strong> <small>[שיש</small> מקום <small>לפרוך,</small> לשבור<small>]</small> לימוד זה כך: <strong>מה לסוכה</strong> שיש בה יתרון על כל המצוות האחרות שמנינו <strong>שכן</strong> היא <strong>נוהגת בלילות כבימים</strong> ואילו האחרות נוהגות רק ביום.
 <big>ג</big> מקודם שנינו ברייתא האומרת כי <strong>מצה וכל מכשיריה דוחין את השבת,</strong> אלו <strong>דברי ר' אליעזר.</strong> ושואלים: <strong>מנא ליה</strong> <small>[מנין לו]</small> <strong>לר' אליעזר הא</strong> <small>[</small>דבר <small>זה]?</small> <strong>אי</strong> <small>[אם]</small> תאמר שהוא לומד זאת <strong>מעומר ושתי הלחם</strong> — יש לדחות ולומר שבהם הותרה עשיית המכשירים בשבת <strong>שכן צורך גבוה</strong> הוא. <strong>אי</strong> <small>[אם]</small> תאמר שהוא לומד זאת <strong>מלולב</strong> — יש לדחות ולומר כי בו הותרה עשיית המכשירים <strong>שכן</strong> הוא <strong>טעון ארבעה מינים. אי</strong> <small>[אם]</small> תאמר שהוא לומד זאת <strong>מסוכה</strong> — יש לדחות ולומר כי בו הותרו <strong>שכן</strong> היא <strong>נוהגת בלילות כבימים.</strong>
 <strong>אלא</strong> יש לומר שר' אליעזר <strong>גמר</strong> <small>[למד]</small> זאת גזירה שווה לשון <strong>"חמשה עשר"</strong> שנאמר בענין מצה מלשון <strong>"חמשה עשר"</strong> שנאמר ב<strong>חג הסוכות: מה להלן</strong> בחג הסוכות החג הוא ביום החמשה עשר בחודש, ו<strong>מכשיריה</strong> של הסוכה <strong>דוחין את השבת, אף כאן</strong> במצה מצוותה בחמשה עשר בחודש ו<strong>מכשיריה דוחין את השבת.</strong>
 ושואלים: <strong>וליכתוב רחמנא</strong> <small>[ושתכתוב התורה]</small> היתר זה <strong>במצה, וניתו הנך וליגמור מיניה</strong> <small>[ויבואו אלה,</small> השאר, <small>וילמדו ממנה]!</small> ומשיבים: אי אפשר לומר כך, <strong>משום דאיכא למיפרך</strong> <small>[שיש</small> מקום <small>לפרוך,</small> לשבור<small>]</small> את ההשוואה כך: <strong>מה למצה שכן נוהגת בנשים כבאנשים,</strong> בעוד שהמצוות האחרות שמנינו מיוחדות לגברים.
 <big>ד</big> עוד שנינו ברייתא האומרת כי <strong>שופר וכל מכשיריו דוחין את השבת,</strong> אלו <strong>דברי ר' אליעזר.</strong> ושואלים: ושואלים: <strong>מנא ליה</strong> <small>[מנין לו]</small> <strong>לר' אליעזר הא</strong> <small>[</small>דבר <small>זה]?</small> <strong>אי</strong> <small>[אם]</small> תאמר שהוא לומד זאת <strong>מעומר ושתי הלחם</strong> — יש לדחות ולומר שבהם הותרה עשיית המכשירים בשבת <strong>שכן צורך גבוה</strong> הוא. <strong>אי</strong> <small>[אם]</small> תאמר שהוא לומד זאת <strong>מלולב</strong> — יש לדחות ולומר כי בו הותרה עשיית המכשירים <strong>שכן</strong> הוא <strong>טעון ארבעה מינים. אי</strong> <small>[אם]</small> תאמר שהוא לומד זאת <strong>מסוכה</strong> — יש לדחות ולומר כי בו הותרו <strong>שכן</strong> היא <strong>נוהגת בלילות כבימים. אי</strong> <small>[אם]</small> תאמר שהוא לומד זאת <strong>ממצה</strong> — יש לדחות ולומר כי בה הותרו המכשירים <strong>שכן</strong> היא <strong>נוהגת</strong> אף <strong>בנשים כבאנשים. אלא</strong> יש לומר שר' אליעזר למד זאת ממה ש<strong>אמר קרא</strong> <small>[הכתוב]:</small> <strong>"</strong>ובחודש השביעי באחד לחודש מקרא קודש יהיה לכם כל מלאכת עבודה לא תעשו <strong>יום תרועה יהיה לכם"</strong> (במדבר כט, א), שהדגשת הכתוב <strong>"ביום"</strong> באה ללמד: <strong>אפילו בשבת.</strong>
 <strong>ולמאי</strong> <small>[ולמה],</small> לאיזה צורך, הודגש הדבר? <strong>אילימא</strong> <small>[אם לומר]</small> כדי <strong>ל</strong>התיר <strong>תקיעה,</strong> ואולם <strong>הא תנא</strong> <small>[הרי</small> כבר <small>שנה]</small> זאת החכם <strong>דבי</strong> <small>[מבית</small> מדרשו<small>]</small> של <strong>שמואל</strong> על הכתוב בשבת <strong>"כל מלאכת עבודה לא תעשו"</strong> — <strong>יצתה</strong> (יצאה) <strong>תקיעת שופר ורדיית הפת</strong> מן התנור <strong>שהיא חכמה ואינה מלאכה,</strong> שדברים אלה אינם כלולים בגדר מלאכות שיש בהן מעשה האסורות בשבת. ובוודאי לא בא הכתוב להתיר דבר שאינו אסור מן התורה. <strong>אלא</strong> הוצרך <strong>למכשירין.</strong>
 ושואלים: <strong>ורבנן</strong> <small>[וחכמים]</small> כיצד מבינים הם את ההדגשה של "ביום"? ומשיבים: הכתוב <strong>ההוא מיבעי ליה</strong> <small>[נצרך לו]</small> ללמד שדווקא <strong>ביום ולא בלילה.</strong> ושואלים: <strong>ור' אליעזר</strong> הלכה זו של תקיעת שופר <strong>ביום ולא בלילה מנא ליה</strong> <small>[מניין לו]?</small> ומשיבים: <strong>נפקא ליה</strong> <small>[יוצאת,</small> נלמדת, <small>לו]</small> <strong>מ</strong>הכתוב בדיני שנת היובל <strong>"</strong>והעברת שופר תרועה בחודש השביעי בעשור לחודש <strong>ביום הכפרים תעבירו שופר בכל ארצכם"</strong> (ויקרא כה, ט), <strong>וגמרי מהדדי</strong> <small>[ולמדים</small> הם <small>זה מזה]</small> שכל התקיעות של החודש השביעי תהיינה ביום דווקא ולא בלילה.
 ושואלים: <strong>ו</strong>לשיטת ר' אליעזר, <strong>לכתוב רחמנא</strong> <small>[תכתוב התורה]</small> <strong>בשופר</strong> בלבד <strong>וליתו הנך וליגמרו מיניה</strong> <small>[ויבואו אלה,</small> שאר מצוות, <small>וילמדו ממנו]!</small> ומשיבים: <strong>מתקיעת שופר</strong> של <strong>ראש השנה ליכא למיגמר</strong> <small>[אין ללמוד]</small> מפני שחשובה היא ביותר, <strong>שכן</strong> היא <strong>מכנסת זכרונות של ישראל לאביהן שבשמים</strong> ויש אם כן להקל בה. וכן <strong>מתקיעות שופר</strong> של <strong>יום הכפורים ליכא למיגמרי</strong> <small>[אין ללמוד],</small> שאף תקיעה זו חשובה ביותר, שכן <strong>אמר מר</strong> <small>[החכם]:</small> <strong>תקעו בית דין שופר</strong> ביום הכיפורים שבשנת היובל, חלה מיד קריאת הדרור שביובל, ו<strong>נפטרו עבדים</strong> מאדוניהם והולכים <strong>לבתיהם, ושדות</strong> שנמכרו <strong>חוזרות לבעליהן</strong> הראשונים, ואין ללמוד מכאן לשאר מצוות שבתורה.
 <big>ה</big> שנינו מקודם ש<strong>אמר מר</strong> <small>[החכם]</small> בברייתא: ה<strong>מילה וכל מכשיריה דוחין את השבת,</strong> אלו <strong>דברי ר' אליעזר.</strong> ושואלים: <strong>מנא ליה</strong> <small>[מנין</small> <strong>לו] לר' אליעזר הא</strong> <small>[</small>הלכה <small>זו]?</small> <strong>אי מכולהו גמר</strong> <small>[אם מכולם למד]</small> — יש אם כן לפרוך <strong>כדאמרינן</strong> <small>[כפי שאמרנו]</small> שבכל אחת מאלו יש צד מיוחד של חומרה. <strong>ועוד</strong> יש להקשות: <strong>מה להנך</strong> <small>[לאלו]</small>
## דף קלב.
 <strong>שכן אם עבר זמנה בטלה,</strong> ולא כן מצות מילה שגם אם לא נימול הילד בשמיני עדיין אפשר לקיים בו מצוות מילה לאחר מכן. <strong>אלא היינו טעמא</strong> <small>[זהו הטעם]</small> של <strong>ר' אליעזר,</strong> ש<strong>אמר קרא</strong> <small>[הכתוב]:</small> <strong>"וביום השמיני ימול בשר ערלתו"</strong> (ויקרא יב, ג), ומלשון זו משמע שהוא נימול ביום השמיני מכל מקום, <strong>ואפילו</strong> הוא חל <strong>בשבת.</strong>
 ושואלים: <strong>וליכתוב רחמנא</strong> <small>[ושתכתוב התורה]</small> היתר זה <strong>במילה, וליתו הנך וליגמור מיניה</strong> <small>[ויבואו</small> שאר המצוות <small>וילמדו ממנה]!</small> ומשיבים: אי אפשר ללמוד את שאר המצוות ממילה <strong>משום דאיכא למיפרך</strong> <small>[שיש</small> מקום <small>לפרוך,</small> לשבור<small>]</small> לימוד זה כך: <strong>מה למילה</strong> הקילו בה <strong>שכן נכרתו עליה שלש עשרה בריתות,</strong> ששלש עשרה פעמים נזכרה המלה "ברית" בפרשת המילה שנאמרה לאברהם (בראשית פרק יז), ומשום כך חשובה היא ביותר, ואין ללמוד ממנה לשאר מצוות.
 <big>א</big> לעיקרי של דין המילה שואלים: <strong>עד כאן לא</strong> שמענו כי <strong>פליגי רבנן עליה</strong> <small>[נחלקו חכמים עליו]</small> על ר' אליעזר <strong>אלא ב</strong>ענין <strong>מכשירי מילה</strong> שלדעתם אינם דוחים את השבת, <strong>אבל מילה גופה</strong> <small>[עצמה]</small> ל<strong>דברי הכל</strong> היא <strong>דוחה</strong> את ה<strong>שבת,</strong> ודבר זה <strong>מנלן</strong> <small>[מנין לנו]?</small> <strong>אמר עולא: הלכה</strong> למשה מסיני שכן הוא, אך אין לה רמז במקרא. <strong>וכן אמר ר' יצחק</strong> שהיא <strong>הלכה</strong> למשה מסיני.
 <strong>מיתיבי</strong> <small>[מקשים</small> על כך<small>]</small> ממה ששנינו בתוספתא: <strong>מניין לפיקוח נפש שדוחה את השבת?</strong> — <strong>ר' אלעזר בן עזריה אומר:</strong> הדבר נלמד ממצות מילה, <strong>מה מילה שהיא</strong> קשורה רק ל<strong>אחת מאיבריו של אדם</strong> ובכל זאת היא <strong>דוחה את השבת</strong> — <strong>קל וחומר לפיקוח נפש</strong> שהיא מצוה הקשורה לכל האדם כולו <strong>שדוחה את השבת.</strong>
 <strong>ואי סלקא דעתך</strong> <small>[ואם עולה על דעתך]</small> לומר כי המילה בשבת <strong>הלכה</strong> למשה מסיני היא — <strong>קל וחומר מהלכה</strong> למשה מסיני <strong>מי אתי</strong> <small>[האם</small> הוא <small>בא,</small> נלמד<small>]?</small> <strong>והתניא</strong> <small>[והרי שנינו</small> בברייתא<small>]</small> מפורשת האומרת שאין ללמוד קל וחומר מהלכה למשה מסיני. ששנינו שרצה ר' עקיבא ללמד שייטמא הנזיר ויצטרך לגלח את שערו משום מגע ברביעית דם מן המת, בקל וחומר מעצם מת שגודלה כשעורה, שהלכה בידו שהנזיר מגלח על מגע בה. ו<strong>אמר לו ר' אלעזר בן עזריה: עקיבא, עצם כשעורה מטמא</strong> משום שיש <strong>הלכה</strong> למשה מסיני בענין זה, <strong>ורביעית דם</strong> שאתה לומד ממנה טומאתה נלמדת מ<strong>קל וחומר, ואין דנין</strong> (למדים) <strong>קל וחומר מהלכה</strong> למשה מסיני. ומאחר ומפורש בתוספתא שלמד ר' אלעזר בן עזריה קל וחומר מדין מילה בשבת הרי זו הוכחה שדין זה כתוב בתורה, ואינו רק הלכה למשה מסיני.
 <strong>אלא אמר ר' אלעזר: אתיא</strong> <small>[באה,</small> נלמדת<small>]</small> הלכה זו בגזירה שווה מהשוואת המילים <strong>"אות" "אות"</strong> הכתובות גם במילה וגם בשבת, שנאמר במילה "ונמלתם את בשר ערלתם והיה לאות ברית ביני ובינכם" (בראשית יז, יא), ונאמר בשבת "אך את שבתותי תשמורו כי אות היא ביני וביניכם לדורותיכם" (שמות לא, יג), ללמד שאות המילה מותר לעשותו אף בשבת, שגם היא אות.
 ושואלים: <strong>אלא מעתה תפילין דכתיב</strong> <small>[שנאמר]</small> אף <strong>בהן "אות"</strong> ("והיו לאות על ידך ולטוטפות בין עיניך". שמות יג, טז), אף הן <strong>לידחי</strong> <small>[שידחו]</small> את ה<strong>שבת</strong> ויניחום <strong>אף בה!</strong>
 <strong>אלא</strong> יש לומר כי <strong>אתיא</strong> <small>[באה,</small> נלמדת<small>]</small> הלכה זו בגזירה שווה אחרת מן המילים <strong>"ברית" "ברית"</strong> שנאמרו במצות מילה ("ונמלתם את בשר ערלתכם והיה לאות ברית ביני וביניכם". בראשית יז, יא), ובשבת ("ושמרו בני ישראל את השבת לעשות את השבת לדורותם ברית עולם". שמות לא, טז).
 ומקשים: אם כן אף <strong>גדול,</strong> כלומר לא רק תינוק הנימול לשמונה ימים, אלא גם אדם מבוגר שלא מל עדיין, <strong>דכתיב ביה</strong> <small>[שנאמר</small> אף <small>בו]</small> לשון <strong>"ברית"</strong> כבכל אדם מישראל שעדיין לא נימול, <strong>לידחי</strong> <small>[שתדחה]</small> אם כן מילתו את ה<strong>שבת,</strong> ואילו אנו יודעים שלא ניתנה שבת להידחות אלא מפני מילה בזמנה!
 <strong>אלא</strong> יש לומר <strong>כי אתיא</strong> <small>[באה,</small> נלמדת<small>]</small> הלכה זו בגזירה שווה מן המלה <strong>"דרות"</strong> הכתובה בשבת ("לדורותם ברית עולם" שמות לא, טז) וכתובה גם במילה ("והקימותי את בריתי ביני ובינך ובין זרעך אחריך לדורותם לברית עולם". בראשית יז, ז).
 ושואלים: אם כן אף <strong>ציצית דכתיב ביה</strong> <small>[שנאמר</small> אף <small>בה]</small> <strong>"דורות" לידחי</strong> <small>[שתדחה]</small> את ה<strong>שבת,</strong> ויוכלו להטיל ציצית בשבת!
 <strong>אלא אמר רב נחמן בר יצחק:</strong> לא ממלה אחת בלבד אנו למדים, אלא <strong>דנין</strong> משלוש המילים <strong>"אות" "ברית" ו"דורות" מ"אות" "ברית" ו"דורות" לאפוקי הנך דחד חד</strong> <small>[להוציא</small> את <small>אלו,</small> ציצית תפילין <small>ש</small>מלה <small>אחת אחת]</small> <strong>הוא דכתיב</strong> <small>[שנאמרה]</small> <strong>בהן,</strong> ולא שלוש המלים יחד.
 <strong>ור' יוחנן אמר: אמר קרא</strong> <small>[הכתוב]</small> "ו <strong>ביום</strong> השמיני ימול" (ויקרא יב, ג), והכוונה היא, מכל מקום צריך הוא להימול <strong>ביום</strong> השמיני, בכל עת, ו<strong>אפילו בשבת.</strong>
 <strong>אמר ליה</strong> <small>[לו]</small> <strong>ריש לקיש לר' יוחנן: אלא מעתה מחוסרי כפרה</strong> כגון זב ומצורע הצריכים לאחר שטבלו עוד להביא קרבן לטהרתם, <strong>דכתיב בהו</strong> <small>[שנאמר</small> אף <small>בהם]</small> <strong>"ביום",</strong> כגון "וביום השמיני יקח שני כבשים תמימים וכבשה אחת בת שנתה תמימה" (ויקרא יד, י), ואם כן <strong>הכי נמי</strong> <small>[כך גם כן]</small> תאמר <strong>דדחו</strong> <small>[ש</small>הם <small>דוחים]</small> את ה<strong>שבת?!</strong> השיב לו: הכתוב <strong>ההוא מיבעי ליה</strong> <small>[נצרך לו]</small> ללמד שהבאת הקרבן תהיה <strong>ביום ולא בלילה.</strong>
 והקשה: <strong>האי נמי מיבעי ליה</strong> <small>[זה גם כן</small> הפסוק במצות מילה <small>צריך לו]</small> ללמדנו שתהא המילה <strong>ביום ולא בלילה!</strong> השיב לו: <strong>ההוא</strong> <small>[</small>דבר <small>זה]</small> <strong>מ</strong>פסוק אחר אנו למדים, שנאמר: "ו<strong>בן שמנת ימים</strong> ימול לכם כל זכר לדורותיכם" (בראשית יז, יב), ומכאן נלמד ימים ולא לילות.
 ושוב מקשה ריש לקיש: <strong>האי נמי</strong> <small>[</small>דבר <small>זה,</small> שקרבנות הכפרה יהיו ביום <small>גם כן]</small> אפשר ללמוד <strong>מ</strong>פסוק אחר, שנאמר "זאת התורה לעולה למנחה ולחטאת ולאשם ולמילואים ולזבח השלמים. אשר ציוה ה' את משה בהר סיני <strong>ביום צותו</strong> את בני ישראל להקריב את קרבניהם לה' במדבר סיני" (ויקרא ז, לז–לח) ומכאן <strong>נפקא</strong> <small>[יוצא,</small> נלמד<small>]</small> שכל הקרבנות אינם אלא ביום ולא בלילה!
 ומשיבים: <strong>אף על גב דנפקא</strong> <small>[אף על פי שיוצאת,</small> נלמדת<small>]</small> הלכה זו <strong>מ"ביום צותו",</strong> מכל מקום <strong>אצטריכא</strong> <small>[נצרכה]</small> חזרה נוספת לגבי מחוסרי כפרה. כי <strong>סלקא דעתך אמינא</strong> <small>[יעלה על דעתך לומר]:</small> <strong>הואיל וחס רחמנא עליה, לאתויי</strong> <small>[וחסה התורה עליו</small> על מחוסר הכפרה, <small>להביא]</small> <strong>בדלות,</strong> שבקרבנות אלה אם אין ידו של האיש משגת להביא את הקרבן הרגיל, נתנה לו התורה אפשרות שיביא קרבן זול יותר, היינו אומרים כי <strong>בלילה נמי ליתי</strong> <small>[גם כן יביא</small> קרבן<small>]</small> שחסה התורה עליו לזרז כפרתו, על כן <strong>קא משמע לן</strong> <small>[השמיע לנו]</small> כי אף הוא מביא קרבנו רק ביום ולא בלילה.
 <strong>מתקיף לה</strong> <small>[מקשה עליה</small> על סברה זו<small>]</small> <strong>רבינא: אלא מעתה</strong> שסבור אתה שלפי שחסה התורה על מחוסר הכפרה, והקילה הרבה בדינו, <strong>יהא</strong> אם כן <strong>זר</strong> (שאינו כהן) <strong>כשר</strong> להקרבה <strong>בהן, ו</strong>כן <strong>יהא אונן</strong> (אבל ביום הראשון למות קרובו) יהא <strong>כשר בהן!</strong> ומשיבים: <strong>הא אהדריה קרא</strong> <small>[הרי החזירו הכתוב],</small> שכיון שבא הכתוב הנוסף והדגיש שאף מחוסר כיפורים אינו מקריב אלא ביום, מכך למדנו שלא הקלה בו התורה יתר על המפורש בו.
 <strong>רב אחא בר יעקב אמר:</strong> ראיה אחרת יש מן התורה למילה שתיעשה אפילו בשבת, שכן <strong>אמר קרא</strong> <small>[הכתוב]:</small> <strong>"</strong>ביום ה<strong>שמיני",</strong> ומהדגשת הכתוב <strong>"שמיני"</strong> למדים: <strong>אפילו בשבת.</strong>
 ומקשים: והלא <strong>האי</strong> <small>[</small>כתוב <small>זה]</small> <strong>"שמיני" מיבעי ליה למעוטי</strong> <small>[נצרך לו למעט]</small> את היום ה<strong>שביעי,</strong> שאין למול ילד לפני היום השמיני! ומשיבים: דבר זה שאין מלים ביום ה<strong>שביעי מ</strong>פסוק אחר, שנאמר: "ו<strong>בן שמנת ימים</strong> ימול לכם כל זכר" (בראשית יז, יב) <strong>נפקא</strong> <small>[יוצא,</small> נלמד<small>].</small>
 ומקשים עוד: <strong>ואכתי מיבעי ליה, חד למעוטי</strong> <small>[ועדיין נצרך לו אותו כתוב, אחד למעט]</small> את היום ה<strong>שביעי, וחד למעוטי</strong> <small>[ואחד למעט]</small> את היום ה<strong>תשיעי. דאי מחד, הוה אמינא</strong> <small>[שאם</small> מפסוק <small>אחד</small> בלבד למדתי, <small>הייתי אומר]:</small> ביום ה<strong>שביעי הוא</strong> שאין מלים בו משום <strong>שעדיין לא מטא זמניה</strong> <small>[הגיע זמנו]</small> של הילד להימול ועדיין לא חלה עליו חובת המילה, <strong>אבל מ</strong>יום ה<strong>שמיני ואילך</strong> כיון ש<strong>זמניה</strong> <small>[זמנו]</small> <strong>הוא</strong> ותהא אם כן המילה כשרה בו! לשאלה זו לא נמצאה תשובה, ומסכמים: <strong>אלא מחוורתא</strong> <small>[מחוורת,</small> ברורה<small>]</small> הסברה <strong>כר' יוחנן.</strong>
 <big>ב</big> <strong>תניא כוותיה</strong> <small>[שנויה</small> ברייתא <small>כשיטתו]</small> של <strong>ר' יוחנן ו</strong>ש<strong>לא כרב אחא בר יעקב.</strong> שדורש התנא את המילים <strong>"</strong>ה<strong>שמיני ימול"</strong> שכוונתן — <strong>אפילו בשבת. ומה אני מקיים</strong> (איך אני מסביר) את איסור המלאכה המפורש במקרא "ושמרתם את השבת כי קודש היא לכם <strong>מחלליה מות יומת"</strong> (שמות לא, יד) — <strong>בשאר מלאכות חוץ ממילה.</strong> ומקשה אותו תנא עצמו על דבריו הראשונים: <strong>או אינו אלא</strong> שאיסור השבת כולל <strong>אפילו מילה, ו</strong>להיפך: <strong>מה אני מקיים "</strong>ה<strong>שמיני ימול"</strong> — בכל יום <strong>חוץ משבת? תלמוד לומר:</strong> מאותו פסוק <strong>"ביום",</strong> שכוונתו באותו היום בו הוא נעשה בן שמונה ימים, ו<strong>אפילו בשבת.</strong> נמצא שאותו תנא דחה את ראייתו של רב אחא בר יעקב, וקיבל כראיה מכרעת את האמור "ביום" אפילו בשבת.
 על ברייתא זו <strong>אמר רבא: האי תנא מעיקרא מאי קא ניחא ליה</strong> <small>[תנא זה מתחילה מה היה נוח לו],</small> <strong>ולבסוף מאי קא קשיא ליה</strong> <small>[מה היה קשה לו]?</small> שהרי מתחילה סבור היה ש"השמיני ימול" הוא לימוד מספק כדי לדחות מפניו את השבת, ולבסוף התקשה באותו דבר והיה נצרך ללימוד נוסף, ולכאורה לא לדבריו הראשונים ולא לדבריו האחרונים יש נימוק!
 אלא יש לפרש כי <strong>הכי קאמר</strong> <small>[כך אמר]:</small> <strong>"</strong>ה<strong>שמיני ימול"</strong> — <strong>אפילו בשבת. ומה אני מקיים "מחלליה מות יומת"</strong> — <strong>בשאר מלאכות חוץ ממילה, אבל מילה דחיא</strong> <small>[דוחה]</small> את השבת,
 <strong>מאי טעמא</strong> <small>[מה טעם]</small> הדבר? — <strong>קל וחומר הוא: ומה צרעת שדוחה את העבודה,</strong> שהרי כהן מצורע אינו רשאי לעבוד במקדש, ואינו רשאי לקצוץ את נגע הצרעת, ובשל כך נדחית עבודת המקדש
## דף קלב:
 <strong>ועבודה דוחה את השבת,</strong> שכן מקריבים את קרבנות השבת בזמנם, ובכל זאת <strong>מילה דוחה אותה</strong> את הצרעת, שאם היה נגע הצרעת במקום הערלה מותר למול את הילד, אף על פי שנעקר בזה האיסור שלא לקצוץ את נגע הצרעת, אם כן <strong>שבת שנדחית מפני העבודה, אינו דין שתהא</strong> מצות <strong>מילה</strong> החמורה כל כך <strong>דוחה</strong> אף <strong>אותה?</strong> זה היה נימוקו של התנא מתחילה.
 <strong>ומאי</strong> <small>[ומהו]</small> לשון <strong>"או אינו" דקאמר</strong> <small>[שאמר]</small> התנא, ופקפק בדברי עצמו — שכן <strong>הדר</strong> <small>[חזר]</small> ו<strong>אמר: וממאי</strong> <small>[וממה,</small> מנין<small>]</small> אפשר להסיק ש<strong>צרעת חמורה</strong> מן השבת? <strong>דילמא</strong> <small>[שמא]</small> <strong>שבת חמורה, שכן יש בה עונשין</strong> חמורים של כרת ומיתת בית דין <strong>ואזהרות הרבה</strong> פעמים רבות בתורה. <strong>אי נמי</strong> <small>[או גם כן]:</small> <strong>וממאי</strong> <small>[וממה,</small> מנין<small>]</small> אתה יודע שדבר זה בא <strong>משום דחמירא</strong> <small>[שחמורה]</small> ה<strong>צרעת היא</strong> שאף העבודה אינה דוחה אותה, <strong>דילמא</strong> <small>[שמא]</small> <strong>משום</strong> ש<strong>גברא</strong> <small>[האיש]</small> <strong>הוא דלא חזי</strong> <small>[שאינו ראוי],</small> שלא מחמת חומרת האיסור שיש בצרעת אין העבודה דוחה אותה, אלא משום שאותו אדם אינו ראוי אז לעבודה ואין מקום לדחיה. <strong>ו</strong>לכן <strong>מה אני מקיים "</strong>וביום ה<strong>שמיני ימול"</strong> (ויקרא יב, ג) — <strong>חוץ משבת.</strong> על כן <strong>תלמוד לומר,</strong> היה צריך להביא ראיה נוספת מן הכתוב <strong>"ביום"</strong> — <strong>אפילו בשבת.</strong>
 <big>א</big> <strong>תנו רבנן</strong> <small>[שנו חכמים]:</small> <strong>מילה דוחה את הצרעת</strong> שחותכים את הערלה אף אם היה בה נגע צרעת, אף שכרגיל איסור תורה הוא לקצוץ נגעי צרעת, <strong>בין</strong> שהיתה זו מילה <strong>בזמנה</strong> לשמונה ימים <strong>בין שלא בזמנה,</strong> אחרי שמונה ימים. ואולם המילה את <strong>יום טוב אינה דוחה אלא</strong> כשהיא <strong>בזמנה</strong> בלבד.
 ושואלים: <strong>מנהני מילי</strong> <small>[מנין דברים אלה]?</small> <strong>דתנו רבנן</strong> <small>[ש</small>כן <small>שנינו</small> בברייתא<small>]:</small> נאמר <strong>"</strong>וביום השמיני <strong>ימול בשר ערלתו",</strong> וכיון שדבר זה נאמר בהכללה, <strong>ואף על פי שיש שם בהרת,</strong> שהיא אחד מנגעי הצרעת, <strong>יקוץ</strong> (יקצוץ). <strong>ומה אני מקיים</strong> (ואיך אני מסביר) את דברי הכתוב <strong>"השמר בנגע הצרעת</strong> לשמור מאוד ולעשות ככל אשר יורו אתכם הכהנים הלוים כאשר צויתים תשמרו לעשות<strong>"</strong> (דברים כד, ח), שממנו למדנו שיש מצות לא תעשה ("השמר" שמשמעו — להמנע מעשייה) האוסרת על קציצת סימני הצרעת — נקיים איסור זה <strong>בשאר מקומות, חוץ ממילה.</strong>
 וחזר התנא ושאל: <strong>או אינו אלא</strong> שאיסור זה כולל <strong>אפילו מילה, ומה אני מקיים "ימול בשר ערלתו"</strong> — <strong>בזמן שאין בה בהרת.</strong> על כן <strong>תלמוד לומר</strong> מייתור הלשון: <strong>"בשר",</strong> שלכאורה די היה לומר "ימול ערלתו" ואמר "ימול בשר ערלתו", ללמדנו שצריך להימול <strong>ואף על פי שיש שם</strong> במקום המילה <strong>בהרת.</strong>
 <strong>אמר רבא: האי תנא מעיקרא מאי ניחא ליה</strong> <small>[תנא זה מתחילה מה היה נוח לו]</small> <strong>ולבסוף מאי קשיא ליה</strong> <small>[מה היה קשה לו]?</small>
 שקודם קיבל את ההנחה האחת שמצות המילה חשובה יותר, ואחר כך חזר ודחה הנחה זו ללא טעם, אלא יש לבאר, כי <strong>הכי קאמר</strong> <small>[כך אמר],</small> כך סבור היה מתחילה: <strong>"ימול בשר ערלתו"</strong> — שמותר למול <strong>ואף על פי שיש</strong> שם <strong>בהרת,</strong> ומילה דוחה את הצרעת. <strong>ומה אני מקיים</strong> את דברי הכתוב <strong>"השמר בנגע הצרעת"</strong> — <strong>בשאר מקומות חוץ ממילה. אבל מילה דוחה את הצרעת. מאי טעמא</strong> <small>[מה טעם]</small> הדבר? — <strong>דאתיא</strong> <small>[שבאה,</small> נלמדת<small>]</small> סברה זו <strong>מ</strong>תוך <strong>קל וחומר: ומה שבת</strong> שהיא <strong>חמורה,</strong> ובכל זאת <strong>מילה דוחה אותה, צרעת</strong> שאינה חמורה כל כך <strong>לא כל שכן</strong> שתדחה אותה המילה.
 <strong>ומאי</strong> <small>[ומהו]</small> <strong>"או אינו" דקאמר</strong> <small>[שאמר]</small> — <strong>הדר קאמר</strong> <small>[חזר</small> ו<small>אמר]</small> והעלה ספק זה: <strong>ממאי</strong> <small>[ממה,</small> מנין<small>]</small> יודע אתה ש<strong>שבת חמירא</strong> <small>[חמורה]</small> יותר, <strong>דילמא</strong> <small>[שמא]</small> <strong>צרעת חמירא</strong> <small>[חמורה]</small> יותר, <strong>שכן</strong> הצרעת <strong>דוחה את העבודה</strong> כאמור, <strong>ועבודה דוחה את השבת!</strong> על כן <strong>תלמוד לומר</strong> לימוד מיוחד מהמלה המיותרת <strong>"בשר"</strong> ללמד: <strong>ואף על פי שיש שם בהרת</strong> מכל מקום מלים.
 <big>ב</big> דברי רבא נאמרו גם ב<strong>לישנא אחרינא</strong> <small>[לשון אחרת].</small> תחילה סבר התנא ש<strong>מילה דוחה את הצרעת. מאי טעמא</strong> <small>[מה טעם]</small> הדבר? — בהסתמך על הכלל <strong>דאתי</strong> <small>[שבאה]</small> מצות <strong>עשה ודחי</strong> <small>[ודוחה]</small> את מצות <strong>לא תעשה. ומאי</strong> <small>[ומהו]</small> <strong>"או אינו" דקאמר</strong> <small>[שאמר]</small> — <strong>הדר קאמר</strong> <small>[חזר</small> ו<small>אמר]</small> והעלה ספק זה: <strong>אימר דאמרינן דאתי</strong> <small>[אמור שאנו אומרים ש</small>כרגיל <small>באה]</small> מצות <strong>עשה ודחי</strong> <small>[ודוחה]</small> <strong>את</strong> מצות <strong>לא תעשה</strong> — הרי זה במצות <strong>לא תעשה גרידא</strong> <small>[בלבד],</small> ואולם <strong>האי</strong> <small>[</small>איסור <small>זה]</small> קציצת הצרעת גם מצות <strong>עשה ו</strong>גם <strong>לא תעשה הוא, ומה אני מקיים</strong> את הנאמר <strong>"ימול בשר ערלתו"</strong> — רק <strong>בזמן שאין שם בהרת,</strong> על כן <strong>תלמוד לומר</strong> המלה המיותרת <strong>"בשר",</strong> לומר: <strong>ואף על פי שיש שם בהרת.</strong>
 על עצם הלימוד מן המלה "בשר" שואלים: <strong>תינח</strong> <small>[נניח]</small> במילת אדם <strong>גדול</strong> שעדיין לא נימול, <strong>דכתיב בהו</strong> <small>[שנאמר בהם,</small> בו<small>]</small> <strong>"בשר",</strong> כאמור "וערל זכר אשר לא ימול את בשר ערלתו ונכרתה הנפש ההיא מעמיה את בריתי הפר" (בראשית יז, יד). <strong>קטן</strong> הנימול ביום השמיני <strong>נמי כתיב ביה</strong> <small>[גם כן נאמר בו]</small> <strong>"בשר",</strong> ואולם <strong>בינוני,</strong> ילד שלא נימול בזמנו ועדיין לא הגיע למצוות, <strong>מנא לן</strong> <small>[מנין לו]</small> שמילתו דוחה את הצרעת? שהרי ודאי הוא צריך להימול, שכן נאמר במפורש במקרא "המול לכם כל זכר" (בראשית י"ז, י) ולא נאמר בו "בשר",
 <strong>אמר אביי: אתיא מביניא</strong> <small>[באה,</small> נלמדת <small>מביניהם],</small> כלומר, מצירוף שתי ההלכות יחד למדים אנו גם לגבי בינוני. ובאופן זה: <strong>מגדול</strong> בלבד <strong>לא אתיא</strong> <small>[אין</small> הדבר <small>בא,</small> נלמד<small>],</small> <strong>שכן</strong> אפשר לטעון שהוא <strong>ענוש כרת</strong> אם לא ימול, וכן <strong>מקטן לא אתיא</strong> <small>[אינה באה,</small> נלמדת<small>],</small> <strong>שכן</strong> זוהי <strong>מילה בזמנה,</strong> ואם שבת היא דוחה — דוחה גם צרעת. ואולם <strong>הצד השוה שבהן</strong> — <strong>שכן נימולין ודוחין את הצרעת, אף כל</strong> אלה <strong>שנימולין</strong> — <strong>דוחין את הצרעת.</strong>
 <strong>רבא אמר:</strong> ש<strong>מילה בזמנה דוחה</strong> את הצרעת <strong>לא צריכא קרא</strong> <small>[צריך פסוק]</small> ללמד על כך, שכן <strong>מקל וחומר אתיא</strong> <small>[</small>היא <small>נלמדת]:</small> <strong>ומה שבת דחמירא</strong> <small>[ש</small>היא <small>חמורה]</small> <strong>דוחה</strong> אותה המילה — <strong>צרעת לא כל שכן</strong> שדוחה אותה המילה.
 <strong>אמר ליה</strong> <small>[לו]</small> <strong>רב ספרא לרבא: ממאי</strong> <small>[ממה,</small> מנין<small>]</small> אתה למד ש<strong>שבת חמירא</strong> <small>[חמורה]</small> יותר, <strong>דילמא</strong> <small>[שמא]</small> <strong>צרעת חמירא</strong> <small>[חמורה]</small> יותר, <strong>שכן</strong> הצרעת <strong>דוחה את העבודה</strong> במקדש, <strong>ועבודה דוחה את השבת!</strong> ענה לו רבא: <strong>התם, לאו</strong> <small>[שם, לא]</small> <strong>משום דחמירא</strong> <small>[שחמורה]</small> ה<strong>צרעת</strong> יותר הוא, <strong>אלא משום דגברא</strong> <small>[שהאדם]</small> <strong>הוא דלא חזי</strong> <small>[שאינו ראוי].</small> ושאל רב ספרא: <strong>אמאי</strong> <small>[מדוע]</small> אינו ראוי: <strong>ויקוץ בהרתו</strong> ויהא מיד ראוי <strong>ויעבוד!</strong> ענה לו רבא: עדיין אינו ראוי לעבודה שכן <strong>מחוסר טבילה הוא,</strong> שכדי להטהר לעבודה במקדש חייב הוא לטבול ולחכות עד למחרת, ונמצא שבינתיים אינו ראוי.
 והקשה רב ספרא: <strong>תינח</strong> <small>[נניח]</small> שתירוץ זה מספיק כשמדובר ב<strong>נגעים טמאים,</strong> שאף מי שנטהר מהם צריך לטבול אחר כך, ואולם <strong>נגעים טהורים</strong> שאף הם נאסרו בקציצה, ואולם אינם בגדר צרעת המטמאה, אלא בגדר מום בלבד הפוסל את הכהן, <strong>מאי איכא למימר</strong> <small>[מה יש לומר]?</small> שהרי בהם אפשר היה שיקוץ בהרתו ויעבוד מיד במקדש!
 <strong>אלא אמר רב אשי:</strong> לא זה הטעם, אלא <strong>היכא אמרינן דאתי</strong> <small>[היכן אנו אומרים שבאה]</small> מצות <strong>עשה ודחי</strong> <small>[ודוחה]</small> את מצות <strong>לא תעשה</strong> — <strong>כגון מילה בצרעת, אי נמי</strong> <small>[או גם כן]</small> <strong>ציצית וכלאים</strong> שמטיל ציציות צמר בבגד פשתן, <strong>דבעידנא דמתעקר לאו קא מוקים</strong> <small>[שבזמן שנעקר</small> איסור <small>לא</small> תעשה, <small>מתקיימת]</small> על ידי אותה פעולה עצמה מצות ה<strong>עשה,</strong> ואולם <strong>הכא, בעידנא דמתעקר ללאו לא קא מוקים</strong> <small>[כאן, בזמן שנעקר הלאו אינו מקיים]</small> את ה<strong>עשה,</strong> שהרי אינו אלא מכשיר עצמו לעבודה, אבל ברגע הקציצה אינו מקיים מצוה כל שהיא. ובמקרה זה אין עשה דוחה את לא תעשה.
 <big>ג</big> <strong>ו</strong>מעירים כי <strong>הא</strong> <small>[זה],</small> אותם חילוקי הדעות בין <strong>רבא ורב ספרא</strong>
## דף קלג.
 <strong>תנאי</strong> <small>[</small>מחלוקת <small>תנאים]</small> <strong>היא, דתניא</strong> <small>[ש</small>כן <small>שנינו</small> בברייתא<small>]:</small> לשון הכתוב <strong>"בשר"</strong> בא ללמד כי <strong>ואף על פי שיש שם בהרת</strong> — <strong>ימול,</strong> אלו <strong>דברי ר' יאשיה. ר' יונתן אומר: אינו צריך</strong> לריבוי זה במקרא, אלא ניתן הדבר ללימוד בדרך קל וחומר, שכן אם <strong>שבת</strong> שהיא <strong>חמורה</strong> — <strong>דוחה</strong> אותה המילה, <strong>צרעת</strong> — <strong>לא כל שכן.</strong>
 <big>א</big> קודם לכן שנינו ש<strong>אמר מר</strong> <small>[החכם]:</small> מה שנאמר <strong>"בשר"</strong> בא ללמד ש<strong>אף על פי שיש שם בהרת</strong> — <strong>ימול,</strong> אלו <strong>דברי ר' יאשיה.</strong> ואף ר' יונתן סובר כן מטעם אחר. ומתעוררת השאלה העקרונית: <strong>הא</strong> <small>[</small>דבר <small>זה]</small> <strong>למה לי קרא</strong> <small>[הכתוב]</small> לכותבו, והלא <strong>דבר שאין מתכוין הוא,</strong> שהרי אין כוונתו לחתוך את נגע הצרעת אלא למול את התינוק, <strong>ו</strong>כלל הוא שכל <strong>דבר שאין מתכוין</strong> לו — <strong>מותר,</strong> ואם כן אין צורך בהוכחה מיוחדת במקרה זה!
 <strong>אמר אביי: לא נצרכא</strong> <small>[נצרך]</small> לימוד זה לימוד זה <strong>אלא ל</strong>דברי <strong>ר' יהודה</strong> ש<strong>אמר</strong> ככלל: <strong>דבר שאין מתכוין</strong> — <strong>אסור.</strong> ואילו <strong>רבא אמר: אפילו תימא</strong> <small>[תאמר]</small> שהלכה זו גם כ<strong>ר' שמעון</strong> הסבור ש"דבר שאין מתכוין — מותר", ואולם <strong>מודה ר' שמעון ב"פסיק רישיה</strong> <small>[חתוך ראשו]</small> <strong>ולא ימות",</strong> כלומר, שאם זו תוצאה הכרחית מן המעשה, אין העושה יכול לאמר שלא נתכוון לתוצאה זו. ובמילה במקום הצרעת, קציצת הנגע היא תוצאה הכרחית. ושואלים: <strong>ואביי, לית ליה האי סברא</strong> <small>[אין לו,</small> אינו מקבל <small>סברה זו]?</small> <strong>והא</strong> <small>[והר</small> <small>י]</small> <strong>אביי ורבא דאמרי תרוייהו</strong> <small>[שאמרו שניהם]</small> ש<strong>מודה ר' שמעון ב"פסיק רישיה</strong> <small>[חתוך ראשו]</small> <strong>ולא ימות"!</strong> ומשיבים: <strong>בתר</strong> <small>[לאחר]</small> שאביי <strong>שמעה</strong> להלכה זו <strong>מרבא סברה</strong> <small>[קיבל אותו].</small>
 <strong>איכא דמתני להא</strong> <small>[יש שהיה שונה את</small> דברים <small>אלו]</small> של <strong>אביי ורבא אהא</strong> <small>[על</small> ברייתא <small>זו]:</small> נאמר <strong>"השמר בנגע הצרעת לשמר מאד ולעשות</strong> ככל אשר יורו אתכם הכהנים הלויים כאשר צויתים תשמרו לעשות<strong>"</strong> (דברים כד, ח). ולמדו מכאן: <strong>לעשות</strong> ולחתוך את הנגע <strong>אי</strong> (אין) <strong>אתה עושה</strong> מעשה במיוחד לצורך זה, <strong>אבל עושה אתה</strong> שיסור הנגע בעקיפין <strong>בסיב</strong> (חבל גס) <strong>שעל גבי רגלו, ובמוט שעל גבי כתיפו</strong> אף שיש שם בהרת. <strong>ואם עברה</strong> הבהרת — <strong>עברה.</strong>
 ושואלים: <strong>והא</strong> <small>[ו</small>דבר <small>זה]</small> <strong>למה לי קרא</strong> <small>[פסוק]</small> ללמדני אותו, והרי <strong>דבר שאין מתכוין הוא, ודבר שאין מתכוין</strong> — <strong>מותר!</strong> ועל ברייתא זו <strong>אמר אביי: לא נצרכא</strong> <small>[נצרכה]</small> הלכה זו להיאמר <strong>אלא ל</strong>שיטת <strong>ר' יהודה,</strong> ש<strong>אמר: דבר שאין מתכוין</strong> — <strong>אסור. ורבא אמר</strong> ששיטה זו <strong>אפילו תימא</strong> <small>[תאמר]</small> שהיא כשיטת ר' <strong>שמעון, ו</strong>אולם <strong>מודה ר' שמעון ב"פסיק רישיה</strong> <small>[חתוך</small> ראשו] <strong>ולא ימות",</strong> שהוא מודה בתוצאה המחוייבת מן הדברים שהעושה חייב. ושואלים: <strong>ו</strong>כי <strong>אביי, לית ליה האי סברא</strong> <small>[אין לו,</small> אינו מקבל <small>סברה זו]?</small> <strong>והא</strong> <small>[והרי]</small> <strong>אביי ורבא דאמרי תרווייהו</strong> <small>[שאמרו שניהם]</small> ש<strong>מודה ר' שמעון ב"פסיק רישיה</strong> <small>[חתוך</small> ראשו] <strong>ולא ימות "!</strong> ומשיבים: אף אביי <strong>לבתר דשמעיה</strong> <small>[לאחר ששמעה]</small> לסברה זו <strong>מרבא סברה</strong> <small>[קיבלה]</small> אף הוא.
 ועוד מבררים: <strong>ואביי</strong> לסברתו הראשונה <strong>אליבא</strong> <small>[לפי שיטת]</small> <strong>ר' שמעון,</strong> שהבינה אביי שאם אינו מתכוון לדבר, אפילו התוצאה מחוייבת ממנו אין בכך איסור, <strong>האי</strong> <small>[</small>פסוק <small>זה]</small> בענין מילה שנאמר בו <strong>"בשר" מאי עביד ליה</strong> <small>[מה</small> הוא <small>עושה בו]?</small> <strong>אמר רב עמרם:</strong> לימוד זה בא לומר שאפילו <strong>ב</strong>מקרה ש<strong>אומר</strong> אותו אדם המל את עצמו במפורש ש<strong>לקוץ</strong> את <strong>בהרתו הוא מתכוין</strong> — אף על פי כן מילה דוחה את הצרעת.
 ושואלים: <strong>תינח</strong> <small>[נניח]</small> ב<strong>גדול</strong> שמתכוון לעשות דבר אסור, אבל במילת <strong>קטן מאי איכא למימר</strong> <small>[מה יש לומר]?</small> שהרי הקטן איננו מתכוון כלל! <strong>אמר רב משרשיא: באומר אבי הבן</strong> כי <strong>לקוץ</strong> את ה<strong>בהרת</strong> של <strong>בנו הוא קא מתכוין.</strong>
 ושואלים: אף במקרה זה, <strong>אי איכא</strong> <small>[אם יש]</small> אדם <strong>אחר</strong> המסוגל למול את הילד <strong>ליעביד</strong> <small>[שיעשה]</small> <strong>אחר!</strong> ואותו אדם מן הסתם אינו מתכוון לקציצת הבהרת אלא לקיום מצות מילה, ולא תיעשה כאן עבירה כלל. שכן <strong>אמר ר' שמעון בן לקיש: כל מקום שאתה מוצא</strong> מצוות <strong>עשה ולא תעשה</strong> המתנגשות זו בזו — <strong>אם אתה יכול לקיים</strong> את <strong>שניהם</strong> בדרך כלשהי, <strong>מוטב, ואם לאו</strong> <small>[לא],</small> שאינך יכול — <strong>יבא עשה וידחה</strong> את <strong>לא תעשה.</strong> ואף כאן אפשר לקיים גם עשה וגם לא תעשה על ידי אחר! ומשיבים: מדובר באופן <strong>דליכא</strong> <small>[שאין]</small> <strong>אחר,</strong> אלא אבי הבן לבדו הוא המסוגל למול אותו, ומשום כך היה צורך לכתוב מפורש שילמדנו שהמילה דוחה את הצרעת.
 <big>ב</big> קודם שנינו ש<strong>אמר מר</strong> <small>[החכם]</small> שב<strong>יום טוב</strong> המילה <strong>אינה דוחה</strong> אותו <strong>אלא</strong> כשהיא נעשית <strong>בזמנה</strong> (ביום השמיני ללידתו) <strong>בלבד.</strong> ושואלים: <strong>מנא הני מילי</strong> <small>[מנין דברים אלו]?</small>
 <strong>אמר חזקיה, וכן תנא דבי</strong> <small>[</small>שנה <small>החכם מבית</small> מדרשו<small>]</small> של <strong>חזקיה אמר קרא</strong> <small>[הכתוב]</small> בענין קרבן הפסח <strong>"לא תותירו ממנו עד בקר</strong> והנותר ממנו עד בוקר באש תשרופו<strong>"</strong> (שמות יב, י), ודקדקו: <strong>שאין תלמוד לומר "עד בקר"</strong> פעמיים, ו<strong>מה תלמוד לומר "עד בקר"</strong> השני — <strong>בא הכתוב ליתן לו בקר שני לשריפתו,</strong> שהנותר עד בוקר החג אין שורפים אותו בו ביום, אלא דוחים את שריפתו עד היום שלאחר החג, שאין שורפים את פסולי הקדשים ביום טוב. ומכאן למדים שאף שמלאכת הבערת אש לא נאסרה כליל ביום טוב ומותר לבשל ולאפות, מכל מקום לא הותרה הבערה שלא לצורך אוכל נפש. וכן המילה, כיון שיש בה מלאכה לא הותרה אלא ביום השמיני, שאין אפשרות לדחותה.
 <strong>אביי אמר</strong> ראיה אחרת, שכן <strong>אמר קרא</strong> <small>[הכתוב]:</small> <strong>"עלת שבת בשבתו</strong> על עולת התמיד ונסכה<strong>"</strong> (במדבר כח, י), <strong>ו</strong>מכאן אנו למדים ש<strong>לא</strong> מקריבים <strong>עולת חול בשבת ו</strong>אף <strong>לא עולת חול ביום טוב.</strong> נמצא שאף שמותרת השחיטה ביום טוב לצורך אוכל נפש, מכל מקום אסורה היא בקרבנות, ואף במילה לא הותר חיתוך זה כיון שאיננו הכרחי בו ביום.
 <strong>רבא אמר</strong> ראיה אחרת: כי בענין יום טוב <strong>אמר קרא</strong> <small>[הכתוב]:</small> <strong>"</strong>מקרא קודש יהיה לכם כל מלאכה לא ייעשה בהם אך אשר ייאכל לכל נפש <strong>הוא לבדו יעשה לכם"</strong> (שמות יב, טז), ומן ההדגשות היתירות למדים אנו כי <strong>"הוא"</strong> כוונתו שמותרים אף דברים לצורך החג — <strong>ו</strong>אולם <strong>לא מכשירין</strong> וכלים לצורך אכילה שהם אסורים. <strong>"לבדו"</strong> — <strong>ולא מילה שלא בזמנה, דאתיא</strong> <small>[</small>שאף על פי <small>ש</small>היא <small>באה,</small> נלמדת<small>]</small> <strong>מקל וחומר</strong> שמילה שלא בזמנה תדחה יום טוב, הרי הדגיש הכתוב "הוא לבדו" — ולא דברים אחרים.
 <strong>רב אשי אמר:</strong> כיון שיש במצוות החג לא רק מצות לא תעשה כי אם גם מצות עשה, שכן <strong>"שבתון"</strong> שנאמר — <strong>עשה הוא, והוה ליה</strong> <small>[ונהיה,</small> נעשה <small>לו]</small> <strong>יום טוב</strong> גם <strong>עשה ו</strong>גם <strong>לא תעשה, ו</strong>כלל הוא ש<strong>אין עשה דוחה את לא תעשה ועשה</strong> המצויים במצוה אחרת.
 <big>ג</big> שנינו במשנה ש<strong>כלל אמר ר' עקיבא:</strong> כל דבר שאי אפשר לעשותו מבעוד יום — מותר לעשותו בשבת, אבל מכשירי המצוה שניתן לעשותם מערב שבת אסור לעשות בשבת. <strong>אמר רב יהודה</strong> שכך <strong>אמר רב: הלכה כ</strong>שיטת <strong>ר' עקיבא</strong> בענין זה.
 <strong>ותנן נמי גבי</strong> <small>[ושנינו</small> במשנה <small>גם כן אצל]</small> ענין <strong>פסח כי האי גוונא</strong> <small>[כעין זה]:</small> <strong>כלל אמר ר' עקיבא: כל מלאכה שאפשר לה לעשותה מערב שבת</strong> — <strong>אינה דוחה את השבת.</strong> ולעומת זאת <strong>שחיטה</strong> של הקרבן <strong>שאי אפשר לעשותה מערב שבת,</strong> שהרי קבוע לה זמן מן התורה — <strong>דוחה את השבת. ואמר רב יהודה</strong> שכך <strong>אמר רב: הלכה כר' עקיבא.</strong>
 ומעירים: <strong>וצריכא</strong> <small>[וצריך]</small> להודיענו פעמים שהלכה כר' עקיבא. <strong>דאי אשמעינן גבי</strong> <small>[שאם היה משמיע לנו</small> שהלכה כר' עקיבא <small>אצל]</small> <strong>מילה,</strong> היינו אומרים: <strong>התם</strong> <small>[שם]</small> <strong>הוא</strong> ש<strong>מכשירין</strong> ש<strong>אפשר לעשות מאתמול לא דחו</strong> <small>[דוחים]</small> את ה<strong>שבת</strong> משום <strong>דליכא</strong> <small>[שאין]</small> עונש <strong>כרת</strong> גם אם ידחו את המילה, שהרי אין חיוב כרת אלא לכשיגדל הילד ויגיע לחיוב במצוות. <strong>אבל פסח דאיכא</strong> <small>[שיש]</small> בו <strong>כרת</strong> — <strong>אימא לידחו</strong> <small>[אמור</small> אם כן <small>שידחו]</small> המכשירין את ה<strong>שבת,</strong> על כן היה צורך להשמיע גם בהלכות פסח.
 <strong>ואי אשמעינן גבי</strong> <small>[ואם היה משמיע לנו אצל]</small> <strong>פסח</strong> בלבד, הייתי אומר שכך הדין <strong>משום</strong> ש<strong>לא נכרתו עליה,</strong> על מצות הפסח <strong>שלש עשרה בריתות,</strong> ואינה חשובה כל כך. <strong>אבל מילה</strong> ש<strong>נכרתו עליה שלש עשרה בריתות</strong> — <strong>אימא לידחו</strong> <small>[אמור שידחו]</small> את ה<strong>שבת,</strong> על כן <strong>צריכא</strong> <small>[צריך]</small> היה להודיענו הלכה זו בשני המקרים.
 <big>ד משנה</big> תינוק שהיום השמיני ללידתו חל בשבת וצריך להימול בו ביום, <strong>עושין</strong> את <strong>כל צרכי</strong> ה<strong>מילה</strong> אף <strong>בשבת: מוהלין</strong> את הערלה <strong>ופורעין</strong> מסירים את העור החופה את הערלה <strong>ומוצצין</strong> את הדם משם <strong>ונותנין עליה איספלנית</strong> (תחבושת) <strong>וכמון</strong> לרפואה.
 ו<strong>אם לא שחק</strong> את הכמון <strong>מערב שבת</strong> — <strong>לועס</strong> אותו <strong>בשיניו ונותן</strong> אותו על מקום המילה לרפואה. <strong>אם לא טרף</strong> <small>[עירב]</small> <strong>יין ושמן מערב שבת</strong> שהיו עושין תערובת זו לרפואה ולחיזוק — <strong>ינתן זה</strong> היין <strong>בעצמו וזה</strong> השמן <strong>בעצמו.</strong>
 <strong>ואין עושין לה</strong> למילה <strong>חלוק</strong> (כעין כיס לתחבושת) <strong>לכתחילה</strong> בשבת, <strong>אבל כורך עליה סמרטוט</strong> לחבישה. <strong>אם לא התקין</strong> (הכין) את התחבושת <strong>מערב שבת</strong> שתהא במקום שנעשית בו המילה — <strong>כורך על אצבעו</strong> את התחבושת <strong>ומביא</strong> אותה בשבת, <strong>ואפילו מחצר אחרת.</strong> שאף שהתירו את ההבאה, מכל מקום הצריכו לעשות בה שינוי להביאה כדרך מלבוש.
## דף קלג:
 <big>א גמרא</big> ושואלים על המשנה <strong>מכדי קתני כולהו</strong> <small>[הלא שנה</small> את <small>כולם]</small> שאת כל הדברים הנצרכים למילה פירט במשנה, ואם כן מה שהוסיף אחר כך <strong>"</strong>ועושים בשבת <strong>כל צורכי מילה" לאתויי מאי</strong> <small>[להביא,</small> להוסיף את <small>מה]</small> בא?
 ומשיבים: <strong>לאתויי הא</strong> <small>[להביא,</small> להוסיף דבר <small>זה]</small> <strong>דתנו רבנן</strong> <small>[ששנו חכמים]:</small> <strong>המל</strong> בשבת <strong>כל זמן שהוא עוסק במילה</strong> — <strong>חוזר</strong> ומתקן חתיכות עור שלא חתך כראוי, <strong>בין</strong> כשהיו אלה <strong>על הציצין</strong> (חתיכות עור ובשר) <strong>המעכבין את המילה,</strong> שאין הילד נחשב נימול אם הושארו, <strong>בין על הציצין שאין מעכבין את המילה.</strong> ואולם אם <strong>פירש</strong> מן המילה הרי <strong>על ציצין המעכבין את המילה</strong> — <strong>חוזר,</strong> שהרי עדיין לא נעשתה המצווה כתיקונה, ואולם <strong>על ציצין שאין מעכבין את המילה</strong> — שוב <strong>אינו חוזר.</strong> ואם כן, "כל צרכי מילה" פירושו לפי הסבר זה תיקון המילה אפילו בציצין שאינן מעכבין כשהוא עדיין עוסק במילה.
 ולעיקר דין זה שואלים: <strong>מאן</strong> <small>[מיהו]</small> ה<strong>תנא</strong> הסבור כי כאשר כבר <strong>פירש</strong> אדם מן העיסוק במצוה שוב <strong>אינו חוזר?</strong> כלומר, מיהו המעלה את הסברה שכל עוד אדם עסוק במצוה שהותר לו לעשותה בשבת יכול הוא להשלימה, אבל כרגיל אין עושים בשבת אפילו מצוה מעבר לשיעורה ההכרחי אם יש בכך חילול שבת. <strong>אמר רבה בר בר חנה</strong> שכך <strong>אמר ר' יוחנן:</strong> דעה זו שיטת <strong>ר' ישמעאל בנו של ר' יוחנן בן ברוקה היא. דתניא</strong> <small>[ש</small>כן <small>שנינו</small> בברייתא<small>]:</small> <strong>ארבעה עשר</strong> בניסן שהוא יום הקרבת קרבן הפסח <strong>שחל להיות בשבת</strong> — <strong>מפשיט אדם</strong> את <strong>הפסח עד החזה</strong> כדי להוציא מתוכו את החלקים הבאים למזבח, ואינו מפשיט יותר, כיון שאין הדבר הכרחי למצות היום, אלו <strong>דברי ר' ישמעאל בנו של ר' יוחנן בן ברוקה. וחכמים אומרים: מפשיטין</strong> אף <strong>את כולו.</strong>
 על השוואה זו מקשים: <strong>ממאי</strong> <small>[ממה]</small> בא אתה להשוות? שמא <strong>עד כאן לא</strong> שמענו <strong>כי קאמר</strong> <small>[אמר]</small> <strong>ר' ישמעאל בנו של ר' יוחנן בן ברוקה התם</strong> <small>[שם]</small> שאינו עושה יותר מכדי הצורך אלא <strong>משום דלא בעינן</strong> <small>[שאין אנו צריכים]</small> בענין זה לקיים <strong>"זה אלי ואנוהו",</strong> שאיננו צריכים להדר בהפשטה, שהרי לצורך מצות ההקרבה אין הבדל באופן ההפשטה. <strong>אבל הכא דבעינן</strong> <small>[אבל כאן</small> במילה <small>שאנו צריכים]</small> לקיים <strong>"זה אלי ואנוהו",</strong> לעשות את מצות המילה בהידור יתר, אם כן <strong>הכי נמי</strong> <small>[כך גם כן]</small> יודה ר' ישמעאל שיש לעשות את המצווה בדרך המהודרת ביותר.
 ומהי מקור הלכה זו של "זה אלי ואנוהו" — <strong>דתניא</strong> <small>[ש</small>כן <small>שנינו</small> בברייתא<small>]</small> ממה שנאמר <strong>"זה אלי ואנוהו</strong> אלהי אבי וארוממנהו<strong>"</strong> (שמות טו, ג) דרשו חכמים: "אנווהו" מלשון נוי, ולמעשה: <strong>התנאה לפניו במצות,</strong> שאף שהמצווה כשרה גם באופן אחר, מכל מקום ראוי לעשותה נאה ככל האפשר. וכגון: <strong>עשה לפניו סוכה נאה, ולולב נאה, ושופר נאה, ציצית נאה,</strong> ו<strong>ספר תורה נאה</strong> בקלפו, <strong>וכתוב בו לשמו בדיו נאה, בקולמוס נאה, בלבלר אומן וכורכו</strong> את הספר <strong>בשיראין</strong> (אריג משי) <strong>נאין.</strong>
 <strong>אבא שאול אומר: "ואנוהו"</strong> — יש לפרש כמו "אני והוא", לאמור <strong>הוי דומה</strong> כביכול <strong>לו</strong> לקדוש ברוך הוא, <strong>מה הוא חנון ורחום</strong> — <strong>אף אתה היה חנון ורחום.</strong> ומכל מקום לענייננו אין להוכיח מדברי ר' ישמעאל, שייכן שבמצות מילה מודה אף הוא.
 <strong>אלא אמר רב אשי:</strong> יש לראות את הדברים בשיטה אחרת, ו<strong>הא מני</strong> <small>[</small>ברייתא <small>זו</small> שבענין מילה <small>של מי היא]</small> —כשיטת <strong>ר' יוסי היא, דתנן</strong> <small>[ש</small>כן <small>שנינו</small> במשנה<small>]:</small> <strong>בין שנראה</strong> הירח החדש <strong>בעליל</strong> (בגלוי, לעיני כל), <strong>ובין שלא נראה בעליל</strong> — <strong>מחללין עליו את השבת,</strong> שעדי הראייה שראו את מולד הירח מחללים את השבת אם צריכים הם לכך כדי להגיע למקום מושב בית הדין ולהעיד. <strong>ר' יוסי אומר:</strong> אם <strong>נראה</strong> הירח <strong>בעליל</strong> — <strong>אין מחללין עליו את השבת,</strong> שבוודאי כבר העידו עדים אחרים שמקומם קרוב יותר למושב הסנהדרין, ונמצא שאם יבואו אלו הרחוקים להעיד יחללו את השבת שלא לצורך. ואם כן הרי שסבור ר' יוסי אם נעשה כבר עיקרה של המצווה — שוב אין מחללין את השבת.
 ודוחים את ההשוואה: <strong>ממאי</strong> <small>[ממה]</small> אתה מסיק זאת? <strong>דילמא</strong> <small>[שמא]</small> <strong>עד כאן לא</strong> <small>[שמענו]</small> כי <strong>קאמר ר' יוסי התם</strong> <small>[שם]</small> בעדות החודש כך אלא משום ש<strong>לא ניתנה שבת לידחות,</strong> שכיון שנראה הירח בעליל והעידו עליו שוב אין כל צורך בעדים נוספים שיבואו ויחללו את השבת ולא ניתנה רשות לחללה. <strong>אבל הכא</strong> <small>[כאן</small> במילה<small>]</small> ש<strong>ניתנה שבת לידחות,</strong> שהרי מותר אפילו להתחיל במילה בשבת — <strong>הכי נמי</strong> <small>[כך גם כן]</small> יהא מותר אף לדעת ר' יוסי לגמור את המילה.
 <strong>אלא אמרי נהרדעי</strong> <small>[אמרו</small> חכמי <small>נהרדעא]:</small> דעה זו כשיטת <strong>רבנן דפליגי עליה</strong> <small>[החלוקים עליו]</small> על <strong>ר' יוסי</strong> במקום אחר <strong>היא. דתנן</strong> <small>[ש</small>כן <small>שנינו</small> במשנה<small>]:</small> <strong>ארבעה כהנים נכנסין</strong> אל ההיכל בכל שבת לסדר את לחם הפנים, <strong>שנים</strong> מהם <strong>בידם שני סדרים</strong> (מערכות) של לחם, ביד כל אחד שש חלות. <strong>ושנים בידם שני בזיכין</strong> (כלים המלאים לבונה). <strong>וארבעה</strong> כהנים <strong>מקדימין</strong> ונכנסים <strong>לפניהם, שנים</strong> הבאים <strong>ליטול</strong> את <strong>שני</strong> ה<strong>סדרים</strong> המונחים על השולחן מהשבוע הקודם, <strong>ושנים</strong> הבאים <strong>ליטול</strong> את <strong>שני</strong> ה<strong>בזיכין.</strong> ואז <strong>המכניסין עומדים בצפון ופניהם לדרום, והמוציאין עומדים בדרום ופניהם לצפון, אלו מושכים</strong> את הלחם הישן, <strong>ואלו מניחין,</strong> וכך יוצא ש<strong>טפחו של זה בצד טפחו של זה</strong> ותמיד יש לחם במידה הראוייה על השלחן, <strong>משום שנאמר "</strong>ונתת על השולחן לחם פנים <strong>לפני תמיד"</strong> (שמות כה, ל).
 <strong>ר' יוסי אומר: אפילו אלו נוטלין</strong> לגמרי את הלחם הקודם <strong>ו</strong>רק אחר כך <strong>אלו מניחין</strong> את החדש, <strong>אף זה היה בכלל "תמיד",</strong> ואין צורך לעשות את הדברים בלא הפסקה כלל. נמצא שסבורים חכמים שאם מפסיק רגע קטן בעשיית מצווה הרי זה כאילו בטל לגמרי מעשייתה, ולאותה שיטה הרי גם בענין מילה, שהפסיק בעשייתה — הרי זה כאילו סיים את המצווה ושוב אין לו רשות לחזור עליה, ששוב אינו נחשב כעוסק בה.
 <big>ב</big> <strong>תנו רבנן</strong> <small>[שנו חכמים]:</small> <strong>מהלקטין</strong> (גומרים לחתוך) <strong>את המילה, ואם לא הילקט</strong> — <strong>ענוש כרת.</strong> ושואלים: <strong>מני</strong> <small>[</small>דין כרת זה <small>מיהו</small> הענוש בו<small>]?</small> <strong>אמר ר' כהנא: אומן</strong> (המוהל). שאם לא גמר האומן את המילה בשבת הרי הוא ענוש כרת שעשה פצע בלא לעשות מצווה.
 <strong>מתקיף לה</strong> <small>[מקשה על כך]</small> <strong>רב פפא:</strong> מדוע יתחייב ה<strong>אומן? לימא להו</strong> <small>[יאמר להם]:</small> <strong>אנא עבדי פלגא</strong> <small>[אני עשיתי מחצית]</small> ה<strong>מצוה</strong> — <strong>אתון עבדיתו פלגא</strong> <small>[אתם תעשו מחצית]</small> ה<strong>מצוה</strong> האחר, ואיני חייב — משום שהתעסקתי בפעולה של מצוה, אף שלא גמרתיה. <strong>אלא אמר רב פפא:</strong> אין מדובר כאן במילה בשבת אלא במצות מילה בכללה, ומיהו החייב בכרת — אדם <strong>גדול</strong> שנימול בזמנו, אבל לא הילקטו את מילתו, שעדיין לא נימול כהילכתו — חייב כרת כמי שלא נימול.
 <strong>מתקיף לה</strong> <small>[מקשה על כך]</small> <strong>רב אשי:</strong> אם כן, מה חידוש בדבר? והלא <strong>גדול בהדיא כתיב ביה</strong> <small>[במפורש נאמר בו]</small> <strong>"וערל זכר אשר לא ימול</strong> את בשר ערלתו ונכרתה הנפש ההיא מעמיה את בריתי הפר<strong>"</strong> (בראשית יז, יד)! <strong>אלא אמר רב אשי: לעולם</strong> מדובר ב<strong>אומן</strong> ובשבת, <strong>וכגון דאתא</strong> <small>[שבא,</small> המוהל<small>]</small> למול <strong>בין השמשות</strong> של יום ה<strong>שבת</strong> קרוב למוצאי שבת, <strong>ואמרו ליה</strong> <small>[לו]:</small> <strong>לא מספקת</strong> <small>[תספיק]</small> לגמור את המילה, <strong>ואמר להו</strong> <small>[להם]:</small> <strong>מספקינא</strong> <small>[מספיק אני]</small> ואמול בו ביום, <strong>ועבד</strong> <small>[ועשה]</small> <strong>ולא איסתפק</strong> <small>[הספיק]</small> לגמור את המילה לפני צאת השבת, <strong>ואישתכח</strong> <small>[ונמצא]</small> ש<strong>חבורה הוא דעבד</strong> <small>[שעשה]</small> בילד, אבל לא קיים עדיין מצווה, <strong>ו</strong>לכן הוא <strong>ענוש כרת</strong> כמי שעשה חבורה שלא לצורך מצווה, שהרי הזהירוהו מתחילה שלא יעשה זאת.
 <big>ג</big> שנינו במשנה ש<strong>מוצצין</strong> את המילה בשבת. <strong>אמר רב פפא: האי אומנא דלא מייץ</strong> <small>[אומן,</small> מוהל <small>שאינן מוצץ]</small> בכל מילה — <strong>סכנה הוא</strong> לילד הנימול <strong>ועברינן ליה</strong> <small>[</small><small>ומעבירים אותו]</small> מתפקידו כמוהל.
 ומעירים: <strong>פשיטא</strong> <small>[פשוט,</small> מובן מאליו<small>],</small> שהרי <strong>מדקא מחללי עליה שבתא</strong> <small>[מכיון שמחללים על כך</small> את <small>השבת]</small> ודאי אם שבלא זה <strong>סכנה הוא,</strong> שהרי לא היו מחללים את השבת על דבר שאיננו סכנת נפשות! ומשיבים: אין זו הוכחה גמורה, שכן <strong>מהו דתימא</strong> <small>[שתאמר]</small> ותוכל לחשוב כי <strong>האי דם מיפקד פקיד</strong> <small>[דם זה</small> רק <small>כנוס וצרור</small> במקום<small>]</small> והמוציא דבר הכנוס במקומו אין בו איסור מלאכת דישה מן התורה, ולכן הותר הדבר ולא משום סכנה, על כן <strong>קא משמע לן</strong> <small>[השמיע לנו]</small> כי דם זה <strong>חבורי מיחבר</strong> <small>[מחובר</small> הוא<small>]</small> והמוציאו עושה דבר האסור מן התורה בשבת, ואולם בכל זאת הותר הדבר משום סכנה.
 ו<strong>דומיא</strong> <small>[בדומה]</small> לדין <strong>איספלנית וכמון</strong> השנויים במשנה, <strong>מה איספלנית וכמון כי לא עביד</strong> <small>[כאשר אינו עושה]</small> אותם <strong>סכנה הוא</strong> לילד, <strong>אף הכי נמי כי לא עביד</strong> <small>[כאן גם כן כאשר אינו עושה]</small> מציצה לילד לאחר המילה <strong>סכנה הוא</strong> לילד וניתנת שבת להידחות מפני הסכנה.
 <big>ד</big> שנינו במשנה: <strong>ונותנין עליה</strong> (על המילה) <strong>איספלנית</strong> בשבת. <strong>אמר אביי, אמרה לי אם</strong> <small>[אומנתי]:</small> <strong>איספלניתא דכולהון כיבי שב מינאי תרבא וחדא קירא</strong> <small>[האיספלנית של כל הפצעים</small> יש לעשותה <small>שבע מנות חלב ומנה אחת של שעוה].</small> <strong>רבא אמר:</strong> איספלנית יש לעשותה <strong>קירא וקלבא רישינא</strong> <small>[שעוה ושרף אילן].</small>
 <strong>דרשה רבא</strong> לרפואה זו <strong>במחוזא, קרעינהו</strong> <small>[קרעו]</small> <strong>בני מניומי אסיא למנייהו</strong> <small>[הרופא</small> את <small>את בגדיהם]</small> מרוב צער שנודע לכל כיצד לעשות האיספלנית ולא יזדקקו להם. <strong>אמר להו</strong> <small>[להם]</small> רבא: <strong>שבקי לכו חדא</strong> <small>[הינחתי לכם</small> רפואה <small>אחת]</small> שלא גיליתי, ותוכלו להשתמש בדבר ולהרוויח. וכפי ש<strong>אמר שמואל: האי מאן דמשי אפיה ולא נגיב טובא</strong> <small>[מי שרוחץ את פניו ואינו מתנגב הרבה]</small> — <strong>נקטרו ליה</strong> <small>[נעשים לו]</small> בבשרו
## דף קלד.
 <strong>חספניתא</strong> <small>[פצעים].</small> ואם לא עשה כן ונעשו בגופו פצעים <strong>מאי תקנתיה</strong> <small>[מה תקנתו]</small> — <strong>לימשי טובא במיא דסילקא</strong> <small>[שירחץ הרבה במי תרדים].</small>
 <big>א</big> שנינו במשנה שאם <strong>לא שחק</strong> את הכמון <strong>מערב שבת</strong> שוחקו בשינוי בשבת. <strong>תנו רבנן</strong> <small>[שנו חכמים]:</small> <strong>דברים שאין עושין למילה בשבת</strong> — <strong>עושין לה ביום טוב.</strong> וכגון: <strong>שוחקין לה</strong> (לצורכה) <strong>כמון, וטורפין</strong> (מערבים) <strong>לה יין ושמן.</strong>
 <strong>אמר ליה</strong> <small>[לו]:</small> <strong>אביי לרב יוסף: מאי שנא</strong> <small>[במה שונה]</small> <strong>כמון</strong> שמותר לשוחקו <strong>ביום טוב</strong> — משום <strong>דחזי</strong> <small>[ש</small>הוא <small>ראוי]</small> <strong>לקדרה</strong> לבישול. ואולם אם משתמשים אנו בטעם זה, הלא <strong>יין ושמן</strong> טרופים <strong>חזי נמי</strong> <small>[ראויים גם כן]</small> <strong>בשבת לחולה, דתניא</strong> <small>[ש</small>כן <small>שנינו</small> בברייתא<small>]:</small> <strong>אין טורפין יין ושמן לחולה בשבת. אמר ר' שמעון בן אלעזר משום</strong> (בשם) <strong>ר' מאיר: אף טורפין יין ושמן</strong> בשבת.
 ו<strong>אמר ר' שמעון בן אלעזר:</strong> מעשה היה ו<strong>פעם אחת חש ר' מאיר במעיו</strong> בשבת, <strong>ובקשנו לטרוף לו יין ושמן</strong> לרפואה <strong>ולא הנחנו. אמרנו לו:</strong> וכי <strong>דבריך יבטלו בחייך?!</strong> שהרי אתה מתיר לטרוף לחולה. <strong>אמר לנו: אף על פי שאני אומר כך וחבירי אומרים כך,</strong> ואין אני חוזר בי מדברי, מכל מקום — <strong>מימי לא מלאני לבי לעבור על דברי חבירי</strong> ולעשות מעשה כדעתי. ומכאן נסיק: <strong>הוא ניהו</strong> <small>[זה]</small> ש<strong>מחמיר אנפשיה</strong> <small>[על עצמו],</small> <strong>אבל לכולי עלמא</strong> — <strong>שרי</strong> <small>[לכל העולם</small> — <small>מותר]!</small>
 ומתרצים, שיש לחלק בין הדברים: <strong>התם</strong> <small>[שם]</small> לצורך רפואה — <strong>לא בעי ליכא</strong> <small>[אין צריך טריפה יפה],</small> ואילו <strong>הכא</strong> <small>[כאן]</small> במילה <strong>בעי ליכא</strong> <small>[צריך טריפה יפה].</small> ושואלים: <strong>הכא נמי ניעביד</strong> <small>[כאן גם כן נעשה,</small> נטרוף<small>]</small> <strong>ו</strong>אולם <strong>לא לילך</strong> <small>[נטרוף יפה]!</small> ומשיבים: אמנם כן עושים, ו<strong>היינו דקתני</strong> <small>[זהו ששנינו]:</small> <strong>נותן זה בפני עצמו וזה בפני עצמו,</strong> שהכוונה היא שמותר לו לערבם, אבל אינו טורפם היטב.
 <big>ב</big> <strong>תנו רבנן</strong> <small>[שנו חכמים]</small> בעבודת יום טוב: <strong>אין מסננין את החרדל במסננת שלו, ואין ממתקין אותו בגחלת. אמר ליה</strong> <small>[לו]</small> <strong>אביי לרב יוסף: מאי שנא מהא דתנן</strong> <small>[במה שונה</small> דבר זה <small>מזה ששנינו</small> במשנה<small>]:</small> <strong>נותנים</strong> בשבת <strong>ביצה במסננת של חרדל</strong> כדי שתסתנן?
 <strong>אמר ליה</strong> <small>[לו]</small> רב יוסף: יש לחלק בין הדברים ולומר כי <strong>התם</strong> <small>[שם]</small> — <strong>לא מיחזי</strong> <small>[אינו נראה]</small> <strong>כבורר,</strong> ואילו <strong>הכא</strong> <small>[כאן]</small> — <strong>מיחזי</strong> <small>[נראה]</small> <strong>כבורר.</strong> שכן הביצה אינה מסתננת ממש ואין מתבררים חלקים ממנה בתוך המסננת כמו החרדל.
 מקודם שנינו ש<strong>אין ממתקין אותו,</strong> את החרדל, <strong>בגחלת.</strong> ושואלי ם: <strong>והתניא</strong> <small>[והרי שנינו</small> בברייתא<small>]:</small> <strong>ממתקין אותו בגחלת!</strong> ומשיבים: <strong>לא קשיא</strong> <small>[אין</small> הדבר <small>קשה],</small> וניתן לחלק ולומר כי <strong>כאן</strong> שהתירו — מדובר <strong>בגחלת של מתכת,</strong> שאין בכיבויה איסור מן התורה, ואילו <strong>כאן</strong> שנאסר הדבר — הרי זה <strong>בגחלת של עץ.</strong>
 <strong>אמר ליה</strong> <small>[לו]</small> <strong>אביי לרב יוסף: מאי שנא מבישרא אגומרי</strong> <small>[</small>ב<small>מה שונה</small> החרדל <small>מבשר ש</small>מניחים <small>על גחלים]</small> שמותר אף אם הגחלים כבו על ידי הדם הנוטף מן הכבש! <strong>אמר ליה</strong> <small>[לו]</small> רב יוסף לאביי: אין הדברים דומים, שכן <strong>התם</strong> <small>[שם]</small> — <strong>לא</strong> <small>[אי]</small> <strong>אפשר</strong> לעשות זאת בדרך אחרת, ואולם <strong>הכא</strong> <small>[כאן]</small> בחרדל — <strong>אפשר</strong> לעשות זאת <small>בדרך אחרת.</small>
 <strong>אמר ליה</strong> <small>[לו]</small> <strong>אביי לרב יוסף: מהו</strong> הדין האם מותר <strong>לגבן</strong> גבינה ביום טוב? <strong>אמר ליה</strong> <small>[לו]:</small> <strong>אסור.</strong> ושאל אביי: <strong>מאי שנא</strong> <small>[</small>ב<small>מה שונה]</small> הדבר <strong>מלישה</strong> של פת המותרת ביום טוב? <strong>אמר ליה</strong> <small>[לו]</small> רב יוסף: <strong>התם</strong> <small>[שם]</small> — <strong>לא</strong> (אי) <strong>אפשר</strong> שיהא הלחם מאתמול טוב כל כך ולכן מותו ללושו אף בו ביום, ואולם <strong>הכא</strong> <small>[כאן]</small> בגבינה מאתמול — <strong>אפשר.</strong>
 והקשה לו: <strong>והא אמרי נהרדעי</strong> <small>[והרי אמרו</small> חכמי <small>נהרדעא]</small> ש<strong>גבינה בת יומא</strong> <small>[יום]</small> <strong>מעליא</strong> <small>[מעולה</small> היא<small>],</small> ומדוע אין עושים אותה בו ביום? ענה לו, <strong>הכי קאמרי</strong> <small>[כך אמרו]:</small> ש<strong>אפילו גבינה בת יומא</strong> <small>[יום]</small> <strong>מעליא</strong> <small>[מעולה</small> היא<small>],</small> ואולם גבינה ששהתה זמן מרובה טובה יותר. ומשום כך לא התירו לגבן, שאין זה מצורכי יום טוב.
 <big>ג</big> שנינו במשנה ש<strong>אין עושין לה</strong> למילה <strong>חלוק</strong> (כעין כיס לתחבושת) בשבת. <strong>אמר אביי,</strong> כך <strong>אמרה לי אם</strong> (אומנתי): <strong>האי חלוק</strong> <small>[חלוק זה]</small> ששמים כתחבושת על המילה <strong>דינוקא</strong> <small>[של תינוק],</small> <strong>לפניה לסיטרא לעילאי, דילמא מידביק גרדא מיניה, ואתי</strong> <small>[ישים אותו מצידו העליון</small> ואת החוטים מלמטה, <small>שמא ידבק חוט ממנו</small> במילה, <small>ויבוא</small> התינוק<small>]</small> <strong>לידי</strong> מצב בו יחתוך החוט את בשרו וייהפך ל<strong>כרות שפכה.</strong> ומסופר כי <strong>אימיה</strong> <small>[אומנתו]</small> של <strong>אביי עבדא כיסתתא לפלגא</strong> <small>[היתה עושה</small> כעין <small>כיס למחצית,</small> לאמצע<small>]</small> כדי שלא תבוא המילה במגע עם שפת הבגד המלאה בחוטים. <strong>אמר אביי: האי ינוקא דלית ליה</strong> <small>[תינוק זה שאין</small> <strong>לו] חלוק</strong> למילתו — <strong>לייתי בליתא דאית ליה שיפתא, וליכרכיה לשיפתא לתתאי, ועייף ליה לעילאי</strong> <small>[שיביא בגד בלוי שיש לו אימרה, ויכרוך את אימרתו מלמטה, ויקפל אותה מלמעלה],</small> שלא ידבקו בפצע חלקי חוטים מן הבלאי.
 <strong>ו</strong>עוד <strong>אמר אביי, אמרה לי אם</strong> (אומנתי): <strong>האי ינוקא דלא ידיע מפקתיה</strong> <small>[תינוק זה שאין יודעים יציאתו,</small> מקום פי הטבעת שלו<small>]</small> שהעור מכסה אותה — <strong>לשייפיה מישחא ולוקמיה להדי יומא, והיכא דזיג ליקרעיה בשערתא</strong> <small>[שימרחוהו בשמן ושיעמידוהו מול</small> אור <small>היום, ובמקום</small> שרואים <small>ש</small>הוא <small>שקוף שיקרעו ב</small>אמצעות <small>שעורה]</small> <strong>שתי וערב, אבל בכלי מתכות</strong> — <strong>לא</strong> יעשה זאת, <strong>משום דזריף</strong> <small>[שגורם לדלקת ונפיחות]</small>. <strong>ו</strong>עוד <strong>אמר אביי, אמרה לי אם</strong> (אומנתי): <strong>האי ינוקא דלא מייץ</strong> <small>[תינוק זה שאיננו יונק]</small> — הרי זה כיון <strong>שמיקר דקר פומיה</strong> <small>[שקירר את פיו]</small> ואינו יכול לינוק. ו<strong>מאי תקנתיה</strong> <small>[מה תקנתו]</small> — <strong>ליתו כסא גומרי, ולינקטיה ליה להדי פומיה, דחיים פומיה ומייץ</strong> <small>[שיביאו כוס</small> של <small>גחלים, וישימו אותה ליד פיו שיתחמם פיו ויינק].</small> <strong>ו</strong>עוד <strong>אמר אביי, אמרה לי אם</strong> (אומנתי): <strong>האי ינוקא דלא מנשתיה</strong> <small>[תינוק זה שאיננו יכול להטיל מים]</small> — <strong>לינפפיה בנפוותא ומנשתיה</strong> <small>[שיכניסו אותו בנפה</small> וינערו אותו בה <small>ויוכל להטיל מים].</small>
 <strong>ו</strong>עוד <strong>אמר אביי, אמרה לי אם</strong> (אומנתי): <strong>האי ינוקא דלא מעוי</strong> <small>[תינוק זה שאינו נושם]</small> — <strong>ליתו סליתא דאימיה ולישרקיה עילויה, ומעוי</strong> <small>[יביאו את שיליית אמו, וישימו עליו, וינשום].</small> <strong>ו</strong>עוד <strong>אמר אביי, אמרה לי אם</strong> (אומנתי): <strong>האי ינוקא דקטין</strong> <small>[תינוק זה ש</small>הוא <small>קטן</small> מידי<small>],</small> <strong>לייתו לסילתא דאימיה, ולישרקיה עילויה מקוטנא לאולמא</strong> <small>[שיביאו את שיליית אמו וישפשפנה בו מצידה הקצר לצידה הרחב].</small> <strong>ואי אלים</strong> <small>[ואם חזק,</small> גדול הוא מדי<small>]</small> — יעשה כן <strong>מאולמא לקוטנא</strong> <small>[מן הצד הרחב אל הצד הקצר].</small> <strong>ו</strong>עוד <strong>אמר אביי, אמרה לי אם</strong> (אומנתי): <strong>האי ינוקא דסומק</strong> <small>[תינוק זה ש</small>הוא <small>אדום]</small> — הרי זה משום <strong>דאכתי</strong> <small>[שעדיין]</small> <strong>לא איבלע ביה דמא</strong> <small>[נבלע</small> <strong>בו הדם],</strong> ותקנתו: <strong>ליתרחו ליה</strong> <small>[ימתינו לו]</small> <strong>עד דאיבלע ביה דמא, ולימהלוה</strong> <small>[שיבלע בו הדם, וימולו אותו].</small> וכן בתינוק שהוא <strong>ירוק</strong> (חיור) <strong>ואכתי לא נפל ביה דמיה</strong> <small>[ועדיין לא נכנס בו דמו]</small> — <strong>ליתרחו</strong> <small>[שימתינו]</small> <strong>עד דנפל ביה דמיה, ולימהלוה</strong> <small>[שיבא בו דמו, וימולו אותו].</small>
 <strong>דתניא</strong> <small>[ש</small>כן <small>שנינו</small> בברייתא<small>],</small> <strong>אמר ר' נתן: פעם אחת הלכתי לכרכי הים, ובאת</strong> (באה) <strong>אשה אחת לפני</strong> אחר <strong>שמלה</strong> את <strong>בנה</strong> ה<strong>ראשון ומת,</strong> וכן את ה<strong>שני ומת,</strong> ומשחששה למול את ה<strong>שלישי</strong> שמא ימות אף הוא, <strong>הביאתו לפני,</strong> ו<strong>ראיתיו שהוא אדום. אמרתי לה: המתיני עד שיבלע בו דמו, המתינה לו עד שנבלע בו דמו, ומלה אותו וחיה, והיו קורין</strong> ל<strong>אותו</strong> התינוק <strong>"נתן הבבלי" על שמי.</strong>
 ועוד סיפר ר' נתן: <strong>שוב פעם אחת הלכתי למדינת קפוטקיא, ובאת</strong> (באה) <strong>אשה אחת לפני</strong> אחר <strong>שמלה</strong> את <strong>בנה</strong> ה<strong>ראשון ומת,</strong> וכן את ה<strong>שני ומת,</strong> ומשחששה למול את ה<strong>שלישי הביאתו לפני,</strong> ו<strong>ראיתיו שהוא ירוק. הצצתי בו ולא ראיתי בו דם ברית,</strong> כלומר, שהיה מחוסר דם. <strong>אמרתי לה: המתיני לו עד שיפול בו דמו, והמתינה לו ומלה אותו וחיה, והיו קורין שמו "נתן הבבלי" על שמי.</strong>
## דף קלד:
 <big>א משנה</big> <strong>מרחיצין את הקטן, בין לפני המילה ובין לאחר המילה</strong> בשבת, <strong>ומזלפין</strong> (מתיזים) <strong>עליו</strong> מים חמים <strong>ביד, אבל לא בכלי,</strong> בכדי לעשות שינוי. <strong>ר' אלעזר בן עזריה אומר: מרחיצין את הקטן,</strong> אפילו <strong>ביום השלישי</strong> למילתו <strong>שחל להיות בשבת,</strong> שהרי ביום השלישי למילה התינוק נחשב כיש בו סכנה, וכפי <strong>שנאמר</strong> באנשי שכם שמלו: <strong>"ויהי ביום השלישי בהיותם כאבים"</strong> (בראשית לד, כה), והרי שאף ביום השלישי כאב המילה קרוב לסכנה.
 תינוק שיש <strong>ספק</strong> אם למולו אם לאו, <strong>ו</strong>כן <strong>אנדרוגינוס</strong> (מי שיש לו איברי זכר ונקבה) — <strong>אין מחללין עליו את השבת</strong> כדי למולו, כיון שאין מילתו מחוייבת ודאי, וחילול שבת יש בכך. <strong>ור' יהודה מתיר באנדרוגינוס.</strong>
 <big>ב גמרא</big> מתחילה מקשים על סגנון המשנה נאמר בה שמזלפים על הקטן ביד, ומקשים: <strong>והא</strong> <small>[והרי]</small> <strong>אמרת</strong> ב<strong>רישא</strong> <small>[מתחילה]</small> ש<strong>מרחיצין</strong> אותו, ואם להרחיץ מותר — לזלף לא כל שכן!
 <strong>רב יהודה ורבה בר אבוה דאמרי תרוייהו</strong> <small>[שאמרו שניהם]</small> שמשנה זו בדרך הסגנון של <strong>"כיצד" תני</strong> <small>[שנוי]</small> ומשפט אחד בא לבאר את משנהו. וכך יש להבינה: <strong>מרחיצין את הקטן בין לפני מילה בין לאחר מילה. כיצד</strong> עושים זאת? — <strong>מזלפין עליו ביד אבל לא בכלי.</strong>
 <strong>אמר רבא: והא</strong> <small>[והרי]</small> בלשון <strong>"מרחיצין" קתני</strong> <small>[שנינו],</small> והרחצה אינה זילוף! <strong>אלא אמר רבא: הכי קתני</strong> <small>[כך שנינו]:</small> <strong>מרחיצין את הקטן בין מלפני</strong> ה<strong>מילה בין לאחר המילה, ביום הראשון</strong> למילה — <strong>כדרכו, וביום השלישי שחל להיות בשבת</strong> — רק <strong>מזלפין עליו ביד, אבל לא בכלי,</strong> ובודאי שאין מרחיצין. ואילו <strong>ר' אלעזר בן עזריה אומר:</strong> אף <strong>מרחיצין את הקטן</strong> אף <strong>ביום השלישי שחל להיות בשבת,</strong> שהרי הוא נחשב כיש בו סכנה, וכפי <strong>שנאמר: ויהי ביום השלישי בהיותם כאבים.</strong>
 <strong>תניא כוותיה</strong> <small>[שנויה</small> ברייתא <small>כשיטתו]</small> של <strong>רבא: מרחיצין את הקטן בין לפני</strong> ו<strong>בין לאחר מילה, ביום הראשון</strong> — <strong>כדרכו, וביום השלישי שחל להיות בשבת</strong> — <strong>מזלפין עליו ביד,</strong> אבל אין מרחיצין. <strong>ר' אלעזר בן עזריה אומר:</strong> אף <strong>מרחיצין את הקטן ביום השלישי שחל להיות בשבת. ואף על פי שאין ראיה</strong> גמורה <strong>לדבר</strong> מכל מקום יש <strong>זכר לדבר,</strong> וכפי <strong>שנאמר: "ויהי ביום השלישי בהיותם כאבים".</strong>
 וממשיכה הברייתא: <strong>וכשהן מזלפין</strong> — <strong>אין מזלפין</strong> מים <strong>לא בכוס ולא בקערה ולא בכלי</strong> אחר, <strong>אלא ביד.</strong> ומעירים: <strong>אתאן</strong> <small>[באנו]</small> <strong>ל</strong>שיטת <strong>התנא קמא</strong> <small>[הראשון],</small> שהרי הביאור כיצד נעשה הזילוף אינו לשיטת ר' אלעזר בן עזריה אלא המשך לדברי התנא הראשון.
 ומעירים: <strong>מאי</strong> <small>[מה</small> פירוש<small>]</small> <strong>"אף על פי שאין ראיה לדבר</strong> מכל מקום יש <strong>זכר לדבר"?</strong> מדוע קורא לכך "זכר לדבר"? והלא לכאורה ראיה גמורה היא שביום השלישי עדיין גדול כאב המילה! ומשיבים: אכן אין זו ראיה גמורה <strong>משום</strong> שבאדם <strong>גדול</strong> (מבוגר) <strong>לא סליק בישרא הייא</strong> <small>[אין הבשר מתרפא מיד],</small> <strong>קטן סליק ביה בישרא הייא</strong> <small>[בקטן מתרפא הבשר מיד]</small> ושמא ביום השלישי שוב אינו מסוכן.
 ומסופר: <strong>ההוא דאתא לקמיה</strong> <small>[אדם אחד בא לפני]</small> <strong>רבא</strong> לשאול בענין רחיצת תינוק לאחר מילה, <strong>אורי ליה כשמעתיה</strong> <small>[הורה לו כשמועתו,</small> כהלכתו<small>]</small> שלדעת הכל מותר לרחוץ את התינוק ביום הראשון. אחר כך <strong>איחלש</strong> <small>[נחלש,</small> חלה<small>]</small> <strong>רבא</strong> בחולי, ו<strong>אמר: אנא בהדי תרגימנא דסבי</strong> <small>[אני בין שיטותיהם של הזקנים]</small> <strong>למה לי</strong> להתערב, שהרי חכמי הדור הקודם פירשו את הדברים בדרך אחרת ולחומרה, וסבר רבא שנענש בידי שמים על שהקל בדעת חכמי הדור הקודם.
 <strong>אמרו ליה רבנן</strong> <small>[לו חכמים]</small> <strong>לרבא: והתניא כוותיה דמר</strong> <small>[והרי שנויה</small> ברייתא <small>כשיטתו של אדוני],</small> ומשום מה חושש אתה לפירושך? הרי ראויה היא! <strong>אמר להו</strong> <small>[להם]:</small> <strong>מתניתין כוותייהו דיקא</strong> <small>[משנתנו כשיטתם מדוקדקת].</small>
 ו<strong>ממאי</strong> <small>[ממה]</small> אפשר להסיק זאת — <strong>מדקאמר</strong> <small>[מ</small>מה שאמר] שם ש<strong>ר' אלעזר בן עזריה אומר: מרחיצין את הקטן ביום השלישי שחל להיות בשבת, אי אמרת בשלמא</strong> <small>[נניח אם אומר אתה]</small> שלדעת ה<strong>תנא קמא</strong> <small>[הראשון]</small> <strong>מזלפין</strong> בלבד <strong>קאמר</strong> <small>[אמר],</small> ולא התיר כלל להרחיץ את התינוק, אף ביום הראשון — <strong>היינו דקאמר ליה</strong> <small>[זהו שאמר לו]</small> <strong>ר' אלעזר בן עזריה</strong> שלדעתו אף <strong>מרחיצין. אלא אי אמרת</strong> <small>[אם אומר אתה]</small> כי ה<strong>תנא קמא</strong> <small>[הראשון]</small> אף <strong>מרחיצין ביום הראשון קאמר</strong> <small>[אמר],</small> <strong>ומזלפין ביום השלישי,</strong> אם כן <strong>האי</strong> <small>[</small>ביטוי <small>זה]</small> ש<strong>ר' אלעזר בן עזריה אומר</strong> ש<strong>מרחיצין</strong> אינו במקומו, ו<strong>"אף מרחיצין" מיבעי ליה</strong> <small>[היה לו]</small> לומר, שהרי לא נחלק על עיקר היתר הרחיצה, אלא על רחיצה ביום מסויים. וכיון שדקדוק דברי המשנה מסייע לאמוראים ההם אין כוחה של ברייתא לעקור את הדבר.
 ולגופה של הלכה, <strong>כי אתא</strong> <small>[כאשר בא]</small> <strong>רב דימי</strong> מארץ ישראל לבבל <strong>אמר</strong> בשם <strong>ר' אלעזר: הלכה כ</strong>שיטת <strong>ר' אלעזר בן עזריה.</strong>
 <big>ג</big> <strong>הוו</strong> <small>[עסקו]</small> <strong>בה</strong> בשאלה זו <strong>במערבא</strong> <small>[במערב,</small> בארץ ישראל<small>]:</small> האם מה שנאמר בענין רחיצה הכוונה ל<strong>הרחצת כל גופו</strong> של התינוק <strong>או הרחצת</strong> מקום ה<strong>מילה</strong> בלבד?
 <strong>אמר להו ההוא מרבנן</strong> <small>[להם אחד החכמים],</small> <strong>ור' יעקב שמיה</strong> <small>[שמו]:</small> <strong>מסתברא</strong> <small>[מסתבר]</small> לומר שהמדובר ב<strong>הרחצת כל גופו, דאי סלקא דעתך</strong> <small>[שאם יעלה על דעתך]</small> לומר שנחלקו ב<strong>הרחצת מילה, מי גרע</strong> <small>[האם גרוע</small> הדבר<small>]</small> <strong>מחמין</strong> ששמים <strong>על גבי מכה</strong> (פצע), שכן <strong>אמר רב: אין מונעין חמין ושמן מעל גבי מכה בשבת,</strong> ואם כן בודאי מותר לרחוץ אף את המילה!
 <strong>מתקיף לה</strong> <small>[מקשה על כך]</small> <strong>רב יוסף:</strong> אין מקום לפתרון זה, <strong>ולא שני לך</strong> <small>[ו</small>כי <small>אין זה שונה לך,</small> בעיניך<small>]</small> <strong>בין חמין שהוחמו בשבת לחמין שהוחמו מערב שבת?</strong> שחמין שהוחמו מערב שבת יש בהם רק החשש שבגזירת איסור רפואה, ואילו חמין שהוחמו בשבת הוא חילול שבת.
 <strong>מתקיף לה</strong> <small>[מקשה על כך]</small> <strong>רב דימי</strong> על דברי רב יוסף: <strong>וממאי דהכא</strong> <small>[וממה</small> מסיק <strong>אתה</strong> <small>שכאן]</small> <strong>בחמין שהוחמו בשבת פליגי</strong> <small>[נחלקו]?</small> <strong>דילמא</strong> <small>[שמא]</small> <strong>בחמין שהוחמו בערב שבת פליגי</strong> <small>[נחלקו]?!</small> <strong>אמר אביי: אנא בעאי דאישני ליה</strong> <small>[אני רציתי לתרץ לו],</small> <strong>וקדם ושני ליה</strong> <small>[ותירץ לו]</small> <strong>רב יוסף</strong> שבודאי אין מדברים אלא בחימום חמין בשבת <strong>מפני שסכנה הוא לו.</strong>
 <strong>איתמר נמי</strong> <small>[נאמר גם כן]</small> בשם אמורא אחר ש<strong>כי אתא</strong> <small>[כאשר בא]</small> <strong>רבין</strong> מארץ ישראל לבבל <strong>אמר</strong> בשם <strong>ר' אבהו</strong> שכך <strong>אמר ר' אלעזר, ואמרי לה</strong> <small>[ויש אומרים]</small> שכך <strong>אמר ר' אבהו</strong> שכך <strong>אמר ר' יוחנן: הלכה</strong> היא <strong>כ</strong>שיטת <strong>ר' אלעזר בן עזריה בין בחמין שהוחמו בשבת, בין בחמין שהוחמו מערב שבת, בין הרחצת כל גופו, בין הרחצת</strong> מקום ה<strong>מילה</strong> בלבד, <strong>מפני שסכנה היא לו.</strong>
 <big>ד</big> הזכרנו קודם בדרך אגב את דברי רב בענין טיפול בפצע בשבת. ומעתה באים לדון בהם <strong>גופא</strong> <small>[לגופם].</small> שנינו ש<strong>אמר רב: אין מונעין חמין ושמן מעל גבי מכה בשבת. ושמואל אמר:</strong> אסור לתת את החמין או השמן ישירות על גבי המכה משום שנראה הדבר כרפואה, אלא <strong>נותן</strong> את החמין או השמן <strong>חוץ למכה</strong> מעליה, <strong>ושותת ויורד למכה</strong> עצמה.
 <strong>מיתיבי</strong> <small>[מקשים על כך]</small> ממה ששנינו בברייתא: <strong>אין נותנין שמן וחמין על גבי מוך</strong> (סמרטוט) <strong>ליתן</strong> אותו <strong>על גבי</strong> ה<strong>מכה בשבת,</strong> והרי זה כדברי שמואל האוסר לעשות דבר שנראה כעשוי לרפואה, וקשה לרב! ומשיבים: <strong>התם</strong> <small>[שם]</small> לא משום חשש רפואה אסרו אלא <strong>משום</strong> חשש <strong>סחיטה.</strong>
 ועוד <strong>תא שמע</strong> <small>[בוא</small> ו<small>שמע]</small> ממה ששנינו בברייתא דומה: <strong>אין נותנין חמין ושמן על גבי מוך, שעל גבי מכה בשבת,</strong> והרי ראיה מכך לשיטת שמואל. ותירצו: <strong>התם נמי</strong> <small>[שם גם כן]</small> <strong>משום סחיטה</strong> חששו.
 <strong>תניא כוותיה</strong> <small>[שנויה</small> ברייתא מפורשת <small>כשיטתו]</small> של <strong>שמואל: אין נותנין חמין ושמן על גבי מכה בשבת, אבל נותנין חוץ למכה ושותת ויורד למכה.</strong>
 <strong>תנו רבנן</strong> <small>[שנו חכמים]</small> בברייתא אחרת: <strong>נותנין על גבי המכה מוך יבש וספוג יבש, אבל לא גמי</strong> (מין סוף) <strong>יבש ולא כתיתין</strong> (סמרטוטים) <strong>יבשין.</strong> ומעירים: <strong>קשיא</strong> <small>[קשה]</small> מענין <strong>כתיתין</strong> על ענין <strong>כתיתין,</strong> שהרי מתחילה התיר מוך ואחר אסר כתיתים! ומתרצים: <strong>לא קשיא</strong> <small>[אין</small> זה <small>קשה],</small> <strong>הא</strong> <small>[זה]</small> שאסר — הרי זה <strong>בחדתי</strong> <small>[בחדשים]</small> שמרפאים, <strong>הא</strong> <small>[זה]</small> שהתיר הרי זה <strong>בעתיקי</strong> <small>[בישנים]</small> שאינם מועילים כל כך. <strong>אמר אביי: שמע מינה</strong> <small>[למד מכאן]</small> ש<strong>הני</strong> <small>[אלו]</small> ה<strong>כתיתין מסו</strong> <small>[מרפאים],</small> ונלמד מכאן לענין רפואת כל מכה.
 <big>ה</big> שנינו במשנה כי תינוק שיש <strong>ספק</strong> אם למולו אם לאו <strong>ו</strong>כן <strong>אנדרוגינוס</strong> אין מילתם דוחה את השבת אף שהיא היום השמיני ללידתם. <strong>תנו רבנן</strong> <small>[שנו חכמים]</small> בברייתא: נאמר "וביום השמיני ימול בשר ערלתו" (ויקרא יב, ג), ופירשו את הכתוב: <strong>"ערלתו"</strong> משמעו — <strong>ערלתו ודאי דוחה את השבת,</strong>
## דף קלה.
 <strong>ו</strong>אולם <strong>לא ספק</strong> שאין ברור אם יש למול אותו <strong>דוחה את השבת.</strong> ועוד, <strong>"ערלתו"</strong> משמע — ערלתו <strong>ודאי דוחה את השבת, ו</strong>כן <strong>לא אנדרוגינוס</strong> שספק אם חייב הוא מילה <strong>דוחה את השבת.</strong>
 ואילו <strong>ר' יהודה אומר: אנדרוגינוס דוחה את השבת, ו</strong>אם לא נימול הרי כשהגדיל <strong>ענוש כרת.</strong> והוא מדקדק מן המקרא: <strong>ערלתו ודאי דוחה את השבת, ולא</strong> מילת <strong>זה שנולד בין השמשות דוחה את השבת.</strong> וכן <strong>ערלתו ודאי דוחה את השבת ולא</strong> מילת מי ש<strong>נולד כשהוא מהול</strong> (שנולד בלא ערלה) <strong>דוחה את השבת.</strong> שאכן נחלקו בית שמאי ובית הלל בדינו של ילד כזה <strong>שבית שמאי אומרים: צריך להטיף ממנו דם ברית</strong> כעין מילה, <strong>ובית הלל אומרים: אינו צריך,</strong> שהרי הוא נימול כבר.
 <strong>אמר ר' שמעון בן אלעזר:</strong> לא על כך היתה המחלוקת, ו<strong>לא נחלקו בית שמאי ובית הלל על</strong> זה ש<strong>נולד כשהוא מהול שצריך להטיף ממנו דם ברית, מפני</strong> שהסכימו <strong>שערלה כבושה היא,</strong> כלומר, שילד זה אינו מהול ממש אלא שאין ערלתו נראית. <strong>על מה נחלקו</strong> — <strong>על גר שנתגייר כשהוא מהול,</strong> שמלו אותו משום מה בהיותו גוי, <strong>שבית שמאי אומרים: צריך להטיף ממנו דם ברית, ובית הלל אומרים: אין צריך להטיף ממנו דם ברית,</strong> ודיו בטבילה בלבד.
 <big>א</big> מקודם הבאנו את מה ש<strong>אמר מר</strong> <small>[החכם]</small> ש<strong>לא</strong> מילת <strong>ספק דוחה את השבת.</strong> ושואלים: <strong>לאתויי מאי</strong> <small>[להביא,</small> לרבות את <small>מה],</small> איזה ספק נוסף? ומשיבים: <strong>לאתויי הא דתנו רבנן</strong> <small>[להביא</small> את <small>זה ששנו חכמים]:</small> ילד <strong>בן שבעה,</strong> כלומר, שנולד לאחר שבעה חדשים של הריון, <strong>מחללין עליו את השבת,</strong> שהוא קרוב לחיים. <strong>ובן שמנה</strong> חדשי הריון סבורים שמסוכן הוא, ובודאי לא יחיה, ולכן <strong>אין מחללין עליו</strong> את <strong>השבת.</strong> ואף זה שהוא <strong>ספק בן שבעה ספק בן שמונה</strong> חדשים — <strong>אין מחללין עליו את השבת.</strong>
 ואמרו: <strong>בן שמונה</strong> חדשים — <strong>הרי הוא כאבן</strong> לדיני מוקצה, <strong>ואסור לטלטלו. אבל אמו שוחה</strong> (מתכופפת עליו) <strong>ומניקתו מפני הסכנה</strong> שלה, שמא מתוך שאינה מניקה יגרום החלב שבדדיה למחלה.
 לענין פסק הלכה בנולד מהול <strong>איתמר</strong> <small>[נאמר]</small> שנחלקו בכך חכמים, <strong>רב אמר: הלכה כ</strong>דעת ה<strong>תנא קמא</strong> <small>[הראשון],</small> כלומר, כשיטת ר' יהודה במחלוקת בית שמאי ובית הלל שלדעתו נחלקו בנולד מהול, וכיון שאנו פוסקים כבית הלל, נמצא שילד שנולד כשהוא מהול אינו צריך אפילו הטפת דם ברית. <strong>ושמואל אמר: הלכה כ</strong>שיטת <strong>ר' שמעון בן אלעזר</strong> שלא נחלקו בית הלל ובית שמאי בנולד מהול ולדעת הכל הטפת דם ברית.
 ומסופר: <strong>רב אדא בר אהבה אתיליד ליה ההוא ינוקא</strong> <small>[נולד לו תינוק אחד]</small> <strong>כשהוא מהול,</strong> והגיע זמן מילתו בשבת. <strong>אהדריה אתליסר מהולאי</strong> <small>[החזירו על שלושה עשר מוהלים]</small> ולא רצו למולו, <strong>עד</strong> שמלו בעצמו ואירע <strong>דשוייה</strong> <small>[שעשאו]</small> בשל כך <strong>כרות שפכה,</strong> שלא ידע למול ופצע אותו יותר מכדי הצורך. <strong>אמר</strong> רב אדא בר אהבה: <strong>תיתי</strong> <small>[מגיע]</small> <strong>לי</strong> דבר זה, משום <strong>דעברי</strong> <small>[שעברתי]</small> על דברי <strong>רב,</strong> שהרי פסק רב שהנולד כשהוא מהול אף הטפת דם ברית אינו צריך.
 <strong>אמר ליה</strong> <small>[לו]</small> <strong>רב נחמן: ו</strong>כי על דברי <strong>שמואל לא עבר?! אימר</strong> <small>[אמור]</small> ש<strong>אמר שמואל</strong> ופסק שצריך להטיף ממנו דם ברית רק <strong>בחול,</strong> ואולם <strong>בשבת מי</strong> <small>[האם]</small> <strong>אמר?</strong> ובוודאי אין מחללים שבת במקרה זה. ומעירים כי <strong>הוא</strong> רב אדא בר אהבה <strong>סבר</strong> <small>[סבור היה]</small> כשיטה אחרת, שלא רק שחוששים אנו כאן לערלה כבושה, אלא <strong>ודאי ערלה כבושה היא.</strong> וכיון שוודאי ערלה היא, יש צורך לעשות בתינוק מעין מילה, ודוחה היא אם כן את השבת. <strong>דאיתמר</strong> <small>[שנאמר]</small> שכבר נחלקו אמוראים בדבר ילד שנולד כשהוא מהול האם מותר להטיף בו דם ברית בשבת, <strong>רבה אמר: חיישינן</strong> <small>[חוששים אנו]</small> <strong>שמא ערלה כבושה היא,</strong> וספק אם כן אם הוא ערל גמור ומותר למולו בשבת או שמא לא. ואילו <strong>רב יוסף אומר: ודאי ערלה כבושה היא,</strong> ובודאי מותר למולו, שהרי ודאי ערל הוא.
 <strong>אמר רב יוסף: מנא אמינא לה</strong> <small>[מנין אומר אני אותה]</small> סברה זו — <strong>דתניא</strong> <small>[ש</small>כן <small>שנינו</small> בברייתא<small>],</small> <strong>ר' אליעזר הקפר אומר:</strong> מסורת היא כי <strong>לא נחלקו בית שמאי ובית הלל על</strong> ילד ש<strong>נולד כשהוא מהול</strong> — <strong>שצריך להטיף ממנו דם ברית,</strong> ו<strong>על מה נחלקו</strong> — אם <strong>לחלל עליו את השבת</strong> לצורך מילתו. <strong>בית שמאי אומרים מחללין עליו את השבת, ובית הלל אומרים: אין מחללין עליו את השבת.</strong> ומכאן מסיק רב יוסף: <strong>לאו</strong> <small>[האם לא]</small> <strong>מכלל</strong> הדברים אתה למד שה<strong>תנא קמא</strong> <small>הראשון]</small> שר' אליעזר הקפר בא לחלוק עליו <strong>סבר</strong> <small>[סבור]</small> ש<strong>מחללין עליו את השבת</strong> לדברי הכל, ובא ר' אליעזר הקפר לחלוק על דבריו ולומר שלא בכך נחלקו בית שמאי ובית הלל אם מחללין עליו את השבת?!
 ודוחים: <strong>ודילמא</strong> <small>[ושמא]</small> ה<strong>תנא קמא</strong> <small>[הראשון]</small> של <strong>דברי הכל אין מחללין</strong> את השבת <strong>קאמר</strong> <small>[אמר],</small> ובא ר' אליעזר הקפר לומר שיש מחלוקת בדבר! ומיד דוחים טענה זו: <strong>אם כן</strong> שבא ר' אליעזר הקפר לומר שיש מחלוקת בדבר אם מתירים לחלל שבת, הרי מי הוא החולק — בית שמאי, וכי <strong>ר' אליעזר הקפר טעמא</strong> <small>[</small>את <small>הטעם]</small> של <strong>בית שמאי אתא לאשמעינן</strong> <small>[בא להשמיענו]?</small> והלא שיטתם דחויה מן ההלכה, ולא הוצרך לבוא להוסיף דברים בענין זה! ומשיבים שאף זו אינה ראיה גמורה: <strong>דילמא הכי קאמר</strong> <small>[שמא כך אמר]:</small> <strong>לא נחלקו בית שמאי ובית הלל בדבר זה</strong> בענין מילה בשבת, אלא רק בצורך בהטפת דם ברית בחול.
 <big>ב</big> <strong>אמר ר' אסי:</strong> כלל הוא ש<strong>כל שאמו טמאה לידה</strong> בלידתו — <strong>נימול לשמונה</strong> ימים, <strong>וכל שאין אמו טמאה לידה,</strong> כגון ילד שלא נולד כדרכו אלא הוצא על ידי ניתוח — <strong>אין נימול לשמנה</strong> דווקא, <strong>שנאמר "אשה כי תזריע וילדה זכר וטמאה</strong> שבעת ימים, <strong>וביום השמיני ימול בשר ערלתו"</strong> (ויקרא יב, ב-ג), ובכתוב זה השווה הכתוב את הדברים, ללמד שרק אותו ילד שאמו טמאה בלידתו הוא שנימול ביום השמיני.
 <strong>אמר ליה</strong> <small>[לו]</small> <strong>אביי: דורות הראשונים</strong> שמאברהם עד מתן תורה <strong>יוכיחו, שאין אמו טמאה לידה,</strong> שהרי עדיין לא ניתנה אז הלכה זו של טומאת לידה <strong>ו</strong>בכל זאת <strong>נימול</strong> הילד <strong>לשמנה</strong> ימים כאמור בתורה בספר בראשית!
 <strong>אמר ליה</strong> <small>[לו]</small> ר' אסי: מכאן אין להוכיח, שכן <strong>נתנה תורה</strong> לאחר מכן,
## דף קלה:
 <strong>ונתחדשה הלכה</strong> ואין להוכיח מדברים שהיו לפני מתן תורה.
 ושואלים: <strong>איני</strong> <small>[וכי כן הוא]</small> לגבי עיקר הלכתו של ר' אסי? <strong>והא איתמר</strong> <small>[והרי נאמר]</small> שיש מחלוקת בהלכה זו. ששנינו: <strong>יוצא דופן</strong> (ילד שלא נולד כדרכו אלא על ידי ניתוח) <strong>ומי שיש לו שתי ערלות,</strong> נחלקו בו <strong>רב הונא ורב חייא בר רב. חד</strong> <small>[אחד</small> מהם<small>]</small> <strong>אמר: מחללין עליו את השבת</strong> במילתו. <strong>וחד</strong> <small>[ואחד</small> מהם<small>]</small> <strong>אמר: אין מחללין.</strong> ו<strong>עד כאן לא</strong> שמענו כי <strong>פליגי</strong> <small>[נחלקו]</small> <strong>אלא</strong> בענין ההיתר <strong>לחלל עליו את השבת, אבל</strong> בכלל למולו <strong>לשמנה</strong> ימים — <strong>ודאי מהלינן ליה</strong> <small>[מלים אנו אותו]</small> אף שיוצא דופן אין אמו טמאה לידה! ומשיבים: <strong>הא בהא תליא</strong> <small>[זו בזו תלויה],</small> ואין כאן שתי מחלוקות, אלא הסבור שמחללים עליו את השבת סבור אף שמלים אותו ביום השמיני.
 <big>א</big> ומעירים: דבר זה שאמר רב אסי שחובת המילה לשמונה ימים תלויה בהיות האם טמאה לידה, כבר <strong>כתנאי</strong> <small>[כ</small>מחלוקת <small>תנאים]</small> הוא שנוי. ששנינו: <strong>יש יליד בית</strong> (ילד שנולד בתוך בית ישראל לשפחה כנענית, שיש למולו כשאר עבדי ישראל), <strong>ש</strong>הוא <strong>נימול ל</strong>יום <strong>אחד,</strong> כלומר, מיד עם לידתו. <strong>ויש יליד בית שנימול לשמנה. יש</strong> עבד <strong>מקנת כסף שנימול ל</strong>יום <strong>אחד,</strong> ביום הראשון ללידתו, <strong>ויש מקנת כסף שנימול לשמונה.</strong>
 ומסבירים, <strong>כיצד? לקח</strong> (קנה) <strong>שפחה מעוברת ואחר כך ילדה</strong> ברשותו ילד — <strong>זהו מקנת כסף</strong> (שהרי קנה את העובר עם השפחה) <strong>הנימול לשמונה.</strong> ואם <strong>לקח שפחה</strong> שכבר ילדה <strong>ו</strong>קנה את <strong>ולדה עמה</strong> מיד כשהגיע התינוק לרשותו חייב למולו, ונמצא ש<strong>זו היא מקנת כסף שנימול לאחד.</strong>
 <strong>ו</strong>כן <strong>יש יליד בית שנימול לשמונה, כיצד?</strong> — כגון ש<strong>לקח שפחה ונתעברה אצלו וילדה</strong> — <strong>זהו יליד בית שנימול לשמנה. ר' חמא אומר,</strong> יש לחלק בצורה אחרת בין המקרים: אם <strong>ילדה</strong> השפחה <strong>ואחר כך הטבילה</strong> לשם שפחות — <strong>זהו יליד בית שנימול לאחד.</strong> ואם <strong>הטבילה ואחר כך ילדה</strong> — <strong>זהו יליד בית שנימול לשמנה.</strong>
 <strong>ו</strong>נמצא שה<strong>תנא קמא</strong> <small>[הראשון]</small> <strong>לא שני ליה</strong> <small>[אינו שונה לו,</small> אינו מחלק<small>]</small> <strong>בין הטבילה ואחר כך ילדה</strong> ו<strong>בין ילדה ואחר כך הטבילה, דאף על גב</strong> <small>[שאף על פי]</small> ש<strong>אין אמו טמאה לידה,</strong> שהרי לפני טבילתה אינה חייבת כלל במצוות, ואין בה טומאת לידה, מכל מקום הוא <strong>נימול לשמנה.</strong> נמצא שנחלקו ר' חמא ותנא קמא בהלכה זו שקבע ר' אסי.
 ולגופו של דבר <strong>אמר רבא: בשלמא</strong> <small>[נניח],</small> <strong>ל</strong>שיטת <strong>ר' חמא משכחת לה</strong> <small>[מוצא אתה אותה</small> אפשרות<small>]</small> שיהא <strong>יליד בית</strong> ה<strong>נימול לאחד,</strong> וכן <strong>יליד בית</strong> ה<strong>נימול לשמנה,</strong> ו<strong>מקנת כסף</strong> ה<strong>נימול לאחד ומקנת כסף</strong> ה<strong>נימול לשמנה,</strong> באופן זה: אם <strong>ילדה ו</strong>רק <strong>אחר כך הטבילה</strong> — הרי <strong>זהו יליד בית שנימול לאחד. הטבילה ואחר כך ילדה</strong> — <strong>זהו יליד בית שנימול לשמנה.</strong>
 <strong>מקנת כסף</strong> ה<strong>נימול לשמנה</strong> — <strong>כגון שלקח שפחה מעוברת</strong> ונמצא ששילם גם בעד העובר וקנאו, <strong>והטבילה</strong> לאחר מכן, <strong>ואחר כך ילדה. מקנת כסף</strong> ה<strong>נימול לאחד</strong> — <strong>כגון שלקח</strong> אדם <strong>זה שפחה, וזה,</strong> אדם אחר, קנה את <strong>עוברה</strong> ומיד כשנולד יש לו למולו, שמאחר ואין לבעל העובר חלק באמו, הריהו נימול לאחד.
 <strong>אלא ל</strong>דעת ה<strong>תנא קמא</strong> <small>[הראשון],</small> <strong>בשלמא כולהו משכחת להו</strong> <small>[נניח כל</small> המקרים <small>מוצא אתה אותם]</small> גם לשיטתו, <strong>אלא יליד בית</strong> ה<strong>נימול לאחד היכי משכחת לה</strong> <small>[איך מוצא אתה אותה</small> אפשרות<small>]?</small>
 <strong>אמר ר' ירמיה: בלוקח שפחה לעוברה,</strong> שקונה שפחה לא לצורך עצמה, אלא כדי שעוברה יהא שלו.
 ושואלים: <strong>הניחא למאן דאמר</strong> <small>[</small>דבר <small>זה נוח ל</small>שיטת <small>מי שאומר]</small> ש<strong>קנין פירות לאו</strong> <small>[לא]</small> <strong>כקנין הגוף דמי</strong> <small>[נחשב],</small> שאדם שאינו קונה את גוף הרכוש אלא רק את הרווחים והפירות היוצאים ממנו אינו נחשב כקונה את גוף הדבר. <strong>אלא למאן דאמר</strong> <small>[ל</small>שיטת <small>מי שאומר]</small> ש<strong>קנין פירות כקנין הגוף דמי</strong> <small>[נחשב]</small> <strong>מאי איכא למימר</strong> <small>[מה יש לומר]?</small> שהרי אינו מחלק אם קונה את גוף השפחה, או קונה רק את פרי עמלה או ילדים שיולדת!
 <strong>אמר רב משרשיא:</strong> לשיטה זו יש להסביר כי מדובר <strong>ב</strong>אופן ש<strong>לוקח שפחה על מנת שלא להטבילה,</strong> שיכולה היא להתנות עמו, או הוא עמה, שלא יטבילנה לשפחות אלא תישאר גויה כשהיתה, ואילו עוברה הוא עבד שנולד לישראל, וחייב מיד עם לידתו במילה.
 <big>ב</big> בדברים הקרובים לנושא שדנו בו מביאים עוד, <strong>תניא</strong> <small>[שנויה</small> ברייתא<small>]:</small> <strong>רבן שמעון בן גמליאל אומר: כל</strong> ילד <strong>ששהה</strong> כשהוא חי <strong>שלשים יום</strong> אחר לידתו, <strong>באדם</strong> — <strong>אינו</strong> חשוד עוד שהוא <strong>נפל,</strong> ויש לשער שהוא ילד רגיל שימשיך לחיות. וראיה לדבר ממה <strong>שנאמר</strong> בדיני פדיון וערכים: <strong>"ופדויו מבן חדש תפדה</strong> בערכך כסף חמשת שקלים בשקל הקודש עשרים גרה הוא<strong>"</strong> (במדבר יח, טז), נמצא שבפחות מבן חודש אין לו ערך כלל, שעדיין אין ידוע אם אינו נפל. וכן וולד ששהה <strong>שמנת ימים בבהמה</strong> — שוב <strong>אינו נפל,</strong> וכפי <strong>שנאמר: "</strong>שור או כשב או עז כי יוולד והיה שבעת ימים תחת אמו <strong>ומיום השמיני והלאה ירצה לקרבן</strong> אשה לה'" (ויקרא כב, כז).
 ושואלים: <strong>הא</strong> <small>[הרי]</small> אם <strong>לא שהה</strong> עדיין הילד עד שלושים יום — <strong>ספיקא הוי</strong> <small>[ספק הוא]</small> אם נפל הוא או לא לגבי כמה הלכות,
## דף קלו.
 <strong>מימהל</strong> <small>[למול]</small> <strong>היכי מהלינן ליה</strong> <small>[כיצד אנו מלים אותו],</small> שמא נפל הוא ואין לחלל שבת על מילתו!
 <strong>אמר רב אדא בר אהבה: מלין אותו ממה נפשך</strong> (בכל אופן שנוכל לדון), ומתוך שיקול זה: <strong>אם חי הוא</strong> — <strong>שפיר קא מהיל</strong> <small>[יפה הוא מוהל],</small> <strong>ואם לאו</strong> <small>[לא],</small> אלא נפל הוא — <strong>מחתך בבשר הוא,</strong> והמחתך בבשר המת אינו נחשב כעושה חבורה, ואם כן אינו עושה מלאכת איסור.
 ומקשים: <strong>ואלא הא דתניא</strong> <small>[</small>הלכה <small>זו ששנינו</small> בברייתא<small>]:</small> <strong>ספק</strong> הוא <strong>בן שבעה</strong> חדשים להריון, <strong>ספק בן שמונה</strong> — <strong>אין מחללין עליו את השבת,</strong> והשאלה היא: <strong>אמאי</strong> <small>[מדוע]?</small> <strong>נימהליה</strong> <small>[נמול אותו]</small> בשבת <strong>ממה נפשך!</strong> שכן <strong>אם חי הוא</strong> — <strong>שפיר קא מהיל</strong> <small>[יפה הוא מוהל],</small> <strong>ואם לאו</strong> <small>[לא]</small> — <strong>מחתך בבשר הוא,</strong> וחיתוך בשבת בבשר המת אין בו איסור!
 <strong>אמר מר בריה</strong> <small>[בנו]</small> של <strong>רבינא: אנא</strong> <small>[אני]</small> <strong>ורב נחומי בר זכריה תרגימנא</strong> <small>[הסברנו]:</small> אכן, <strong>מימהיל</strong> <small>[למול]</small> — <strong>הכי נמי מהלינן ליה</strong> <small>[כך גם כן</small> ש<small>מלים אותו].</small> <strong>לא נצרכה</strong> מה שאמרנו שאין מחללין עליו את השבת <strong>אלא ל</strong>ענין <strong>מכשירי מילה</strong> שאין מכינים עבורו בשבת, <strong>ואליבא</strong> <small>[ולשיטת]</small> <strong>ר' אליעזר</strong> הסבור שלצורך מילה בזמנה דוחים את השבת אפילו להכנת המכשירים.
 <strong>אמר אביי:</strong> ילד שעדיין לא שהה שלושים יום מלידתו אם כחי או כמת הוא נחשב, הרי זה <strong>כתנאי</strong> <small>[כתנאים],</small> שנחלקו בדבר זה אם נפל דינו כחי או מת, שעל הכתוב <strong>"וכי ימות מן הבהמה אשר היא לכם לאכלה</strong> הנוגע בנבלתה יטמא עד הערב<strong>"</strong> (ויקרא יא, לט) דרשו: פסוק זה בא <strong>להביא</strong> (לרבות) עובר בהמה גסה (שיולדת כרגיל לתשעה חדשים) <strong>בן שמנה</strong> חדשים להריון <strong>שאין שחיטתו מטהרתו</strong> אלא דינו כנבלה. ולא רק שאסור באכילה אלא מטמא במגע ובמשא. ואילו <strong>ר' יוסי בר' יהודה ור' אלעזר בר' שמעון אומרים: שחיטתו מטהרתו,</strong> ואינו כנבילה.
 <strong>מאי לאו בהא קא מיפלגי</strong> <small>[האם לא ב</small>דבר <small>זה נחלקו],</small> <strong>דמר סבר</strong> <small>[שחכם זה,</small> ר' יוסי בר' יהודה ור' אלעזר בר' שמעון <small>סבור]</small> שעובר כזה ל<strong>חי הוא</strong> נחשב, ולכן שחיטתו מטהרתו כדין כל בהמה טהורה. <strong>ומר סבר</strong> <small>[וחכם זה,</small> התנא הראשון, <small>סבור]</small> של <strong>מת הוא</strong> נחשב.
 <strong>אמר רבא: אי הכי, אדמיפלגי</strong> <small>[אם כך, עד ש</small>הם <small>נחלקים]</small> <strong>לענין טומאה וטהרה, ליפלגי</strong> <small>[שיחלקו]</small> <strong>לענין אכילה</strong> אם מותר לאכול ולד זה לאחר שחיטה! ומאחר ולא נחלקו בדבר זה — ראיה היא שלא דנו כלל בצד זה.
 <strong>אלא</strong> יש לדחות את ההסבר הקודם ולומר כי <strong>דכולי עלמא</strong> <small>[לדעת הכל]</small> ל<strong>מת הוא</strong> נחשב, <strong>ו</strong>אולם <strong>ר' יוסי בר' יהודה ור' אלעזר בר' שמעון סברי</strong> <small>[סבורים]</small> שדינו <strong>כטרפה,</strong> ומעתה <strong>טרפה לאו אף על גב</strong> <small>[האם לא אף על פי]</small> שלענין הלכה ל<strong>מתה היא</strong> נחשבת, שהרי אין טריפה אלא בהמה שאין לה סיכוי לחיות עוד, ובכל זאת אם שחטוה — <strong>שחיטתה מטהרתה,</strong> ואינה מטמאה כנבילה, אף שהיא אסורה באכילה כטריפה, <strong>הכא נמי</strong> — <strong>לא שנא</strong> <small>[כאן גם כן</small> — <small>אינו שונה].</small> <strong>ורבנן</strong> <small>[וחכמים]</small> שאינם מקבלים טענה זו אומרים: <strong>לא דמי</strong> <small>[אינו דומה]</small> <strong>לטרפה,</strong> שכן <strong>טרפה</strong> — <strong>היתה לה שעת הכושר,</strong> שלפני שנפל בה אותו מום או פצע אשר הטריפה היה זמן שהיתה כשרה לגמרי, ואולם <strong>האי</strong> <small>[זו]</small> שהיא בת שמונה חדשי הריון בלבד — <strong>לא היתה לה שעת הכושר</strong> מעולם.
 <strong>וכי תימא</strong> <small>[ואם תאמר]:</small> זו שהיא <strong>טרפה</strong> כבר <strong>מבטן,</strong> שנולדה בעלת מום <strong>מאי איכא למימר</strong> <small>[מה יש לומר]?</small> והלא גם היא לא היתה לה שעת הכושר? אלא אף שם <strong>איכא למימר</strong> <small>[יש לומר]</small> ולחלק: <strong>התם</strong> <small>[שם]</small> בטריפה — <strong>יש</strong> לפחות <strong>במינה שחיטה, הכא</strong> <small>[כאן]</small> בנפל — <strong>אין במינה שחיטה,</strong> שנפל כזה אין שום צד שיהא ראוי לשחיטה.
 <big>א</big> <strong>איבעיא להו</strong> <small>[נשאלה להם,</small> ללומדים<small>]:</small> <strong>מי פליגי רבנן עליה</strong> <small>[האם חלוקים חכמים עליו]</small> על <strong>רבן שמעון בן גמליאל</strong> הסבור כי כל בהמה שעברו שמונה יום ללידתה והיא חיה שוב אין לחשוש שהיא נפל, <strong>או לא</strong> סבורים הם כשיטתו? <strong>אם תמצי</strong> <small>[תרצה]</small> <strong>לומר</strong> כי <strong>פליגי</strong> <small>[חלוקים]</small> הם, אם כן האם <strong>הלכה כמותו</strong> בענין זה, <strong>או אין הלכה כמותו?</strong>
 <strong>תא שמע</strong> <small>[בוא</small> ו<small>שמע]</small> פתרון לדבר ממה ששנינו: <strong>עגל שנולד ביום טוב</strong> — <strong>שוחטין אותו ביום טוב</strong> זה, הרי שאיננו חוששים לשיטת רבן שמעון בן גמליאל, ואין ממתינים עד היום השמיני ללידתו! ודוחים: <strong>הכא במאי עסקינן</strong> <small>[כאן במה אנו עוסקים],</small> <strong>דקים ליה בגוויה</strong> <small>[שמוחזק לנו בו]</small> באותו עגל <strong>שכלו לו חדשיו</strong> ונשלם זמן הריונו ואינו ספק נפל.
 <strong>תא שמע</strong> <small>[בוא</small> ו<small>שמע]</small> ראיה אחרת לדבר ממה ששנינו: <strong>ושוין</strong> ר' יהודה ור' שמעון שנחלקו בענין ההיתר לראות את מומי הבכור ביום טוב, <strong>שאם נולד</strong> בכור <strong>הוא ומומו עמו</strong> — <strong>שזה מן המוכן,</strong> ואיננו אומרים שהוא מוקצה כיון שהוא בכור האסור באכילה עד שיפול בו מום ואחר יבוא חכם ויבקר וידע אם מותר לשחטו. ולענייננו — הלא רואים מכאן ששוחטים את הבכור ביום לידתו! ודוחים: <strong>הכא נמי</strong> <small>[כאן גם כן]</small> מדובר <strong>שכלו לו חדשיו</strong> בוודאי ואינו ספק נפל.
 <strong>תא שמע</strong> <small>[בוא</small> ו<small>שמע]</small> פתרון לבעיה ממה ששנינו ש<strong>אמר רב יהודה</strong> שכך <strong>אמר שמואל: הלכה</strong> בענין זה <strong>כ</strong>שיטת <strong>רבן שמעון בן גמליאל.</strong> ונלמד מכאן גם כי אם נפסקת <strong>הלכה</strong> — <strong>מכלל</strong> הדבר אתה למד <strong>דפליגי</strong> <small>[שנחלקו</small> בדבר<small>].</small> ומסכמים: אכן <strong>שמע מינה</strong> <small>[למד ממנה]</small> תשובה שלימה לשתי הבעיות בענין זה.
 <big>ב</big> <strong>אמר אביי:</strong> תינוק שלא מלאו לו שלושים יום ו<strong>נפל מן הגג או אכלו ארי</strong> — <strong>דברי הכל</strong> תינוק זה <strong>חי הוא,</strong> כלומר, אנו מניחים שהיה זה תינוק חי, ומת בתאונה. <strong>כי פליגי</strong> <small>[כאשר נחלקו]</small> היה זה במקרה כגון <strong>שפיהק ומת.</strong> שנשם התינוק מעט ומת מיד, <strong>מר סבר</strong> <small>[חכם</small> זה, חכמים, <small>סברו]:</small> התינוק <strong>חי הוא</strong> כיון שנולד חי. <strong>ומר סבר</strong> <small>[וחכם זה סבור]:</small> <strong>מת הוא,</strong> עד שיעבור לפחות חודש מלידתו.
 <strong>למאי נפקא מיניה</strong> <small>[מה יוצא מזה</small> להלכה<small>]</small> אם התינוק נחשב כנולד או לא? — הרי זה לענין <strong>לפטור</strong> את האם <strong>מן הייבום.</strong> שאם נולד ילד חי — שוב אין אמו חייבת ביבום, ואולם אם מת הוא מתחילה הרי זה כאילו לא היה למת ילד כלל וחייבת אשתו ביבום.
 ומקשים: וכי אפשר להניח ש<strong>נפל מן הגג או אכלו ארי</strong> ל<strong>דברי הכל חי הוא? והא</strong> <small>[והרי]</small> <strong>רב פפא ורב הונא בריה</strong> <small>[בנו]</small> של <strong>רב יהושע איקלעו לבי בריה</strong> <small>[הזדמנו לבית בנו]</small> של <strong>רב אידי בר אבין, ועביד להו עיגלא תילתא ביממא דשבעה</strong> <small>[ועשה להם עגל משולש ביום השביעי]</small> ללידתו. <strong>ואמרי ליה</strong> <small>[ואמרו לו</small><strong>]: אי איתרחיתו ליה עד לאורתא</strong> <small>[אם הייתם ממתינים לו עד הערב]</small> — <strong>הוה אכלינן מיניה</strong> <small>[היינו אוכלים ממנו],</small> <strong>השתא</strong> <small>[עכשיו]</small> שלא המתנת — <strong>לא אכלינן מיניה</strong> <small>[אין אנו אוכלים ממנו].</small> נמצא איפוא שעגל ששחטוהו לפני הזמן שיצא בו מכלל נפל עדיין יש לחשוש שמא נפל היה, ואם כן הוא הדין לילד שמת בתאונה!
 <strong>אלא</strong> יש לגרוס אחרת: <strong>כשפיהק ומת</strong> ל<strong>דברי הכל</strong> — <strong>מת הוא</strong> מתחילתו, <strong>כי פליגי</strong> <small>[כאשר נחלקו]</small> היה זה <strong>ב</strong>אופן ש<strong>נפל מן הגג ו</strong>כן ב<strong>אכלו ארי,</strong> ש<strong>מר סבר</strong> <small>[חכם זה</small>, רבן שמעון בן גמליאל <small>סבור]:</small> <strong>מת הוא, ומר סבר</strong> <small>[וחכם זה</small> סבור] כי כיון שלא מת מעצמו <strong>חי הוא.</strong>
 מסופר: <strong>בריה</strong> <small>[בנו]</small> של <strong>רב דימי בר יוסף אתיליד ליה ההוא ינוקא</strong> <small>[נולד לו תינוק אחד].</small> <strong>בגו תלתין יומין שכיב</strong> <small>[בתוך שלושים יום מת]</small> אותו תינוק. <strong>יתיב קמתאביל עילויה</strong> <small>[ישב</small> ו<small>היה מתאבל עליו].</small> <strong>אמר ליה אבוה</strong> <small>[לו אביו]</small> רב דימי בר יוסף: האם <strong>צוורוניתא קבעית למיכל</strong> <small>[מטעמים שמאכילים אבלים רוצה אתה לאכול]?</small> והלא הלכה היא שילד שמת לפני שלושים דינו כנפל, ואין מתאבלים עליו! <strong>אמר ליה</strong> <small>[לו]:</small> <strong>קים לי ביה</strong> <small>[מוחזק לי בו]</small> <strong>שכלו לו חדשיו.</strong>
 ובדומה לזה מסופר ש<strong>רב אשי איקלע בי</strong> <small>[הזדמן לבית]</small> <strong>רב כהנא. איתרע ביה מילתא בגו תלתין יומין</strong> <small>[אירע בו דבר</small> על תינוק שמת <small>בתוך שלושים יום].</small> <strong>חזייה דיתיב וקא מתאבל עילויה</strong> <small>[ראהו שיושב ומתאבל עליו]</small> על אותו תינוק. <strong>אמר ליה</strong> <small>[לו]:</small> וכי <strong>לא סבר ליה מר להא</strong> <small>[אין אדוני סבור את</small> הלכה <small>זו]</small> ש<strong>אמר רב יהודה</strong> שכך <strong>אמר שמואל: הלכה כרבן שמעון בן גמליאל</strong> שרק זה שעברו עליו שלושים יום ללידתו אינו נפל? <strong>אמר ליה</strong> <small>[לו]:</small> <strong>קים לי בגויה</strong> <small>[מוחזק לי בו]</small> <strong>שכלו לו חדשיו</strong> ואינו נפל.
 <big>ג</big> <strong>איתמר</strong> <small>[נאמר]</small> שדנו חכמים בשאלה: מה קורה כאשר <strong>מת</strong> תינוק <strong>בתוך שלשים</strong> יום ללידתו ונמצאת אמו אלמנה ללא ילדים, <strong>ו</strong>לפני שהספיקו לדון אם חייבת היא ביבום <strong>עמדה ונתקדשה</strong> לאחר. <strong>אמר רבינא משמיה</strong> <small>[משמו]</small> של <strong>רבא:</strong>
## דף קלו:
 <strong>אם אשת ישראל היא,</strong> שנתקדשה עכשיו לישראל, מאחר וישראל מותר בחלוצה — <strong>חולצת</strong> מספק, שמא היה זה נפל והריהו כמת מתחילתו, ונמצא שהיא זקוקה עדיין ליבום, ועל ידי החליצה אנו יוצאים ידי חובת כל ספק שיש בדבר, ותשב עם בעלה. ו<strong>אם אשת כהן היא</strong> — <strong>אינה חולצת,</strong> שאם תחלוץ תהא אסורה לבעלה הכהן, וכיון שיש אומרים שתינוק שנולד חי דינו כחי מרגע היוולדו — סומכים בדיעבד על שיטתם ואין מחייבים אותה לחלוץ.
 <strong>ו</strong>אילו <strong>רב שרביא משמיה</strong> <small>[משמו]</small> של <strong>רבא אמר: אחת זו ואחת זו</strong> — <strong>חולצת,</strong> שחמור האיסור בנשיאת יבמה שלא הותרה מקשר הזיקה ליבום ואין מתחשבים בבעלה הכהן.
 <strong>אמר ליה</strong> <small>[לו]</small> <strong>רבינא לרב שרביא: באורתא</strong> <small>[בערב]</small> <strong>אמר רבא הכי</strong> <small>[כך],</small> כפי שאתה אומר, ואולם <strong>לצפרא הדר ביה</strong> <small>[בבוקר חזר בו],</small> ואני שמעתי את דבריו המתוקנים. אולם רב שרביא לא קבל הסבר זה, ואמר: <strong>שריתוה</strong> <small>[התרתם אותה]</small> לאותה אשת כהן אף בלא חליצה? והלא כל עוד אינו בן שלושים יום הריהו נחשב כנפל לדעת רבן שמעון בן גמליאל, ומאחר ועברתם על דבריו, <strong>יהא רעוא דתשרו תרבא</strong> <small>[יהי רצון ש</small>תמשיכו בדרך זו ו<small>תתירו</small> לאכול <small>חלב].</small>
 <big>א</big> שנינו במשנה ש<strong>ר' יהודה מתיר</strong> למול אנדרוגינוס בשבת. <strong>אמר רב שיזבי</strong> שכך <strong>אמר רב חסדא: לא לכל</strong> דבר <strong>אמר ר' יהודה</strong> ש<strong>אנדרוגינוס זכר הוא</strong> אלא לדין מילה בלבד, <strong>שאם אתה אומר כן</strong> שדינו כזכר לכל דבר, אם כן אף <strong>בערכין</strong> שמקדישין בני אדם <strong>יערך!</strong>
 <strong>ומנלן דלא מיערך</strong> <small>[ומנין לנו שאינו מוערך]</small> בערכין? <strong>דתניא</strong> <small>[ש</small>כן <small>שנינו]</small> בספרא (מדרש ההלכה על ספר "ויקרא") על הכתוב "והיה ערכך <strong>הזכר</strong> מבן עשרים שנה ועד בן ששים שנה והיה ערכך חמישים שקל כסף בשקל הקודש" (ויקרא כז, ג), ודקדקו חכמים: "הזכר" — הוודאי ולא <strong>טומטום ואנדרוגינוס. יכול לא יהא</strong> אחד מאלה נערך <strong>בערך איש, אבל יהא בערך אשה</strong> — <strong>תלמוד לומר</strong> מצד אחד <strong>"הזכר",</strong> ובפסוק אחר <strong>"ואם נקבה היא</strong> והיה ערכך שלושים שקל<strong>"</strong> (ויקרא כז, ד), ומשמע: <strong>זכר ודאי, נקבה ודאית, ולא טומטום ואנדרוגינוס,</strong> שאינם לא בגדר זכר ולא בגדר נקבה.
## דף קלז.
 <strong>וסתם</strong> הלכה המובאת ב<strong>ספרא</strong> בלא שם אומרה כרגיל מפי <strong>ר' יהודה</strong> נאמרה.
 <strong>אמר רב נחמן בר יצחק: אף אנן נמי תנינא</strong> <small>[אנו גם כן שנינו]</small> הוכחה שאין ר' יהודה סבור שאנדרוגינוס דינו לכל דבר כזכר, שנחלקו חכמים בענין קידוש מי חטאת, כלומר, מתן אפר הפרה האדומה בתוך מים חיים (מים מעין), שאמרו: <strong>הכל כשרים לקדש, חוץ מחרש שוטה וקטן. ר' יהודה מכשיר בקטן ופוסל באשה ואנדרוגינוס,</strong> נמצא שאין ר' יהודה סבור שאנדרוגינוס דינו כזכר. ומסכמים: אכן <strong>שמע מינה</strong> <small>[למד ממנה</small> כן<small>].</small>
 ושואלים: <strong>ומאי שנא</strong> <small>[ו</small>ב<small>מה שונה]</small> <strong>מילה</strong> שר' יהודה מרבה לגביה אנדרוגינוס כזכר? <strong>משום דכתיב</strong> <small>[שנאמר]:</small> <strong>"</strong>זאת בריתי אשר תשמרו ביני וביניכם ובין זרעך אחריך <strong>המול לכם כל זכר"</strong> (בראשית יז, י), והוא מפרש: "כל זכר" — כל שניתן לכלול אותו בוודאות במושג "זכר".
 <big>א משנה</big> <strong>מי שהיו לו שני תינוקות</strong> שהוא צריך למול אותם, <strong>אחד</strong> שצריך <strong>למול</strong> ביום ראשון <strong>אחר השבת, ואחד למול בשבת, ושכח, ומל את של אחר השבת בשבת</strong> — <strong>חייב</strong> קרבן חטאת, משום שעשה מלאכה (פציעה) בלי לעשות מצוה, שהרי אין עדיין הילד חייב במילה.
 ואם היו לו שני תינוקות <strong>אחד למול בערב שבת, ואחד למול בשבת, ושכח ומל את של ערב שבת בשבת</strong> — <strong>ר' אליעזר מחייב חטאת,</strong> שכן מילה לאחר זמנה אינה דוחה את השבת, <strong>ור' יהושע פוטר,</strong> כיון שהתכוון אותו אדם לעשות מצוה ואם אמנם שגה בדבר אבל בכל זאת עשה מצוה — פטור הוא אף מלהביא קרבן.
 <big>ב גמרא</big> בגרסתה של משנתינו נחלקו אמוראים, בהתאם למחלוקת תנאים קדומה, <strong>רב הונא מתני</strong> <small>[שונה]</small> בחלקה הראשון של המשנה <strong>"חייב",</strong> ואילו <strong>רב יהודה מתני</strong> <small>[שונה]</small> בחלקה הראשון <strong>"פטור".</strong>
 ומפרטים: <strong>רב הונא מתני</strong> <small>[שונה]</small> <strong>"חייב",</strong> וסמך דבריו על זה <strong>דתניא</strong> <small>[ששנינו</small> בברייתא<small>],</small> <strong>אמר ר' שמעון בן אלעזר: לא נחלקו ר' אלעזר ור' יהושע על מי שהיו לו שני תינוקות, אחד למול בשבת ואחד למול אחר השבת, ושכח ומל את של אחר השבת בשבת</strong> — <strong>ש</strong>לדעת הכל <strong>הוא חייב</strong> חטאת.
 <strong>על מה נחלקו</strong> — <strong>על מי שהיו לו שני תינוקות, אחד למול בערב שבת ואחד בשבת, ושכח ומל את של ערב שבת בשבת. שר' אליעזר מחייב חטאת</strong> על שגגה זו <strong>ור' יהושע פוטר.</strong>
 <strong>ושניהם לא למדוה אלא מעבודה זרה</strong> שבה פירש הכתוב דין הבאת קרבן חטאת על שגגה. <strong>ר' אליעזר סבר</strong> <small>[סבור]:</small> דין כל שגגה <strong>כעבודה זרה, מה עבודה זרה אמר רחמנא</strong> <small>[אמרה התורה]</small> <strong>"לא תעביד</strong> <small>[תעשה]</small> <strong>", וכי עביד</strong> <small>[וכאשר עושה,</small> עובד עבודה זרה בשגגה<small>]</small> — הריהו <strong>מיחייב</strong> <small>[חייב</small> חטאת<small>],</small> <strong>הכא נמי</strong> <small>[כאן גם כן]</small> — <strong>לא שנא</strong> <small>[אינו שונה],</small> וכיון שעבר על מה שאסרה התורה חייב להביא קרבן חטאת.
 <strong>ור' יהושע, התם</strong> <small>[שם]</small> — <strong>דלאו</strong> <small>[שלא]</small> היתה השגגה לשם עשיית <strong>מצוה,</strong> ולכן אם עבר בשוגג הריהו חייב חטאת, ואולם <strong>הכא</strong> <small>[כאן]</small> — הרי כל רצונו היה בעשיית <strong>מצוה,</strong> והטועה בדבר מצוה ושגג ועבר תוך כדי כך — אפילו קרבן חטאת אינו מביא. כל זה לשיטת רב הונא כדברי ר' שמעון בן אלעזר.
 <strong>רב יהודה מתני</strong> <small>[שונה]</small> במשנתנו <strong>"פטור",</strong> ומסתמך על זה <strong>דתניא</strong> <small>[ששנינו</small> בברייתא<small>],</small> <strong>אמר ר' מאיר: לא נחלקו ר' אליעזר ור' יהושע על מי שהיו לו שני תינוקות</strong> שהיה צורך למול אותם, <strong>אחד למול בערב שבת ואחד בשבת, ושכח ומל את של ערב שבת בשבת</strong> — <strong>ש</strong>לדעת הכל <strong>הוא פטור</strong> מחטאת, כיון שעשה מצוה במילה זו.
 <strong>על מה נחלקו</strong> — <strong>על מי שהיו לו שני תינוקות, אחד למול אחר השבת ואחד למול בשבת, ושכח ומל את של אחר השבת בשבת, שר' אליעזר מחייב חטאת, ור' יהושע פוטר.</strong>
 <strong>ו</strong>מעירים: <strong>ו</strong>אף כאן <strong>שניהם לא למדוה אלא מעבודה זרה. ר' אליעזר סבר</strong> <small>[סבור]:</small> דין כל שגגה <strong>כעבודה זרה, מה עבודה זרה אמר רחמנא</strong> <small>[אמרה התורה]</small> <strong>"לא תעביד</strong> <small>[תעשה]</small> <strong>", וכי עביד</strong> <small>[וכאשר עושה,</small> עובד עבודה זרה בשגגה<small>]</small> — הריהו <strong>מיחייב</strong> <small>[חייב</small> חטאת<small>],</small> <strong>הכא נמי</strong> <small>[כאן גם כן]</small> — <strong>לא שנא</strong> <small>[אינו שונה],</small> וכיון שעבר על מה שאסרה התורה חייב להביא קרבן חטאת.
 <strong>ור' יהושע</strong> אומר: <strong>התם</strong> <small>[שם</small> בעבודה זרה<small>]</small> — <strong>לא טריד</strong> <small>[אינו טרוד]</small> בעשיית <strong>מצוה,</strong> ולכן כשעבר הריהו חייב חטאת, ואולם <strong>הכא</strong> <small>[כאן]</small> — הריהו <strong>טריד</strong> <small>[טרוד]</small> בעשיית <strong>מצוה,</strong> וכל המתעסק במצוה וטרוד בה, אם שגג ועבר — אינו חייב חטאת.
 גירסה נוספת של אותה המחלוקת <strong>תני</strong> <small>[שנה]</small> <strong>ר' חייא,</strong> שלדעתו <strong>אומר היה ר' מאיר: לא נחלקו ר' אליעזר ור' יהושע על מי שהיו לו שני תינוקות, אחד למול בערב שבת ואחד בשבת, ושכח ומל את של ערב שבת בשבת</strong> — <strong>ש</strong>לדעת הכל <strong>הוא חייב</strong> חטאת.
 <strong>על מה נחלקו</strong> — <strong>על מי שהיו לו</strong> למול <strong>שני תינוקות, אחד למול אחר השבת ואחד בשבת, ושכח ומל של אחר השבת בשבת, שר' אליעזר מחייב חטאת ור' יהושע פוטר.</strong>
 על גירסה אחרונה זו תוהים: <strong>השתא</strong> <small>[עכשיו]</small> שיודעים אנו ש<strong>ר' יהושע סיפא דלא קא עביד</strong> <small>[בסוף,</small> במקרה <small>שאינו עושה]</small> <strong>מצוה</strong> — <strong>פוטר</strong> הוא, <strong>רישא, דקא עביד</strong> <small>[בתחילה, שהוא עושה]</small> <strong>מצוה</strong> — <strong>מחייב</strong> <small>[מתחייב</small> הוא<small>]?!</small>
 <strong>אמרי דבי</strong> <small>[אמרו</small> בני <small>בית</small> מדרשו<small>]</small> של <strong>ר' ינאי: רישא</strong> <small>[התחלת</small> הברייתא<small>]</small> במקרה מיוחד היא, <strong>כגון שקדם</strong> המוהל בטעות <strong>ומל</strong> את התינוק <strong>של</strong> (מילת) <strong>שבת, בערב שבת,</strong> שכיון שכך כבר <strong>לא ניתנה שבת לידחות,</strong> שהרי התינוק שצריך היה למולו בשבת כבר נימול, ואין לו עוד היתר למול בשבת. ואילו במקרה האחר ב<strong>סיפא</strong> <small>[</small>ב<small>סוף]</small> היה זה באופן שעדיין <strong>ניתנה שבת לידחות.</strong>
 על הסבר זה <strong>אמר ליה</strong> <small>[לו]</small> <strong>רב אשי לרב כהנא</strong> בקושיה: <strong>רישא נמי</strong> <small>[בתחילה גם כן]</small> <strong>ניתנה שבת לידחות לגבי</strong> <small>[אצל]</small> <strong>תינוקות דעלמא</strong> <small>[בכלל],</small> שהגיע זמן מילתם בשבת! והשיב לו: אמנם כן הוא, ואולם <strong>להאי גברא מיהא</strong> <small>[לאדם זה לפחות]</small> <strong>לא איתיהיב</strong> <small>[ניתנה]</small> רשות, שהרי עליו לא היתה עוד כל חובה למול ילד בשבת, ואם שגג ועשה זאת — אין אנו אומרים ששגג בשעת טרדת מצוה.
 <big>ג משנה</big> אף שבדרך כלל <strong>קטן נימול לשמנה</strong> ימים, וכאמור: "וביום השמיני ימול בשר ערלתו" (ויקרא יב, ג), מכל מקום לפעמים הוא נימול <strong>לתשעה, ו</strong>לפעמים <strong>לעשרה</strong> ימים, <strong>ולאחד עשר ולשנים עשר, לא פחות ולא יותר.</strong>
 <strong>הא</strong> <small>[הרי]</small> <strong>כיצד?</strong> — <strong>כדרכו</strong> כרגיל נימול <strong>לשמנה.</strong> ואם <strong>נולד לבין השמשות</strong> ואין יודעים באיזה יום נולד — <strong>נימול לתשעה,</strong> שמתוך הספק מאחרים את מילתו, שמא עדיין לא הגיע היום השמיני. ואם הגיע זמן מילתו להיות <strong>בין השמשות של ערב שבת</strong> — אין מלים אותו בשבת, שהרי מילה זו מספק הוא, ואין מילת ספק דוחה את השבת, אלא מלים ביום ראשון ונמצא ש<strong>נימול לעשרה.</strong>
 ואם היה <strong>יום טוב לאחר</strong> אותה <strong>השבת</strong> — אין מלים אותו אף ביום טוב, אלא <strong>נימול לאחד עשר.</strong> ואם היו לאחר השבת <strong>שני ימים של ראש השנה</strong> — נמצא ש<strong>נימול לשנים עשר</strong> יום.
 הלכה אחרת אמרו: <strong>קטן החולה</strong> — <strong>אין מוהלין אותו, עד שיבריא</strong> כל צרכו.
 <big>ד גמרא</big> שנינו במשנה שתינוק חולה אין מלים אותו עד שיחלים כל צרכו. ובענין זה <strong>אמר שמואל:</strong> תינוק שהיה חולה והיה לו חום גבוה ואחר כך <strong>חלצתו חמה</strong> (עזב אותו החום) — <strong>נותנין לו כל שבעה</strong> ימים לאחר מכן <strong>להברותו</strong> (להבריאו).
 בענין זה <strong>איבעיא להו</strong> <small>[נשאלה להם</small> ללומדים<small>]:</small> <strong>מי בעינן</strong> <small>[האם צריכים אנו]</small> בהמתנה נוספת זו לחכות <strong>מעת לעת,</strong> כלומר, שבע יממות שלמות, או די בשבעה ימים בלא להקפיד על חשבון הזמנים המדוייק?
 ומציעים: <strong>תא שמע</strong> <small>[בוא</small> ו<small>שמע]</small> פתרון לדבר ממה <strong>דתני</strong> <small>[ששנה]</small> החכם <strong>לודא: יום הבראתו כיום הולדו. מאי לאו</strong> <small>[האם לא</small> נפרש<small>]:</small> <strong>מה יום הולדו</strong> — <strong>לא בעינן</strong> <small>[אין אנו צריכים]</small> להמתין למולו בדיוק שמונה ימים לרגע הולדו <strong>מעת לעת</strong> — <strong>אף יום הבראתו לא בעינן</strong> <small>[אין אנו צריכים]</small> להמתין <strong>מעת לעת.</strong>
 ודוחים: <strong>לא, עדיף יום הבראתו מיום הולדו,</strong> ש<strong>אילו</strong> מ<strong>יום הולדו</strong> — <strong>לא בעינן</strong> <small>[אין אנו צריכים]</small> להמתין ממש <strong>מעת לעת, ואילו</strong> מ<strong>יום הבראתו</strong> — <strong>בעינן</strong> <small>[צריכים אנו]</small> למנות שבעה ימים שלמים <strong>מעת לעת.</strong>
 <big>ה משנה</big> <strong>אלו הן ציצין</strong> (חתיכות בשר) <strong>המעכבין את המילה</strong> אם לא הסירום. עיקרו של דבר שיש למול <strong>בשר החופה את רוב העטרה,</strong> ותינוק שלא נימול כך — דינו כערל, <strong>ואינו אוכל בתרומה.</strong>
 <strong>ואם</strong> נימול כראוי אלא ש<strong>היה בעל בשר</strong> ונראה כאילו לא נימול כל צרכו — <strong>מתקנו</strong> ומל יותר מן השיעור, <strong>מפני מראית העין,</strong> שלא יראה כערל.
## דף קלז:
 <strong>מל ולא פרע</strong> (גילה) את העור החופה <strong>את המילה</strong> — <strong>כאילו לא מל.</strong>
 <big>א גמרא</big> <strong>אמר ר' אבינא</strong> שכך <strong>אמר ר' ירמיה בר אבא</strong> שכך <strong>אמר רב:</strong> "רוב עטרה" שאמרו, כוונתו: <strong>בשר החופה את רוב גובהה של עטרה,</strong> וגם צריך למול רוב הקיפה.
 <strong>ו</strong>עוד שנינו במשנה ש<strong>אם היה</strong> התינוק <strong>בעל בשר</strong> — מתקנים את מילתו שלא יראה כערל. <strong>אמר שמואל: קטן המסורבל בבשר, רואין אותו, כל זמן שמתקשה</strong> איברו <strong>ו</strong>באותה שעה <strong>נראה מהול</strong> — <strong>אינו צריך למול</strong> אותו שוב, <strong>ואם לאו</strong> <small>[לא],</small> שאף אז נראה כערל — <strong>צריך למול.</strong>
 <strong>במתניתא תנא</strong> <small>[בברייתא שנו],</small> <strong>רבן שמעון בן גמליאל אומר: קטן המסורבל בבשר, רואין אותו, כל זמן שמתקשה ואינו נראה מהול</strong> — <strong>צריך למולו, ואם לאו</strong> <small>[לא]</small> — <strong>אינו צריך למולו.</strong>
 ושואלים: <strong>מאי בינייהו</strong> <small>[מה</small> ההבדל המעשי <small>ביניהם]</small> בין שני הניסוחים? ומשיבים: <strong>איכא בינייהו</strong> <small>[יש ביניהם]</small> הבדל למעשה, אם היה <strong>נראה ו</strong>אולם <strong>אינו נראה</strong> כל הצורך, שלדעת שמואל חייב להיראות מהול, ולדעת רבן שמעון בן גמליאל רק מי שנראה שהוא ערל צריך להימול שנית.
 <big>ב</big> שנינו במשנה שאם <strong>מל ולא פרע</strong> את החופה את המילה — כאילו לא מל. <strong>תנו רבנן</strong> <small>[שנו חכמים]</small> בתוספתא, <strong>המל</strong> את התינוק <strong>אומר: "אשר קדשנו במצותיו וצונו על המילה"</strong> ו<strong>אבי הבן אומר: "אשר קדשנו במצותיו וצונו להכניסו בבריתו של אברהם אבינו"</strong> ו<strong>העומדים</strong> שם <strong>אומרים: "כשם שנכנס לברית, כך יכנס לתורה לחופה ולמעשים טובים".</strong>
 <strong>והמברך אומר</strong> ברכה נוספה זו: <strong>"אשר קידש ידיד מבטן, חוק בשארו</strong> (בבשרו) <strong>שם, וצאצאיו חתם באות ברית קדש. על כן בשכר זאת אל חי חלקנו, צוה להציל ידידות שארינו</strong> (בשרנו) <strong>משחת</strong> (גיהנום) <strong>למען בריתו אשר שם בבשרנו. ברוך אתה ה' כורת הברית".</strong>
 <strong>המל את הגרים אומר: "ברוך אתה ה' אלהינו מלך העולם אשר קדשנו במצותיו וצונו על המילה", והמברך אומר: "אשר קדשנו במצותיו וצונו למול את הגרים ולהטיף מהם דם ברית, שאילמלא דם ברית לא נתקיימו שמים וארץ, שנאמר: 'אם לא בריתי יומם ולילה חקות שמים וארץ לא שמתי'"</strong> (ירמיהו לג, כה), (ומפרשים שאילולי ברית זו, ברית המילה, המתקיימת גם ביום וגם בלילה לא היה קיום לעולם) <strong>ברוך אתה ה' כורת הברית".</strong>
 <strong>המל את העבדים,</strong> שכאשר אדם קונה עבד כנעני הריהו חייב למולו כדי להכניסו באופן חלקי בברית ישראל, ובאותה שעה המל <strong>אומר: "אשר קדשנו במצותיו וציונו על המילה", והמברך אומר: "אשר קדשנו במצותיו וצונו למול את העבדים ולהטיף מהם דם ברית, שאילמלא דם ברית חקות שמים וארץ לא נתקיימו, שנאמר: "אם לא בריתי יומם ולילה חקות שמים וארץ לא שמתי" ברוך אתה ה' כורת הברית".</strong> וכן אומרים בשינוי מסוים מעין ברכות אלה בשעה שמלים עבד כנעני ומכניסים אותו באופן חלקי בברית ישראל.
 
 <big>א משנה</big> <strong>ר' אליעזר אומר: תולין</strong> ומותחים את <strong>המשמרת</strong> שמסננים בה את היין מן השמרים <strong>ביום טוב,</strong> ובשבת אין תולים <strong>ו</strong>אולם <strong>נותנין</strong> יין <strong>ל</strong>משמרת ה<strong>תלויה</strong> מבעוד יום <strong>בשבת. וחכמים אומרים: אין תולין את המשמרת ביום טוב, ואין נותנין</strong> יין לסינון <strong>לתלויה בשבת, אבל נותנין לתלויה ביום טוב.</strong>
 <big>ב גמרא</big> על שיטת ר' אליעזר תוהים: <strong>השתא</strong> <small>[עכשיו,</small> הרי<small>]</small> <strong>ר' אליעזר</strong> סבור כי אף <strong>אוסופי</strong> <small>[להוסיף]</small> על <strong>אהל עראי לא מוספינן</strong> <small>[אין אנו מוסיפים]</small> בשבת, וכי <strong>למיעבד</strong> <small>[לעשות]</small> כך <strong>לכתחלה שרי</strong> <small>[יתיר]?!</small> והרי תליית המשמרת היא כעין יצירת אוהל! 
 ומסבירים את השאלה, <strong>מאי</strong> <small>[מה]</small> <strong>היא</strong> שיטת ר' אליעזר זו — <strong>דתנן</strong> <small>[ש</small>כן <small>שנינו</small> במשנה<small>]:</small> <strong>פקק החלון</strong> שמכסים בו חלונות שבארובת הגג, <strong>ר' אליעזר אומר: בזמן שקשור</strong> לחלון <strong>ותלוי</strong> — <strong>פוקקין בו</strong> בשבת, <strong>ואם לאו</strong> <small>[לא]</small> — <strong>אין פוקקין בו. וחכמים אומרים: בין כך ובין כך,</strong> בין שהוא קשור ולתלוי בחלון ובין לא — <strong>פוקקין בו.</strong>
 <strong>ואמר רבה בר בר חנה</strong> שכך <strong>אמר ר' יוחנן: הכל מודים שאין עושין אהל עראי בתחלה ביום טוב, ואין צריך לומר</strong> שאסור לעשותו <strong>בשבת. לא נחלקו אלא</strong> האם מותר <strong>להוסיף</strong> על אוהל כזה שהוא כבר קיים, <strong>שר' אליעזר אומר: אין מוסיפין</strong> עליו <strong>ביום טוב, ואין צריך לומר</strong> שאין מוסיפים <strong>בשבת,</strong> ולדעתו הנחת פקק וכיסוי על החלון כמוה כהוספה על אוהל. <strong>וחכמים אומרים: מוסיפין בשבת, ואין צריך לומר</strong> שמוסיפים <strong>ביום טוב.</strong> ואם כן, כיצד מתיר ר' אליעזר לתלות את המשמרת ביום טוב?
 ומשיבים: אמנם סבור ר' אליעזר שתליית המשמרת יש בה משום מלאכה, ואולם <strong>ר' אליעזר סבר לה</strong> <small>[סבור הוא]</small> בענין זה <strong>כ</strong>שיטת <strong>ר' יהודה</strong> לענין הכנת מכשירי אוכל ביום טוב. <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>אין</strong> הבדל <strong>בין יום טוב לשבת</strong> לענין איסור עשיית מלאכה <strong>אלא</strong> לענין היתר עשייית <strong>אוכל נפש בלבד,</strong> שמותר לעשות מלאכה ביום טוב כדי להכין אוכל הדרוש ליום טוב, מה שאין כן בשבת. <strong>ר' יהודה מתיר</strong> לעשות ביום טוב <strong>אף מכשירי אוכל נפש,</strong> כגון תיקון כלי עבודה שעל ידם יעשו אוכל לחג. וכמו כן מתיר ר' אליעזר לעשות מלאכה ולתלות את המשמרת כדי להכין יין לצורך יום טוב.
 ושואלים: <strong>אימר דשמעינן ליה</strong> <small>[אמור ששמענו אותו]</small> את <strong>ר' יהודה</strong> שמתיר לעשות ביום טוב מכשירי אוכל נפש דווקא <strong>ב</strong>אותם <strong>מכשירין שאי אפשר לעשותם מערב יום טוב,</strong> ואולם <strong>במכשירין שאפשר לעשותם מערב יום טוב מי</strong> <small>[האם]</small> <strong>שמעת ליה</strong> <small>[אותו]</small> שהתיר?!
 ומשיבים: ההיתר של <strong>ר' אליעזר עדיפא</strong> <small>[עדיף]</small> <strong>מ</strong>זה של <strong>ר' יהודה,</strong> שר' אליעזר אינו מחלק ומתיר כל מכשירי אוכל נפש בכל מקרה, ואף אלו שאפשר היה להכינם מערב יום טוב.
 <big>ג</big> שנינו במשנה ש<strong>חכמים אומרים</strong> שאין תולים את המשמרת אף ביום טוב. <strong>איבעיא להו</strong> <small>[נשאלה להם</small> ללומדים<small>]:</small> אם <strong>תלה</strong> את המשמרת בשוגג <strong>מאי</strong> <small>[מה]</small> דינו? <strong>אמר רב יוסף:</strong> אם <strong>תלה</strong> — <strong>חייב חטאת,</strong> ככל עושה בשבת מלאכה האסורה מן התורה בשוגג.
 <strong>אמר ליה</strong> <small>[לו]</small> <strong>אביי: אלא מעתה,</strong> אם סבור אתה שדבר כעין זה קרוי בנין, ואסור, אם <strong>תלא כוזא בסיכתא הכי נמי דמיחייב</strong> <small>[תלה כד ביתד, כך גם כן שיתחייב]</small> משום עושה אוהל?!
## דף קלח.
 <strong>אלא אמר אביי:</strong> הלכה זו <strong>מדרבנן</strong> <small>[מדברי סופרים]</small> <strong>היא</strong> וגזרו כך כדי <strong>שלא יעשה</strong> בשבת ויום טוב <strong>כדרך שהוא עושה בחול.</strong>
 <strong>מנקיט</strong> <small>[היה מלקט]</small> <strong>אביי</strong> את <strong>חומרי מתניתא</strong> <small>[כללי הברייתות]</small> בענין עשיית אהל <strong>בשבת, ותני</strong> <small>[והיה שונה]:</small> <strong>הגוד</strong> (כעין נאד גדול), <strong>והמשמרת</strong> של יין, <strong>כילה</strong> שעל גבי מטה, <strong>וכסא גלין</strong> (כסא מתקפל שכיסויו נפרד מרגליו) <strong>לא יעשה</strong> (ירכיב אותם) משום איסור יצירת אוהל עראי. <strong>ואם עשה</strong> כן בשוגג — <strong>פטור</strong> מדין תורה ואינו חייב להביא חטאת, <strong>אבל אסור</strong> מדברי חכמים. <strong>אהלי קבע</strong> — <strong>לא יעשה, ואם עשה</strong> — <strong>חייב חטאת,</strong> משום בונה. <strong>אבל מטה וכסא טרסקל</strong> (כסא מתקפל שכיסויו צמוד לרגליו), <strong>ואסלא</strong> של בית הכסא שהיא מתקפלת <strong>מותר לנטותן</strong> (לפרשם) <strong>לכתחילה,</strong> כיון שהם מוכנים מבעוד יום.
 <big>א</big> שנינו במשנה ש<strong>אין נותנין</strong> יין לסינון אף <strong>ל</strong>משמרת ה<strong>תלויה</strong> מכבר <strong>בשבת. איבעיא להו</strong> <small>[נשאלה להם</small> ללומדים<small>]:</small> אם <strong>שימר</strong> נתן את היין לסינון בשוגג <strong>מאי</strong> <small>[מה]</small> דינו? <strong>אמר רב כהנא:</strong> אם <strong>שימר</strong> — <strong>חייב</strong> קרבן <strong>חטאת.</strong>
 <strong>מתקיף לה</strong> <small>[מקשה על כך]</small> <strong>רב ששת: מי איכא מידי דרבנן מחייבי</strong> <small>[האם יש דבר שחכמים מחייבים]</small> על עשייתו קרבן <strong>חטאת, ו</strong>אילו <strong>ר' אליעזר שרי</strong> <small>[מתיר]</small> את עשייתו <strong>לכתחילה?!</strong> שאין אנו מוצאים חילוקי דעות קיצוניים כל כך במשנה אחת!
 <strong>מתקיף לה</strong> <small>[מקשה עליה]</small> על קושיה זו <strong>רב יוסף: אלמה</strong> <small>[מדוע]</small> <strong>לא?</strong> ו<strong>הרי</strong> יש מחלוקת כעין זו בענין הוצאת תכשיט הקרוי <strong>עיר של זהב</strong> מרשות אחת לרשות אחרת על ידי אשה בשבת, ש<strong>ר' מאיר מחייב חטאת</strong> את המוציאה, <strong>ור' אליעזר שרי</strong> <small>[מתיר]</small> להוציאו אף מ<strong>לכתחילה.</strong>
 <strong>מאי</strong> <small>[מה]</small> <strong>היא</strong> מחלוקת זו — <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>לא תצא אשה</strong> בשבת בתכשיט הקרוי <strong>עיר של זהב, ואם יצאה</strong> — <strong>חייבת חטאת,</strong> אלו <strong>דברי ר' מאיר. וחכמים אומרים:</strong> מלכתחילה <strong>לא תצא, ו</strong>אולם <strong>אם יצאה</strong> — <strong>פטורה</strong> מחטאת. <strong>ר' אליעזר אומר: יוצאה</strong> (יוצאת) <strong>אשה בעיר של זהב</strong> אף מ<strong>לכתחילה.</strong> הרי שמצאנו חילוקי דעות בין חכם המחייב מן התורה ואחר המתיר לחלוטין!
 <strong>אמר ליה</strong> <small>[לו]</small> <strong>אביי</strong> לרב יוסף: <strong>מי סברת</strong> <small>[האם סבור אתה]</small> כי <strong>ר' אליעזר</strong> על <strong>ר' מאיר קאי</strong> <small>[עומד,</small> מתייחס<small>],</small> שר' מאיר <strong>אמר</strong> שהיא <strong>חייבת חטאת?</strong> לא כי, אלא <strong>אדרבנן קאי, דאמרי</strong> <small>[לדברי חכמים</small> הוא <small>עומד,</small> מתייחס, <small>ש</small>הם <small>אומרים]</small> <strong>פטור אבל אסור, ואמר להו איהו</strong> <small>[להם הוא]</small> שלדעתו <strong>מותר לכתחילה.</strong> אבל אם לא היתה דעה ממוצעת לא היתה אפשרית מחלוקת כזו מקצה לקצה.
 ולמעשה שואלים על ההלכה: "משמר" זה <strong>משום מאי</strong> <small>[מה],</small> איזה אב מלאכה <strong>מתרינן ביה</strong> <small>[מתרים אנו בו]?</small> <strong>רבה אמר: משום</strong> מלאכת <strong>בורר,</strong> שהרי הוא מברר את היין מן השמרים. <strong>ר' זירא אמר: משום</strong> מלאכת <strong>מרקד</strong> (מסנן קמח בנפה), שאף היא סוג מסויים של ברירה.
 <strong>אמר רבה: כוותי דידי מסתברא</strong> <small>[כשיטתי שלי מסתבר],</small> שכן <strong>מה דרכו של בורר</strong> — שהוא <strong>נוטל</strong> את ה<strong>אוכל ומניח את הפסולת, אף הכא נמי</strong> <small>[כאן</small> ביין <small>גם כן]</small> <strong>נוטל את האוכל ומניח את הפסולת.</strong>
 <strong>אמר ר' זירא: כוותי דידי מסתברא</strong> <small>[כשיטתי שלי מסתבר]</small> שאין כאן ברירה סתם, אלא סוג מסויים של ברירה: <strong>מה דרכו של מרקד</strong> שלבסוף ה<strong>פסולת</strong> נשארת <strong>מלמעלה</strong> בנפה <strong>ואוכל מלמטה, אף הכא נמי</strong> <small>[כאן</small> ביין <small>גם כן]</small> ה<strong>פסולת</strong> נשארת <strong>מלמעלה ואוכל</strong> (כלומר, יין) <strong>מלמטה.</strong>
 <big>ב</big> <strong>תני</strong> <small>[שנה]</small> <strong>רמי בר יחזקאל: טלית כפולה לא יעשה</strong> אדם בשבת, שאסור לאדם לשטוח טלית על חבל ולנטותה לצדדים שתהווה כעין כילה לשכב מתחתיה (גאונים, רי"ף), <strong>ואם עשה</strong> כן — <strong>פטור</strong> מדין תורה ואינו חייב חטאת, <strong>אבל אסור</strong> מדברי חכמים. ואם <strong>היה כרוך עליה חוט או משיחה</strong> והיתה הטלית מונחת על החבל כשהיא מכווצת <strong>מותר לנטותה</strong> ולפרשה <strong>לכתחילה.</strong>
 ובענין דומה במקצת <strong>בעא מיניה</strong> <small>[שאל ממנו]</small> <strong>רב כהנא מרב: כילה מהו</strong> דינה, האם מותר לנטותה בשבת? <strong>אמר ליה</strong> <small>[לו]:</small> <strong>אף מטה אסורה.</strong> ושאל: <strong>מטה מהו? אמר ליה</strong> <small>[לו]:</small> <strong>אף כילה מותרת.</strong> וחזר ושאל: <strong>כילה ומטה מהו? אמר ליה</strong> <small>[לו]:</small> <strong>כילה אסורה ומטה מותרת.</strong>
 ומעירים: <strong>ולא קשיא</strong> <small>[ואינו קשה]</small> שבאמת אין התשובות סותרות זו את זו. אלא, <strong>הא דקאמר</strong> <small>[זה שאמר]</small> <strong>אף מטה אסורה</strong> — הרי הוא <strong>כדקרמנאי</strong> (כעין המטות המתקפלות שעושים בני אותו מקום), שפרישתה הריהי יצירת אהל. <strong>הא דקאמר ליה</strong> <small>[זה שאמר לו]</small> <strong>אף כילה מותרת</strong> — הרי זה באופן שהסביר <strong>רמי בר יחזקאל,</strong> שהיה כרוך עליה חוט מבעוד יום. ומה שאמר <strong>כילה אסורה ומטה מותרת</strong> — הרי הוא <strong>כדדידן</strong> <small>[כמו שלנו],</small> שהמטה אין בה קיפול ולא שייכת בה בניה, ובכילה יש מעין יצירת אוהל.
 <strong>אמר רב יוסף: חזינא להו לכילי דבי</strong> <small>[ראיתי אותן את הכילות של בית]</small> <strong>רב הונא דמאורתא נגידו ומצפרא חביטא רמיא</strong> <small>[שמהערב היו פרושות ובבוקר היו מושלכות ומוטלות],</small> הרי שמותר לפרקן ואף לפורשן בשבת.
 <strong>אמר רב משום</strong> (בשם) <strong>ר' חייא: וילון מותר לנטותו ומותר לפורקו</strong> בשבת, שמכיון שאין בו גג אין בו איסור עשיית אוהל.
 <strong>ואמר שמואל משום ר' חייא</strong>
## דף קלח:
 <strong>כילת חתנים</strong> שאין לה גג מלמעלה אלא כולה משופעת <strong>מותר לנטותה ומותר לפורקה</strong> בשבת.
 <strong>אמר רב ששת בריה</strong> <small>בנו</small> של <strong>רב אידי: לא אמרן</strong> <small>[אמרנו]</small> כך <strong>אלא</strong> כ<strong>שאין בגגה</strong> רוחב <strong>טפח, אבל</strong> אם <strong>יש בגגה טפח</strong> — <strong>אסורה.</strong> ועוד: <strong>וכי</strong> <small>[וכאשר]</small> <strong>אין בגגה טפח נמי</strong> <small>[גם כן]</small> <strong>לא אמרן</strong> <small>[אמרנו]</small> שמותר <strong>אלא שאין בפחות משלשה</strong> טפחים <strong>סמוך לגגה</strong> רוחב <strong>טפח, אבל</strong> אם <strong>יש בפחות משלשה</strong> טפחים <strong>סמוך לגגה</strong> רוחב <strong>טפח</strong> — <strong>אסור. ו</strong>כן <strong>לא אמרן</strong> <small>[אמרנו]</small> היתר זה <strong>אלא</strong> כ<strong>שאין בשיפועה</strong> רוחב <strong>טפח, אבל</strong> אם <strong>יש בשיפועה</strong> רוחב <strong>טפח</strong> — אסור, לפי הכלל ש<strong>שפועי אהלים כאהלים דמו</strong> <small>[נחשבים].</small> <strong>ולא אמרן</strong> <small>[אמרנו]</small> שכילה זו מותרת <strong>אלא</strong> כש<strong>לא נחית מפוריא</strong> <small>[יורד</small> חלק מן הכילה למטה <small>מן המטה]</small> <strong>טפח, אבל</strong> אם <strong>נחית מפוריא</strong> <small>[יורד מן המטה]</small> <strong>טפח</strong> — <strong>אסור,</strong> שהמיטה עצמה נעשית כגג והיריעה כקיר.
 <big>א</big> <strong>ו</strong>עוד <strong>אמר רב ששת בריה</strong> <small>[בנו]</small> של <strong>רב אידי: האי סיאנא שרי</strong> <small>[כובע זה של לבד מותר]</small> לחובשו בשבת, אף שיש לו שוליים רחבים ודומה כמין אוהל. ומקשים, <strong>והאיתמר</strong> <small>[והרי נאמר]</small> במקום אחר: <strong>סיאנא אסור</strong> ללובשו בשבת! ומשיבים: <strong>לא קשיא</strong> <small>[אין</small> הדבר <small>קשה]:</small> <strong>הא</strong> <small>[זה]</small> ששנינו שאסור ללובשו הרי זה באופן <strong>דאית ביה</strong> <small>[שיש בו,</small> בשוליו<small>]</small> <strong>טפח</strong> ודומה יותר לאוהל, <strong>הא</strong> <small>[זה]</small> שאמר רב ששת שמותר ללובשו הרי זה באופן <strong>דלית ביה</strong> <small>[שאין בו]</small> <strong>טפח.</strong>
 ותוהים: <strong>אלא מעתה,</strong> אם <strong>שרביב בגלימא</strong> <small>[שירבב את הגלימה</small> שלו<small>]</small> <strong>טפח</strong> מחוץ לראשו <strong>הכי נמי דמיחייב</strong> <small>[כך גם כן</small> תאמר <small>ש</small>הוא <small>חייב]</small> משום עושה אוהל? <strong>אלא לא קשיא</strong> <small>[אין</small> הדבר <small>קשה],</small> ויש לדחות את מה שאמרנו ולומר כי לא משום עשיית אוהל נאסר הדבר, כי אם מחשש שמא תפריח הרוח את הכובע מראשו ויבוא לטלטלו בידו. ונבין את הדעות השונות כך: <strong>הא</strong> <small>[זה]</small> שאמר רב ששת שמותר ללובשו הרי זה באופן <strong>דמיהדק</strong> <small>[ש</small>הוא <small>מהודק]</small> בראשו, <strong>הא</strong> <small>[זה]</small> ששנינו שאסור ללובשו הרי זה באופן <strong>דלא מיהדק</strong> <small>[שאינו מהודק].</small>
 <strong>שלח ליה</strong> <small>[לו]</small> <strong>רמי בר יחזקאל לרב הונא: אימא לן איזי הנך מילי מעלייתא</strong> <small>[אמור לנו אותם דברים מעולים]</small> ש<strong>אמרת לן משמיה</strong> <small>[לנו משמו]</small> של <strong>רב, תרתי</strong> <small>[שתים]</small> <strong>ב</strong>ענין <strong>שבת וחדא ב</strong>ענין <strong>תורה.</strong>
 <strong>שלח ליה</strong> <small>[לו]</small> רב הונא בתשובה: <strong>הא דתניא</strong> <small>[זה ששנינו</small> בברייתא<small>]</small> ה<strong>גוד</strong> (כעין נאד גדול) <strong>בכיסנא</strong> <small>[ברצועותיו]</small> <strong>מותר לנטותה בשבת. אמר רב: לא שנו</strong> שמותר <strong>אלא ב</strong>שעושים זאת <strong>שני בני אדם</strong> ביחד, שאינם מותחים אותו כעין אוהל אלא מניחים אותו בלא לנטותו, <strong>אבל באדם אחד</strong> — <strong>אסור,</strong> שיש לחשוש שמא תוך כדי הנחה יעשהו כעין אוהל.
 <strong>אמר אביי: וכילה אפילו בעשרה בני אדם אסור</strong> לפורסה בשבת. וטעם הדבר — שכן <strong>אי אפשר דלא מימתחא פורתא</strong> <small>[שלא תמתח מעט]</small> ותיעשה כאוהל במשך זמן מסוים.
 <strong>אידך</strong> <small>[</small>ההלכה ה<small>אחרת</small> בענין שבת <strong>מאי</strong> <small>[מה]</small> <strong>היא — דתניא</strong> <small>[ש</small>כן <small>שנינו</small> בברייתא<small>]:</small> <strong>כירה שנשמטה אחת מירכותיה</strong> (רגליה) — <strong>מותר לטלטלה</strong> בשבת, משום שיש לה עדיין דין כלי המותר בטלטול לצורך מקומו. אבל אם נשמטו <strong>שתים</strong> — <strong>אסור,</strong> שנעשתה כשבר כלי. <strong>רב אמר: אפילו</strong> כאשר נשמטה רק <strong>חד</strong> <small>[אחת]</small> <strong>נמי</strong> <small>[גם כן]</small> <strong>אסור</strong> לטלטלה, <strong>גזירה שמא יתקע</strong> וישים בחזקה את הרגל שנשמטה במקומה, ויתחייב משום מתקן כלי.
 ובענין <strong>תורה</strong> — הוא ש<strong>אמר רב: עתידה תורה שתשתכח מישראל,</strong> וכפי <strong>שנאמר</strong> בסוף הקללות שבתוכחה: <strong>"והפלא ה' את מכתך</strong> ואת מכות זרעך מכות גדולות ונאמנות וחליים רעים ונאמנים" (דברים כח, נט), <strong>ולשון הפלאה זו</strong> שנאמרה בכתוב כתוספת על הענשים המפורשים <strong>איני יודע מהו.</strong> ואולם <strong>כשהוא אומר: "לכן הנני יוסף להפליא את העם הזה הפלא ופלא</strong> ואבדה חכמת חכמיו ובינת נבוניו תסתתר<strong>"</strong> (ישעיהו כט, יד) <strong>הוי אומר: הפלאה זו</strong> הרי היא שכחת ה<strong>תורה.</strong>
 <big>ב</big> <strong>תנו רבנן</strong> <small>[שנו חכמים]</small> מעין זה בתוספתא: <strong>כשנכנסו רבותינו לכרם ביבנה אמרו: עתידה תורה שתשתכח מישראל,</strong> וכפי <strong>שנאמר: "הנה ימים באים נאם ה' אלהים והשלחתי רעב בארץ לא רעב ללחם ולא צמא למים כי אם לשמע את דברי ה'"</strong>(עמוס ח, יא), <strong>וכתיב</strong> <small>[ונאמר]:</small> <strong>"ונעו מים עד ים ומצפון ועד מזרח ישוטטו לבקש את דבר ה' ולא ימצאו"</strong> (עמוס ח, יב).
 "דבר ה'" יש לו משמעויות רבות: <strong>"דבר ה'"</strong>— <strong>זו הלכה, "דבר ה'"</strong>— <strong>זה הקץ, "דבר ה'"</strong>— <strong>זו נבואה,</strong> שכל אלה יאבדו מישראל.
 <strong>ומאי</strong> <small>[ומה</small> הוא<small>]</small> <strong>"ישוטטו לבקש את דבר ה'"? אמרו: עתידה אשה שתטול ככר</strong> לחם <strong>של תרומה ותחזור</strong> (תסתובב) <strong>בבתי כנסיות ובבתי מדרשות לידע אם טמאה היא ואם טהורה היא, ואין מבין.</strong>
 ושואלים: כיצד ייתכן שלא ידעו לענות על שאלה פשוטה כזו <strong>אם טהורה היא ואם טמאה היא</strong> ש<strong>בהדיא כתיב ביה</strong> <small>[במפורש</small> ובמישרין <small>כתוב בה]:</small> <strong>"מכל האכל אשר יאכל</strong> אשר יבוא עליו מים יטמא וכל משקה אשר ישתה בכל כלי יטמא<strong>"</strong> (ויקרא יא, לד) ואין ספק בדבר טומאת לחם! <strong>אלא</strong> מבארים: שתרצה האשה <strong>לידע אם</strong> בדרגות הטומאה <strong>ראשונה היא</strong> לטומאה <strong>ואם שניה היא, ואין מבין.</strong>
 ותוהים: <strong>הא נמי מתניתין</strong> <small>[זו גם כן משנה]</small> מפורשת <strong>היא,</strong> וכיצד ייתכן שלא ידעו משנה מפורשת? <strong>כדתנן</strong> <small>[כפי ששנינו</small> במשנה<small>]:</small> <strong>השרץ</strong> המת <strong>שנמצא ב</strong>אויר ה<strong>תנור</strong> — <strong>הפת שבתוכו, שניה</strong> לטומאה, <strong>שהתנור</strong> נטמא מחמת השרץ (שהוא אב הטומאה) ונעשה <strong>תחילה</strong> (ראשון לטומאה) והפת שניה.
 ואומרים: <strong>מסתפקא להו הא</strong> <small>[מסופק להם</small> כעין <small>זה]</small> ש<strong>אמר ליה</strong> <small>[לו]</small> <strong>רב אדא בר אהבה לרבא: ליחזייה האי תנורא כמאן דמלי</strong> <small>[שיראו את התנור</small> הזה <small>כמי שמלא]</small> <strong>טומאה ותיהוי</strong> <small>[ותהא]</small> ה<strong>פת ראשונה</strong> לטומאה, שכן אין צורך שיגע השרץ בפת, אלא כל מאכל הנמצא באוירו (חללו) של כלי חרס שיש בו שרץ מת — נטמא באופן ישיר מן השרץ!
 <strong>אמר ליה</strong> <small>[לו]:</small> <strong>לא אמרינן ליחזייה האי תנורא כמאן דמלי</strong> <small>[אין אנו אומרים שיראו את התנור כמי שמלא]</small> ב<strong>טומאה. יכול יהו כל הכלים מיטמאין באויר כלי חרס</strong> שיש בתוכו שרץ, <strong>תלמוד לומר:</strong> "וכל כלי חרש אשר יפול מהם אל תוכו <strong>כל אשר בתוכו יטמא</strong> ואותו תשבורו. <strong>מכל האכל אשר יאכל</strong> וגו'" (ויקרא יא, לג–לד). ומסמיכות הכתובים אנו למדים: <strong>אוכלין מטמאין באויר כלי חרס, ואין כלים מטמאין באויר כלי חרס.</strong> הרי שאין חלל התנור נחשב כמלא טומאת השרץ, שאלמלא כן היו אף הכלים טמאים.
 <strong>תניא</strong> <small>[שנויה</small> ברייתא<small>]</small> אחרת, <strong>ר' שמעון בן יוחי אומר: חס ושלום שתשתכח תורה מישראל, שנאמר: "</strong>וענתה השירה הזאת לפניו לעד <strong>כי לא תשכח מפי זרעו"</strong> (דברים לא, כא), <strong>אלא מה אני מקיים "ישוטטו לבקש את דבר ה' ולא ימצאו"</strong> — <strong>שלא ימצאו</strong>
## דף קלט.
 <strong>הלכה ברורה ומשנה ברורה במקום אחד,</strong> אלא יהיו חלוקי דעות בין החכמים.
 <big>א</big> <strong>תניא</strong> <small>[שנוייה</small> ברייתא<small>],</small> <strong>ר' יוסי בן אלישע אומר: אם ראית דור שצרות רבות באות עליו</strong> — <strong>צא ובדוק בדייני ישראל</strong> שמא חטאיהם גרמו. <strong>שכל פורענות שבאה לעולם לא באה אלא בשביל דייני ישראל</strong> שקלקלו, וכפי <strong>שנאמר: "שמעו נא זאת ראשי בית יעקב וקציני בית ישראל המתעבים משפט ואת כל הישרה יעקשו. בנה ציון בדמים וירושלם בעולה. ראשיה בשחד ישפטו וכהניה במחיר יורו ונביאיה בכסף יקסמו ועל ה' ישענו</strong> לאמר הלא ה' בקרבנו לא תבוא עלינו רעה<strong>"</strong> (מיכה ג, ט-יא).
 ומעירים: <strong>רשעים הן, אלא שתלו בטחונם במי שאמר והיה העולם,</strong> בקדוש ברוך הוא. <strong>לפיכך,</strong> בשל חטאיה <strong>מביא הקדוש ברוך הוא עליהן שלש פורעניות כנגד שלש עבירות שבידם,</strong> וכפי <strong>שנאמר</strong> בהמשך הדברים: <strong>"לכן בגללכם ציון שדה תחרש וירושלם עיין תהיה והר הבית לבמות יער"</strong> (מיכה ג, יב).
 <strong>ואין הקדוש ברוך הוא משרה שכינתו על ישראל עד שיכלו שופטים ושוטרים רעים מישראל, שנאמר: "ואשיבה ידי עליך ואצרף כבר סיגיך ואסירה כל בדיליך. ואשיבה שפטיך כבראשונה ויעציך כבתחלה</strong> אחרי כן יקרא לך עיר הצדק קריה נאמנה" (ישעיה א, כה-כו).
 <strong>אמר עולא: אין ירושלים נפדה אלא בצדקה,</strong> וכפי <strong>שנאמר: "ציון במשפט תפדה ושביה בצדקה"</strong> (ישעיה א, כז).
 <big>ב</big> <strong>אמר רב פפא: אי בטלי יהירי</strong> <small>[אם יתבטלו היהירים,</small> הגאוותנים<small>]</small> — <strong>בטלי אמגושי</strong> <small>[יבטלו האמגושים,</small> כהני האש הפרסיים<small>].</small> <strong>אי בטלי דייני</strong> <small>[אם יתבטלו הדיינים]</small> של שקר — <strong>בטלי גזירפטי</strong> <small>[יתבטלו שוטרי המלך</small> ונוגשיו<small>].</small>
 ומסביר: <strong>אי בטלי יהירי</strong> <small>[אם יתבטלו היהירים,</small> הגאוותנים<small>]</small> — <strong>בטלי אמגושי</strong> <small>[יבטלו האמגושים]</small> — <strong>דכתיב</strong> <small>[ש</small>כן <small>נאמר]:</small> <strong>"ואצרוף כבר סגיך</strong> ואסירה כל בדיליך<strong>",</strong> שכאשר יצאו אלה שהם סיגים (מתגדלים ומתייהרים), יבטלו גם כהני האש המובדלים מיראת השם.
 ומה שאמר <strong>אי בטלי דייני</strong> <small>[אם יתבטלו הדיינים]</small> של שקר <strong>בטלי גזירפטי</strong> <small>[יתבטלו שוטרי המלך</small> ונוגשיו<small>]</small> — <strong>דכתיב</strong> <small>[ש</small>כן <small>נאמר]:</small> <strong>"הסיר ה' משפטיך פנה אויבך"</strong> (צפניה ג, טו).
 <strong>אמר ר' מלאי משום</strong> (בשם) <strong>ר' אלעזר בר' שמעון: מאי דכתיב</strong> <small>[מהו שנאמר]</small> <strong>"שבר ה' מטה רשעים שבט משלים"</strong> (ישעיה יד ה), ומסבירים: <strong>"שבר ה' מטה רשעים"</strong> — <strong>אלו הדיינין שנעשו מקל לחזניהם</strong> (שמשיהם), שהשמשים מתעללים בשאר אנשים והדיינים משמשים להם כעזר וכתמיכה. <strong>"שבט משלים"</strong> — <strong>אלו תלמידי חכמים שבמשפחות הדיינין,</strong> שמתוך שהם תלמידי חכמים הם מסייעים לקרוביהם הדיינים להעלים את מומיהם. <strong>מר זוטרא אמר: אלו תלמידי חכמים שמלמדים הלכות ציבור לדייני בור.</strong> כלומר, שמלמדים מעט תורה ודרך התנהגות לדיינים בורים, ועל ידי כך אין אנשים יודעים עד כמה בורים הם, ומשאירים אותם במשרתם.
 <strong>אמר ר' אליעזר בן מלאי משום ריש לקיש: מאי דכתיב</strong> <small>[מהו שנאמר]</small> <strong>"כי כפיכם נגאלו בדם ואצבעותיכם בעון, שפתותיכם דברו שקר לשונכם עולה תהגה"</strong> (ישעיה נט, ג).
 ומבאר: <strong>"כי כפיכם נגאלו בדם"</strong> — <strong>אלו הדיינין</strong> הנוטלים שוחד בידם. <strong>"ואצבעותיכם בעון"</strong> — <strong>אלו סופרי הדיינין</strong> הכותבים שקר באצבעותיהם. <strong>"שפתותיכם דברו שקר"</strong> — <strong>אלו עורכי הדיינין. "לשונכם עולה תהגה"</strong> — <strong>אלו בעלי</strong> ה<strong>דינין</strong> עצמם. 
 <strong>ואמר ר' מלאי משום ר' יצחק מגדלאה: מיום שפירש</strong> (נפרד) <strong>יוסף מאחיו לא טעם טעם יין, דכתיב</strong> <small>[ש</small>כן <small>נאמר]:</small> <strong>"</strong>תהיין לראש יוסף <strong>ולקדקד נזיר אחיו"</strong> (בראשית מט, כו), שלשון הכתוב מרמז על שנהג יוסף בנזירות ולא שתה יין.
 <strong>ר' יוסי בר' חנינא אמר: אף הן,</strong> האחים, <strong>לא טעמו טעם יין</strong> מתוך חרטה, <strong>דכתיב</strong> <small>[ש</small>כן <small>נאמר]:</small> <strong>"וישתו וישכרו עמו"</strong> (בראשית מג, לד), ו<strong>מכלל</strong> זה אתה למד ש<strong>עד האידנא</strong> <small>[עכשיו]</small> <strong>לא הוה</strong> <small>[היתה]</small> <strong>שיכרות,</strong> אלא נמנעו משתיה. <strong>ואידך</strong> <small>[והאחר,</small> ר' מלאי<small>]</small> סבור כי אמנם <strong>שיכרות הוא</strong> ש<strong>לא הוה</strong> <small>[היתה],</small> ואולם <strong>שתיה מיהא הוה</strong> <small>[לפחות היתה].</small>
 <strong>ו</strong>עוד <strong>אמר ר' מלאי:</strong> נאמר "ויחר אף ה' במשה ויאמר הלא אהרן אחיך הלוי ידעתי כי דבר ידבר הוא וגם הנה הוא יוצא לקראתך וראך ושמח בלבו <small>(שמות ד, יד)</small>, ודרשו: <strong>בשכר "וראך ושמח בלבו",</strong> שלא קינא אהרן בגדולת אחיו, <strong>זכה</strong> להיות כהן ו<strong>לחשן המשפט על לבו.</strong>
 <big>ג</big> וחוזרים עתה להלכה בדיני כילה. <strong>שלחו ליה</strong> <small>[לו]</small> <strong>בני</strong> העיירה <strong>בשכר ללוי: כילה מהו</strong> דינה לענין לפרסה בשבת? וכן: <strong>כשותא בכרמא</strong> <small>[כשות בכרם]</small> <strong>מהו</strong> דינה, האם יש בה משום כלאיים? אדם ש<strong>מת ביום טוב מהו</strong> הדין בכגון זה, כיצד נטפל בו?
 <strong>אדאזיל נח נפשיה</strong> <small>[עד שהלך נחה נפשו,</small> נפטר<small>]</small> <strong>לוי. אמר שמואל לרב מנשיא: אי חכימת</strong> <small>[אם חכם אתה]</small> ויודע לענות, <strong>שלח להו</strong> <small>[להם]</small> בתשובה לשאלותיהם: <strong>כילה</strong> — <strong>חזרנו על כל צידי כילה ולא מצינו לה צד היתר.</strong>
 ושואלים: <strong>ולישלח להו</strong> <small>[שישלח להם]</small> שיש היתר כדברי <strong>רמי בר יחזקאל!</strong> ומשיבים: לא רצה לגלות להם היתר זה <strong>לפי שאינן בני תורה</strong> ולא יבחינו בין אופן מותר ואסור.
 ובענין <strong>כשותא בכרמא</strong> — הרי זה <strong>עירבובא</strong> <small>[כשות בכרם כלאיים].</small> ושואלים: <strong>ולישלח להו</strong> <small>[ושישלח להם]</small> <strong>כ</strong>דברי <strong>ר' טרפון? דתניא</strong> <small>[ש</small>כן <small>שנינו]</small> בתוספתא: <strong>כישות, ר' טרפון אומר: אין</strong> הם <strong>כלאים בכרם. וחכמים אומרים:</strong> כישות <strong>הם כלאים בכרם. וקיימא לן</strong> <small>[מוחזק בידינו]:</small> <strong>כל המיקל</strong> בדיני כלאיים <strong>בארץ,</strong> אפילו אין הלכה כמותו באותה הלכה, הרי <strong>הלכה כמותו בחוץ לארץ,</strong> שדין כלאיים שם מדברי סופרים בלבד! ומסבירים: לא גילה להם את ההיתר <strong>לפי שאינן בני תורה.</strong>
 ובענין זה של כישות בכרם מספרים שהיה <strong>מכריז רב</strong> ואומר: <strong>האי מאן דבעי למיזרע כשותא בכרמא</strong> <small>[מי שרוצה לזרוע כשות בכרם]</small> — <strong>ליזרע</strong> <small>[שיזרע].</small> <strong>רב עמרם חסידא</strong> <small>[החסיד]</small> היה <strong>מנגיד עילויה</strong> <small>[מלקה על כך],</small> על מי שזרע כשות בכרם.
 ומסופר: <strong>רב משרשיא יהיב ליה</strong> <small>[נתן לו]</small> <strong>פרוטה לתינוק גוי וזרע ליה</strong> <small>[ו</small>היה <small>זורע לו]</small> ושואלים: <strong>וליתן ליה</strong> <small>[ושיתן אותה</small> את הפרוטה<small>]</small> <strong>לתינוק ישראל,</strong> שהרי אף הוא אינו מחוייב במצוות! ומשיבים : <strong>אתי למיסרך</strong> <small>[יבוא להימשך</small> בדבר<small>]</small> ויעשה כן גם כשיגדל. ושואלים: <strong>וליתן ליה</strong> <small>[ושיתן אותה</small> את הפרוטה<small>]</small> <strong>לגדול גוי!</strong> ומשיבים: <strong>אתי לאיחלופי</strong> <small>[יבוא להחליפו]</small> <strong>בישראל.</strong>
 ולגבי <strong>מת שלח להו</strong> <small>[להם]</small> תשובה: <strong>מת לא יתעסקו ביה</strong> <small>[בו]</small> <strong>לא יהודאין</strong> <small>[יהודים]</small> <strong>ולא ארמאין</strong> <small>[נכרים]</small> <strong>לא ביום טוב ראשון ולא ביום טוב שני.</strong>
 ושואלים: <strong>איני</strong> <small>[וכי כן הוא]</small> <strong>והאמר</strong> <small>[והרי אמר]</small> <strong>ר' יהודה בר שילת</strong> שכך <strong>אמר ר' אסי: עובדא הוה בבי כנישתא</strong> <small>[מעשה היה בבית הכנסת]</small> של היישוב <strong>מעון ביום טוב הסמוך לשבת</strong> שמת אדם אחד,
## דף קלט:
 <strong>ולא ידענא אי</strong> <small>[ואיני יודע אם]</small> חל היום טוב <strong>מלפניה אי</strong> <small>[אם]</small> <strong>מלאחריה,</strong> כלומר, ביום הששי או ביום הראשון, <strong>ואתו לקמיה</strong> <small>[ובאו לפני]</small> <strong>ר' יוחנן ואמר להו</strong> <small>[להם]:</small> <strong>יתעסקו ביה</strong> <small>[בו]</small> <strong>עממין</strong> (גויים).
 <strong>ו</strong>כן <strong>אמר רבא: מת ביום טוב ראשון — יתעסקו בו עממין</strong> ואם מת <strong>ביום טוב שני</strong> שתקנו חכמים לגלויות — <strong>יתעסקו בו ישראל, ואפילו ביום טוב שני של ראש השנה. מה שאין כן בביצה,</strong> שלגבי ביצה שנולדה ביום טוב מחשיבים את שני ימי ראש השנה כיום ארוך אחד, ואין מחלקים ביניהם, אבל משום כבוד המת הקילו בעניינו בשני. ואם כן, מדוע לא התיר רב מנשיא לבני בשכר לטפל במת ביום טוב? ומשיבים: <strong>לפי שאינן בני תורה.</strong>
 <big>א</big> <strong>אמר רב אבין בר רב הונא</strong> שכך <strong>אמר רב חמא בר גוריא: מתעטף אדם בכילה ובכסכסיה</strong> <small>[רצועותיה]</small> <strong>ויוצא</strong> כשהוא עטוף בה <strong>לרשות הרבים בשבת, ואינו חושש</strong> משום נשיאת משא.
 ושואלים: <strong>מאי שנא</strong> <small>[במה שונה]</small> הדבר ממה שאמר <strong>רב הונא,</strong> ש<strong>אמר רב הונא</strong> שכך <strong>אמר רב: היוצא</strong> בשוגג לרשות הרבים <strong>בטלית שאינה מצויצת כהילכתה בשבת,</strong> וכגון שציצית אחת חסרה בה — <strong>חייב</strong> קרבן <strong>חטאת,</strong> משום ששאר הציציות אינן מגוף הטלית, וכיון שאינן משמשות באותו זמן מצוה הרי הן כמשאוי שאסור להוציאו! ומשיבים: יש להבדיל ולומר כי <strong>ציצית לגבי טלית</strong> — <strong>חשיבי, ולא בטלי</strong> <small>[חשובות ואינן בטלות]</small> ונחשבות כחפץ לעצמו ולכן אסור להוציאן. <strong>הני לא חשיבי, ובטלי</strong> <small>[אלה</small> רצועות הכילה <small>אינן חשובות ובטלות].</small>
 <big>ב</big> <strong>אמר רבה בר רב הונא:</strong> לדעת חכמים האוסרים לתלות את המשמרת ביום טוב, עדיין יכול שיהא <strong>מערים אדם על</strong> איסור <strong>תליית המשמרת</strong> ביום טוב, בכך שנוטל אותה <strong>ביום טוב</strong> ותולה אותה כדי <strong>לתלות בה רמונים,</strong> ודבר זה מותר, <strong>ו</strong>מאחר שהיא כבר תלויה יכול הוא כבר שיהא <strong>תולה בה</strong> יין כדי לסננו מן ה<strong>שמרים,</strong> שהרי אמרו שמותר לעשות כן ביום טוב במשמרת התלויה כבר. <strong>אמר רב אשי: ו</strong>היתר זה <strong>הוא</strong> דווקא באופן ש<strong>תלה בה רמונים</strong> קודם לפני שתלה בה שמרים, שהכל רואים שעשה בה שימוש של היתר.
 ושואלים: <strong>מאי שנא מהא דתניא</strong> <small>[במה שונה</small> הדבר <small>מ</small>הלכה <small>זו ששנינו</small> בברייתא<small>]:</small> <strong>מטילין</strong> (מתחילים לעשות) <strong>שכר</strong> בחול <strong>המועד לצורך המועד,</strong> ואולם <strong>שלא לצורך המועד</strong> — <strong>אסור, אחד שכר תמרים ואחד שכר שעורים.</strong> ו<strong>אף על פי שיש להן</strong> שכר <strong>ישן</strong> — הריהו <strong>מערים</strong> ואומר שרצונו להיות <strong>שותה מן החדש</strong> ולצורך זה עושה הוא שכר בחול המועד. נמצא שמותר להערים אף בלי להוכיח במעשה שעושה לצורך היתר ולא כדברי רב אשי!
 ומשיבים: <strong>התם לא מוכחא מילתא</strong> <small>[שם אין הדבר מוכח</small> וניכר<small>],</small> שכשרואים אותו מטיל שכר אין יודעים שיש לו בביתו שכר מוכן, ועצם מעשהו אינו אסור בכל מקרה, אבל <strong>הכא</strong> <small>[כאן]</small> במשמרת — <strong>מוכחא מילתא</strong> <small>[מוכח הדבר],</small> שרואים שהוא תולה משמרת ויש איסור בדבר.
 כיון שדובר בענין הערמה מסופר ש<strong>אמרו ליה רבנן</strong> <small>[לו חכמים]</small> <strong>לרב אשי: חזי מר האי צורבא מרבנן</strong> <small>[יראה אדוני תלמיד חכם]</small> <strong>ורב הונא בר' חיון שמיה</strong> <small>[שמו],</small> <strong>ואמרי לה</strong> <small>[ויש אומרים]</small> ש<strong>רב הונא בר' חלוון שמיה</strong> <small>[שמו]</small> <strong>דשקל ברא דתומא ומנח בברזא דדנא, ואמר: לאצנועיה קמיכוינא</strong> <small>[שלוקח בן שום,</small> פלח שום, <small>ומניחו בנקב החבית ואומר: להצניע אותו,</small> את השום, <small>אני מתכוון]</small> והריהו סותם נקב בשבת. <strong>ו</strong>כן <strong>אזיל ונאים במברא, ועבר להך גיסא וסייר פירי, ואמר: אנא למינם קמיכוינא</strong> <small>[הולך וישן במעבורת</small> שעל הנהר, ובעל המעבורת משיטו <small>ועובר לצד השני</small> של הנהר, <small>ומסייר</small> ובודק <small>פירות</small> כרמו, <small>ואומר: אני מתכוון לישון],</small> ונמצא שנסע בשבת בסירה באיסור!
 <strong>אמר להו</strong> <small>[להם]</small> רב אשי: <strong>הערמה קאמרת</strong> <small>[אמרת]?</small> <strong>הערמה בדרבנן</strong> <small>[ב</small>דברי <small>חכמים]</small> <strong>היא,</strong> שהרי לא עבר על איסור מן התורה, <strong>וצורבא מרבנן</strong> <small>[ותלמיד חכם]</small> <strong>לא אתי למיעבד</strong> <small>[יבוא לעשות]</small> <strong>לכתחילה</strong> בלא הערמה, ואין לאסור עליו.
 <big>ג משנה</big> <strong>נותנין</strong> בשבת <strong>מים על גב השמרים</strong> התלויים במשמרת <strong>בשביל שיצולו</strong> (שיהיו צלולים ונקיים). <strong>ו</strong>כן <strong>מסננין את היין בסודרין, ובכפיפה</strong> (סל) <strong>מצרית</strong> העשויה מעלי דקל. שכיון שראויים המשקים הללו לשתיה אף בלא הסינון אין בכך משום מלאכת בורר האסורה.
 <strong>ו</strong>כן <strong>נותנין ביצה במסננת של חרדל</strong> להפריד בין החלבון והחלמון, <strong>ועושין אנומלין</strong> (משקה יין) <strong>בשבת. ר' יהודה אומר: בשבת</strong> אין עושין אנומלין אלא <strong>בכוס</strong> קטנה, <strong>ביום טוב</strong> — <strong>בלגין</strong> שהוא כלי גדול יותר, <strong>ובמועד</strong> — אפילו <strong>בחבית. ר' צדוק אומר הכל לפי האורחין,</strong> ואם מרובים הם מרבים באנומלין.
 <big>ד גמרא</big> <strong>אמר זעירי: נותן אדם יין צלול ומים צלולין לתוך המשמרת בשבת ואינו חושש</strong> משום איסור בורר, שהרי היין ראוי לשתיה גם בלא סינון זה, <strong>אבל עכורין</strong> — <strong>לא.</strong>
 <strong>מיתיבי</strong> <small>[מקשים על כך]</small> ממה ששנינו ש<strong>רבן שמעון בן גמליאל אומר: טורד</strong> (מערב) <strong>אדם חבית של יין</strong> על <strong>יינה ושמריה, ונותן לתוך המשמרת בשבת ואינו חושש,</strong> נמצא שמותר לשים בתוך המשמרת גם יין עכור! <strong>תרגמה</strong> <small>[הסביר אותה</small> קושיה<small>]</small> החכם <strong>זעירי: בין הגיתות שנו,</strong> שהיין עדיין לא תסס והוא נשאר עכור בין כה וכה, וגם לאחר סינון לא יצטלל לגמרי.
 שנינו במשנה ש<strong>מסננין</strong> בשבת <strong>את היין בסודרין. אמר רב שימי בר חייא: ובלבד שלא יעשה גומא</strong> בסודר לשפוך בו את היין, וזאת כדי לשנות ממעשהו בחול.
 עוד שנינו במשנה שהתירו לסנן בשבת את היין <strong>בכפיפה מצרית, אמר רב חייא בר אשי</strong> שכך <strong>אמר רב: ובלבד שלא יגביה</strong> את הכפיפה <strong>מקרקעיתו של</strong> ה<strong>כלי</strong> התחתון <strong>טפח</strong> וישנה גם בדבר זה (רבינו יונה).
 <strong>אמר רב: האי פרונקא</strong> <small>[כיסוי זה]</small> שיש בו נקבים לסינון, <strong>אפלגיה דכובא</strong> <small>[על חצי החבית]</small> — <strong>שרי</strong> <small>[מותר]</small> לפורסו, ואולם <strong>אכוליה כובא</strong> <small>[על כל החבית]</small> — <strong>אסור,</strong> שלא יסנן דרכו (ר"ח).
 <strong>אמר רב פפא: לא ניהדק איניש צינייתא בפומיה דכוזני דחביתא</strong> <small>[אל יהדק אדם צרור קש בפי משפך החבית],</small> <strong>משום דמיחזי</strong> <small>[שנראה]</small> <strong>כמשמרת.</strong>
 מסופר: <strong>דבי</strong> <small>[</small>בני <small>בית]</small> <strong>רב פפא שאפו שיכרא ממנא למנא</strong> <small>[היו שופכים בזהירות שיכר מכלי לכלי]</small> כדי שהפסולת המצויה בכלי אחד לא תעבור לשני. <strong>אמר ליה</strong> <small>[לו]</small> <strong>רב אחא מדיפתי לרבינא: האיכא</strong> <small>[הרי יש]</small> <strong>ניצוצות,</strong> טיפות המשקה האחרונות, שכן בסופה של פעולה זו רואים שהשופך התכוון לברר את שארית השיכר מן הפסולת שבכלי, ויש כאן משום ברירה! ענה לו: בבית רב פפא היו משאירים את הניצוצות בכלי הראשון ולא ניסו לבררם, כי <strong>ניצוצות לבי</strong> <small>[בבית]</small> <strong>רב פפא לא חשיבי</strong> <small>[היו חשובים],</small> שהיה שיכר מצוי תמיד בביתו.
 <big>ה</big> עוד שנינו ש<strong>נותנין</strong> בשבת <strong>ביצה במסננת</strong> חרדל כדי להפריד בין החלבון והחלמון. <strong>תני</strong> <small>[שנה]</small> החכם <strong>יעקב קרחה</strong> בטעם הדבר:
## דף קמ.
 <strong>לפי שאין עושין אותה אלא לגוון,</strong> שצריכים את החלמון רק להוסיף צבע נאה לתבשיל, ואולם אין בכך כדי לבטל את חשיבות החלבון כאוכל ולעשותו כפסולת, ולכן אין בזה ברירה ממש.
 <big>א</big> <strong>איתמר</strong> <small>[נאמר]</small> <strong>חרדל שלשו מערב שבת. למחר,</strong> בשבת, <strong>אמר רב:</strong> משנה בו ו<strong>ממחו</strong> (ממיס אותו) ביין או מים <strong>ב</strong>אמצעות <strong>כלי אבל לא ביד,</strong> וזהו השינוי.
 <strong>אמר ליה</strong> <small>[לו]</small> <strong>שמואל: ביד?! אטו</strong> <small>[וכי]</small> ב<strong>כל יומא</strong> <small>[יום]</small> <strong>ממחו ליה</strong> <small>[אותו]</small> <strong>ביד?!</strong> והלא <strong>מאכל חמורים הוא</strong> אם עושים אותו בצורה זו! ובודאי אין זו דרך עשייתו בימי החול, ואין אם כן להתיר את המסתו בשבת בכלי. <strong>אלא אמר שמואל</strong> להיפך: <strong>ממחו ביד</strong> לעשות שינוי <strong>ואינו ממחו בכלי</strong> כדרכו.
 בענין זה <strong>אתמר</strong> <small>[נאמר]</small> שנחלקו גם אמוראי ארץ ישראל. ש<strong>ר' אלעזר אמר: אחד זה ואחד זה,</strong> בין ביד בין בכלי — <strong>אסור. ור' יוחנן אמר: אחד זה ואחד זה</strong> — <strong>מותר. אביי ורבא דאמרי תרוייהו</strong> <small>[שאמרו שניהם]:</small> <strong>אין הלכה כר' יוחנן</strong> שהתיר.
 לאחר זמן <strong>קם</strong> <small>[עמד]</small> <strong>ר' יוחנן בשיטתיה</strong> <small>[בשיטתו]</small> של <strong>ר' אלעזר,</strong> שהסכים לשיטה זו הלכה למעשה, ואסר בכל מקרה, ו<strong>קם</strong> <small>[עמד]</small> <strong>ר' אלעזר בשיטתיה</strong> <small>[בשיטתו]</small> של <strong>שמואל</strong> האוסר לעשות רק בכלי. ועל כך <strong>אביי ורבא דאמרי תרוייהו</strong> <small>[שאמרו שניהם]:</small> <strong>הלכה כר' יוחנן</strong> שאסר הכל.
 ומסופר: <strong>אימיה</strong> <small>[אימו,</small> אומנתו<small>]</small> של <strong>אביי עבדא ליה</strong> <small>[עשתה לו]</small> חרדל, <strong>ולא אכל. דביתהו</strong> <small>[ אשתו ]</small> של <strong>זעירא עבדא ליה</strong> <small>[ עשתה לו]</small> <strong>לר' חייא בר אשי</strong> תלמידו, <strong>ולא אכיל</strong> <small>[אכל].</small> <strong>אמרה ליה</strong> <small>[לו]:</small> <strong>לרבך עבידי ליה</strong> <small>[עשיתי לו]</small> <strong>ואכל, ואת לא אכלת</strong> <small>[ואתה אינך אוכל]?</small> <strong>אמר רבא בר שבא: הוה קאימנא קמיה</strong> <small>[היייתי עומד לפני]</small> <strong>רבינא ובחשי ליה בשופתא דתומא</strong> <small>[ובחשו לו</small> חרדל <small>בעמוד העלי של השום]</small> <strong>ואכל.</strong>
 <strong>אמר מר זוטרא: לית הלכתא ככל הני שמעתתא</strong> <small>[אין הלכה ככל האמרות הללו],</small> <strong>אלא כי הא דאתמר</strong> <small>[כמו זו שנאמר]:</small> <strong>חרדל שלשו מערב שבת, למחר</strong> הריהו <strong>ממחו בין ביד בין בכלי ונותן לתוכו דבש. ו</strong>כשהוא ממחה <strong>לא יטרוף</strong> בחוזק וכדרך אומנות, <strong>אלא מערב</strong> אותו בנחת.
 <strong>שחליים</strong> (מין ירק) <strong>ששחקן מערב שבת, למחר נותן לתוכן שמן וחומץ, וממשיך</strong> (מכניס) <strong>לתוכן אמיתא. ולא יטרוף אלא מערב.</strong> וכן <strong>שום שריסקו מערב שבת, למחר</strong> בשבת הוא <strong>נותן לתוכו פול וגריסין, ולא ישחוק אלא מערב, וממשיך את אמיתא לתוכן</strong> ושואלים: <strong>מאי</strong> <small>[מהי]</small> <strong>אמיתא?</strong> ומשיבים: היא <strong>נינייא</strong> (נענע, מנתה). <strong>אמר אביי: שמע מינה</strong> <small>[למד מכאן]</small> כי <strong>האי</strong> <small>[זו]</small> ה<strong>נינייא</strong> הריהי <strong>מעליא לתחלי</strong> <small>[מעולה,</small> יפה, <small>לשחליים].</small>
 <big>ב</big> <strong>ו</strong>עוד שנינו במשנה ש<strong>עושין אנומלין</strong> (משקה יין) <strong>בשבת. תנו רבנן</strong> <small>[שנו חכמים]</small> בברייתא: <strong>עושין אנומלין בשבת, ואין עושין אלונטית.</strong> ומסבירים: <strong>ואיזו היא אנומלין ואיזו היא אלונטית? אנומלין</strong> היא תערובת של <strong>יין ודבש ופלפלין. אלונטית</strong> היא תערובת של <strong>יין ישן ומים צלולין ואפרסמון, דעבדי לבי מסותא למיקר</strong> <small>[שעושים אותו</small> לאחר רחיצה <small>בבית המרחץ להתקרר]</small> מחום הרחצה ויש בכך מעין רפואה, ולכן אסור לעשותה בשבת.
 <strong>אמר רב יוסף: זימנא חדא עלית בתר</strong> <small>[פעם אחת נכנסתי אחר]</small> <strong>מר עוקבא לבי באני</strong> <small>[לבית המרחץ].</small> <strong>כי נפקי, אתאי אשקיין חמרא חד כסא, וחשי מבינתא דראשי ועד טופרא דכרעי</strong> <small>[כאשר יצאתי, בא</small> ו<small>השקה אותי יין</small> זה <small>כוס אחת, וחשתי</small> בצינתו <small>משערות ראשי ועד ציפורן רגלי].</small> <strong>ואי אשקיין כסא אחרינא</strong> — <strong>הואי מסתפינא דלמא מנכו לי מזכותא דעלמא דאתי</strong> <small>[ואם היה משקני כוס אחרת</small> (נוספת) — <small>הייתי חושש שמא מנכים לי מזכות העולם הבא]</small> אם הייתי נשאר חי לאחר מכן. ושואלים: <strong>והא</strong> <small>[והרי]</small> <strong>מר עוקבא</strong> הוא זה <strong>דשתי כל יומא</strong> <small>[ששותה כל יום]</small> משקה זה ואיך אינו ניזוק? ומשיבים: <strong>שאני</strong> <small>[שונה]</small> <strong>מר עוקבא דדש ביה</strong> <small>[ש</small>הוא <small>רגיל בו].</small>
 <big>ג משנה</big> <strong>אין שורין את</strong> צמח <strong>החילתית בפושרין</strong> כדי להכין ממנו משקה לרפואה. <strong>אבל נותן</strong> אותו <strong>לתוך החומץ</strong> כתבלין רגיל. <strong>ואין שולין</strong> (שורים) <strong>את הכרשינין</strong> במים לברור אותם מפסולתם, <strong>ולא שפין אותן</strong> ביד להסיר מהם הפסולת <strong>אבל נותן</strong> אותם <strong>לתוך הכברה או לתוך הכלכלה</strong> (סל), ואם יצאה הפסולת יצאה.
 ו<strong>אין כוברין</strong> (מנפים, מסננים) <strong>את התבן בכברה, ו</strong>כן <strong>לא יתננו על גבי מקום גבוה בשביל</strong> שיצא <strong>המוץ</strong> מנשיבת הרוח. <strong>אבל נוטל הוא</strong> תבן <strong>בכברה ונותן לתוך האיבוס</strong> של בהמה, ואם נפל המוץ אינו חושש.
 <big>ד גמרא</big> <strong>איבעיא להו</strong> <small>[נשאלה להם</small> ללומדים<small>]:</small> <strong>שרה</strong> חלתית בשבת בשוגג, <strong>מאי</strong> <small>[מה]</small> דינו? <strong>תרגמא</strong> <small>[הסבירה]</small> <strong>רב אדא נרשאה</strong> <small>[מ</small>העיר <small>נרש]</small> <strong>קמיה</strong> <small>[לפני]</small> <strong>רב יוסף: שרה</strong> — <strong>חייב חטאת.</strong>
 <strong>אמר ליה</strong> <small>[לו]</small> <strong>אביי: אלא מעתה</strong> אם <strong>שרה אומצא במיא</strong> <small>[חתיכת בשר במים]</small> <strong>הכי נמי דמיחייב</strong> <small>[כך גם כן</small> תאמר <small>שיתחייב]?</small> והרי אין זה בישול כלל! <strong>אלא אמר אביי:</strong> אסור הדבר <strong>מדרבנן</strong> <small>[מדברי סופרים]</small> כדי <strong>שלא יעשה כדרך שהוא עושה בחול.</strong>
 <strong>בעא מיניה</strong> <small>[שאל ממנו]</small> <strong>ר' יוחנן מר' ינאי: מהו</strong> הדין האם מותר <strong>לשרות</strong> בשבת <strong>את החלתית בצונן? אמר ליה</strong> <small>[לו]</small> ר' ינאי: <strong>אסור.</strong> והקשה לו ר' יוחנן: <strong>והא אנן תנן</strong> <small>[והרי אנחנו שנינו</small> במשנה<small>]:</small> <strong>אין שורין את החלתית בפושרין,</strong> ונלמד מכאן: <strong>הא</strong> <small>[הרי]</small> <strong>בצונן מותר!</strong>
 <strong>אמר ליה</strong> <small>[לו]</small> ר' ינאי: <strong>אם כן מה בין לי ולך.</strong> כלומר, כאן ההבדל בין ידיעותי וידיעותיך, שאני יכול לדון בהלכה באופן מעמיק יותר, כי במקרה זה אין לסמוך על משנתנו, לפי ש<strong>מתניתין יחידאה</strong> <small>[משנתנו</small> כדעת <small>יחיד]</small> <strong>היא, דתניא</strong> <small>[ש</small>כן <small>שנינו]</small> בתוספתא: <strong>אין שורין את החלתית לא בחמין ולא בצונן, ר' יוסי אומר: בחמין</strong> — <strong>אסור, בצונן</strong> — <strong>מותר.</strong> ונמצא שמשנתנו שאינה אוסרת בצונן היא רק כדעת ר' יוסי, ואין ללמוד הלכה ממנה.
 ושואלים: <strong>למאי עבדי ליה</strong> <small>[למה עושים אותה],</small> את החלתית השרויה? ומשיבים: <strong>ליוקרא דליבא</strong> <small>[לכובד הלב],</small> שמי שחש כאב בלבו שותה חלתית לרפואה. מסופר: <strong>רב אחא בר יוסף חש ביוקרא דליבא</strong> <small>[בכובד הלב].</small> <strong>אתא לקמיה</strong> <small>[בא לפני]</small> <strong>מר עוקבא</strong> לשאול בעצתו. <strong>אמר ליה</strong> <small>[לו]</small> מר עוקבא: <strong>זיל שתי תלתא תיקלי חילתתא בתלתא יומי</strong> <small>[לך שתה משקל שלושה שקלים חלתית בשלושה ימים].</small> <strong>אזל אישתי חמשא</strong> <small>[הלך ושתה</small> ביום ה<small>חמישי]</small> <strong>בשבת ומעלי</strong> <small>[ובערב]</small> <strong>שבת. לצפרא אזל</strong> <small>[בבוקר הלך]</small> ו<strong>שאל בי מדרשא</strong> <small>[בבית המדרש]</small> מה לעשות בשבת. <strong>אמרו ליה</strong> <small>[לו]:</small> <strong>תנא דבי</strong> <small>[שנה</small> החכם <small>מבית</small> מדרשו<small>]</small> של <strong>רב אדא, ואמרי לה</strong> <small>[ויש אומרים]</small> כי <strong>תנא דבי</strong> <small>[שנה</small> החכם <small>מבית</small> מדרשו<small>]</small> של <strong>מר בר רב אדא: שותה אדם</strong> בשבת חלתית אפילו <strong>קב או קביים ואינו חושש</strong> משום גזירת רפואה, שאף בריאים שותים אותה.
 <strong>אמר להו</strong> <small>[להם]</small> רב אחא בר יוסף: בענין ההיתר <strong>לשתות</strong> — <strong>לא קמיבעיא</strong> <small>[נשאלה]</small> <strong>לי</strong> השאלה, <strong>כי קא מיבעיא</strong> <small>[כאשר נשאלה]</small> <strong>לי</strong> — הרי זה בענין ההיתר <strong>לשרות מאי</strong> <small>[מהו]</small> דינו? <strong>אמר להו</strong> <small>[להם]</small> <strong>רב חייא בר אבין: בדידי הוה עובדא</strong> <small>[בי עצמי היה מעשה],</small> <strong>ואתאי שאילתיה</strong> <small>[ובאתי</small> ו<small>שאלתיו]</small> <strong>לרב אדא בר אהבה</strong> אותה שאלה <strong>ולא הוה בידיה</strong> <small>[היתה בידו]</small> תשובה לכך. <strong>אתאי שאילתיה</strong> <small>[באתי</small> ו<small>שאילתיה]</small> מ<strong>רב הונא, ואמר: הכי קאמר</strong> <small>[כך אמר]</small> <strong>רב: שורה בצונן ומניח בחמה</strong> שיתחמם מעט על ידי כך ויהא ראוי לשתיה.
 ושואלים: <strong>האם פסק כמאן דשרי</strong> <small>[כמי שהתיר]</small> לשרות חלתית בצונן? ומשיבים: <strong>אפילו למאן דאסר</strong> <small>[ל</small>דעת <small>מי שאוסר],</small> <strong>הני מילי</strong> <small>[דברים אלה]</small> אמורים דווקא <strong>היכא</strong> <small>[היכן]</small> ש<strong>לא אישתי</strong> <small>[שתה]</small> <strong>כלל, אבל הכא</strong> <small>[כאן]</small> <strong>כיון דאישתי חמשא ומעלי שבתא</strong> <small>[ששתה</small> ביום <small>חמישי וערב שבת],</small> <strong>אי</strong> <small>[אם]</small> <strong>לא שתי</strong> <small>[ישתה]</small> <strong>בשבת</strong> — הריהו <strong>מיסתכן</strong> בכך, <small>ולכן הותרה לו שריית החלתית.</small>
 <big>ה</big> ומביאים בדרך אגב סיפור נוסף על רב אחא בר יוסף: <strong>מיסתמיך ואזיל</strong> <small>[היה נשען והולך]</small> <strong>רב אחא בר יוסף אכתפיה</strong> <small>[על כתיפו]</small> של <strong>רב נחמן בר יצחק בר אחתיה</strong> <small>[בן אחותו].</small> <strong>אמר ליה</strong> <small>[לו]</small> רב אחא: <strong>כי מטינן לבי</strong> <small>[כאשר נגיע לבית]</small> <strong>רב ספרא עיילינא</strong> <small>[הכניסני].</small> <strong>כי מטו עייליה</strong> <small>[כאשר הגיעו הכניסו]</small> רב נחמן. <strong>בעא מיניה</strong> <small>[שאל ממנו]</small> רב אחא מרב ספרא: <strong>מהו</strong> הדין ביחס <strong>לכסכוסי כיתניתא בשבתא</strong> <small>[לשפשוף וריכוך כתונת בשבת]</small> כשהיא נעשית נוקשה לאחר כביסה? האם <strong>לרכוכי כיתניתא קא מיכוין</strong> — <strong>ושפיר דמי</strong> <small>[האם לרכך את הכתונת הוא מתכוון</small> — <small>ומותר],</small> <strong>או דילמא לאולודי חיורא קמיכוין</strong> — <strong>ואסיר</strong> <small>[שמא להוליד,</small> להוסיף, <small>לובן הוא מתכוון</small> — <small>ואסור]?</small> <strong>אמר ליה</strong> <small>[לו]</small> רב ספרא: <strong>לרכוכי קא מיכוין ושפיר דמי</strong> <small>[לרכך הוא מתכוון</small> — <small>ומותר].</small>
 <strong>כי נפק אתא</strong> <small>[כאשר יצא</small> ו<small>בא]</small> רב אחא מבית רב ספרא, <strong>אמר ליה</strong> <small>[לו]</small> רב נחמן: <strong>מאי בעא מר מיניה</strong> <small>[מה שאל אדוני ממנו]</small> מרב ספרא? <strong>אמר ליה</strong> <small>[לו]</small> רב אחא <strong>בעי מיניה</strong> <small>[שאלתי ממנו]:</small> <strong>מהו</strong> הדין ביחס <strong>לכסכוסי כיתניתא בשבתא</strong> <small>[לשפשוף וריכוך כתונת בשבת],</small> <strong>ואמר לי: שפיר דמי</strong> <small>[יפה הדבר,</small> מותר<small>].</small>
 ושאל רב נחמן בר יצחק: <strong>ותבעי ליה למר סודרא</strong> <small>[ושתישאל לו לאדוני</small> אותה שאלה ביחס לשפשוף <small>סודר]?</small> ענה לו: בענין <strong>סודרא</strong> <small>[סודר]</small> <strong>לא קמיבעיא</strong> <small>[נשאלה]</small> <strong>לי</strong> השאלה, <strong>דבעי</strong> <small>[ששאלתי]</small> <strong>מרב הונא, ופשיט</strong> <small>[ופתר]</small> <strong>לי</strong> שמותר (רי"ף).
 ושאלו רב נחמן: <strong>ותיפשיט ליה למר מסודרא</strong> <small>[ושתפתר לו לאדוני</small> בעיה זו <small>מסודר]?</small> <strong>אמר ליה</strong> <small>[לו]</small> רב אחא: יש להבדיל בין המקרים, <strong>התם</strong> <small>[שם]</small> בכותונת — <strong>מיחזי כי אולודי חיורא</strong> <small>[נראה כהולדת,</small> עשיית <small>לובן],</small> ואילו <strong>הכא</strong> — <strong>לא מיחזי כאולודי חיורא</strong> <small>[כאן</small> בסודר — <small>אינו נראה כעשיית לובן],</small> שאין מקפידים כל כך על לובנו של סודר, ובודאי מתכוונים רק לרככו.
 <strong>אמר רב חסדא: האי כיתניתא</strong> <small>[כותונת זו]</small>
## דף קמ:
 <strong>משלפו לדידה מקניא</strong> <small>[להסיר אותה מן הקנה]</small> שהיא תלויה בו — <strong>שרי</strong> <small>[מותר],</small> ואולם להסיר <strong>קניא</strong> <small>[</small>את <small>הקנה]</small> <strong>ממנה</strong> — <strong>אסור,</strong> שקנה זה אינו כלי, והרי הוא מוקצה. <strong>אמר רבא: ואם כלי קיואי</strong> (כלי אורגים) <strong>הוא</strong> — <strong>מותר,</strong> שאף שמלאכתו לאיסור, כיון שכלי הוא מותר לטלטלו.
 <strong>אמר רב חסדא: האי כישתא דירקא</strong> <small>[אגודת ירק זו],</small> <strong>אי חזיא</strong> <small>[אם ראויה]</small> היא <strong>למאכל בהמה</strong> — <strong>שרי לטלטולי</strong> <small>[מותר לטלטלה]</small> בשבת, <strong>ואי</strong> <small>[ואם]</small> <strong>לא</strong> — <strong>אסיר</strong> <small>[אסור]</small> לטלטלה.
 <strong>אמר רב חייא בר אשי</strong> שכך <strong>אמר רב: האי תליא, דבשרא</strong> <small>[וו זה,</small> שתולים בו <small>בשר]</small> — <strong>שרי לטלטולי</strong> <small>[מותר לטלטלו],</small> שהוא ראוי גם לשימוש אחר, ואולם וו <strong>דכוורי</strong> <small>[של דגים]</small> — <strong>אסיר</strong> <small>[אסור]</small> לטלטלו, לפי שריחו רע (ר"ח), ואין משתמשים בו אלא לדגים בלבד.
 <strong>אמר רב קטינא: העומד באמצע המטה</strong> על נסר אחד עלול הוא לשברו, והריהו <strong>כאילו עומד בכריסה של אשה</strong> שודאי יזיק לה, ואף כאן ודאי יגרום לשבירת המיטה (גאונים), ולכן אם עושה זאת בשבת — מותר. ומעירים: <strong>ולאו מילתא היא</strong> <small>[ואין זה דבר</small> שמתקבל להלכה<small>].</small>
 <big>א</big> כיון שהוזכרו דברי רב חסדא באגודות ירק, מביאים כמה עצות בענין זה ובדברים דומים ש<strong>אמר רב חסדא</strong> כדי לייעץ לתלמידי חכמים עניים המתפרנסים בדוחק: <strong>בר בי רב דזבין ירקא</strong> <small>[בן בית הרב</small> תלמיד חכם <small>הקונה ירק]</small> — <strong>ליזבין אריכא</strong> <small>[שיקנה</small> אגודה <small>ארוכה],</small> שהרי <strong>כישא כי כישא</strong> <small>[האגודה כמו אגודה],</small> שלכל אגודות הירק עובי אחד, <strong>ואורכא</strong> <small>[האורך]</small> בא <strong>ממילא</strong> כרווח.
 <strong>ו</strong>עוד <strong>אמר רב חסדא: בר בי רב דזבין קניא</strong> <small>[בן בית הרב</small> <small>הקונה קנים]</small> — <strong>ליזבין אריכא</strong> <small>[שיקנה ארוכים],</small> שהרי <strong>טונא כי טונא</strong> <small>[האגודה כמו אגודה],</small> שלכל אגודות הקנים עובי אחד, <strong>ואורכא</strong> <small>[והאורך]</small> הוא רווח <strong>ממילא. ו</strong>עוד
 <strong>אמר רב חסדא: בר בי רב דלא נפישא ליה ריפתא</strong> <small>[בן בית הרב שאין לו פת מרובה]</small> — <strong>לא ליכול ירקא</strong> <small>[יאכל ירק],</small> <strong>משום דגריר</strong> <small>[</small><small>[ש</small>הוא <small>גורר</small> ומעורר<small>]</small> את התיאבון. <strong>ואמר רב חסדא: אנא</strong> <small>[אני]</small> <strong>לא בעניותי אכלי ירקא</strong> <small>[אכלתי ירק],</small> <strong>ולא בעתירותי אכלי ירקא</strong> <small>[בעשירותי אכלתי ירק].</small> <strong>בעניותי</strong> לא אכלתי — <strong>משום דגריר</strong> <small>[ש</small>הוא <small>גורר</small> ומעורר<small>]</small> את התיאבון. <strong>בעתירותי</strong> <small>[בעשירותי]</small> לא אכלתי — <strong>דאמינא</strong> <small>[שאמרתי]:</small> <strong>היכא דעייל ירקא, ליעול בשרא וכוורי</strong> <small>[היכן שנכנס ירק, שיכנסו בשר ודגים].</small>
 <strong>ו</strong>עוד <strong>אמר רב חסדא: בר בי רב דלא נפישא ליה ריפתא</strong> <small>[בן בית הרב שאין לו פת מרובה]</small> — <strong>לא ליבצע בצועי</strong> <small>[יחתכנה לחתיכות קטנות],</small> אלא יאכל כמה שיש לו בבת אחת. <strong>ו</strong>עוד <strong>אמר רב חסדא: בר בי רב דלא נפישא ליה ריפתא</strong> <small>[בן בית הרב שאין לו פת מרובה]</small> — <strong>לא ליבצע</strong> <small>[יבצע]</small> <small>לאורחים.</small> <strong>מאי טעמא</strong> <small>[מה טעם]?</small> — <strong>דלא עביד</strong> <small>[שאינו עושה]</small> <strong>בעין יפה. ו</strong>עוד <strong>אמר רב חסדא: אנא מעיקרא</strong> <small>[אני מתחילה]</small> <strong>לא הואי בצענא</strong> <small>[הייתי בוצע]</small> <strong>עד דשדאי</strong> <small>[שהייתי משליך,</small> מכניס<small>]</small> <strong>ידי בכולי מנא</strong> <small>[בכל כלי],</small> <strong>ואשכחי ביה</strong> <small>[ומוצא בו]</small> <strong>כל צרכי.</strong>
 <strong>ו</strong>עוד <strong>אמר רב חסדא: האי מאן</strong> <small>[מי]</small> ש<strong>אפשר ליה למיכל נהמא דשערי ואכל דחיטי</strong> <small>[לו לאכול</small> <small>לחם שעורים ואוכל</small> לחם <small>של חיטים</small><strong>]</strong> — <strong>קעבר</strong> <small>[הריהו עובר]</small> <strong>משום "בל תשחית",</strong> שהוא כמבזבז ללא צורך. <strong>ואמר רב פפא: האי מאן</strong> <small>[מי]</small> ש<strong>אפשר</strong> לו <strong>למישתי שיכרא ושתי חמרא</strong> <small>[לשתות שכר ושותה יין]</small> — <strong>עובר משום "בל תשחית". ו</strong>אולם מעירים על דברים אלה: <strong>לאו מילתא היא</strong> <small>[אין זה דבר</small> נכון<small>]</small> כי <strong>"בל תשחית" דגופא</strong> <small>[של הגוף]</small> <strong>עדיף,</strong> וטוב לאדם שישמור על גופו במזון טוב מאשר ישמור על ממונו.
 <strong>ו</strong>עוד <strong>אמר רב חסדא: בר בי רב דלית ליה משחא</strong> <small>[בן בית הרב שאין לו שמן]</small> — <strong>נימשי במיא דחריצי</strong> <small>[ירחץ,</small> יסוך, <small>במי תעלות],</small> שהירוקת שעליהם יש בה תועלת כמו סיכה בשמן.
 <strong>ו</strong>עוד <strong>אמר רב חסדא: בר בי רב דזבין אומצא</strong> <small>[בן בית הרב הקונה בשר]</small> — <strong>ליזבין אונקא, דאית ביה תלתא מיני בישרא</strong> <small>[שיקנה מן הצואר, שיש בו שלושה מיני בשר].</small>
 <strong>ו</strong>עוד <strong>אמר רב חסדא: בר בי רב דזבין כיתוניתא</strong> <small>[בן בית הרב הקונה כותונת]</small> — <strong>ליזבן</strong> <small>[שיקנה]</small> <strong>מ</strong>אלו שעושים ב<strong>נהר אבא, וניחוורה</strong> <small>[וירחצנה]</small> <strong>כל תלתין יומין</strong> <small>[שלושים ימים],</small> <strong>דמפטיא ליה תריסר ירחי שתא</strong> <small>[שתספיק לו לשנים עשר חודשי השנה],</small> <strong>ואנא ערבא</strong> <small>[ואני ערב]</small> שתשמר הכתונת. ומעירים: <strong>מאי</strong> <small>[מה</small> פירוש<small>]</small> <strong>"כיתוניתא"</strong> — <strong>כיתא נאה,</strong> שכתונת נאה מכניסה אותו לחבורה (כתה) של הלבושים כיאות.
 <strong>ו</strong>עוד <strong>אמר רב חסדא: בר בי רב לא ליתיב אציפתא חדתא, דמכליא מאניה</strong> <small>[בן בית הרב אל ישב על מחצלת חדשה,</small> לפי <small>ש</small>היא <small>מכלה</small> את <small>בגדיו</small> ברטיבותה<small>].</small>
 <strong>ו</strong>עוד <strong>אמר רב חסדא: בר בי רב לא לישדר מאניה לאושפיזיה לחווריה ליה</strong> <small>[בן בית הרב אל ישלח בגדיו למאכסנו לכבס לו],</small> <strong>דלאו אורח ארעא, דילמא חזי ביה מידי, ואתי למגניא</strong> <small>[שאין</small> זה <small>דרך ארץ, שמא יראה בו דבר</small> כגון קרי, <small>ויבוא להתגנות</small> בפני מארחו<small>].</small>
 <big>ב</big> ולאחר עצותיו של רב חסדא לתלמידי חכמים מביאים עוד מעצותיו לבנותיו. ש<strong>אמר להו</strong> <small>[להן]</small> <strong>רב חסדא לבנתיה</strong> <small>[לבנותיו]:</small> <strong>תיהוי צניעתן באפי גברייכו</strong> <small>[היינה צנועות בפני בעליכן],</small> <strong>לא תיכלון נהמא באפי גברייכו</strong> <small>[אל תאכלו לחם בפני בעליכן],</small> שמא תאכלו יותר מדי ותתגנו בעיניהם.
 וכן <strong>לא תיכלון ירקא בליליא</strong> <small>[אל תאכלו ירק בלילה],</small> לפי שהירק גורם לריח הפה, <strong>לא תיכלון תמרי בליליא</strong> <small>[אל תאכלו תמרים בלילה],</small> <strong>ולא תשתון שיכרא בליליא</strong> <small>[ואל תשתו שכר בלילה],</small> שכל אלה משלשלים, <strong>ולא תיפנון היכא דמפני גברייכו</strong> <small>[ואל תפנו</small> לצרכיכן <small>במקום שנפנים בעליכן]</small> שלא תמאסו עליהם.
 <strong>וכי קא קארי אבבא איניש</strong> <small>[ וכאשר קורא על הפתח אדם]</small> הרוצה להיכנס <strong>לא תימרון</strong> <small>אל תאמרון</small> <strong>"מנו"</strong> <small>["מי הוא"],</small> <strong>אלא "מני"</strong> <small>["מיהי"]</small> בלשון נקבה, שיראו שאין להן עסק עם גברים אחרים.
 והואיל ורב חסדא רצה להראות להן מעלת הצניעות, <strong>נקיט מרגניתא בחדא ידיה וכורא בחדא ידיה</strong> <small>[והחזיק מרגלית בידו האחת ורגב בידו האחרת].</small> <strong>מרגניתא</strong> — <strong>אחוי להו, וכורא</strong> — <strong>לא אחוי להו</strong> <small>[את המרגלית</small> — <small>הראה להן</small> מיד <small>ואת הרגב</small> — <small>לא הראה להן]</small> <strong>עד דמיצטערן</strong> <small>[שהצטערו],</small> <strong>והדר אחוי להו</strong> <small>[ו</small>רק <small>אחר כך הראה להן],</small> ללמדן שדבר המוצנע מושך יותר מדבר גלוי ואפילו הוא פחות בערכו ממנו.
 <big>ג</big> שנינו במשנה ש<strong>אין שולין</strong> (שורים) <strong>את הכרשינין</strong> במים לברור אותם מפסולתם, ואולם מותר להאכיל את הבהמות כשנותן להן תבן באיבוס בתוך כברה. על כך מעירים: <strong>מתניתין</strong> <small>[משנתנו]</small> הריהי <strong>שלא כי האי תנא</strong> <small>[כ</small>שיטת <small>תנא זה],</small> <strong>דתניא</strong> <small>[ששנויה</small> ברייתא<small>],</small> <strong>ר' אליעזר בן יעקב אומר: אין משגיחין</strong> בשבת <strong>בכברה כל עיקר,</strong> ואין משתמשים בה, שמא יבוא לברור.
 <big>ד משנה</big> <strong>גורפין</strong> את התבן <strong>מלפני הפטם</strong> (בהמה העומדת לפיטום) <strong>ומסלקין</strong> את התבן <strong>לצדדין מפני הרעי</strong> (בהמה הרועה בעצמה בשדה) (ר"ח), אלו <strong>דברי ר' דוסא. וחכמים אוסרין. נוטלין</strong> תבן המונח <strong>מלפני בהמה זו ונותנין לפני בהמה זו בשבת.</strong>
 <big>ה גמרא</big> <strong>איבעיא להו</strong> <small>[נשאלה להם</small> לתלמידים<small>]:</small> <strong>רבנן ארישא פליגי</strong> <small>[חכמים</small> האוסרים, האם <small>על ראש</small> המשנה הם <small>חלוקים],</small> <strong>או אסיפא פליגי</strong> <small>[על סוף</small> המשנה הם <small>חלוקים],</small> <strong>או</strong> שמא <strong>אתרויהו פליגי</strong> <small>[על שניהם</small> הם <small>חלוקים]?</small>
 <strong>תא שמע</strong> <small>[בוא</small> ו<small>שמע]</small> פתרון לדבר ממה <strong>דתניא</strong> <small>[ששנינו</small> בברייתא<small>],</small> <strong>וחכמים אומרים: אחד זה,</strong> תבן המונח לפני הפטם, <strong>ואחד זה,</strong> תבן המונח לפני הרעי — <strong>לא יסלקנו לצדדין,</strong> הרי שחולקים ואוסרים בשני המקרים.
 <strong>אמר רב חסדא: מחלוקת</strong> זו היא דווקא <strong>באיבוס של קרקע,</strong> שעשו בקרקע כעין איבוס לתבן, <strong>אבל באיבוס של כלי</strong> — ל<strong>דברי הכל מותר.</strong> ותוהים: <strong>ו</strong>ב<strong>איבוס של קרקע מי איכא למאן דשרי</strong> <small>[האם יש מי שהתיר]?!</small> <strong>הא קא משוי</strong> <small>[הרי הוא משווה,</small> מיישר<small>]</small> בכך <strong>גומות,</strong> ועובר משום בונה או חורש! <strong>אלא, אי איתמר, הכי איתמר</strong> <small>[אם נאמר, כך נאמר]:</small> <strong>אמר רב חסדא מחלוקת</strong> זו היא דווקא <strong>באיבוס של כלי, אבל באיבוס של קרקע</strong> — <strong>לדברי הכל אסור,</strong> שיש בכך חשש יישור גומות.
 <big>ו</big> <strong>ו</strong>עוד שנינו במשנה ש<strong>נוטלין</strong> את התבן המונח <strong>מלפני בהמה</strong> אחת ונותנים אותו לפני בהמה אחרת. <strong>תנא חדא</strong> <small>[שנויה</small> ברייתא <small>אחת]:</small> <strong>נוטלין מלפני בהמה שפיה יפה ונותנין לפני בהמה שפיה רע. ותניא אידך</strong> <small>[ושנויה</small> ברייתא <small>אחרת]:</small> <strong>נוטלין מלפני בהמה שפיה רע ונותנין לפני בהמה שפיה יפה,</strong> והרי זו לכאורה סתירה בין הברייתות!
 <strong>אמר אביי: אידי ואידי</strong> <small>[זה וזה]</small> שתי הברייתות משמען שליטול את התבן <small>המונח</small> <strong>מקמי חמרא</strong> <small>[מלפני החמור]</small> ולהעבירו <strong>לקמי תורא</strong> <small>[לפני השור]</small> — <strong>שקלינן</strong> <small>[נוטלים אנו],</small> וליטולו <strong>מקמי תורא</strong> <small>[מלפני השור]</small> ולהעבירו <strong>לקמי חמרא</strong> <small>[לפני החמור]</small> — <strong>לא שקלינן</strong> <small>[אין נוטלים].</small> אלא יש לבאר את הלשון כך: <strong>והא דקתני</strong> <small>[וזו ששנינו]</small> <strong>"נוטל מלפני בהמה שפיה יפה"</strong> — הכוונה היא ל<strong>חמור.</strong> ומדוע אומרים שפיהו יפה — כי <strong>לית ליה רירי</strong> <small>[אין לו רירים]</small> ואינו מרטיב ברירו את התבן שאינו אוכל. <strong>ו"נותנין לפני בהמה שפיה רע"</strong> — הכוונה ל<strong>פרה</strong>
## דף קמא.
 <strong>דאית</strong> <small>[שיש]</small> <strong>לה רירי</strong> <small>[רירים].</small>
 <strong>והא דקתני</strong> <small>[וזו ששנינו]</small> <strong>"</strong>ו<strong>נוטלין מלפני בהמה שפיה רע"</strong> — אף הוא כוונתו <strong>בחמור,</strong> ואומרים שפיהו רע — <strong>דלא דייק ואכיל</strong> <small>[שאינו מדקדק ואוכל</small> הכל<small>].</small> <strong>"ונותנין לפני בהמה שפיה יפה"</strong> — מדובר <strong>בפרה, דדייקא ואכלה</strong> <small>[שמדקדקת</small> במה <small>שאוכלת].</small>
 <big>א משנה</big> <strong>הקש ש</strong>היה צבור ומונח <strong>על גבי המטה</strong> ורצה אדם לשכב עליו — <strong>לא ינענענו בידו,</strong> שקש זה מן הסתם מוקצה הוא להסיק בו, <strong>אלא מנענעו</strong> ומיישרו <strong>בגופו,</strong> וכיון שלא עושה טלטול כדרכו — מותר. <strong>ואם היה</strong> קש זה מוכן ל<strong>מאכל בהמה, או שהיה עליו כר או סדין</strong> שברור שהניחו את הקש על המטה כדי לישון עליו — שוב אינו מוקצה, ו<strong>מנענעו</strong> אפילו <strong>בידו.</strong>
 הלכה אחרת אמרו: <strong>מכבש</strong> שכובשין בו את הכביסה הלחה ליבשה ולגהצה, זה <strong>של בעלי בתים</strong> שאינו מהודק כל כך ואין צורך בו במלאכת אומן — <strong>מתירין</strong> בשבת להוציא ממנו בגדים, <strong>אבל לא כובשין</strong> בו בגדים בשבת. <strong>ושל כובסין</strong> שמיוחד למלאכה וקשירתו והתרתו מעשי אומן הן — <strong>לא יגע בו. ר' יהודה אומר: אם היה</strong> מכבש זה של כובס <strong>מותר מערב שבת</strong> במקצת — <strong>מתיר את כולו</strong> בשבת <strong>ושומטו</strong> לבגד שבתוכו.
 <big>ב גמרא</big> לענין טלטול מוקצה הביאו את מה ש<strong>אמר רב נחמן : האי פוגלא</strong> <small>[צנון זה]</small> שהיה טמון בתוך העפר, אם היה טמון <strong>מלמעלה למטה,</strong> שחלקו הרחב למעלה וחלקו הצר למטה — <strong>שרי</strong> <small>[מותר]</small> להוציאו בשבת, לפי שבאופן כזה אינו מטלטל את העפר בשעת הוצאת הצנון ממנו. אבל אם היה הצנון טמון בעפר <strong>מלמטה למעלה,</strong> שהצד הרחב למטה — <strong>אסיר</strong> <small>[אסור].</small>
 <strong>אמר רב אדא בר אבא, אמרי בי</strong> <small>[אומרים</small> בני <small>בית</small> מדרשו<small>]</small> <small>של</small> <strong>רב: תנינא</strong> <small>[שנינו]</small> ש<strong>לא</strong> כדברי <strong>רב נחמן.</strong> שנאמר במשנתנו ש<strong>הקש שעל גבי המטה</strong> — <strong>לא ינענעו בידו, אבל מנענעו בגופו. ואם היה מאכל בהמה, או שהיה עליו כר או סדין</strong> — <strong>מנענעו בידו. שמע מינה</strong> <small>[למד מכאן]</small> כי <strong>טלטול מן הצד</strong> שלא במעשה בידים ממש — <strong>לא שמיה</strong> <small>[אין שמו,</small> אינו נחשב<small>]</small> <strong>טלטול:</strong> ומסכמים, <strong>שמע מינה</strong> <small>[למד ממנה]</small> שכן הוא.
 <big>ג</big> ודרך אגב הביאו דבר דומה במקצת. <strong>אמר רב יהודה: הני פלפלי, מידק חדא חדא בקתא דסכינא</strong> <small>[פלפלים אלה, לדוכם אחד אחד בקת הסכין]</small> — <strong>שרי</strong> <small>[מותר],</small> <strong>תרתי</strong> <small>[שנים]</small> — <strong>אסיר</strong> <small>[אסור],</small> שנראה הדבר כמלאכה. <strong>רבא אמר: כיון דמשני</strong> <small>[שמשנה]</small> ועושה שלא בדרך המקובלת — <strong>אפילו טובא נמי</strong> <small>[הרבה גם כן</small> מותר<small>].</small>
 ועוד <strong>אמר רב יהודה: מאן דסחי במיא</strong> — <strong>לינגיב נפשיה ברישא, והדר ליסליק</strong> <small>[מי שמתרחץ במים</small> — <small>שינגב עצמו בראשונה</small> מיד כשיוצא, <small>ואחר יעלה</small> לחוף<small>].</small> שאם ישארו המים עליו <strong>דילמא אתי לאתויי</strong> <small>[שמא יבוא להביא]</small> את טיפות המים שעליו <strong>ארבע אמות בכרמלית.</strong>
 ושואלים <strong>אי הכי</strong> <small>[אם כך],</small> שאתה חושש לטלטול המים, <strong>כי קא נחית נמי, קא דחי</strong> <small>[כאשר יורד</small> למים <small>גם כן, נדחה]</small> מ<strong>כחו</strong> חלק מן המים <strong>ארבע אמות</strong> בנהר, <strong>ואסיר</strong> <small>[ואסור]!</small> ומשיבים: על דבר היוצא רק מ<strong>כחו בכרמלית,</strong> כיון שאינו עושה מעשה בעצמו אלא הדבר בא רק מכוחו־מסיבתו, ובנהר שאינו אלא כרמלית שאיסורה רק מדברי סופרים — <strong>לא גזרו</strong> בה חכמים.
 <big>ד</big> ועוד גזירה הדומה לכך <strong>אמר אביי, ואיתימא</strong> <small>[ויש אומרים]</small> שאמר <strong>זאת רב יהודה: טיט שעל גבי רגלו</strong> — <strong>מקנחו</strong> בשבת <strong>בקרקע, ואין מקנחו בכותל.</strong>
 <strong>אמר רבא: מאי טעמא</strong> <small>[מה טעם]</small> <strong>בכותל לא</strong> יקנח? <strong>משום דמיחזי</strong> <small>[שנראה]</small> <strong>כבונה,</strong> שמוסיף טיט לכתלים, ואולם <strong>הא</strong> <small>[זה]</small> <strong>בנין</strong> של <strong>חקלאה</strong> <small>[שדה]</small> <strong>הוא,</strong> ואינו דומה כלל לבניה ממש, ואין לחוש בכגון זה.
 <strong>אלא אמר רבא</strong> להיפך: <strong>מקנחו בכותל ואין מקנחו בקרקע.</strong> וטעמו של דבר — משום החשש <strong>דילמא אתי לאשוויי</strong> <small>[שמא יבוא להשוות,</small> ליישר<small>]</small> <strong>גומות</strong> שבקרקע, אגב ניקוי הרגל.
 <strong>איתמר</strong> <small>[נאמר]</small> שהיתה מחלוקת אמוראים בדבר: <strong>מר בריה</strong> <small>[בנו]</small> של <strong>רבינא אמר: אחד זה ואחד זה,</strong> בין בכותל בין בקרקע — <strong>אסור</strong> לקנח את הטיט. <strong>רב פפא אמר: אחד זה ואחד זה</strong> — <strong>מותר.</strong>
 ושואלים: ו<strong>ל</strong>שיטת <strong>מר בריה</strong> <small>[בנו]</small> של <strong>רבינא במאי מקנחי ליה</strong> <small>[במה מקנחים אותה]</small> את הרגל? ומשיבים: אף לשיטתו יש היתר, <strong>מקנחי ליה</strong> <small>[מקנח אותה]</small> <strong>בקורה</strong> המוטלת בארץ.
 <strong>אמר רבא: לא ליתיב איניש אפומיה דליחייא</strong> <small>[אל ישב אדם</small> בשבת <small>על פי הלחי],</small> שעושים פס צר בפתחו של מבוי שאינו מפולש כדי שיהא כעין מחיצה סמלית להתיר את הטלטול בו. וטעמו של דבר: <strong>דילמא מיגנדרא ליה</strong> <small>[שמא יתגלגל לו]</small> <strong>חפץ</strong> לרשות הרבים <strong>ואתי לאתויי</strong> <small>[ויבוא להביאו],</small> שהרי אין הבדל ניכר לעין בין תוך המבוי וחוץ לו.
 <strong>ו</strong>עוד <strong>אמר רבא</strong> כגזירה בדברים דומים: <strong>לא ליצדד איניש כובא, דילמא אתי לאשוויי גומות</strong> <small>[אל יצדד,</small> יישר, <small>אדם חבית, שמא יבוא ליישר גומות]</small> שבקרקע, כדי לתת לחבית מקום נוח וחלק יותר.
 — <strong>ו</strong>עוד <strong>אמר רבא: לא ליהדוק איניש אודרא בפומא דשישא, דילמא אתי</strong> <small>[אל יהדק אדם</small> בשבת <small>סמרטוט בפי הכד, שמא יבוא]</small> <strong>לידי סחיטה</strong> של המים העשויים להישפך מתוכו.
 <big>ה</big> <strong>אמר רב כהנא: טיט שעל גבי בגדו</strong> בשבת — <strong>מכסכסו</strong> (משפשפו) <strong>מבפנים ואין מכסכסו מבחוץ,</strong> שהוא כעושה מלאכת מכבס.
 <strong>מיתיבי</strong> <small>[מקשים</small> על כך<small>]</small> ממה ששנינו: <strong>טיט שעל גבי מנעלו</strong> — <strong>מגררו בגב סכין</strong> לשם שינוי, <strong>ושעל בגדו</strong> — <strong>מגררו בצפורן, ובלבד שלא יכסכס, מאי לאו</strong> <small>[האם לא]</small> <strong>שלא יכסכס כלל!</strong> ודוחים: <strong>לא</strong> הכוונה היא <strong>שלא יכסכס מבחוץ, אלא מבפנים.</strong>
 <strong>אמר ר' אבהו</strong> שכך <strong>אמר ר' אלעזר</strong> שכך <strong>אמר ר' ינאי: מגררין</strong> בשבת <strong>מנעל חדש</strong> מן הטיט שדבק בו, <strong>אבל לא</strong> מנעל <strong>ישן,</strong> שיש בכך משום תיקון והרי זה בכלל מלאכת ממחק.
## דף קמא:
 <strong>במה מגררו? אמר ר' אבהו:</strong> בשינוי, <strong>בגב סכין.</strong>
 <strong>אמר ליה ההוא סבא</strong> <small>[לו זקן אחד]</small> לר' אבהו: <strong>סמי דידך מקמי הא דתני</strong> <small>[מחוק</small> את ההלכה <small>שלך מלפני</small> הלכה <small>זו ששנה]</small> <strong>ר' חייא: אין מגררין</strong> כלל <strong>לא מנעל חדש ולא מנעל ישן, ולא יסוך את רגלו שמן והוא בתוך המנעל או בתוך הסנדל,</strong> ששמן זה נספג בעור הנעל ומתקנו, ואסור משום מלאכת מעבד. <strong>אבל סך</strong> הוא <strong>את רגלו שמן</strong> כדרכו, <strong>ומניח</strong> כך אותה אחר כך <strong>בתוך המנעל או בתוך הסנדל,</strong> ואינו חושש שיועיל שמן זה לעור הנעל. <strong>ו</strong>כן <strong>סך כל גופו שמן, ומתעגל</strong> (מתגלגל) <strong>על גבי קטבליא</strong> (שטיח של עור), <strong>ואינו חושש.</strong>
 <strong>אמר רב חסדא: לא שנו</strong> כך <strong>אלא</strong> כשעושה זאת כדי <strong>לצחצחו, אבל</strong> אם עושה <strong>לעבדו</strong> — <strong>אסור.</strong>
 ותוהים: <strong>לעבדו, פשיטא</strong> <small>[פשוט,</small> מובן מאליו<small>],</small> הרי זו מלאכה האסורה מן התורה, וכי יש צורך לומר שאסור לעשותה? <strong>ותו</strong> <small>[ועוד]:</small> אם עושה כן כדי <strong>לצחצחו, מי איכא מאן דשרי</strong> <small>[האם יש מי שהתיר]</small> שיכוון אדם לעשות מלאכה לכתחילה בשבת?
 <strong>אלא,</strong> יש לדחות את הנוסח שאמרנו, ו<strong>אי איתמר הכי איתמר</strong> <small>[אם נאמר כך נאמר],</small> <strong>אמר רב חסדא: לא שנו</strong> שמותר לעשות כך בשבת <strong>אלא</strong> כשסך עצמו ב<strong>שיעור</strong> שדיו כדי <strong>לצחצחו</strong> בלבד, <strong>אבל</strong> כשסך עצמו ב<strong>שיעור</strong> שיש בו כדי <strong>לעבדו</strong> — <strong>אסור,</strong> ואפילו לא נתכוין לכך.
 <big>א</big> <strong>תנו רבנן</strong> <small>[שנו חכמים]</small> בברייתא: <strong>לא יצא</strong> אדם <strong>קטן</strong> בקומה <strong>במנעל גדול</strong> ממידתו, שמא יפול המנעל ויבוא לטלטלו ברשות הרבים. <strong>אבל יוצא הוא בחלוק גדול,</strong> שאף שאינו כמידתו ודאי לא יפול מעליו.
 <strong>ולא תצא אשה</strong> בשבת <strong>במנעל מרופט</strong> (קרוע מאוד מלמעלה) שמא יצחקו עליה, ותורידנו מרגלה ותטלטל אותו בשבת. <strong>ו</strong>מנעל כזה <strong>לא תחלוץ בו</strong> היבמה ליבם, שאינו מנעל ראוי, <strong>ואם חלצה</strong> — <strong>חליצתה כשרה,</strong> שהרי סוף סוף מנעל הוא.
 <strong>ואין יוצאין</strong> בשבת <strong>במנעל חדש,</strong> שמא ימצא שאינו מכוון לרגל, ויחלצנו ויטלטלנו. ומעירים: <strong>באיזה מנעל אמרו</strong> — <strong>במנעל של אשה,</strong> שמקפידה ביותר על המנעל שיהיה מכוון לרגלה.
 <strong>תני</strong> <small>[שנה]</small> <strong>בר קפרא: לא שנו</strong> שלא תצא בו בשבת <strong>אלא שלא יצאה בו</strong> עדיין <strong>שעה אחת מבעוד יום, אבל יצאה בו מערב שבת,</strong> שוודאי מצאה אם מתאים הוא לה — <strong>מותר</strong> לה לצאת בו בשבת.
 <big>ב</big> <strong>תני חדא</strong> <small>[שנויה</small> ברייתא <small>אחת]:</small> <strong>שומטין</strong> בשבת <strong>מנעל מעל גבי אימוס</strong> (אימום, תבנית שעליה תופרים נעל). <strong>ותניא אידך</strong> <small>[ושנויה</small> ברייתא <small>אחרת]</small> <strong>אין שומטין.</strong> ומסבירים: <strong>לא קשיא</strong> <small>[אין</small> זה <small>קשה]</small> <strong>הא</strong> <small>[זו]</small> הברייתא האוסרת — היא כשיטת <strong>ר' אליעזר,</strong> ו<strong>הא</strong> <small>[זו]</small> זו המתירה — כשיטת <strong>רבנן</strong> <small>[חכמים].</small> שנחלקו ר' אליעזר וחכמים בדיני טומאה וטהרה.
 <strong>דתנן</strong> <small>[ש</small>כן <small>שנינו</small> במשנה<small>]:</small> <strong>מנעל ש</strong>מצוי עדיין <strong>על גבי אימוס, ר' אליעזר מטהר</strong> אותו, שאינו מקבל טומאה, שלדעתו מנעל זה לא נגמרה מלאכתו עדיין ואינו בגדר כלי גמור המקבל טומאה, <strong>וחכמים מטמאים,</strong> שלדעתם נגמרה מלאכתו וכל כלי שנגמרה מלאכתו יכול לקבל טומאה.
 ובהתאם לעקרון זה, חכמים הסבורים שהמנעל שעל האימום הוא כלי גמור מתירים הם לטלטלו בשבת. ושואלים: <strong>הניחא</strong> <small>[זה נוח,</small> מתקבל<small>]</small> <strong>ל</strong>שיטת <strong>רבא</strong> ש<strong>אמר: דבר שמלאכתו לאיסור, בין לצורך גופו בין לצורך מקומו</strong> — <strong>מותר</strong> לטלטלו בשבת ממקומו, אם כן <strong>שפיר</strong> <small>[יפה,</small> מובן<small>]</small> הדבר שמטלטלים מעט את האימום אגב הסרת המנעל משום שצריך למקומו של האימום.
 <strong>אלא לאביי</strong> ש<strong>אמר</strong> ש<strong>לצורך גופו</strong> — <strong>מותר,</strong> ואילו <strong>לצורך מקומו</strong> — <strong>אסור. מאי איכא למימר</strong> <small>[מה יש לומר]?</small> שהרי אי אפשר לטלטל את האימום שהוא במפורש כלי שמלאכתו לאסור וכיצד ישמוט את המנעל בלא טלטול האימום?
 ומשיבים: <strong>הכא במאי עסקינן</strong> <small>[כאן במה אנו עוסקים]</small> — <strong>ברפוי.</strong> שאפשר להוריד את הנעל מבלי להזיז את האימום. <strong>דתניא</strong> <small>[ש</small>כן <small>שנינו</small> בברייתא<small>],</small> <strong>ר' יהודה אומר: אם היה רפוי</strong> — <strong>מותר.</strong>
 ומדייקים: <strong>טעמא</strong> <small>[הטעם,</small> דווקא<small>]</small> שהוא <strong>רפוי, הא</strong> <small>[הרי]</small> אם <strong>לא</strong> היה <strong>רפוי</strong> — <strong>לא</strong> הותר. <strong>הניחא</strong> <small>[זה נוח]</small> <strong>ל</strong>שיטת <strong>אביי</strong> ש<strong>אמר :</strong> ש<strong>דבר שמלאכתו לאיסור, לצורך</strong> שימוש <strong>בגופו</strong> — <strong>מותר</strong> לטלטלו, ואולם <strong>לצורך מקומו</strong> — <strong>אסור</strong> לטלטלו, <strong>שפיר</strong> <small>[יפה</small> הדבר, מותר<small>].</small>
 <strong>אלא לרבא</strong> ש<strong>אמר</strong> כי <strong>בין לצורך גופו בין לצורך מקומו</strong> — <strong>מותר, מאי איריא</strong> <small>[מה שייך,</small> מדוע רק<small>]</small> <strong>רפוי? אפילו לא רפוי נמי</strong> <small>[גם כן]</small> יהא מותר לטלטלו!
 ומשיבים: הברייתא <strong>ההיא</strong> שיטת <strong>ר' יהודה משום</strong> (בשם) <strong>ר' אליעזר הוא,</strong> ולא ביאורה של שיטת חכמים. ואף שסבור ר' אליעזר שהמנעל עדיין לא נגמר, בכל זאת לדעת ר' יהודה בשם ר' אליעזר מותר לטלטלו. <strong>דתניא</strong> <small>[ש</small>כן <small>שנינו</small> בברייתא<small>],</small> <strong>ר' יהודה אומר משום ר' אליעזר : אם היה</strong> כבר <strong>רפוי</strong> ואינו צריך עוד לאימום — <strong>מותר</strong> לטלטלו שהוא כלי גמור.
 
 <big>א משנה</big> <strong>נוטל אדם</strong> בשבת <strong>את בנו</strong> על ידיו <strong>ו</strong>אף על פי ש<strong>האבן בידו</strong> של התינוק, ואין אוסרים ליטול את הבן משום שהוא מטלטל מוקצה על ידי כך. <strong>ו</strong>כן מטלטלים בשבת <strong>כלכלה</strong> (סל) <strong>והאבן בתוכה. ומטלטלין תרומה טמאה</strong> שאסור לאכול אותה ומוקצה היא מטלטול <strong>עם הטהורה, ו</strong>כן <strong>עם החולין.</strong>
 <strong>ר' יהודה אומר: אף מעלין את המדומע באחד ומאה.</strong> שאם נפלה כמות של תרומה והתערבה בתוך חולין (והוא הקרוי 'דימוע') אם היו שם מאה שיעורים כנגד הכמות שנפלה — אומרים שבטלה התרומה, אלא שתקנו חכמים שיעלה משם אותה כמות שנפלה ויתננה לכהן, והשאר נחשב כחולין. והתיר ר' יהודה להעלות את המדומע בשבת לתקנו ולהכשירו לאכילה לכול.
 <big>ב גמרא</big> <strong>אמר רבא:</strong> מי ש<strong>הוציא</strong> בשבת לרשות הרבים <strong>תינוק חי וכיס</strong> (כעין שקיק לכסף) <strong>תלוי בצוארו</strong> של התינוק — <strong>חייב משום</strong> הוצאת <strong>כיס.</strong> ואם הוציא <strong>תינוק מת וכיס תלוי לו בצוארו</strong> — <strong>פטור.</strong>
 ועל מה ששנינו שאם הוציא <strong>תינוק חי וכיס תלוי לו בצוארו</strong> — <strong>חייב משום כיס,</strong> שואלים: <strong>וליחייב נמי</strong> <small>[ושיתחייב</small> <strong>גם כן] משום</strong> נשיאת ה<strong>תינוק</strong> עצמו!
 ומשיבים: <strong>רבא כ</strong>שיטת <strong>ר' נתן סבירא ליה</strong> <small>[סבור הוא],</small> ש<strong>אמר</strong> ר' נתן: <strong>חי נושא את עצמו,</strong> ולכן המוציא חי מרשות לרשות אינו חייב על הוצאתו.
 ושואלים: <strong>וליבטל</strong> <small>[ושיתבטל]</small> ה<strong>כיס לגבי</strong> ה<strong>תינוק,</strong> ויהא פטור אף על הכיס. <strong>מי</strong> <small>[האם]</small> <strong>לא תנן</strong> <small>[שנינו</small> במשנה<small>]</small> שהמוציא בשבת <strong>את החי במטה</strong> — <strong>פטור אף על</strong> הוצאת <strong>המטה,</strong> לפי <strong>שהמטה טפילה לו.</strong> ומדוע לא נאמר כן לגבי הכיס והתינוק?
 ומשיבים: <strong>מטה לגבי חי</strong> — <strong>מבטלי ליה</strong> <small>[מבטלים אותה],</small> שהרי דרושה המטה להוצאתו והיא טפילה לו, ואולם <strong>כיס לגבי תינוק</strong> — <strong>לא מבטלי ליה</strong> <small>[אין מבטלים אותו],</small> שהוא חשוב לעצמו.
 אמרנו כי אם הוציא בשבת <strong>תינוק מת וכיס תלוי לו בצוארו</strong> — <strong>פטור</strong> על הוצאתו. ושואלים: <strong>וליחייב</strong> <small>[ושיתחייב]</small> <strong>משום</strong> הוצאת ה<strong>תינוק</strong> עצמו! ומשיבים: <strong>רבא כ</strong>שיטת <strong>ר' שמעון סבירא ליה</strong> <small>[סבור]</small> ש<strong>אמר : כל מלאכה שאין צריך לגופה</strong> — <strong>פטור עליה</strong> אם עשה אותה בשבת, ומשום כך המוציא את המת, כיון שאין מוציאו משום שהוא נזקק למת אלא לצורך המת, כגון לקבורה או שלא ישאר במקום של בזיון — אין זו מלאכה האסורה מן התורה. ועל הכיס פטור משום שמתוך צערו ואבלו מבטל הוא אותו לגבי התינוק.
 <strong>תנן</strong> <small>[שנינו</small> במשנתנו<small>]:</small> <strong>נוטל אדם</strong> בשבת <strong>את בנו והאבן בידו,</strong> נמצא שאנו סבורים כי האבן בטלה לתינוק ומדוע יחייבו בתינוק חי שכיס תלוי בצוארו? <strong>אמרי דבי</strong> <small>[אמרו</small> <strong>בני</strong> <small>בית</small> מדרשו<small>]</small> של <strong>ר' ינאי:</strong> אין להבין שהאבן בטלה ואין איסור בטלטולה, אלא שמדובר כאן <strong>בתינוק שיש לו גיעגועין על אביו,</strong> ואם לא יטלנו בידיו עלול התינוק לחלות, ומשום כך התירו לו את טלטול האבן.
 ומקשים: <strong>אי הכי</strong> <small>[אם כך],</small>
## דף קמב.
 <strong>מאי איריא</strong> <small>[מדוע שייך]</small> דווקא <strong>אבן, אפילו דינר נמי</strong> <small>[גם כן]!</small> ואם כן <strong>אלמה</strong> <small>[מדוע]</small> <strong>אמר רבא: לא שנו אלא</strong> שהתינוק מחזיק <strong>אבן</strong> בידו, <strong>אבל</strong> אם מחזיק התינוק בידו <strong>דינר</strong> — <strong>אסור</strong> לטלטלו עמו! ומשיבים: לא בגלל האיסור להגביה את התינוק כשדינר בידו אסרו, אלא <strong>אבן, אי</strong> <small>[אם]</small> <strong>נפלה לה</strong> מיד התינוק — <strong>לא אתי אבוה לאיתויי</strong> <small>[יבוא אביו להביאה],</small> ואולם <strong>דינר, אי נפיל</strong> <small>[אם יפול]</small> — <strong>אתי אבוה לאתויי</strong> <small>[יבוא אביו להביאו].</small>
 <strong>תניא כוותיה</strong> <small>[שנויה</small> ברייתא <small>כשיטתו]</small> של <strong>רבא: המוציא</strong> בשבת לרשות הרבים את <strong>כליו</strong> (בגדיו) כשהם <strong>מקופלים ומונחים על כתפו, ו</strong>כן את <strong>סנדליו וטבעותיו</strong> כשמחזיקם <strong>בידו</strong> (ולא על אצבעו) — <strong>חייב</strong> משום הוצאה. <strong>ואם היה מלובש בהן</strong> — <strong>פטור</strong> על כולם, שהם בטלים לו.
 <strong>המוציא אדם וכליו עליו, וסנדליו ברגליו, וטבעותיו בידיו,</strong> שהוא לבוש בכל בגדיו ותכשיטיו כראוי — <strong>פטור</strong> על הכל, <strong>ואילו הוציאן כמות שהן,</strong> שהוציא אדם המחזיק את בגדיו בידיו — <strong>חייב</strong> משום הוצאת הבגדים, וזה ממש כדברי רבא.
 <big>א</big> שנינו במשנה שמותר לטלטל <strong>כלכלה</strong> (סל) <strong>והאבן בתוכה.</strong> ושואלים; <strong>ואמאי</strong> <small>[ומדוע]?</small> <strong>תיהוי</strong> <small>[תהיה]</small> ה<strong>כלכלה בסיס לדבר האסור,</strong> ובסיס לדבר האסור הוא עצמו מוקצה ואסור בטלטול בשבת! <strong>אמר רבה בר בר חנה</strong> שכך <strong>אמר ר' יוחנן: הכא</strong> <small>[כאן]</small> <strong>בכלכלה מלאה פירות עסקינן</strong> <small>[עוסקים אנו],</small> שיש בכלכלה גם דברים מותרים, ואין הכלכלה בסיס לאבן לבדה. ושואלים: בכל זאת מדוע יטלטל את הכלכלה והאבן? יש דרך אחרת, <strong>ולישדינהו לפירי</strong> <small>[ויזרוק את הפירות],</small> <strong>ונישדי</strong> <small>[ויזרוק]</small> את ה<strong>אבן, ונינקטינהו</strong> <small>[ויקח אותם,</small> את הפירות<small>]</small> <strong>בידים,</strong> ולא יצטרך לטלטל אבן! ומשיבים: <strong>כ</strong>פי שאמר <strong>ר' אלעי</strong> שכך <strong>אמר רב</strong> בענין אחר, שמדובר שם <strong>בפירות המיטנפין, הכא נמי</strong> <small>[כאן גם כן]</small> יש לומר כי מדובר <strong>בפירות המיטנפין</strong> שאם ישליכם, יתלכלכו וימאסו לאכילה.
 ושואלים: <strong>ולינערינהו נעורי</strong> <small>[ושינערם]</small> עד שתהא האבן בצד אחד של הכלכלה וישליכנה משם! <strong>אמר רב חייא בר אשי</strong> שכך <strong>אמר רבא: הכא</strong> <small>[כאן]</small> <strong>בכלכלה פחותה</strong> (שיש בה חור) <strong>עסקינן</strong> <small>[עוסקים אנו],</small> שה<strong>אבן</strong> עצמה <strong>נעשית דופן לכלכלה</strong> וסותמת את החור ולכן אינו יכול להשליכה.
 <big>ב</big> שנינו במשנה ש<strong>מטלטלין תרומה</strong> טמאה עם הטהורה. <strong>אמר רב חסדא: לא שנו אלא ש</strong>התרומה ה<strong>טהורה למטה ו</strong>ה<strong>טמאה למעלה,</strong> שאם רצונו בטהורה חייב הוא בעל כרחו לקחת גם את הטמאה. <strong>אבל</strong> אם ה<strong>טהורה למעלה וטמאה למטה</strong> — <strong>שקיל ליה</strong> <small>[נוטל אותה]</small> את ה<strong>טהורה ושביק ליה</strong> <small>[ועוזב אותה]</small> את ה<strong>טמאה.</strong>
 ושואלים: <strong>וכי</strong> <small>[וכאשר]</small> ה<strong>טהורה למטה נמי</strong> <small>[גם כן],</small> <strong>לישדינהו ולינקטינהו</strong> <small>[שישליכם</small> את הפירות הטמאים <small>ויקח אותם,</small> את הטהורים<small>]!</small> <strong>אמר ר' אלעי</strong> שכך <strong>אמר רב: בפירות המיטנפין עסקינן</strong> <small>[עוסקים אנו],</small> שאי אפשר להשליכם מן הסל.
 על עיקר דבריו של רב חסדא <strong>מיתיבי</strong> <small>[מקשים]</small> ממה ששנינו: <strong>מטלטלין תרומה טמאה עם הטהורה ועם החולין, בין שטהורה למעלה וטמאה למטה, בין שטמאה למעלה וטהורה למטה,</strong> והרי זו <strong>תיובתא</strong> <small>[קושיה חמורה]</small> על <strong>רב חסדא!</strong>
 ומשיבים: <strong>אמר</strong> <small>[</small>יכול היה <small>לומר]</small> <strong>לך רב חסדא: מתניתין</strong> <small>[משנתנו],</small> שאמר רב חסדא שהיא מתירה רק כאשר הטהורה מלמטה, עוסקת — כשצריך את הכלכלה <strong>לצורך גופו,</strong> שרוצה לאכול את הפירות, ואילו <strong>הברייתא</strong> עוסקת — כשצריך את הכלכלה <strong>לצורך מקומו,</strong> שרוצה לסלק את הסל ממקומו, ואז גם אם היה הכל תרומה טמאה מותר לו לטלטל.
 ושואלים: <strong>מאי דוחקיה</strong> <small>[מה דוחקו]</small> של <strong>רב חסדא לאוקמי מתניתין</strong> <small>[להעמיד</small> את <small>המשנה]</small> ולהסבירה בשצריך את הכלכלה <strong>לצורך גופו,</strong> ומדוע לא יפרש שהיא מדברת בכל מקרה שהוא?
 <strong>אמר רבא: מתניתין כוותיה דייקא, דקתני סיפא</strong> <small>[משנתנו כשיטתו</small> היא <small>מדוייקת, ששנוי בסופה]</small> במשנה הבאה: <strong>מעות שעל הכר</strong> — <strong>מנער את הכר והן נופלות. ואמר רבה בר בר חנה</strong> שכך <strong>אמר ר' יוחנן: לא שנו</strong> שמנער <strong>את הכר אלא</strong> כשצריך את הכר <strong>לצורך גופו, אבל</strong> כשצריך אותו <strong>לצורך מקומו</strong> — <strong>מטלטלו, ו</strong>אף על פי שהמעות <strong>עודן עליו. ומדסיפא</strong> <small>[ומכיון</small> <strong>שסופה</strong> של המשנה<small>]</small> בשצריך את החפץ (הכר) <strong>לצורך גופו</strong> — <strong>רישא נמי</strong> <small>[ראשה גם כן]</small> בשצריך את החפץ (הכלכלה) <strong>לצורך גופו.</strong>
 <big>ג</big> שנינו במשנה ש<strong>ר' יהודה אומר: אף מעלין</strong> את התרומה המדומעת באחד ומאה. ושואלים: <strong>ואמאי</strong> <small>[ומדוע]?!</small> <strong>הא קא</strong> <small>[</small>הרי בכך <small>הוא]</small> <strong>מתקן,</strong> וכל תיקון גזרו בו חכמים שלא יעשנו בשבת!
 ומשיבים: לדעתו אין בכך תיקון, כי <strong>ר' יהודה כ</strong>שיטת <strong>ר' אליעזר סבירא ליה</strong> <small>[סבור הוא],</small> ש<strong>אמר : תרומה בעינא מחתא</strong> <small>[התרומה בעינה</small> היא <small>מוטלת]</small> ואינה נחשבת כמעורבת, אלא מניחים שלא היתה תערובת כלל, ואותה כמות שהוא מעלה — היא היא אותה תרומה שנפלה.
 <strong>דתנן</strong> <small>[ש</small>כן <small>שנינו</small> במשנה<small>]:</small> סאה <strong>תרומה שנפלה ל</strong>מקום שהיו בו <strong>פחות ממאה</strong> שיעורים כמותו, <strong>ונדמעו</strong> (נתערבו), וכיון שהיו פחות ממאה לא ביטלו את הסאה שנפלה לתוכן, <strong>ונפל מן המדומע למקום אחר, ר' אליעזר אומר: מדמעת</strong> הסאה שנפלה מן התערובת <strong>כתרומת ודאי,</strong> שאנו חוששים שמא סאת התרומה שנפלה מתחילה, היא שנפלה שנית ולא נתערבה כלל, וצריכה ביטול התרומה.
 <strong>וחכמים אומרים: אין המדומע מדמע</strong> שנית <strong>אלא לפי חשבון.</strong> כלומר, כל סאה מן המדומע נחשבת כמעורבת היטב ויש בה רק אחוז מסויים של תרומה, לפי חשבון התרומה שנפלה, ויש צורך לבטל רק כנגד אחוז זה של אותה תרומה המצוי בתערובת שנפלה. ונראה ששיטת ר' אליעזר היא שהתרומה שנפלה אינה נחשבת כמעורבת אלא כאילו היתה כמוטלת לעצמה ודומה הדבר לשיטת ר' יהודה, שאין תיקון בהעלאה מן המדומע.
 ודוחים: <strong>אימר דשמעת ליה</strong> <small>[אמור ששמעת אותו]</small> את ר' אליעזר לענין זה רק <strong>לחומרא</strong> <small>[</small>לענין <small>להחמיר],</small> ואולם <strong>לקולא מי שמעת ליה</strong> <small>[להקל האם שמעת אותו]</small> שמחזיק בסברה זו?! שאמנם חושש הוא שמא לא נתערבה התרומה שנפלה ואוסר משום כך את החולין, אבל אינו בטוח בכך עד כדי להתיר מטעם זה.
 <strong>אלא</strong> נדחה הסבר זה, ומציעים: ר' יהודה <strong>הוא</strong> ש<strong>אמר</strong> את דבריו <strong>כ</strong>שיטת <strong>ר' שמעון, כדתנן</strong> <small>[כפי ששנינו</small> במשנה<small>]:</small> <strong>סאה</strong> פירות <strong>תרומה שנפלה למאה</strong> סאים של חולין, <strong>ולא הספיק להגביה</strong> סאה מן המדומע <strong>עד שנפלה</strong> לשם סאה <strong>אחרת</strong> של תרומה — <strong>הרי זו,</strong> כל התערובת כולה, <strong>אסורה,</strong> שיש בה סאתים תרומה למאה סאים חולין. <strong>ור' שמעון מתיר.</strong> נמצא שסבור ר' שמעון שהסאה הראשונה שנפלה אין דינה כמעורבת, אלא כמונחת במקומה, וכשנפלה השניה אף היא כמונחת במקום מיוחד, ואינן מצטרפות יחד.
 את ההשוואה דוחים: <strong>וממאי</strong> <small>[וממה]</small> מסיק אתה שזה הוא בסיס המחלוקת? <strong>דילמא התם בהא קמיפלגי</strong> <small>[שמא שם ב</small>דבר <small>זה נחלקו],</small> שה<strong>תנא קמא סבר</strong> <small>[הראשון סבור]</small> כי <strong>אף על גב</strong> <small>[אף על פי]</small> ש<strong>נפלו</strong> שתי הסאים של תרומה <strong>בזה אחר זה</strong> — <strong>כמאן</strong> <small>[כמי]</small> ש<strong>נפל בבת אחת דמי</strong> <small>[</small>הוא <small>נחשב].</small> <strong>והא לחמשין</strong> <small>[וזו לחמישים</small> סאים<small>]</small> <strong>נפלה, והא לחמשין</strong> <small>[וזו לחמישים</small> סאים<small>]</small> <strong>נפלה,</strong> ואינן בטלות בחמישים בלבד. <strong>ו</strong>אילו <strong>ר' שמעון סבר</strong> <small>[סבור]:</small> <strong>קמייתא בטיל</strong> <small>[הראשונה בטלה]</small> מיד עם נפילתה <strong>במאה, והא תיבטיל</strong> <small>[וזו</small> השניה <small>תיבטל]</small> <strong>במאה וחד</strong> <small>[ואחד],</small> ואין כל קשר למחלוקת זו עם השיטה שהמעלה את המדומע לא עשה ולא כלום.
 <strong>אלא</strong> דוחים הסבר זה, ומציעים: שר' יהודה <strong>הוא</strong> ש<strong>אמר כ</strong>שיטת <strong>ר' שמעון בן אלעזר. דתניא</strong> <small>[ש</small>כן <small>שנינו</small> בברייתא<small>],</small> <strong>ר' שמעון בן אלעזר אומר:</strong> אין אדם צריך להפריש מיד סאה אחת מן המדומע אלא דיו ש<strong>נותן עיניו בצד זה</strong> ומחליט בלבו להפריש מפירות הנמצאים באותו צד, <strong>ואוכל מצד אחר</strong> ויפריש אחר כך. נמצא שהעלאת הסאה מן המדומע אין בה תיקון, שהרי אף בלא העלאה מותר לאכול מן המדומע והוא טעמו של ר' יהודה.
 ומקשים: <strong>ומי סבר ליה כוותיה</strong> <small>[והאם סבור</small> ר' יהודה <small>כשיטתו]?</small>
## דף קמב:
 <strong>והא מיפליג פליג עילויה</strong> <small>[והרי</small> הוא <small>חולק עליו],</small> <strong>דתניא</strong> <small>[ש</small>כן <small>שנינו</small> בברייתא<small>],</small> <strong>ר' יהודה אומר: מעלין את המדומע באחד ומאה. ר' שמעון בן אלעזר אומר: נותן עיניו בצד זה ואוכל מצד אחר.</strong>
 ודוחים: בכל זאת בעיקרו של דבר מסכימים שני התנאים, אלא שהשיטה של <strong>ר' יהודה עדיפא</strong> <small>[עדיפה,</small> קיצונית<small>]</small> <strong>מ</strong>שיטת <strong>ר' שמעון בן אלעזר,</strong> שר' יהודה אומר שמאחר שמחשבה מספקת הרי אין תיקון בהעלאה, ומוטב שיעשה אותה אפילו בשבת.
 <big>א משנה</big> <strong>האבן ש</strong>היתה מונחת <strong>על פי החביות</strong> שאסור לטלטלה משום מוקצה — <strong>מטה</strong> את החבית <strong>על צדה, והיא,</strong> האבן, <strong>נופלת. היתה</strong> החבית <strong>בין החביות,</strong> ואם תיפול האבן עלולה לשבור את החביות האחרות — <strong>מגביה</strong> חבית זו ומוציאה מבין החביות <strong>ו</strong>אחר <strong>מטה על צדה, והיא,</strong> האבן, <strong>נופלת.</strong>
 <strong>מעות ש</strong>היו <strong>על הכר</strong> — <strong>מנער את הכר והן נופלות. היתה עליו</strong> על הכר <strong>לשלשת</strong> (צואת עופות. ערוך) — <strong>מקנחה בסמרטוט,</strong> אבל אינו רוחצה במים משום איסור כיבוס. ואם <strong>היתה</strong> הכר <strong>של עור</strong> שאין בו חשש כיבוס — <strong>נותנין עליה מים עד שתכלה</strong> הלשלשת.
 <big>ב גמרא</big> <strong>אמר רב הונא</strong> שכך <strong>אמר רב: לא שנו</strong> הלכה זו באבן <strong>אלא בשוכח</strong> את האבן על החבית, <strong>אבל במניח</strong> מדעתו — <strong>נעשה</strong> החבית <strong>בסיס לדבר האסור,</strong> ואף היא בעצמה אסורה בטלטול כל השבת.
 שנינו במשנה שאם <strong>היתה</strong> החבית שעל גביה מונחת האבן עומדת <strong>בין החביות</strong> — מגביהה ואחר משליך מעליה את האבן. ושואלים: <strong>מאן</strong> <small>[מיהו]</small> ה<strong>תנא</strong> הסבור שב<strong>כל היכא דאיכא איסורא והיתרא</strong> <small>[מקום שיש איסור והיתר]</small> — <strong>בהיתרא טרחינן, באיסורא לא טרחינן</strong> <small>[בהיתר אנו טורחים, באיסור אין טורחים]?</small> שהרי מטריחים את האיש להגביה את החבית ואין מתירים לו לקחת את האבן, ולמעט בטירחה.
 <strong>אמר רבה בר בר חנה</strong> שכך <strong>אמר ר' יוחנן:</strong> שיטת <strong>רבן שמעון בן גמליאל היא. דתנן</strong> <small>[ש</small>כן <small>שנינו</small> במשנה<small>]:</small> <strong>הבורר קטנית ביום טוב, בית שמאי אומרים: בורר אוכל</strong> (הראוי לאכילה) <strong>ואוכל</strong> אותו מיד ומשאיר את הפסולת. <strong>ובית הלל אומרים: בורר כדרכו,</strong> ואף יכול להשליך את הפסולת ולהשאיר את האוכל <strong>בחיקו ובתמחוי</strong> (כלי גדול).
 <strong>ותניא</strong> <small>[ושנויה</small> ברייתא<small>],</small> <strong>אמר רבן שמעון בן גמליאל: במה דברים אמורים</strong> שנחלקו בית שמאי ובית הלל — באופן <strong>שהאוכל מרובה על הפסולת. אבל</strong> אם ה<strong>פסולת מרובה על האוכל</strong> — ל<strong>דברי הכל בורר אוכל,</strong> שלא להרבות בטירחה בטלטול הפסולת שהיא בדבר האסור בטלטול כשלעצמו. וכן הוא כאן שמתירים לטלטל את החבית ולא את האבן, שהיא כפסולת.
 ומקשים: <strong>והא הכא, דכי</strong> <small>[והרי כאן, שכמו]</small> <strong>אוכל מרובה על הפסולת דמי</strong> <small>[נחשב],</small> שהרי החבית שהיא אוכל גדולה וכבדה מן האבן, וקל יותר להזיז את האבן, ובכל זאת אין מתירים לעשות זאת על פי שיטת בית הלל!
 ומשיבים: <strong>הכא נמי</strong> <small>[כאן גם כן],</small> <strong>כיון דאי בעי למישקל לא משתקיל ליה</strong> <small>[שאם רוצה ליטול</small> את היין <small>אין יכול להילקח]</small> ה<strong>יין עד דשקיל לה</strong> <small>[שיטול אותה],</small> את ה<strong>אבן</strong> — הרי <strong>כפסולת מרובה על האוכל דמי</strong> <small>[נחשב],</small> ואין הדבר דומה לברירה, לפי שכאן עליו לטלטל בכל אופן את האבן שאינו יכול לקחת את החבית לעצמה.
 שנינו במשנה שאם <strong>היתה</strong> החבית עליה מונחת האבן עומדת <strong>בין החביות</strong> — <strong>מגביה</strong> את החבית. <strong>תניא</strong> <small>[שנויה</small> ברייתא<small>],</small> <strong>ר' יוסי אומר: היתה החבית מונחת באוצר</strong> (מחסן) בין חביות אחרות, <strong>או שהיו כלי זכוכית מונחין תחתיה,</strong> שאינו יכול להטותה על צדה ולהפיל את האבן — <strong>מגביה</strong> אותה ומעבירה <strong>למקום אחר, ומטה על צדה, והיא,</strong> האבן, <strong>נופלת. ונוטל הימנה</strong> (ממנה, מן החבית) <strong>מה שצריך לו, ומחזירה למקומה.</strong>
 <big>ג</big> שנינו במשנה ש<strong>מעות ש</strong>היו מונחות <strong>על הכר</strong> — מנער את הכר והן נופלות. <strong>אמר רב חייא בר אשי</strong> שכך <strong>אמר רב: לא שנו אלא בשוכח</strong> את המעות על הכר, <strong>אבל במניח</strong> — <strong>נעשה</strong> הכר עצמו <strong>בסיס לדבר האסור</strong> ואין לטלטלו כלל.
 <strong>אמר רבה בר בר חנה</strong> שכך <strong>אמר ר' יוחנן: לא שנו</strong> דין של ניעור <strong>אלא</strong> שצריך את הכר <strong>לצורך</strong> שימוש ב<strong>גופו, אבל</strong> שצריך אותו <strong>לצורך מקומו</strong> — <strong>מטלטלו ועודן</strong> (המעות) <strong>עליו. וכן תני</strong> <small>[שנה]</small> בברייתא <strong>חייא בר רב מדיפתי: לא שנו</strong> דין של ניעור <strong>אלא</strong> שצריך את הכר <strong>לצורך</strong> שימוש ב<strong>גופו, אבל</strong> כשצריך אותו <strong>לצורך מקומו</strong> — <strong>מטלטלו ועודן עליו.</strong>
 <big>ד</big> שנינו במשנתנו: <strong>מעות שעל הכר</strong> — מנער את הכר והן נופלות. ובענין זה <strong>אמר ר' אושעיא: שכח</strong> בערב שבת <strong>ארנקי</strong> (ארנק) של כסף <strong>בחצר</strong> ובשבת נזכר בו ורוצה להכניסו לבית — <strong>מניח עליה ככר</strong> לחם <strong>או תינוק ומטלטלה,</strong> שנעשה הארנק כבסיס לדברים שמותר לטלטלם. וכן <strong>אמר רב יצחק:</strong> אם <strong>שכח לבינה בחצר</strong> — <strong>מניח עליה ככר או תינוק, ומטלטלה. אמר ר' יהודה בר שילא</strong> שכך <strong>אמר ר' אסי: פעם אחת שכחו דסקיא</strong> (שק כפול) <strong>מלאה מעות בסרטיא</strong> <small>[ברחוב],</small> <strong>ובאו ושאלו את ר' יוחנן, ואמר להן: הניחו עליה ככר או תינוק, וטלטלוה.</strong>
 <strong>אמר מר זוטרא: הלכתא ככל הני שמעתתא</strong> <small>[הלכה ככל האמרות הללו]</small> <strong>בשוכח,</strong> אבל אם הניח מדעת אפילו חפץ יקר בערב שבת — אסור לטלטלו למחרת על ידי הערמה זו. <strong>רב אשי אמר: אפילו</strong> ב<strong>שכח נמי</strong> <small>[גם כן]</small> — <strong>לא</strong> התירו, <strong>ולא אמרו</strong> היתר טלטול על ידי הנחת <strong>ככר או תינוק אלא ל</strong>טלטול <strong>מת בלבד.</strong>
 ומסופר: <strong>אביי מנח כפא אכיפי</strong> <small>[היה מניח כף על עומרים</small> של תבואה<small>]</small> כדי לטלטלם בשבת אגב הכף. <strong>רבא מנח סכינא אבר יונה ומטלטלה</strong> <small>[היה מניח סכין על בן יונה</small> שחוט <small>ומטלטלו].</small> <strong>אמר רב יוסף</strong> בלגלוג: <strong>כמה חריפא שמעתתא דדרדקי</strong> <small>[חריפה ההלכה של התינוקות,</small> התלמידים<small>]!</small> <strong>אימר דאמור רבנן</strong> <small>[אמור שאמרו חכמים]</small> היתר זה דווקא <strong>בשוכח,</strong> ואולם לעשות כך <strong>מלכתחילה מי אמור</strong> <small>[האם אמרו]?!</small>
 <strong>אמר אביי</strong> והסביר את עצמו: <strong>אי לאו</strong> <small>[אם לא]</small> ש<strong>אדם חשוב אנא</strong> <small>[אני],</small> <strong>כפא אכיפי</strong> <small>[כף על העומרים]</small> <strong>למה לי? הא חזו למיזגא עלייהו</strong> <small>[הרי ראויים</small> הם <small>להישען עליהם]</small> ויכול הייתי לטלטל את העומרים גם בלא נתינת הכף! אלא כיון שהחמרתי על עצמי עשיתי עוד פעולה נוספת שלא ילמדו ממנו להתיר.
 וכן <strong>אמר רבא: אנא</strong> <small>[אני],</small> <strong>אי לאו</strong> <small>[אם לא]</small> ש<strong>אדם חשוב אנא</strong> <small>[אני]</small> — <strong>סכינא אבר יונה</strong> <small>[סכין על בן יונה]</small> <strong>למה לי? הא חזי</strong> <small>[הרי ראוי]</small> <strong>לי לאומצא</strong> <small>[ל</small>אוכלו כ<small>בשר חי].</small>
 ומקשים: <strong>טעמא</strong> <small>[הטעם]</small> דווקא — <strong>דחזי לאומצא</strong> <small>[שראוי</small> מכל מקום לאכילה כשהוא <small>חי],</small> <strong>הא לא חזי לאומצא</strong> <small>[הרי</small> אם <small>אינו ראוי ל</small>אכילה כשהוא <small>חי]</small> — <strong>לא. למימרא</strong> <small>[האם לומר]</small> ש<strong>רבא כר' יהודה</strong> שאין מטלטלים בשבת מאכל שנועד מתחילה לאדם כשהוא ראוי עתה לאכילת בעלי חיים בלבד?
 <strong>והאמר</strong> <small>[והרי אמר]</small> <strong>רבא לשמעיה</strong> <small>[לשמשו]</small> ביום טוב: <strong>טווי לי בר אווזא, ושדי מיעיה לשונרא</strong> <small>[צלה לי ברווז וזרוק את מעיו לחתול],</small> ונמצא שהתיר לטלטל את מעי הברווז לצורך החתול, ובאותו אופן היה צריך להתיר טלטול בן יונה לא משום אומצא, אלא משום שהוא ראוי לאכילת כלב.
## דף קמג.
 אלא יש לומר כי <strong>התם</strong> <small>[שם]</small> <strong>כיון דמסרח</strong> <small>[שמסריחים]</small> המעיים אם משהה אותם, ואם כן <strong>דעתיה עילויה</strong> <small>[דעתו עליהם]</small> כבר <strong>מאתמול,</strong> מבעוד יום ליעדם לחתול.
 ומוסיפים: <strong>הכי נמי מסתברא</strong> <small>[כך גם כן מסתבר]</small> לומר ש<strong>רבא כר' יהודה סבירא ליה</strong> <small>[סבור הוא],</small> שכן <strong>דרש רבא: אשה לא תכנס</strong> ביום טוב <strong>לבית</strong> (מחסן) <strong>העצים ליטול מהן אוד</strong> (קרש לחתות בו את האש). <strong>ואוד שנשבר</strong> — <strong>אסור להסיקו ביום טוב, לפי שמסיקין</strong> ביום טוב <strong>בכלים</strong> שהם מותרים בטלטול, <strong>ואין מסיקין בשברי כלים</strong> שנשברו בו ביום, שהם אסורים משום מוקצה. <strong>שמע מינה</strong> <small>[למד ממנה]</small> שקיבל רבא את שיטת ר' יהודה בדיני מוקצה.
 <big>א משנה</big> <strong>בית שמאי אומרים: מעבירין</strong> (מורידים) בידים <strong>מעל השלחן</strong> שאכלו עליו <strong>עצמות וקליפין</strong> (קליפות) שנותרו עליו מן הסעודה בשבת. <strong>ובית הלל אומרים: מסלק את הטבלא כולה</strong> של כיסוי השולחן <strong>ומנערה,</strong> אבל לא יטול עצמות בידים, שאסור לטלטלן משום מוקצה.
 <strong>מעבירין מלפני השלחן פירורין</strong> של לחם אפילו שיעורם <strong>פחות מכזית, ושער של אפונין ושער עדשים</strong> (חלקי הצמח הדקים הדומים לשערות), שאף שאינם ראויים למאכל אדם מותר לטלטלם <strong>מפני שהוא מאכל בהמה.</strong>
 ואמרו עוד: <strong>ספוג, אם יש לו עור בית אחיזה</strong> — <strong>מקנחין בו</strong> את השולחן, <strong>ואם לאו</strong> <small>[לא]</small> — <strong>אין מקנחין בו,</strong> שמא יבוא בשעת אחיזתו לסחוט ממנו את הנוזל. <strong>וחכמים אומרים: בין כך ובין כך,</strong> גם אם אין לו בית אחיזה, <strong>ניטל בשבת</strong> כשהוא יבש, <strong>ואינו מקבל טומאה,</strong> לפי שאין הספוג בין החומרים המקבלים טומאה לא מדברי תורה ולא מדברי סופרים.
 <big>ב גמרא</big> <strong>אמר רב נחמן: אנו</strong> איננו מקבלים את הגירסה הזאת שבמשנה ו<strong>אין לנו אלא</strong> שיטה זו: <strong>בית שמאי כ</strong>שיטת <strong>ר' יהודה</strong> סבורים הם, ולכן הם אוסרים טלטול מוקצה. <strong>ובית הלל כ</strong>שיטת <strong>ר' שמעון</strong> שאינו סובר דין מוקצה סבורים הם. ולפי זה צריך להפוך את שיטות בית שמאי ובית הלל שבמשנה.
 <big>ג</big> שנינו במשנה ש<strong>מעבירין</strong> בשבת <strong>מלפני השלחן פירורין.</strong> ומעירים: דבר זה <strong>מסייע ליה</strong> <small>[לו]</small> <strong>ל</strong>שיטת <strong>ר' יוחנן.</strong> ש<strong>אמר ר' יוחנן : פירורין</strong> אף על פי <strong>שאין בהן כזית</strong> — <strong>אסור לאבדן ביד</strong> משום כבוד האוכלים.
 בהמשך המשנה שנינו ש<strong>שער של אפונין</strong> ועדשים מותרים בטלטול בשבת, ושואלים: <strong>מני</strong> <small>[של מי היא]</small> משנה זו? — כשיטת <strong>ר' שמעון היא, דלית ליה</strong> <small>[שאין לו,</small> שאינו מקבל<small>]</small> איסור <strong>מוקצה,</strong>
 <strong>אימא סיפא</strong> <small>[אמור</small> את <small>סופה</small> של המשנה<small>]:</small> <strong>ספוג, אם יש לו בית אחיזה</strong> — <strong>מקנחין בו, ואם לאו</strong> <small>[לא]</small> <strong>אין מקנחין בו. אתאן</strong> <small>[הגענו]</small> <strong>ל</strong>שיטת <strong>ר' יהודה</strong> ש<strong>אמר : דבר שאין מתכוין</strong> — <strong>אסור</strong><strong>,</strong> שהרי בודאי אינו מתכוין לסחוט את הנוזלים מן הספוג!
 ומשיבים: <strong>בהא</strong> <small>[בזה]</small> <strong>אפילו ר' שמעון מודה</strong> שאסור, שכן <strong>אביי ורבא דאמרי תרוייהו</strong> <small>[שאמרו שניהם]:</small> <strong>מודה ר' שמעון ב"פסיק רישיה</strong> <small>[חתוך ראשו]</small> <strong>ולא ימות",</strong> שכאשר התוצאה מחוייבת מן המעשה אף ר' שמעון מודה שגם כשאינו מתכוין אסור, ולכן אסור לקנח בספוג כזה.
 <big>ד</big> <strong>הני גרעינין דתמרי ארמייתא שרו לטלטולינהו</strong> <small>[אותם גרעינים של תמרים ארמיים</small> שאינם משובחים ולעתים ניתנים לבהמה, <small>מותר לטלטלם],</small> <strong>הואיל וחזיין</strong> <small>[וראויים]</small> התמרים <strong>אגב אמן,</strong> התמר השלם, שהרי היו מוכנים לבהמה אף קודם לכן. <strong>ודפרסייתא</strong> <small>[ו</small>גרעינים <small>של</small> תמרים <small>פרסיים]</small> — <strong>אסור,</strong> שאין התמרים מוכנים לבהמה, והגרעינים לא היו מוכנים לצורך זה.
 ומסופר כי <strong>שמואל</strong> היה <strong>מטלטל להו</strong> <small>[להן]</small> <strong>אגב ריפתא</strong> <small>[לחם].</small> (אותיות <strong>שרנ"ם שפ"ז</strong> הם <strong>סימן</strong> לחכמים המוזכרים: <strong>ש</strong>מואל, <strong>ר</strong>בה, הו<strong>נ</strong>א, א<strong>מ</strong>ימר, <strong>ש</strong>שת, <strong>פ</strong>פא, <strong>ז</strong>כריה). ומעירים כי <strong>שמואל לטעמיה</strong> <small>[לטעמו,</small> לשיטתו<small>],</small> ש<strong>אמר שמואל: עושה אדם כל צרכו בפת</strong> ואינו סבור שיש בכך ביזוי הפת, אם אפשר יהא לאכלה אחר כך.
 <strong>רבה</strong> היה <strong>מטלטל להו</strong> <small>[אותם]</small> <strong>אגב לקנא דמיא</strong> <small>[ספל מים].</small> <strong>רב הונא בריה</strong> <small>[בנו]</small> של <strong>רב יהושע עביד להו</strong> <small>[היה עושה אותם]</small> <strong>כגרף של ריעי,</strong> שהרי התירו חכמים ליטול כלי מאוס של צואה מלפניו, ואף כאן היה שם את כל גרעיני התמרים יחד וזורקם אחר כך משום מאיסות. <strong>אמר ליה</strong> <small>[לו]</small> <strong>רב אשי לאמימר: וכי עושין גרף של ריעי לכתחילה?</strong> שאמנם התירו לטלטל גרף של ריעי המונח לפניו, אבל לא התירו לעשות לכתחילה דבר שייחשב אחר כך כגרף של ריעי כדי להתיר לעצמו לטלטלו.
 <strong>רב ששת זריק להו בלישניה</strong> <small>[היה זורק אותם</small> את הגרעינים <small>בלשונו].</small> <strong>רב פפא זריק להו</strong> <small>[היה זורק אותם]</small> <strong>אחורי המטה</strong> שהיה מסב עליה בשעת אכילה, כי לא רצה לטלטלם בדרך אחרת. <strong>אמרו עליו על</strong> החכם <strong>ר' זכריה בן אבקולס שהיה מחזיר פניו אחורי המטה וזורקן.</strong>
## דף קמג:
 <big>א משנה</big> <strong>חבית</strong> יין או שמן <strong>שנשברה</strong> בשבת <strong>מצילין הימנה</strong> (ממנה) <strong>מזון שלש סעודות, ואומר לאחרים: באו והצילו לכם</strong> (עבורכם). <strong>ובלבד שלא יספוג</strong> את היין או השמן בספוג או במטלית משום איסור סחיטה. <strong>אין סוחטין את הפירות</strong> בשבת <strong>כדי להוציא מהן משקין. ואם יצאו</strong> המשקים <strong>מעצמן</strong> — <strong>אסורין</strong> להשתמש בהם בשבת. <strong>ר' יהודה אומר: אם לאוכלין</strong> (לאכילה) הוכנו הפירות — הרי המשקה <strong>היוצא מהן</strong> בשבת <strong>מותר,</strong> שכן אין לחשוש שמא יבוא לכתחילה לסחוט פירות שנועדו לאכילה. <strong>ואם</strong> נועדו מתחילה הפירות <strong>למשקין</strong> — המשקה <strong>היוצא מהן</strong> בשבת <strong>אסור. חלות דבש שריסקן מערב שבת, ויצאו</strong> הדבש והשעוה <strong>מעצמן</strong> בשבת — <strong>אסורין, ור' אליעזר מתיר.</strong>
 <big>ב גמרא</big> <strong>תנא</strong> <small>[שנה]</small> החכם בתוספתא: <strong>לא יספוג ביין ולא יטפח</strong> (ישים ידו ויספיגנה) <strong>בשמן, שלא יעשה כדרך שהוא עושה בחול. תנו רבנן</strong> <small>[שנו חכמים]</small> בברייתא כעין זה: <strong>נתפזרו לו</strong> בשבת <strong>פירות בחצר</strong> — <strong>מלקט על יד על יד,</strong> כלומר, מיד, <strong>ואוכל, אבל לא</strong> ילקט <strong>לתוך הסל ולא לתוך הקופה, שלא יעשה כדרך שהוא עושה בחול.</strong>
 <big>ג</big> שנינו במשנה כי <strong>אין סוחטין את הפירות</strong> בשבת, ומשקים שיצאו מהם מעצמם — אסורים. ור' יהודה מבדיל בין אם נועדו הפירות מתחילה לאכילה שמותר, או שנועדו למשקים שאסור. <strong>אמר רב יהודה</strong> שכך <strong>אמר שמואל: מודה היה ר' יהודה לחכמים בזיתים וענבים</strong> שאפילו הועידם לאכילה, שהמשקים היוצאים מהם אסורים. <strong>מאי טעמא</strong> <small>[מה טעם]</small> הדבר? <strong>כיון</strong> ש<strong>לסחיטה נינהו</strong> <small>[הם]</small> נועדים כרגיל — <strong>יהיב דעתיה</strong> <small>[נתן דעתו]</small> עליהם מתחילה שישמשו גם לצורך זה. <strong>ועולא אמר</strong> בשם <strong>רב: חלוק היה ר' יהודה אף בזיתים וענבים. ור' יוחנן אמר: הלכה כר' יהודה בשאר פירות, ואין הלכה כר' יהודה בזיתים וענבים.</strong>
 <strong>אמר רבה</strong> שכך <strong>אמר רב יהודה</strong> שכך <strong>אמר שמואל: מודה היה ר' יהודה לחכמים בזיתים וענבים, ומודים חכמים לר' יהודה בשאר פירות.</strong>
 <strong>אמר ליה</strong> <small>[לו]</small> <strong>ר' ירמיה לר' אבא:</strong> אם כן, שמודים הם זה לזה, <strong>אלא במאי פליגי</strong> <small>[במה נחלקו]?</small> <strong>אמר ליה</strong> <small>[לו]</small> לר' אבא: <strong>לכי תשכח</strong> <small>[לכאשר תמצא],</small> כלומר, עיין ותמצא דברים שיש בהם מקום למחלוקת. <strong>אמר רב נחמן בר יצחק: מסתברא</strong> <small>[מסתבר]</small> לומר כי <strong>בתותים ורמונים פליגי</strong> <small>[נחלקו],</small> שהם מקרה ביניים בין פירות סתם וזיתים וענבים.
 <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>זיתים שמשך</strong> (סחט) <strong>מהן שמן</strong> מבעוד יום (תוס'), <strong>ו</strong>כן <strong>ענבים שמשך מהן יין, והכניסן</strong> אחר כך לביתו, <strong>בין</strong> שהכניסן <strong>ל</strong>צורך <strong>אוכל, בין</strong> שהכניסן <strong>ל</strong>צורך <strong>משקין</strong> — <strong>היוצא מהן</strong> מעצמו בשבת <strong>אסור.</strong> ואילו <strong>תותים שמשך מהן מים</strong> (מיץ תותים), <strong>ורמונים שמשך מהן יין</strong> (מיץ רמונים), <strong>והכניסן,</strong> יש לחלק: אם הכניסן מתחילה <strong>לאוכלין</strong> — <strong>היוצא מהן מותר.</strong> הכניסן <strong>למשקין,</strong> וכן אם הכניסן <strong>לסתם</strong> בלא לפרש את כוונתו — <strong>היוצא מהן אסור,</strong> אלו <strong>דברי ר' יהודה. וחכמים אומרים: בין</strong> הכניסן <strong>לאוכלין בין למשקין</strong> — <strong>היוצא מהן אסור.</strong>
 על הברייתא הזו מקשים: <strong>וסבר</strong> <small>[ו</small>כי <small>סבור]</small> <strong>ר' יהודה</strong> ש<strong>סתם,</strong> כלומר, דבר שלא נועד למטרה מסויימת הרי הוא <strong>אסור?! והתנן</strong> <small>[והרי שנינו</small> במשנה<small>]:</small> <strong>חלב האשה מטמא לרצון ושלא לרצון,</strong> כלומר חלב האשה בין שיצא ממנה לרצונה, בין שיצא שלא ברצונה — נחשב כמשקה ומכשיר, ודברי מאכל שנפל עליהם חלב זה נעשים מוכשרים לקבל טומאה. ואילו <strong>חלב בהמה אינו מטמא אלא לרצון,</strong> שאם יצא מעצמו ללא חליבה — אינו מכשיר לטומאה.
 <strong>אמר ר' עקיבא:</strong> אפשר לומר כי <strong>קל וחומר הוא,</strong> שאין הדבר כן, <strong>ומה חלב האשה שאינו מיוחד אלא ל</strong>ילדים <strong>קטנים</strong> נחשב כמשקה, ו<strong>מטמא לרצון ושלא לרצון, חלב הבהמה</strong> שהוא משקה מקובל, <strong>שמיוחד בין לקטנים בין לגדולים, אינו דין שיטמא בין לרצון ובין שלא לרצון? אמרו לו:</strong> יש מקום לסתור קל וחומר זה, כך: <strong>אם</strong> ראינו ש<strong>טמא חלב האשה שלא לרצון, ש</strong>כן אף <strong>דם מגפתה</strong> (דם היוצא מפצע שלה), גם הוא <strong>טמא</strong> (מכשיר לקבל טומאה) כמשקה, ואולם אין לומר ש<strong>יטמא חלב הבהמה</strong>
## דף קמד.
 <strong>לא לרצון, ש</strong>כן <strong>דם מגפתה</strong> של הבהמה <strong>טהור</strong> (אינו מכשיר לקבל <strong>טומאה). אמר להן</strong> ר' עקיבא: <strong>מחמיר אני בחלב מבדם, שהחולב לרפואה</strong> — <strong>טמא,</strong> שהחלב היוצא מחליבה זו מכשיר לקבל טומאה, <strong>ו</strong>אילו <strong>המקיז</strong> דם <strong>לרפואה</strong> — אין הדם נחשב למשקה, ו<strong>טהור. אמרו לו: סלי זיתים וענבים יוכיחו, שהמשקין היוצאין מהן לרצון</strong> — <strong>טמאין,</strong> ו<strong>שלא לרצון</strong> — <strong>טהורים.</strong> נמצא שהכל תלוי אם המשקה יוצא לרצון, ומשקה היוצא שלא לרצון טהור.
 ולענייננו <strong>מאי לאו</strong> <small>[האם לא]</small> <strong>"לרצון"</strong> משמעו — <strong>דניחא ליה</strong> <small>[שנוח לו,</small> שהוא רוצה בכך<small>],</small> ו<strong>שלא לרצון</strong> — <strong>בסתמא</strong> <small>[בסתם]</small> שלא גילה דעתו, ומעתה נסיק לענין שהתחלנו בו. <strong>ומה זיתים וענבים</strong> ש<strong>בני סחיטה נינהו</strong> <small>[הם],</small> כלומר, שהם מיועדים בעיקרם לסחיטה ולעשות משקים מהם, אם יצא מהם <strong>משקה שלא לרצון,</strong> שלא נתכוון במיוחד לכך — <strong>ולא כלום</strong> הוא ואינו מטמא, <strong>תותים ורמונים, דלאו</strong> <small>[שלא]</small> <strong>בני סחיטה נינהו</strong> <small>[הם]</small> כרגיל, <strong>לא כל שכן</strong> שאינו מכשיר לקבל טומאה?
 ודוחים: <strong>לא, "לרצון"</strong> משמעו — אפילו <strong>בסתמא</strong> <small>[בסתם],</small> <strong>"שלא לרצון"</strong> — <strong>דגלי אדעתיה</strong> <small>[שגילה דעתו]</small> במפורש ו<strong>אמר "לא ניחא</strong> <small>[נוח]</small> <strong>לי</strong> במשקה היוצא". <strong>ואיבעית אימא</strong> <small>[ואם תרצה אמור]</small> כי <strong>שאני</strong> <small>[שונים]</small> <strong>סלי זיתים וענבים, כיון</strong> ש<strong>לאיבוד קיימי</strong> <small>[</small>הם <small>עומדים],</small> שהם נוטפים ויוצאים, והרי <strong>מעיקרא אפקורי מפקרי להו</strong> <small>[מתחילה מפקיר</small> הוא <small>אותם],</small> ואין להוכיח מהם, וכרגיל משקים שאינם נועדים מתחילה לאיבוד נחשבים כמשקים אפילו בסתם.
 <big>א</big> <strong>אשכחן</strong> <small>[מצאנו]</small> בברייתא שהובאה מקודם <strong>ר' יהודה דמודי לרבנן</strong> <small>[שמודה ל</small>שיטת <small>חכמים]</small> <strong>בזיתים ובענבים,</strong> שבין אם יצאו המשקים לרצון בין לא לרצון הריהם מכשירים לקבל טומאה, ואולם <strong>רבנן דמודו ליה</strong> <small>[חכמים שמודים לו]</small> <strong>לר' יהודה בשאר פירות</strong> שיש <strong>הבדל בין אם הכניסן למשקים או לאוכלים מנלן</strong> <small>[מנין לנו]?</small> — <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>סוחטין</strong>
## דף קמד:
 <strong>בפגעין</strong> (שזיפים) <strong>ובפרישין</strong> (חבושים) <strong>ובעוזרדין, אבל לא ברמונים,</strong> כיון שהדרך לסחוט אותם, שכן <strong>של בית מנשיא בר מנחם היו סוחטין ברמונים</strong> בימות החול. נמצא שבשאר פירות, שאינם רמונים ותותים, מודים חכמים לר' יהודה.
 ומקשים: <strong>וממאי דרבנן</strong> <small>[וממה</small> מסיק אתה שברייתא זו לשיטת <small>חכמים]</small> <strong>היא, דילמא</strong> <small>[שמא]</small> שיטת <strong>ר' יהודה היא?!</strong> ומשיבים: <strong>ותהוי נמי</strong> <small>[ותהא</small> ברייתא זו <small>גם כן]</small> כ<strong>ר' יהודה,</strong> עדיין <strong>אימר דשמעת ליה</strong> <small>[אמור ששמעת אותו]</small> את <strong>ר' יהודה</strong> שאמר כי במשקים ש<strong>יצאו מעצמן</strong> מותר להשתמש, ואולם ש<strong>סוחטין לכתחילה מי שמעת ליה</strong> <small>[האם שמעת אותו]</small> שהתיר לעשות זאת?! <strong>אלא מאי אית</strong> <small>[מה יש]</small> <strong>לך למימר</strong> <small>[לומר]:</small> <strong>כיון דלאו</strong> <small>[שלא]</small> <strong>בני סחיטה נינהו</strong> <small>[הם],</small> שאינם ראויים לסחיטה, אם כן — <strong>אפילו לכתחילה,</strong> ואם כן הוא שיש לומר טעם זה, <strong>אפילו תימא רבנן</strong> <small>[תאמר</small> שכשיטת <small>חכמים]</small> היא, <strong>כיון דלאו</strong> <small>[שלא]</small> <strong>בני סחיטה נינהו</strong> <small>[הם] —</small> <strong>אפילו לכתחילה</strong> מותר, וכיון שלא התיר ברמונים <strong>שמע מינה</strong> <small>[למד מכאן]</small> שברייתא זו כשיטת <strong>רבנן</strong> <small>[חכמים]</small> <strong>היא.</strong> ומסכמים: אכן, <strong>שמע מינה</strong> <small>[למד מכאן].</small>
 <big>א</big> שנינו בברייתא שהובאה קודם כי <strong>של בית מנשיא בר מנחם היו סוחטין ברמונים</strong> בימות החול, והרי שסוחטים כרגיל את הרימונים ולכן אסור לסוחטם בשבת. <strong>אמר רב נחמן: הלכה כשל בית מנשיא בר מנחם.</strong>
 <strong>אמר ליה</strong> <small>[לו]</small> <strong>רבא לרב נחמן:</strong> וכי <strong>מנשיא בן מנחם תנא הוא</strong> שאתה פוסק הלכה כמותו?! <strong>וכי תימא</strong> <small>[ואם תאמר]</small> כי כוונת הדברים היא ש<strong>הלכה כי האי תנא דסבר לה</strong> <small>[כתנא זה הסבור]</small> <strong>כשל מנשיא בן מנחם,</strong> עדיין יש להקשות: <strong>ו</strong>כי <strong>משום דסבר</strong> <small>[ש</small>הוא <small>סבור]</small> <strong>כמנשיא בן מנחם</strong> הרי <strong>הלכה כמותו?</strong> וכי <strong>מנשיא בן מנחם הוי רובא דעלמא</strong> <small>[הינו רוב</small> העולם<small>]?</small> וכיון שאין רוב העולם נוהג כך תיבטל דעתו מפני דעת הרוב!
 ענה לו רב נחמן: <strong>אין</strong> <small>[כן],</small> במקרים כאלה אנו סומכים על מנהג שאינו מנהג רוב העולם, <strong>דתנן</strong> <small>[ש</small>כן <small>שנינו</small> במשנה<small>]</small> שדנו בענין <strong>המקיים קוצים בכרם,</strong> ונשאלה שאלה אם קוצים אלה דינם ככלאים בכרם. <strong>ר' אליעזר אומר: קדש,</strong> שהקוצים הינם כלאיים והמקיימם אסר ("קידש ") משום כלאים בכרם. <strong>וחכמים אומרים: אינו מקדש</strong> (אוסר) בכרם <strong>אלא דבר שכמוהו מקיימין</strong> ומגדלים אנשים בירק. <strong>ואמר ר' חנינא: מאי טעמא</strong> <small>[מה הטעם]</small> של <strong>ר' אליעזר</strong> — <strong>שכן בערביא מקיימין קוצי שדות</strong> כדי לתת <strong>לגמליהם,</strong> ונחשבים שם הקוצים כשאר מיני ירקות וזרעים. הרי שלשיטה זו כיון שבמקום אחד נוהגים לקיים את הקוצים נעשו חשובים בכל מקום ומקום, וכן הדבר גם לגבי סחיטת הרמונים.
 ודוחים: <strong>מידי איריא</strong> <small>[האם שייך,</small> דומה הדבר<small>]?</small> והלא <strong>ערביא</strong> היא <strong>אתרא</strong> <small>[מקום],</small> ומקום מדינה שלימה שנוהגת כך חשובה היא, ואולם <strong>הכא</strong> <small>[כאן</small> בבית מנשיא<small>]</small> שיחיד הוא — <strong>בטלה דעתו אצל כל אדם!</strong>
 <strong>אלא</strong> יש לומר ש<strong>היינו טעמא</strong> <small>[זהו הטעם]</small> של דברי רב נחמן <strong>כ</strong>שיטת <strong>רב חסדא.</strong> ש<strong>אמר רב חסדא : תרדין שסחטן ונתנן</strong> את מי התרדים <strong>במקוה</strong> — <strong>פוסלין את המקוה בשינוי מראה,</strong> שכל מין נוזל שמכניסים במקוה שאין בו שיעורו השלם, אם הוא משנה את צבע המים הרי הוא פוסל את המקוה. <strong>והא לאו</strong> <small>[והרי לא]</small> <strong>בני סחיטה נינהו</strong> <small>[הם]</small> התרדים, ומשקים היוצאים מהם אין דינם להיחשב כלל כמשקים? <strong>אלא מאי אית</strong> <small>[מה יש]</small> <strong>לך למימר</strong> <small>[לומר]</small> — <strong>כיון דאחשבינהו, הוה להו</strong> <small>[שהחשיבם, הרי הם</small> נעשים<small>]</small> <strong>משקה,</strong> ואם כן <strong>הכא נמי</strong> <small>[כאן</small> ברימונים <small>גם כן]</small> <strong>כיון דאחשבינהו, הוה להו</strong> <small>[שהחשיבם, הרי הם</small> נעשים<small>]</small> <strong>משקה,</strong> ולכן מיץ הרמונים אסור, כיון שסוחטים אותו ומחשיבים אותו.
 <strong>רב פפא אמר:</strong> טעמו של רב חסדא הפוסל מקוה במי תרדין <strong>משום דהוי</strong> <small>[שהם]</small> <strong>דבר שאין עושין ממנו מקוה לכתחילה, ו</strong>כלל בידינו ש<strong>כל דבר שאין עושין ממנו מקוה לכתחילה</strong> (שאינו מים או שלג וקרח) הריהו <strong>פוסל את המקוה בשינוי מראה,</strong> גם אם אינו משקה.
 <big>ב</big> <strong>תנן התם</strong> <small>[שנויה</small> משנה <small>שם]</small> במסכת מקואות: מקוה ש<strong>נפל לתוכו יין או חומץ</strong> או <strong>מוחל</strong> (המיץ היוצא מן הזיתים, שאינו שמן), <strong>ושנה מראיו</strong> של המקוה — המקוה <strong>פסול.</strong> ושואלים: <strong>מאן</strong> <small>[מיהו]</small> ה<strong>תנא</strong> הסבור ש<strong>מוחל</strong> כ<strong>משקה הוא</strong> נחשב? <strong>אמר אביי:</strong> כשיטת <strong>ר' יעקב היא. דתניא</strong> <small>[ש</small>כן <small>שנינו</small> בברייתא<small>],</small> <strong>ר' יעקב אומר: מוחל הרי הוא כמשקה. ומה טעם אמרו</strong> חכמים ש<strong>מוחל היוצא בתחלה,</strong> כלומר, לפני שמתחילים לסחוט את השמן, הוא <strong>טהור</strong> — לא משום שאינו משקה, אלא <strong>לפי שאינו רוצה בקיומו,</strong> שנוח לו שלא יצא המוחל מן הזיתים אלא יתערב אחר כך בשמן,
 <strong>ר' שמעון אומר: מוחל אינו</strong> נחשב <strong>כמשקה. ומה טעם אמרו</strong> חכמים ש<strong>מוחל היוצא מעיקול בית הבד</strong> לאחר סחיטת השמן <strong>טמא</strong> — <strong>לפי שאי אפשר לו בלא ציחצוחי שמן,</strong> כלומר, בלא מעט שמן היוצא עמו מן הזיתים.
 ושואלים: <strong>מאי בינייהו</strong> <small>[מה</small> ההבדל המעשי <small>ביניהם]?</small> שהרי לכאורה שניהם מסכימים שמוחל היוצא בתחילה טהור, והיוצא מעיקול בית הבד טמא. ומשיבים: <strong>איכא בינייהו דאתי בתר איצצתא</strong> <small>[יש ביניהם</small> הבדל ביחס למוחל <small>היוצא לאחר סחיטה רבה],</small> שלדעת ר' יעקב טמא, ולדעת ר' שמעון טהור. <strong>רבא אמר:</strong> הטעם שמוחל פוסל אינו משום שהוא משקה, אלא <strong>משום דהוי</strong> <small>[שהוא]</small> <strong>דבר שאין עושין הימנו</strong> (ממנו) <strong>מקוה</strong> לכתחילה, <strong>ופוסל את המקוה בשינוי מראה.</strong>
 <big>ג</big> <strong>אמר רב יהודה</strong> שכך <strong>אמר שמואל: סוחט אדם אשכול של ענבים</strong> בשבת <strong>לתוך הקדרה</strong> שיש בה מאכל ואין זה כסחיטה אלא כהכנסת מאכל במאכל, <strong>אבל לא לתוך הקערה</strong> הריקה. <strong>אמר רב חסדא: מדברי רבינו</strong> (שמואל) <strong>נלמד</strong> ש<strong>חולב אדם עז</strong> בשבת <strong>לתוך הקדרה,</strong> שאינו כמוציא חלב בדרך סחיטה ודישה, <strong>אבל לא לתוך הקערה</strong> הריקה. ומסיקים: <strong>אלמא קסבר</strong> <small>[מכאן</small> יוצא <small>שסבור]</small> הוא ש<strong>משקה הבא לאוכל</strong> אין דינו כמשקה, אלא <strong>אוכל הוא.</strong>
 <strong>מתיב</strong> <small>[מקשה]</small> על כך <strong>רמי בר חמא</strong> ממה ששנינו: <strong>זב שחולב את העז</strong> — <strong>החלב טמא</strong> בכל מקרה ואפילו לא נגע בו. וטומאתו של החלב ממה שהזב העבירו ממקום למקום, שהזב מטמא במשא ובהיסט אף בלא מגע. <strong>ואי אמרת</strong> <small>[ואם אומר</small> <strong>אתה</strong><small>]</small> ש<strong>משקה הבא לאוכלין אוכל הוא</strong> ואין דינו כמשקה, נמצא שחלב שנחלב ישר לתוך הקדירה דינו כאוכל, והלא אין אוכל מקבל טומאה אלא אם כן הוכשר לטומאה במשקים, ואם כן אוכל זה <strong>במאי איתכשר</strong> <small>[במה הוכשר]</small> לקבל טומאה?
 ומשיבים: יש לומר <strong>כ</strong>מו ש<strong>אמר ר' יוחנן</strong> בנושא אחר שמדובר <strong>בטיפה המלוכלכת על פי הדד,</strong> בטיפת החלב הראשונה מרטיבים את פי הדד להקל את החליבה או היניקה, <strong>הכא נמי</strong> <small>[כאן גם כן]</small> <strong>בטיפה המלוכלכת על פי הדד,</strong> שאינה מיועדת לקדרה והיא המשקה המכשיר את שאר החלב.
 <strong>מתיב</strong> <small>[מקשה</small> על כך<small>]</small> <strong>רבינא</strong> ממה ששנינו במשנה אחרת: <strong>טמא מת שסחט זיתים וענבים,</strong>
## דף קמה.
 <strong>כביצה מכוונת</strong> — <strong>טהור,</strong> שבכלל אין אוכל מטמא אלא ביותר מכביצה. <strong>הא</strong> <small>[הרי]</small> אם היה שם <strong>יותר מכביצה</strong> — <strong>טמא, ואי אמרת</strong> <small>[ואם אומר אתה]</small> כי <strong>"משקה הבא לאוכל אוכל הוא", במאי איתכשר</strong> <small>[במה הוכשר]</small> אוכל זה לקבלת טומאה? <strong>הוא מותיב לה</strong> <small>[הוא מקשה אותה,</small> קושיה זו<small>],</small> <strong>והוא מפרק לה</strong> <small>[מתרץ אותה],</small> שמדובר כאן <strong>בסוחט לתוך הקערה,</strong> וכבר אמרנו שהסוחט לקערה כסוחט למשקה.
 <strong>אמר ר' ירמיה:</strong> ענין משקה הבא לאוכל אם דינו כאוכל או כמשקה הריהו <strong>כתנאי</strong> <small>[כתנאים]</small> שנחלקו כבר בענין זה. ששנינו במשנה: <strong>המחליק</strong> את הלחם לפני אפייתו <strong>בענבים</strong> שהוא סוחט עליהם — <strong>לא הוכשר</strong> הלחם לקבל טומאה. <strong>ר' יהודה אומר: הוכשר. מאי לאו בהא קמיפלגי</strong> <small>[האם לא בדבר זה נחלקו],</small> <strong>מר סבר</strong> <small>[חכם</small> זה, התנא הראשון <small>סבור]</small> ש<strong>משקה הבא לאוכל</strong> — <strong>אוכל הוא,</strong> ולכן לדעתו לא הוכשר עדיין הלחם. <strong>ומר סבר</strong> <small>[וחכם זה,</small> ר' יהודה <small>סבור]</small> ש<strong>לאו</strong> <small>[לא]</small> <strong>אוכל הוא,</strong> אלא משקה גמור, והוכשר הלחם במיץ הענבים.
 <strong>אמר רב פפא:</strong> אין זו הוכחה, ואפשר לפרש <strong>דכולי עלמא</strong> <small>[כל העולם,</small> לדעת הכל<small>]</small> <strong>משקה הבא לאוכל לאו</strong> <small>[לא]</small> <strong>אוכל הוא, והכא</strong> <small>[וכאן]</small> <strong>במשקה הבא לאיבוד קמיפלגי</strong> <small>[נחלקו].</small> שהרי המשקה הנמשח על ככרות הלחם סופו שכלה באש התנור, ובכך נחלקו: ש<strong>מר סבר</strong> <small>[חכם זה,</small> ר' יהודה <small>סבור]</small> שבכל זאת <strong>משקה הוא,</strong> ולכן לדעתו הוא מכשיר לקבלת טומאה, <strong>ומר סבר</strong> <small>[וחכם זה,</small> התנא הראשון <small>סבור]</small> ש<strong>לאו</strong> <small>[לא]</small> <strong>משקה הוא. ובפלוגתא דהני תנאי</strong> <small>[ו</small>נחלקו <small>במחלוקתם של תנאים אלה]</small> שכבר נחלקו בבעיה זו, <strong>דתניא</strong> <small>[ששנויה</small> ברייתא<small>]:</small> <strong>המפצע</strong> (חותך) <strong>בזיתים בידים מסואבות</strong> <small>[טמאות]</small> — <strong>הוכשר</strong> על ידי המשקה הזב מן הזיתים ונטמאו. ואם היה עושה זאת כדי <strong>לסופתן</strong> (לטבלם) <strong>במלח</strong> — <strong>לא הוכשר,</strong> שהיוצא מן הזיתים שלא לרצונו אינו מכשיר.
 ואם היה מפצע כדי <strong>לידע אם הגיעו זיתיו</strong> לדרגת בשילות שיהיו ראויים <strong>למסוק אם</strong> עדיין <strong>לאו</strong> <small>[לא]</small> — <strong>לא הוכשר. ר' יהודה אומר: הוכשר. מאי לאו בהא קמיפלגי</strong> <small>[האם לא ב</small>דבר <small>זה נחלקו]</small> <strong>דמר סבר</strong> <small>[שחכם</small> זה, ר' יהודה, <small>סבור]</small> <strong>משקה העומד לאיבוד,</strong> שיוצא אגב הבדיקה של הזיתים ואינו מעוניין בשמירתו — <strong>משקה הוא,</strong> ומכשיר. <strong>ומר סבר</strong> <small>[וחכם</small> זה, סתם ברייתא, <small>סבור]</small> ש<strong>לאו</strong> <small>[לא]</small> <strong>משקה הוא</strong> ואינו מכשיר.
 <strong>אמר רב הונא בריה</strong> <small>[בנו]</small> של <strong>ר' יהושע:</strong> אין הכרח להשוות את שתי המחלוקות האחרונות, אלא <strong>הני תנאי</strong> <small>[תנאים אלה]</small> שנחלקו במפצע זיתים <strong>במשקה העומד לאיבוד פליגי</strong> <small>[חולקים],</small> <strong>והנך תנאי</strong> <small>[ותנאים אלה]</small> שנחלקו במשקה שעל הלחם <strong>ב</strong>ענין <strong>משקה העומד לצחצחו</strong> (לתקנו ולייפותו) <strong>קמיפלגי</strong> <small>[נחלקו],</small> אם משקה שנועד רק לצחצחו ולתיקונו של מאכל דינו כמשקה אם לא.
 <big>א</big> <strong>אמר ר' זירא</strong> שכך <strong>אמר רב חייא בר אשי</strong> שכך <strong>אמר רב: סוחט אדם</strong> בשבת <strong>אשכול של ענבים לתוך הקדרה</strong> שיש בה דברי מאכל, שכל הנכנס לאוכל דינו כמין מאכל ולא כמשקה, <strong>אבל לא לתוך הקערה</strong> שהיא ריקה או שיש בה משקה. <strong>ודג</strong> שצריך את <strong>צירו</strong> מותר לסוחטו <strong>אפילו לתוך הקערה.</strong>
 <strong>יתיב</strong> <small>[ישב]</small> <strong>רב דימי וקאמר לה להא שמעתא</strong> <small>[ואמר אותה, את ההלכה הזו].</small> <strong>אמר ליה</strong> <small>[לו]</small> <strong>אביי לרב דימי: אתון משמיה</strong> <small>[אתם משמו]</small> של <strong>רב מתניתון ולא קשיא לכו</strong> <small>[שונים אתם</small> את ההלכה הזו <small>ואינה קשה לכם],</small> <strong>אנן משמיה</strong> <small>[אנחנו משמו]</small> של <strong>שמואל מתנינן לה</strong> <small>[שונים אנו אותה</small> הלכה<small>],</small> <strong>וקשיא לן</strong> <small>[וקשה לנו]:</small> <strong>מי</strong> <small>[האם]</small> <strong>אמר שמואל</strong> ש<strong>דג</strong> שצריך <strong>לצירו</strong> מותר לו לסוחטו <strong>אפילו לתוך הקערה</strong> הריקה? <strong>והאיתמר</strong> <small>[והרי נאמר]</small> שנחלקו בענין <strong>כבשים</strong> (ירקות כבושים) <strong>שסחטן, אמר רב:</strong> אם סחטן משום שצריך <strong>לגופן</strong> שרוצה בכבשים בלא מימיהן — <strong>מותר</strong> לכתחילה לעשות כן בשבת, ואם סחטן משום שצריך <strong>למימיהן</strong> — <strong>פטור</strong> מחטאת, <strong>אבל אסור</strong> לעשות כן מלכתחילה.
 <strong>ו</strong>אילו <strong>שלקות</strong> (דברים מבושלים) <strong>בין</strong> אם צריך <strong>לגופן בין למימיהן</strong> — <strong>מותר</strong> לסחוט. <strong>ושמואל אמר: אחד כבשים ואחד שלקות,</strong> אם צריך <strong>לגופן</strong> — <strong>מותר, למימיהן</strong> — <strong>פטור, אבל אסור.</strong> וסחיטת דג לכאורה כסחיטת שלקות היא כשצריך לצירו ("למימיהם") אסור, וסותרים אם כן דברי שמואל אלו את אלו.
 <strong>אמר ליה</strong> <small>[לו]</small> יכול אתה בהחלט לסמוך על גרסתי, וחיזק דבריו בביטוי של שבועה: <strong>האלהים!</strong> וכלשון הכתוב יכול הוא לומר <strong>"</strong>אשר אני אחזה לי ו<strong>עיני ראו ולא זר"</strong> (איוב יט, כז), <strong>מפומיה</strong> <small>[מפיו]</small> של <strong>ר' ירמיה שמיע לי</strong> <small>[שמעתי]</small> מסורת זו, <strong>ור' ירמיה</strong> שמע בעצמו <strong>מר' זירא, ור' זירא מרב חייא בר אשי, ורב חייא בר אשי מרב,</strong> ולא היה בין מוסרי הדברים אף אחד שאינו בדוק ושאין לסמוך עליו.
 <big>ב</big> כיון שהוזכרה ההלכה בענין סחיטת כבשים דנים בה <strong>גופא</strong> <small>[לגופא].</small> שנינו <strong>כבשים שסחטן</strong> בשבת, <strong>אמר רב:</strong> אם סחטם משום שצריך <strong>לגופן</strong> בלא הנוזלים שבהם — <strong>מותר,</strong> ואם משום שצריך <strong>למימיהן</strong> — <strong>פטור, אבל אסור. ושלקות, בין לגופן בין למימיהן</strong> — <strong>מותר. ושמואל אמר: אחד זה ואחד זה,</strong> בין כבשים בין שלקות אם סחטם משום שצריך <strong>לגופן</strong> — <strong>מותר, למימיהן</strong> — <strong>פטור, אבל אסור. ר' יוחנן אמר: אחד כבשים ואחד שלקות,</strong> אם סחטם משום שצריך <strong>לגופן</strong> — <strong>מותר, למימיהן</strong> — <strong>חייב חטאת</strong> שעשה מלאכה האסורה מן התורה.
 <strong>מיתיבי</strong> <small>[מקשים על כך]</small> ממה ששנינו בברייתא: <strong>סוחטין כבשים בשבת לצורך השבת, אבל לא ל</strong>צורך <strong>מוצאי שבת. וזיתים וענבים לא יסחוט</strong> כלל בשבת, <strong>ואם סחט</strong> בשוגג — <strong>חייב חטאת.</strong> נמצא שמותר לסחוט כבשים בשבת לכל צורך, אפילו למימיהם, ולכתחילה ואם כן <strong>קשיא</strong> <small>[קשה]</small> <strong>לרב, קשיא</strong> <small>[קשה]</small> <strong>לשמואל, קשיא</strong> <small>[קשה]</small> <strong>לר' יוחנן,</strong> שלדעת כולם יש איסור מסויים בסחיטת כבשים למימיהן! ואומרים: כל אחד מהם <strong>מתרץ לטעמיה</strong> <small>[מיישב</small> את הברייתא <small>לטעמו,</small> לפי שיטתו<small>].</small><strong></strong>
 <strong>רב מתרץ לטעמיה</strong> <small>[מיישב לטעמו,</small> לשיטתו <small>],</small> וכך הוא מבין את הברייתא, ומוסיף בה דברים: <strong>סוחטין כבשים בשבת לצורך</strong> השבת, אבל לא לצורך <strong>מוצאי שבת. במה דברים אמורים</strong> — כשסוחטם <strong>ל</strong>צורך <strong>גופן, אבל</strong> אם סוחטם <strong>משום שצריך למימיהן</strong> — <strong>פטור, אבל אסור. ושלקות בין לגופן בין למימיהן</strong> — <strong>מותר. וזיתים וענבים</strong> — <strong>לא יסחוט</strong> כלל, <strong>ואם סחטן</strong> בשוגג — <strong>חייב חטאת.</strong>
 ו<strong>שמואל מתרץ לטעמיה</strong> <small>[מיישב לטעמו,</small> לשיטתו <small>],</small> וכך הוא מבין את הברייתא, ואף מוסיף בה דברים: <strong>סוחטין כבשים בשבת לצורך השבת</strong> ו<strong>הוא הדין לשלקות. במה דברים אמורים</strong> — כשסוחטם משום שצריך <strong>לגופן אבל</strong> אם סוחטם <strong>למימיהן</strong> — <strong>פטור, אבל אסור. וזיתים וענבים לא יסחוט</strong> כלל, <strong>ואם סחט</strong> בשוגג — <strong>חייב חטאת.</strong>
 ו<strong>ר' יוחנן</strong> אף הוא <strong>מתרץ לטעמיה</strong> <small>[מיישב לטעמו,</small> לשיטתו <small>],</small> וכך הוא מבין את הברייתא, ואף הוא כאחרים מוסיף בה דברים: <strong>סוחטין כבשים לצורך השבת אבל לא ל</strong>צורך <strong>מוצאי שבת, אחד כבשים ואחד שלקות. במה דברים אמורים</strong> — כשסוחטם <strong>משום שצריך לגופן, אבל</strong> אם סוחטם משום שצריך <strong>למימיהן</strong> — <strong>לא יסחוט, ואם סחט</strong> בשוגג — <strong>נעשה כמי שסחט זיתים וענבים, וחייב חטאת.</strong>
 <strong>אמר רב חייא בר אשי</strong> שכך <strong>אמר רב: דבר תורה</strong> — <strong>אינו חייב אלא על דריסת</strong> (סחיטת) <strong>זיתים וענבים בלבד,</strong> וכל שאר איסורי סחיטה שבהלכה גזירות וסייגי חכמים הם. <strong>וכן תני דבי</strong> <small>[שנה</small> החכם <small>מבית</small> מדרשו<small>]</small> של <strong>מנשה: דבר תורה</strong> הסוחט בשבת <strong>אינו חייב אלא על דריסת זיתים וענבים בלבד.</strong> ועוד שנו בבית מדרש זה: <strong>ואין עד מפי עד</strong> המעיד רק מתוך מה ששמע מפי עד אחר <strong>כשר</strong>
## דף קמה:
 <strong>אלא לעדות אשה בלבד,</strong> כלומר, להעיד לאשה שמת בעלה, שרק לענין זה התירו לסמוך על עדות שאינה שלמה, כדי להתיר את העגונה.
 <big>א</big> אגב כך <strong>איבעיא להו</strong> <small>[נשאלה להם]</small> <strong>עד מפי עד לעדות בכור מהו</strong> הדין? שאם היה בכור בהמה טהורה בידי כהן לאחר חורבן בית המקדש ונפל מום בבכור, תקנו חכמים שיביא הכהן עד להעיד שמום זה נפל מעצמו, ולא עשהו הכהן, שנחשדו הכהנים שהם מטילים מומים בבכורות כדי שיוכלו לאוכלם. והשאלה היתה אם לא היה כאן עד שראה בעצמו את התהוות המום אלא אדם אחר ששמע ממנו. <strong>רב אמי אסיר</strong> <small>[אסר]</small> לקבל לענין זה עד מפי עד, <strong>ורב אסי שרי</strong> <small>[התיר].</small>
 <strong>אמר ליה</strong> <small>[לו]</small> <strong>רב אמי לרב אסי: והא תנא דבי</strong> <small>[והרי שנה</small> החכם <small>מבית</small> מדרשו<small>]</small> של <strong>מנשיא: אין עד מפי עד כשר אלא לעדות אשה בלבד!</strong> ומכאן שלעדות בכור אינו כשר. ענה לו רב אסי: <strong>אימא</strong> <small>[אמור]</small> ותקן שעד מפי עד כשר רק <strong>לעדות שהאשה כשרה לה בלבד.</strong> והאשה כשרה להעיד שמת אדם וכן כשרה להעיד על בכור, ובעדויות כאלה מקבלים גם עד מפי עד. <strong>רב יימר אכשר</strong> <small>[הכשיר]</small> עדות <strong>עד מפי עד ל</strong>התיר את ה<strong>בכור</strong> בשחיטה אחר שנעשה בו מום. <strong>קרי עליה</strong> <small>[קרא עליו]</small> החכם <strong>מרימר: יימר שרי בוכרא</strong> <small>[מתיר הבכור].</small> שמרימר סבר שעדות כזו אין בכוחה להכשיר. ומסכמים: <strong>והלכתא</strong> <small>[והלכה]</small> היא ש<strong>עד מפי עד כשר לבכור.</strong>
 <big>ב</big> במשנה שנינו שאמר ר' אליעזר שדבש הזב מעצמו מן החלות מותר בשבת. <strong>כי אתא</strong> <small>[כאשר בא]</small> <strong>רב הושעיא מנהרדעא אתא ואייתי מתניתא בידיה</strong> <small>[בא והביא ברייתא בידו],</small> וכך נאמר בה: <strong>זיתים וענבים שריסקן מערב שבת, ויצאו</strong> המשקים <strong>מעצמן</strong> — <strong>אסורין</strong> בשבת. <strong>ור' אלעזר ור' שמעון מתירין.</strong>
 <strong>אמר רב יוסף</strong> בתמיהה: וכי <strong>גברא יתירא אתא לאשמעינן</strong> <small>[אדם נוסף בא להשמיענו],</small> שהרי כבר ידענו מן המשנה על דעה זו, אלא נאמרה בשמו של ר' אלעזר בלבד והוסיף רב הושעיא גם את ר' שמעון ואין בכך לכאורה כל חשיבות. <strong>אמר ליה</strong> <small>[לו]</small> <strong>אביי: טובא קא משמע לן</strong> <small>[הרבה השמיע לנו],</small> וחידוש הדברים הוא מהותי, <strong>דאי ממתניתין הוה אמינא</strong> <small>[שאם מהמשנה</small> בלבד <small>הייתי אומר]:</small> <strong>התם</strong> <small>[שם]</small> <strong>הוא</strong> מותר — כיון <strong>דמעיקרא אוכלא</strong> <small>[שמתחילה</small> היה <small>אוכל]</small> <strong>ולבסוף אוכלא</strong> <small>[אוכל],</small> שאפשר לומר שאף הדבש הזב דינו כמאכל ולא כמשקה, <strong>אבל הכא דמעיקרא אוכלא</strong> <small>[כאן</small> בענבים <small>שמתחילה אוכל]</small> <strong>ולבסוף משקה</strong> — <strong>אימא</strong> <small>[אמור]</small> ש<strong>לא</strong> יתיר אפילו ר' אלעזר, על כן <strong>קא משמע לן</strong> <small>[השמיע לנו]</small> שהוא מתיר אפילו בזיתים וענבים.
 <big>ג משנה</big> <strong>כל שבא בחמין</strong> שהתבשל כבר <strong>מערב שבת</strong> — <strong>שורין אותו בחמין בשבת,</strong> שאין איסור בישול בדבר המבושל כבר כראוי. <strong>וכל שלא בא בחמין מערב שבת</strong> — <strong>מדיחין אותו בחמין בשבת, חוץ מן המליח הישן ודגים מלוחין קטנים ו</strong>הדג הקרוי <strong>קולייס האיספנין,</strong> שאסורים אף בהדחה, כיון <strong>שהדחתן זו היא גמר מלאכתן</strong> ואינם צריכים לבישול נוסף, ונמצא שמבשלם בשבת.
 <big>ד גמרא</big> שנינו במשנה שדבר שבושל בחמין מערב שבת — שורין אותו בחמין בשבת. ושואלים: דבר שכבר בושל בערב שבת וצריך להשרותו שוב בחמין בשבת <strong>כגון מאי</strong> <small>[מה]?</small> ולשם מה צריך בישול נוסף זה? <strong>אמר רב ספרא: כגון תרנגולתא</strong> <small>[התרנגולת]</small> של <strong>ר' אבא.</strong> שלצורך רפואה היו מבשלים תרנגולת פעמים רבות כל כך עד שנימוחה ונמסה לגמרי <strong>ואמר רב ספרא: זימנא חדא איקלעית להתם, ואוכלן מיניה</strong> <small>[פעם אחת הזדמנתי לשם והאכיל אותי ממנה,</small> מתרנגולת כזו<small>],</small> <strong>ואי</strong> <small>[ואם]</small> <strong>לא ר' אבא דאשקיין חמרא בר תלתא טרפי</strong> <small>[שהשקני יין בן שלשה עלים,</small> שלוש שנים<small>]</small> — <strong>איתנסי</strong> <small>[הייתי אנוס</small> להקיא<small>].</small>
 מסופר כי <strong>ר' יוחנן רייק</strong> <small>[היה יורק]</small> <strong>מכותח דבבלאי</strong> <small>[הבבלי],</small> כשהיה נזכר בו, מחמת גועל. <strong>אמר רב יוסף: ולירוק אנן מתרנגולתא</strong> <small>[ושנירק אנחנו מן התרנגולת]</small> של <strong>ר' אבא,</strong> שהיא מאוסה יותר, בעיני יושבי בבל. <strong>ועוד,</strong> הרי <strong>אמר רב גזא: זימנא חדא איקלעית להתם, ועבדית</strong> <small>[פעם אחת הזדמנתי לשם,</small> לארץ ישראל, <small>ועשיתי]</small> <strong>כותח דבבלאי</strong> <small>[הבבלי],</small> <strong>שאילו מיניה כל בריחי מערבא</strong> <small>[</small>ו<small>ביקשו ממני כל חולי ארץ ישראל]</small> נמצא שאינו מאוס בעיני כל בני הארץ.
 שנינו במשנה ש<strong>כל שלא בא בחמין</strong> מערב שבת מדיחים אותו בחמין בשבת חוץ מדג מליח וקולייס האיספנין. ושואליםן: ואם <strong>הדיח</strong> בשוגג <strong>מאי</strong> <small>[מה</small> דינו<small>]?</small> <strong>אמר רב יוסף:</strong> אם <strong>הדיח</strong> — <strong>חייב חטאת</strong> כמבשל. <strong>אמר מר בריה</strong> <small>[בנו]</small> של <strong>רבינא : אף אנן נמי תנינא</strong> <small>[אנחנו גם כן שנינו]</small> במקום אחר: <strong>חוץ ממליח ישן וקולייס האיספנין שהדחתן זו היא גמר מלאכתן.</strong> והרי שהוא חייב על מלאכה זו. ומסכמים: אכן <strong>שמע מינה</strong> <small>[למד מכאן]</small> שכך הוא.
 <big>ה</big> אגב הדברים שהוזכרו בענין יחסי בני ארץ ישראל ובבל מספרים: <strong>יתיב</strong> <small>[ישבו]</small> <strong>ר' חייא בר אבא ור' אסי קמיה</strong> <small>[לפני]</small> <strong>ר' יוחנן ויתיב</strong> <small>[וישב]</small> <strong>ר' יוחנן וקא</strong> <small>[והיה]</small> <strong>מנמנם,</strong> והם בינתיים שוחחו ביניהם. <strong>אמר ליה</strong> <small>[לו]</small> <strong>ר' חייא בר אבא לר' אסי: מפני מה עופות שבבבל שמנים</strong> יותר מאלה שבארץ ישראל? <strong>אמר ליה</strong> <small>[לו]:</small> אין זה נכון כלל, <strong>כלך</strong> <small>[לך]</small> <strong>למדבר עזה</strong> שבארץ ישראל <strong>ואראך שמנים מהן.</strong> ועוד שאלו <strong>ר' חייא בר אבא: מפני מה</strong> ב<strong>מועדים</strong> האנשים <strong>שבבבל שמחים</strong> יותר מאלו שבארץ ישראל? ענה לו ר' אסי: <strong>מפני שהן עניים</strong> ורק בחג מרבים הם באכילה ושמחים הם בכך. ועוד שאל ר' חייא: <strong>מפני מה תלמידי חכמים שבבבל מצוינין</strong> בלבוש מיוחד של תלמידי חכמים? אמר לו ר' אסי: <strong>לפי שאינן בני תורה,</strong> ואם לא יהיו ניכרים בלבושם לא יכבדום מפני תורתם. ועוד שאלו: <strong>מפני מה</strong> ה<strong>גוים מזוהמים</strong> מבחינה מוסרית? אמר לו: <strong>מפני שאוכלין שקצים ורמשים</strong> והדבר גורם להם למדות רעות.
 <strong>איתער בהו</strong> <small>התעורר בהם,</small> מדבריהם<small>]</small> <strong>ר' יוחנן</strong> ו<strong>אמר להו</strong> <small>[להם]:</small> <strong>דרדקי</strong> <small>[תינוקות]!</small> וכי <strong>לא כך אמרתי לכם</strong> שכוונת הפסוק <strong>"אמור לחכמה אחתי את</strong> ומודע לבינה תקרא<strong>"</strong> (משלי ז, ד) לומר: <strong>אם ברור לך הדבר כאחותך שהיא אסורה לך</strong> — <strong>אומרהו, ואם לאו</strong> <small>[לא]</small> — <strong>לא תאמרהו,</strong> וסברות אלה שאמרתם אינן מבוססות. <strong>אמרו ליה</strong> <small>[לו]:</small> <strong>ולימא לן מר</strong> <small>[ושיאמר לנו אדוני]</small> <strong>איזה מהן?</strong> אמר להם: <strong>מפני מה עופות שבבבל שמנים</strong> יותר מאלה של ארץ ישראל — <strong>מפני שלא גלו,</strong> וכפי <strong>שנאמר: "שאנן מואב מנעוריו ושקט הוא אל שמריו</strong> ולא הורק מכלי אל כלי <strong>ובגולה לא הלך</strong> על כן עמד טעמו בו וריחו לא נמר<strong>"</strong> (ירמיהו מח, יא), ומכאן אנו למדים שמי שלא גלה נשמרים כוחותיו הראשונים.
 <strong>והכא מנלן</strong> <small>[וכאן,</small> בארץ ישראל <small>מנין לנו]</small> ש<strong>גלו</strong> בעלי החיים? — <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>ר' יהודה אומר חמשים ושתים שנה לא עבר איש ביהודה,</strong> וכפי <strong>שנאמר: "על ההרים אשא בכי ונהי</strong> ועל נאות מדבר קינה כי ניצתו מבלי איש עובר ולא שמעו קול מקנה <strong>מעוף השמים ועד בהמה נדדו הלכו"</strong> (ירמיה ט, ט), <strong>"בהמ"ה" בגימטריא חמשין ותרתין הוו</strong> <small>[חמישים ושתים הן],</small> מכל מקום נאמר בכתוב שאף בעלי החיים גלו מן הארץ ("נדדו הלכו").
 <strong>אמר ר' יעקב</strong> שכך <strong>אמר ר' יוחנן: כולן חזרו, חוץ מקולייס האיספנין</strong> וכפי ש<strong>אמר רב: הני מדרי</strong> <small>[אותם מדרונות]</small> של <strong>בבל מהדרי מיא</strong> <small>[מחזירים את מימיהן]</small> דרך מחילות תת־קרקעיות <strong>לעין עיטם</strong> שבירושלים, ודרך אותן מחילות חזרו אף הדגים. <strong>והאי</strong> <small>[וזה,</small> הקולייס<small>]</small> <strong>כיון דלא שריר שדריה</strong> <small>[שאין שדרתו חזקה]</small> <strong>לא מצי סליק</strong> <small>[אינו יכול לעלות]</small> באותן מחילות, ולא חזר לארץ.
 והמשיך ר' יוחנן להסביר להם את תמיהות ר' חייא בר אבא: <strong>מפני מה</strong> ב<strong>מועדים</strong> האנשים <strong>שבבבל שמחים</strong> יותר מאלו שבארץ ישראל? — <strong>מפני שלא היו באותה קללה</strong> שנתקללה ארץ ישראל, <strong>דכתיב</strong> <small>[שנאמר]:</small> <strong>"והשבתי כל משושה חגה חדשה ושבתה וכל מועדה"</strong> (הושע ב, יג). <strong>וכתיב</strong> <small>[ו</small>כן <small>נאמר]:</small> <strong>"חדשיכם ומועדיכם שנאה נפשי היו עלי לטרח</strong> נלאיתי נשוא<strong>"</strong> (ישעיה א, יד) <strong>מאי</strong> <small>[מה</small> פירוש] <strong>"היו עלי לטרח"? אמר ר' אלעזר, אמר הקדוש ברוך הוא:</strong> וכי <strong>לא דיין לישראל שחוטאין לפני, אלא ש</strong>עוד <strong>מטריחין אותי לידע איזו גזירה קשה אביא עליהן!</strong> ו<strong>אמר ר' יצחק:</strong> מכוח קללה זו <strong>אין לך כל רגל ורגל שלא באתה בולשת לציפורי</strong> לחיפושים או לגבות קנסות. <strong>ואמר ר' חנינא: אין לך כל רגל ורגל שלא בא לטבריה אגמון וקמטון ובעל זמורה</strong> (פקידים רומאיים) שבאו לגביית המיסים ומשביתים את שמחת הרגל.
 <strong>מפני מה תלמידי חכמים שבבבל מצוינין</strong> (מסומנים בסימן מיוחד) <strong>— לפי שאינן בני מקומן</strong> ולכן צריכים הם לסימן. <strong>דאמרי אינשי</strong> <small>[שאומרים אנשים]</small> כפתגם עממי: <strong>במתא</strong> <small>[בעירי,</small> במקומי<small>]</small> מכובד אני בשל <strong>שמאי</strong> <small>[שמי],</small> <strong>בלא מתא</strong> <small>[שלא בעירי]</small> — בשל <strong>תותבאי</strong> <small>[בגדי].</small> ועוד הוסיפו בשבחם של חכמי בבל במדרש הפסוק <strong>"הבאים ישרש יעקב יציץ ופרח ישראל"</strong> (ישעיה כז, ו). <strong>תני</strong> <small>[שנה]</small> <strong>רב יוסף: אלו תלמידי חכמים שבבבל, שעושין ציצין ופרחים לתורה.</strong>
 ועוד הסביר להם ר' יוחנן: <strong>מפני מה גוים מזוהמין</strong> מבחינה מוסרית — מפני <strong>שלא עמדו על הר סיני. שבשעה</strong>
## דף קמו.
 <strong>שבא</strong> ה<strong>נחש על חוה</strong> כשפתה אותה לאכול מעץ הדעת <strong>הטיל בה זוהמא,</strong> וזוהמה זו נשארה קיימת בכל בני האדם, אלא <strong>ישראל שעמדו על הר סיני</strong> — <strong>פסקה זוהמתן,</strong> ואילו <strong>גוים</strong> כיון <strong>שלא עמדו על הר סיני</strong> — <strong>לא פסקה זוהמתן. אמר ליה</strong> <small>[לו]</small> <strong>ר' אחא בריה</strong> <small>[בנו]</small> של <strong>רבא לרב אשי: גרים מאי</strong> <small>[מה]?</small> כיצד תסביר את ביטול זוהמתן? <strong>אמר ליה</strong> <small>[לו]</small> רב אשי: <strong>אף על גב דאינהו</strong> <small>[אף על פי שהם</small> עצמם<small>]</small> <strong>לא הוו</strong> <small>[היו]</small> בהר סיני מכל מקום <strong>מזלייהו הוו</strong> <small>[מזלם היה].</small> <strong>דכתיב</strong> <small>[שנאמר]:</small> "ולא אתכם לבדכם אנכי כורת את הברית הזאת ואת האלה הזאת כי <strong>את אשר ישנו פה עמנו עמד היום לפני ה' אלהינו ואת אשר איננו פה</strong> עמנו היום" (דברים כט, יג–יד) — להביא את הגרים.
 ומעירים: <strong>ופליגא</strong> <small>[וחלוקה]</small> דעה זו על דעת <strong>ר' אבא בר כהנא</strong> ש<strong>אמר: עד שלשה דורות לא פסקה</strong> אותה <strong>זוהמא מאבותינו: אברהם הוליד את ישמעאל,</strong> שלא היה הגון. <strong>יצחק הוליד את עשו,</strong> ורק <strong>יעקב הוליד שנים עשר שבטים שלא היה בהן שום דופי,</strong> הרי שהוא סבור שפסקה זוהמה מאבות האומה עוד לפני מעמד הר סיני.
 <big>א משנה</big> <strong>שובר אדם</strong> בשבת <strong>את החבית</strong> כדי <strong>לאכול הימנה גרוגרות</strong> (תאנים יבשות) <strong>ובלבד שלא יתכוין לעשות כלי. ואין נוקבין מגופה של חבית</strong> כדי להוציא ממנה את היין, אלא מורידים את המגופה כולה, שעל ידי כך אינו יוצר פתח חדש, אלו <strong>דברי ר' יהודה. וחכמים מתירין,</strong> ואולם אף הם הגבילו את הדבר אמרו ש<strong>לא יקבנה</strong> למגופת החבית <strong>מצדה. ואם היתה נקובה</strong> כבר, מכל מקום <strong>לא יתן עליה שעוה</strong> לסתום את הנקב, <strong>מפני ש</strong>בשעת נתינת השעוה <strong>הוא ממרח</strong> ועושה מלאכה אסורה של הממחק. <strong>אמר ר' יהודה: מעשה</strong> כעין זה <strong>בא לפני רבן יוחנן בן זכאי ב</strong>עיר <strong>ערב, ואמר: חוששני לו</strong> שמא נתחייב על ידי כך בקרבן <strong>חטאת .</strong>
 <big>ב גמרא</big> <strong>אמר ר' אושעיא: לא שנו</strong> שמותר לשבור את החבית <strong>אלא</strong> כשהיו התאנים <strong>דרוסות</strong> ודבוקות זו לזו בחזקה, שכיון שמותר לו לקחת כלי לחתוך ולהפריד את התאנים הדבוקות, אף מותר לו להשתמש בכלי זה בשבירת החבית, <strong>אבל</strong> אם היו התאנים <strong>מפורדות</strong> — <strong>לא,</strong> שאסור לו לטלטל כלי לצורך פתיחת החבית בלבד. ושואלים: <strong>ו</strong>כי <strong>מפורדות</strong> אסור לפתוח?
 <strong>מיתיבי</strong> <small>[מקשים]</small> על כך ממה <strong>ששנינו, רבן שמעון בן גמליאל אומר: מביא אדם את החבית של יין ומתיז ראשה בסייף, ומניחה לפני האורחים בשבת ואינו חושש</strong> משום טלטול ומשום יצירת כלי, והרי שמותר לטלטל בשבת כלי רק לצורך פתיחת החבית! ומתרצים לשיטת ר' אושעיא: הברייתא <strong>ההיא</strong> של רבן שמעון בן גמליאל כשיטת <strong>רבנן</strong> <small>[חכמים ]</small> היא, ואילו <strong>מתניתין</strong> <small>[משנתנו]</small> לשיטת <strong>ר' נחמיה היא,</strong> שאמר שאסור לטלטל כל כלי בשבת אלא לצורכי מלאכתו המיוחדת לו בלבד.
 ושואלים: <strong>ומאי דוחקיה</strong> <small>[ומה דוחקו]</small> של <strong>ר' אושעיא לאוקמי מתניתין</strong> <small>[להעמיד</small> את <small>משנתנו]</small> <strong>כ</strong>דעת היחיד של <strong>ר' נחמיה וב</strong>תאנים <strong>דרוסות</strong> דווקא? <strong>לוקמה</strong> <small>[שיעמידנה]</small> אף <strong>במפורדות ורבנן</strong> <small>[ו</small>כשיטת <small>חכמים]!</small> <strong>אמר רבא, מתניתין קשיתיה</strong> <small>[משנתנו</small> היתה <small>קשה לו]:</small> <strong>מאי איריא דתני</strong> <small>[מה שייך</small> דווקא <small>ששנה]</small> <strong>"גרוגרות"? ליתני</strong> <small>[שישנה]</small> <strong>"פירות"</strong> סתם! <strong>אלא שמע מינה</strong> <small>[למד ממנה]</small> שדיבר <strong>ב</strong>גרוגרות <strong>דרוסות</strong> דווקא, משום שלצורכן מותר לו לטלטל כלי ואגב כך גם לפתוח בו את החבית.
 <big>ג</big> <strong>תניא חדא:</strong> <small>[שנויה</small> ברייתא <small>אחת]:</small> <strong>חותלות</strong> (סלים קלועים וסגורים) <strong>של גרוגרות ושל תמרים</strong> — <strong>מתיר</strong> בשבת את קשר הסל, <strong>ומפקיע</strong> (פותח את הקליעה), <strong>וחותך. ותניא אידך</strong> <small>[ושנויה</small> ברייתא <small>אחרת]:</small> <strong>מתיר אבל לא מפקיע ולא חותך,</strong> והרי זו סתירה בין הברייתות! ומתרצים: <strong>לא קשיא</strong> <small>[אין</small> הדבר <small>קשה],</small> <strong>הא</strong> <small>[זו]</small> הברייתא המתירה — כשיטת <strong>רבנן</strong> <small>[חכמים]</small> היא, ואילו <strong>הא</strong> <small>[זו]</small> הברייתא האוסרת — לשיטת <strong>ר' נחמיה. דתניא</strong> <small>[ש</small>כן <small>שנינו</small> בברייתא<small>]</small> ש<strong>ר' נחמיה אומר: אפילו תרווד</strong> (כף גדולה) <strong>ואפילו טלית, ואפילו סכין</strong> — <strong>אין ניטלין</strong> בשבת <strong>אלא לצורך תשמישן</strong> המיוחד להם, ואסור לטלטל סכין כדי לחתוך את חותלות הפירות.
 <strong>בעו מיניה</strong> <small>[שאלו ממנו]</small> התלמידים <strong>מרב ששת: מהו</strong> הדין לענין ההיתר <strong>למיברז חביתא בבורטיא בשבתא</strong> <small>[לנקוב חבית ברומח בשבת],</small> האם <strong>לפיתחא קמיכוין, ואסיר</strong> <small>[ל</small>עשות <small>פתח</small> בחבית <small>הוא מתכוין, ואסור],</small> <strong>או דילמא</strong> <small>[שמא]:</small> <strong>ל</strong>הראות <strong>עין יפה קמיכוין, ושרי</strong> <small>[הוא מתכוין, ומותר]?</small> <strong>אמר להו</strong> <small>[להם]</small> רב ששת: <strong>לפיתחא קא מכוין, ואסיר</strong> <small>[ל</small>עשות <small>פתח</small> בחבית <small>הוא מתכוין, ואסור].</small>
 <strong>מיתיבי</strong> <small>[מקשים]</small> על כך ממה ששנינו ש<strong>רבן שמעון בן גמליאל אומר: מביא אדם</strong> בשבת <strong>חבית של יין ומתיז</strong> את <strong>ראשה בסייף,</strong> ומדוע אם כן אסר רב ששת לפתוח חבית אחרת ברומח? ענה להם: <strong>התם</strong> שעל יד כך מקלקל את החבית, <strong>ודאי לעין יפה קמיכוין</strong> <small>[הוא מתכוון],</small> ומראה שהוא שובר חבית במיוחד עבור אורחים אלה, ואולם <strong>הכא</strong> בנקיבת חבית אחרת ברומח — <strong>אם איתא</strong> <small>[יש]</small> מקום לומר ש<strong>לעין יפה קמיכוין</strong> <small>[הוא</small> <strong>מתכוין]</strong> אם כן <strong>לפתוחי מיפתח</strong> <small>[שיפתח]</small> את מגופתה, ומאחר שרק נוקבה אינו מראה בכך רוחב לב, אלא כוונתו לעשות חור קטן דווקא.
 <big>ד</big> שנינו במשנה שלדעת ר' יהודה <strong>אין נוקבין מגופה</strong> של חבית בשבת וחכמים מתירים. <strong>אמר רב הונא: מחלוקת</strong> זו היא רק באופן שרוצה לעשות נקב <strong>למעלה,</strong> בראש המגופה, <strong>אבל</strong> אם רוצה לעשות נקב <strong>מן הצד</strong> — ל<strong>דברי הכל אסור,</strong> שכן דרך לנקוב לפעמים חבית מתחת למגופה באופן זה. <strong>והינו דקתני</strong> <small>[וזהו ששנינו]:</small> <strong>"לא יקבנה מצדה". ו</strong>אילו <strong>רב חסדא אמר: מחלוקת</strong> זו היא באופן שרוצה לעשות את הנקב <strong>מן הצד, אבל</strong> כאשר רוצה לעשות אותו <strong>על גבה</strong> — ל<strong>דברי הכל מותר. והא דקתני</strong> <small>[וזו ששנינו]</small> <strong>"לא יקבנה מצדה"</strong> — <strong>התם</strong> <small>[שם]</small> מדובר בנוקב <strong>בגופה</strong> של ה<strong>חבית</strong> עצמה ולא במגופה.
 <strong>תנו רבנן</strong> <small>[שנו חכמים]</small> בברייתא<small>]:</small> <strong>אין נוקבין נקב חדש בשבת</strong> בכל כלי, <strong>ואם בא להוסיף</strong> ולהרחיב נקב ישן — <strong>מוסיף. ויש אומרים:</strong> אף <strong>אין מוסיפין. ושוין</strong> כולם בדעתם, ואף האוסרים מודים <strong>שנוקבין נקב ישן</strong> שנסתם אפילו <strong>לכתחילה. ו</strong>לשיטת ה<strong>תנא קמא</strong> <small>[הראשון]</small> שואלים: <strong>מאי שנא</strong> <small>[במה שונה]</small> נקיבת נקב ישן שנסתם שמותר <strong>מנקב חדש</strong> ש<strong>לא</strong> הותר לעשותו — משום <strong>דקא</strong> <small>[ש</small>בכך <small>הוא]</small> <strong>מתקן פיתחא</strong> <small>[פתח],</small> ואולם אם כן הרי ב<strong>אוסופי נמי קא</strong> <small>[</small>ב<small>הוספת</small> והגדלת נקב הרי <small>גם כן הוא]</small> <strong>מתקן פיתחא</strong> <small>[פתח]!</small>
 <strong>אמר רבה:</strong> לאמיתו של דבר אף עשיית הנקב הראשונה אינה אסורה, כי <strong>דבר תורה</strong> — <strong>כל פתח שאינו עשוי להכניס ולהוציא</strong> כדוגמת נקב שבחבית שאינו עשוי אלא להוציא — <strong>אינו פתח, ורבנן הוא דגזור</strong> <small>[וחכמים הם שגזרו]</small> שלא לעשות נקב בכלי <strong>משום</strong> שדומה הדבר לנקב ב<strong>לול של תרנגולין,</strong> ונקב זה שבלול אסור מן התורה שהוא פתח גמור העשוי להכניס ולהוציא, <strong>דעביד לעיולי אוירא ולאפוקי הבלא</strong> <small>[שעשוי להכניס אויר ולהוציא חום].</small> <strong>ו</strong>לכן אף שנינו ש<strong>אם בא להוסיף</strong> ולהרחיב נקב קיים — <strong>מוסיף,</strong> שאין מקום לגזור כאן משום לול, שכן <strong>אוסופי</strong> <small>[להוסיף]</small> <strong>ודאי בלול של תרנגולים</strong> — <strong>לא אתי לאוסופי</strong> <small>[יבוא להוסיף]</small>
## דף קמו:
 <strong>משום ריחשא</strong> <small>[שרצים]</small> שלא יכנסו דרכו ללול. <strong>ו</strong>מה ששנינו ש<strong>יש אומרים</strong> ש<strong>אין מוסיפים,</strong> אף הם טעמם משום גזירת לול תרנגולים, והם מסבירים: <strong>זימנין</strong> <small>[פעמים]</small> ש<strong>לא תקניה מעיקרא</strong> <small>[תקנו מתחילה]</small> לנקב זה, <strong>ואתי לארוחי ביה</strong> <small>[ובא ל</small>עשותו <small>מרווח</small> יותר<small>],</small> שרק על ידי הרחבה זו נעשה הפתח ראוי לשימוש. ונמצא שבאותו זמן נעשה הפתח. <strong>דרש רב נחמן משום רבי יוחנן הלכה כיש אומרים.</strong>
 <big>א</big> בברייתא שנינו: <strong>ושוין</strong> בדעתם המחמירים למקילים <strong>ש</strong>לדעת הכל <strong>נוקבין</strong> בשבת <strong>נקב ישן</strong> שנסתם <strong>לכתחלה. אמר רב יהודה</strong> שכך <strong>אמר שמואל: לא שנו</strong> שנוקבים <strong>אלא במקום העשוי לשמר</strong> (להוציא את היין מן השמרים, לסננו), <strong>אבל</strong> אם היה עשוי <strong>לחזק</strong> את הכלי — <strong>אסור</strong> (גאונים). ושואלים: <strong>היכי דמי</strong> <small>[איך בדיוק]</small> נחשב <strong>לשמר, היכי דמי</strong> <small>[איך בדיוק]</small> נחשב <strong>לחזק? אמר רב חסדא:</strong> אם נוקב בחבית <strong>למעלה מן היין</strong> — <strong>זהו לשמר,</strong> ואם נוקב <strong>למטה מן היין</strong> — <strong>זהו לחזק. רבא אמר: למטה מן היין נמי</strong> <small>[גם כן]</small> <strong>זהו</strong> נחשב <strong>לשמר. והיכי דמי</strong> <small>[ואיך בדיוק]</small> נחשב <strong>לחזק</strong> — <strong>כגון שניקבה</strong> החבית <strong>למטה מן השמרים.</strong>
 <strong>אמר ליה</strong> <small>[לו]</small> <strong>אביי לרבא: תניא דמסייע</strong> <small>[שנויה</small> ברייתא <small>שמסייעת]</small> <strong>לך,</strong> לשיטתך, שפתח דינו תמיד כפתח אלא אם כן מוכח באופן שאין בו ספק, שאינו משמש עוד לצורך זה. ששנינו: כאשר מחלקים חצר בין בעלי הבתים שבתוכה מקבל כל בעל בית, נוסף לחלקו בחצר, גם ארבע אמות ליד כל פתח של ביתו. ואמרו: כי <strong>בית סתום,</strong> שסתמו אחד מפתחיו — <strong>יש לו ארבע אמות</strong> לאותו פתח, כיון שהפתח עשוי לחזור ולהפתח, ורק אם <strong>פרץ את פצימיו</strong> (מזוזותיו) של הפתח וסתמו, בטלה תורת פתח לגמרי — ו<strong>אין לו ארבע אמות,</strong> שפריצת הפצימים מוכיחה שביטל פתח זה לחלוטין. וכן בדיני טומאה: בית שהיה בו מת מטמא רק כנגד פתחיו, ואף <strong>בית סתום</strong> שסתם את פתחו — <strong>אינו מטמא</strong> את <strong>כל סביביו,</strong> אלא כנגד פתחו בלבד, ואולם אם <strong>פרץ את פצימיו</strong> שוב אין כאן פתח — ובית זה <strong>מטמא כל סביביו</strong> במגע כקבר סתום.
 <big>ב</big> בענין <strong>גובתא</strong> <small>[קנה]</small> שמכניסים בנקב החבית להוציא משם את היין, <strong>רב אסר ושמואל שרי</strong> <small>[התיר].</small> ומפרטים: <strong>מחתך לכתחלה</strong> ומתקין קנה זה — <strong>דכולי עלמא</strong> <small>[הכל]</small> <strong>לא פליגי</strong> <small>[נחלקו]</small> ש<strong>אסור,</strong> לפי שיש בכך עשיית כלי ממש. <strong>אהדורי</strong> — <strong>דכולי עלמא לא פליגי דשרי</strong> <small>[להחזיר</small> למקומו קנה מוכן, <small>הכל אינם חלוקים שמותר].</small> <strong>כי פליגי</strong> <small>[כאשר</small> נחלקו] היה זה <strong>דחתיכה ולא מתקנא</strong> <small>[</small>כ<small>ש</small>הקנה <small>חתוך ואינו מותקן].</small> <strong>מאן דאסר</strong> <small>[מי שאוסר,</small> רב<small>]</small> סבור כי <strong>גזרינן דלמא אתי למיחתך</strong> <small>[גוזרים אנו שמא יבוא לחתוך]</small> <strong>לכתחלה</strong> קנה לצורך זה. <strong>ומאן דשרי</strong> <small>[ומי שמתיר,</small> שמואל<small>]</small> סבור כי <strong>לא גזרינן</strong> <small>[אין אנו גוזרים].</small>
 ומעירים: מחלוקת רב ושמואל בענין זה הריהי <strong>כתנאי</strong> <small>[כתנאים],</small> שכבר נחלקו בדבר זה. ששנינו: <strong>אין חותכין שפופרת</strong> של קנה <strong>ביום טוב, ואין צריך לומר</strong> שאסור לחותכה <strong>בשבת.</strong> ואם היתה חתוכה כבר אלא ש<strong>נפלה</strong> ממקומה — <strong>מחזירין אותה בשבת, ואין צריך לומר</strong> שמותר להחזירה <strong>ביום טוב. ור' יאשיה מיקל.</strong>
 ושואלים: <strong>ר' יאשיה אהייא</strong> <small>[על מה</small> מוסבים דבריו<small>],</small> <strong>אילימא ארישא</strong> <small>[אם תאמר</small> שהוא מדבר על <small>ראש</small> הברייתא<small>],</small> בענין חיתוך שפופרת — איך הוא מיקל, <strong>הא קמתקן מנא</strong> <small>[הרי</small> בכך <small>הוא מתקן כלי]</small> וכיצד יתיר מלאכה ממש? <strong>אלא</strong> תאמר כי הוא מדבר <strong>אסיפא</strong> <small>[על הסוף]</small> בענין החזרת השפופרת שנפלה למקומה — והלא <strong>התנא קמא נמי מישרא קשרי</strong> <small>[הראשון גם כן מתיר],</small> ומה יש להקל עוד בדבר? <strong>אלא</strong> ודאי באופן <strong>דחתיכה ולא מתקנא איכא בינייהו</strong> <small>[שחתוכה ואינה מותקנת יש ביניהם</small> מחלוקת<small>],</small> ש<strong>מר סבר</strong> <small>[חכם זה,</small> התנא קמא <small>סבור]:</small> <strong>גזרינן</strong> <small>[גוזרים אנו]</small> איסור בכך. <strong>ומר סבר</strong> <small>[וחכם זה,</small> ר' יאשיה <small>סבור]:</small> <strong>לא גזרינן</strong> <small>[אין אנו גוזרים].</small> ומסכמים: <strong>דרש רב שישא בריה</strong> <small>[בנו]</small> של <strong>רב אידי</strong> בפומבי <strong>משמיה</strong> <small>[משמו]</small> של <strong>ר' יוחנן: הלכה כר' יאשיה.</strong>
 <big>ג</big> <strong>ו</strong>עוד שנינו במשנה ש<strong>אם היתה</strong> החבית <strong>נקובה</strong> — אסור לסתום אותו נקב בשעוה. ושנינו שנחלקו אמוראים אם מותר לסתום נקב ב<strong>מישחא</strong> <small>[שמן],</small> ש<strong>רב אסר, ושמואל שרי</strong> <small>[התיר].</small> ומסבירים: <strong>מאן דאסר</strong> <small>[מי שאוסר,</small> רב<small>]</small> — לדעתו <strong>גזרינן</strong> <small>[גוזרים אנו]</small> איסור אף בשמן <strong>משום שעוה. ומאן דשרי</strong> <small>[ומי שהתיר,</small> שמואל<small>]</small> — לדעתו <strong>לא גזרינן</strong> <small>[אין אנו גוזרים]</small> בשמן משום שעוה. <strong>אמר ליה</strong> <small>[לו]</small> <strong>רב שמואל בר בר חנה לרב יוסף:</strong> איך מביאים משם רב לאסור סתימת נקב החבית בשבת בשמן, והלא <strong>בפירוש אמרת לן משמיה</strong> <small>[לנו משמו]</small> של <strong>רב</strong> כי <strong>מישחא שרי</strong> <small>[שמן מותר]</small> לסתום בו!
 ומביאים עוד מה ש<strong>אמר טבות רישבא</strong> <small>[הצייד]</small> שכך <strong>אמר שמואל: האי טרפא דאסא</strong> <small>[עלה זה של הדס]</small> — <strong>אסור</strong> לשים אותו כמרזב בנקב חבית. ושואלים: <strong>מאי טעמא</strong> <small>[מה טעם]</small> הדבר? <strong>רב יימר מדפתי אמר: גזירה</strong> היא שגזרו <strong>משום</strong> החשש שמא יבוא לעשות <strong>מרזב</strong> ממש לצורך זה. <strong>רב אשי אמר: גזירה</strong> היא <strong>שמא יקטום</strong> לצורך זה עלה מענף ההדס. ושואלים: <strong>מאי בינייהו</strong> <small>[מה</small> ההבדל המעשי <small>ביניהם]?</small> ומשיבים: <strong>איכא בינייהו</strong> <small>[יש ביניהם]</small> הבדל למעשה באופן <strong>דקטים ומנחי</strong> <small>[שקטומים</small> העלים מכבר <small>ומונחים],</small> ואינו צריך לקטום עלים נוספים לצורך זה, שבמקרה כזה מתיר רב אשי, ולדעת רב יימר אף בכגון זה אסור.
 <big>ד</big> ודבר נוסף שנחלקו בו רב ושמואל: <strong>בי סדיא</strong> <small>[לבדים]</small> שנוהגים בדרך כלל לשבת עליהם, אבל אפשר גם להתעטף בהם, שנחלקו חכמים אם מותר בשבת להתעטף בהם ולהעבירם ממקום למקום דרך רשות הרבים, <strong>רב אסר ושמואל שרי</strong> <small>[מתיר].</small> ומפרטים: <strong>ב</strong>לבדים <strong>רכין</strong> — <strong>דכולי עלמא לא פליגי דשרי</strong> <small>[הכל אינם חלוקים שמותר]</small> שהם כשאר לבושים. <strong>בקשין</strong> — <strong>דכולי עלמא לא פליגי</strong> <small>[הכל אינם חלוקים]</small> ש<strong>אסור. כי פליגי</strong> <small>[כאשר נחלקו]</small> — היה זה <strong>במיצעי</strong> <small>[בממוצעים]:</small> <strong>מאן דאסר</strong> <small>[מי שאוסר,</small> רב<small>]</small> הרי זה משום שלדעתו הלובש בגדים אלו — <strong>מיחזי כמשוי</strong> <small>[נראה כ</small>נושא <small>משא],</small> <strong>ומאן דשרי</strong> <small>[ומי שמתיר,</small> שמואל<small>]</small> הרי זה משום שלדעתו <strong>לא מיחזי כמשוי</strong> <small>[נראה כ</small>נושא <small>משא],</small> אלא כמלבוש.
 ומעירים: <strong>והא</strong> <small>[ו</small>דבר <small>זה]</small> של <strong>רב לאו</strong> <small>[לא]</small> <strong>בפירוש איתמר</strong> <small>[נאמר]</small> על ידו <strong>אלא מכללא איתמר</strong> <small>[מכלל</small> דברים אחרים שנהג <small>נאמר,</small> הובן<small>]</small> שזו דעתו. ש<strong>רב איקלע לההוא אתרא</strong> <small>[הזדמן למקום אחד]</small> ש<strong>לא הוה ליה רווחא</strong> <small>[היה לו רווח]</small> מספיק בתוך הבית, ולכן <strong>נפק יתיב</strong> <small>[יצא</small> ו<small>ישב]</small> <strong>בכרמלית. אייתו ליה בי סדיא</strong> <small>[הביאו לו לבדים]</small> דרך מלבוש, ו<strong>לא יתיב</strong> <small>[ישב]</small> על לבדים אלה. <strong>מאן דחזא</strong> <small>[מי שראה]</small> מעשה <strong>זה סבר</strong> שאינו יושב עליהם <strong>משום דבי סדיא</strong> <small>[שלבדים]</small> <strong>אסור</strong> לטלטלם כך, <strong>ולא היא,</strong> אין הדבר כן, שהלא <strong>רב אכרוזי</strong> <small>[להכריז]</small> היה הולך <strong>ומכריז: בי סדיא שרי</strong> <small>[לבדים מותרים]</small> לטלטלם בדרך זו, <strong>ו</strong>אולם <strong>משום כבוד רבותינו</strong> שהיו באותו מקום <strong>לא ישב עליו,</strong> שלא רצה שישב הוא במקום גבוה ומכובד יותר משלהם. ומעירים: <strong>ומאן נינהו</strong> <small>[ומי הם]</small> רבותינו אלה — <strong>רב כהנא ורב אסי</strong> שהיו תלמידים וחברים של רב.
 <big>ה משנה</big> <strong>נותנין תבשיל לתוך הבור</strong> הריק <strong>בשביל שיהא שמור</strong> מפני החום, <strong>ואת המים היפים</strong> לשתיה מכניסים בכלי ואותו נותנים <strong>ב</strong>תוך המים ה<strong>רעים, בשביל שיצננו</strong> המים הטובים. <strong>ו</strong>כן נותנים <strong>את הצונן בחמה בשביל שיחמו</strong> המים. ועוד אמרו: <strong>מי שנשרו</strong> (נפלו) <strong>כליו</strong> (בגדיו) בלכתו <strong>בדרך במים</strong> — <strong>מהלך בהן ואינו חושש</strong> משום סחיטה וכיבוס. <strong>הגיע לחצר החיצונה</strong> של מקום שאפשר לשמור בו חפצים — <strong>שוטחן</strong> את הבגדים הללו <strong>בחמה</strong> להתייבש, <strong>אבל לא כנגד העם</strong> שיחשדוהו שכבסם בשבת.
 <big>ו גמרא</big> על ההלכה ששנינו במשנה שנותנים תבשיל בבור תוהים: <strong>פשיטא</strong> <small>[פשוט,</small> מובן מאליו<small>]</small> שמותר! ומשיבים: <strong>מהו דתימא</strong> <small>[שתאמר]:</small> <strong>ניגזר</strong> <small>[נגזור]</small> איסור בכך <strong>משום אשוויי</strong> <small>[השוואת,</small> יישור<small>]</small> <strong>גומות</strong> בבור שבא לשים בו את התבשיל, שהיא מלאכה אסורה בשבת, על כן <strong>קא משמע לן</strong> <small>[השמיע לנו]</small> שאין אוסרים משום כך.
 <strong>ו</strong>עוד שנינו במשנה שמכניסים בשבת <strong>את המים היפים ברעים</strong> כדי לצננם. ושואלים: <strong>פשיטא</strong> <small>[פשוט,</small> מובן מאליו<small>]</small> שמותר! ומשיבים: <strong>סיפא איצטריכא ליה</strong> <small>[הסוף,</small> ההמשך, היה <small>נצרך לו]</small> שמותר להטמין <strong>את הצונן בחמה,</strong> ותוהים: <strong>הא נמי פשיטא</strong> <small>[זה גם כן פשוט,</small> מובן מאליו<small>]!</small> ומסבירים, <strong>מהו דתימא</strong> <small>[שתאמר]:</small> <strong>ניגזור דילמא אתי לאטמוני</strong> <small>[שמא יבוא להטמין]</small> <strong>ברמץ</strong> (אפר חם), שגם כך מחמם את המים ולא על האש ממש, על כן <strong>קא משמע לן</strong> <small>[השמיע לנו]</small> שאין גוזרים עד כדי כך.
 <big>ז</big> שנינו במשנה ש<strong>מי שנשרו</strong> בגדיו בלכתו בדרך במים שמהלך בהם, ואינו חושש משום סחיטה וכיבוס, ושוטחם בחמה לייבשם, אבל לא כנגד העם, כדי שלא יחשדוהו שכיבסם בשבת. ובקשר לזה מביאים את מה ש<strong>אמר רב יהודה</strong> שכך <strong>אמר רב: כל מקום שאסרו חכמים</strong> לעשות דבר <strong>מפני מראית העין</strong> — <strong>אפילו בחדרי חדרים אסור</strong> לעשותו, שלא הבדילו חכמים בדבר. ולכאורה <strong>תנן</strong> <small>[משנתנו]</small> ששנינו בה ש<strong>שוטחן בחמה אבל לא כנגד העם</strong> היא בניגוד לשיטה זו! ומסבירים: <strong>תנאי</strong> <small>[</small>מחלוקת <small>תנאים]</small> <strong>היא</strong> בענין זה, <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>שוטחן בחמה אבל לא כנגד העם. ר' אלעזר ור' שמעון אוסרין</strong> וכדברי רב יהודה בשם רב.
 <strong>אמר רב הונא</strong>
## דף קמז.
 <strong>המנער טליתו בשבת</strong> מן האבק שדבק בה — <strong>חייב חטאת</strong> משום מכבס. ומגבילים את הדין הזה: <strong>ולא אמרן</strong> <small>[אמרנו]</small> דין זה <strong>אלא בחדתי</strong> <small>[ב</small>בבגדים <small>חדשים],</small> <strong>אבל בעתיקי</strong> — <strong>לית לן</strong> <small>[בישנים</small> — <small>אין לנו]</small> <strong>בה</strong> איסור. <strong>ולא אמרן</strong> <small>[אמרנו]</small> <strong>אלא באוכמי</strong> <small>[ב</small>בגדים <small>שחורים],</small> <strong>אבל בחיורי וסומקי</strong> — <strong>לית לן</strong> <small>[בלבנים ואדומים</small> — <small>אין לנו]</small> <strong>בה</strong> איסור לנער את האבק מעליהם, <strong>והוא</strong> דווקא באופן <strong>דקפיד עלייהו</strong> <small>[שמקפיד עליהם</small> לנקותם<small>],</small> שאם אינו מקפיד — אין בכך ליבון כלל.
 ומסופר כי <strong>עולא איקלע</strong> <small>[הזדמן]</small> <strong>לפומבדיתא,</strong> ושם <strong>חזא רבנן דקא מנפצי גלימייהו</strong> <small>[ראה חכמים שמנערים</small> את <small>גלימותיהם]</small> <strong>אמר: קמחללין רבנן שבתא</strong> <small>[מחללים החכמים</small> את <small>השבת]</small> <strong>אמר להו</strong> <small>[להם]</small> <strong>רב יהודה</strong> לאותם החכמים: <strong>נפוצי ליה באפיה, אנן לא קפדינן מידי</strong> <small>[נערו לו בפניו</small> את בגדיכם, <small>אנחנו</small> <small>איננו מקפידים בדבר</small> כלל<small>].</small>
 ומסופר עוד: <strong>אביי הוה קאי קמיה</strong> <small>[היה עומד לפני]</small> <strong>רב יוסף. אמר ליה</strong> <small>[לו]</small> רב יוסף: <strong>הב</strong> <small>[תן]</small> <strong>לי כומתאי</strong> <small>[</small>את <small>כובעי].</small> <strong>חזא דאיכא טלא עליה, הוה קמחסם למיתבה ליה</strong> <small>[ראה</small> אביי <small>שיש</small> <small>טל עליו,</small> ו<small>היה מהסס לתת</small> אותו <small>לו],</small> שחשש שבניעור הטל יש חשש כיבוס. <strong>אמר ליה</strong> <small>[לו]</small> רב יוסף: <strong>נפוץ שדי, אנן לא קפדינן מידי</strong> <small>[נער</small> ו<small>השלך, אנחנו איננו מקפידים בדבר].</small>
 <big>א</big> <strong>אמר רב יצחק בר יוסף</strong> שכך <strong>אמר ר' יוחנן: היוצא בטלית מקופלת</strong> כשהיא <strong>מונחת לו על כתיפו בשבת</strong> — <strong>חייב חטאת</strong> משום נושא משא בשבת. <strong>תניא נמי הכי</strong> <small>[שנויה</small> ברייתא <small>גם כן כך]:</small> <strong>סוחרי כסות היוצאים בטליתות מקופלות ומונחות על כתיפן בשבת</strong> — <strong>חייבין חטאת. ולא סוחרי כסות בלבד אמרו, אלא כל אדם</strong> חייב על כך. ולא השתמשו בביטוי זה <strong>אלא</strong> מפני <strong>שדרכן של מוכרין לצאת כך.</strong>
 <strong>ו</strong>כן <strong>חנוני היוצא במעות הצרורין לו בסדינו</strong> שהוא הבגד שמתעטף בו — <strong>חייב חטאת. ולא חנוני בלבד אמרו</strong> שחייב <strong>אלא כל אדם</strong> חייב על כך. ולא השתמשו בביטוי זה <strong>אלא</strong> מפני <strong>שדרכו של חנוני לצאת כך. והרטנין</strong> (הרצים) <strong>יוצאין</strong> בשבת <strong>בסודרין שעל כתיפן,</strong> שכך דרך לבישתם. <strong>ולא רטנין בלבד אמרו</strong> שמותרים לצאת כך <strong>אלא כל אדם אלא שדרכן של רטנין לצאת בכך.</strong>
 <strong>אמר ר' יהודה: מעשה בהורקנוס בנו של ר' אליעזר בן הורקנוס שיצא בסודר שעל כתיפו בשבת, אלא שנימא</strong> (חוט) מן הסודר היתה <strong>כרוכה לו באצבעו</strong> שלא יפול הסודר מעליו כיון שהוא קשור בו, <strong>וכשבא הדבר לפני חכמים אמרו:</strong> מותר לצאת בסודר <strong>אפילו אין נימא כרוכה לו באצבעו.</strong> וכן <strong>דרש רב נחמן בר רב חסדא משמיה</strong> <small>[משמו]</small> של <strong>רב חסדא: הלכה</strong> היא שיכול <strong>לצאת בסודר שעל כתיפו בשבת אף על פי שאין נימא</strong> (חוט) מהסודר <strong>כרוכה לו באצבעותיו.</strong>
 <big>ב</big> <strong>עולא איקלע לבי</strong> <small>[הזדמן לבית]</small> <strong>אסי בר היני, בעו מיניה</strong> <small>[שאלו אותו]</small> בני הבית: <strong>מהו</strong> הדין, האם מותר <strong>לעשות מרזב</strong> בבגדו <strong>בשבת? אמר להו</strong> <small>[להם]</small> עולא, <strong>הכי</strong> <small>[כך]</small> <strong>אמר ר' אלעי: אסור לעשות מרזב בשבת.</strong> ושואלים: <strong>מאי</strong> <small>[מהו]</small> <strong>מרזב</strong> זה? <strong>אמר ר' זירא: כיסי בבלייתא</strong> <small>[כיסים בבליים],</small> שנהגו להרים את שולי הטלית התחתונים ולקשרם על הכתפים עד שנוצרים כעין כיסים צמודים לבגד.
 ומסופר כי <strong>ר' ירמיה הוה יתיב קמיה</strong> <small>[היה יושב לפני]</small> <strong>ר' זירא. אמר ליה</strong> <small>[לו]</small> ר' ירמיה לר זירא: <strong>הכי מאי</strong> <small>[כך,</small> באופן כזה, שהראה לו קיפול מסויים ושאל: <small>מהו],</small> האם מותר לעשות כן בשבת? <strong>אמר ליה</strong> <small>[לו]:</small> <strong>אסור.</strong> חזר והראה לו דרך קיפול אחרת, ושאל: <strong>והכי מאי</strong> <small>[וכך מה</small> הדין<small>]?</small> <strong>אמר ליה</strong> <small>[לו]:</small> <strong>אסור. אמר רב פפא: נקוט האי כללא</strong> <small>[נקוט,</small> החזק <small>כלל זה]</small> <strong>בידך: כל</strong> קיפול שהוא עושה <strong>אדעתא דלכנופי</strong> <small>[על דעת לאסוף]</small> את בגדו מן הקרקע — <strong>אסור,</strong> ו<strong>כל אדעתא</strong> <small>[שעל דעת]</small> <strong>להתנאות</strong> בקיפול זה — <strong>שרי</strong> <small>[מותר].</small> <strong>כי הא</strong> <small>[כמו זה]</small> ש<strong>רב שישא בריה</strong> <small>[בנו]</small> של <strong>רב אידי מתנאה בסדינו הוה</strong> <small>[היה]</small> ומקפל שוליו לנוי על כתפיו.
 <strong>כי אתא</strong> <small>[כאשר בא]</small> <strong>רב דימי</strong> מארץ ישראל לבבל <strong>אמר: פעם אחת יצא רבי לשדה והיו שני צידי טליתו מונחין</strong> לו <strong>על כתיפו. אמר לפניו יהושע בן זירוז בן חמיו של ר' מאיר:</strong> וכי <strong>בזו לא חייב ר' מאיר חטאת? אמר ליה</strong> <small>[לו]</small> רבי: וכי <strong>דקדק ר' מאיר עד כאן,</strong> וקבע שדבר זה הדומה לקיפול יש בו איסור חמור של משא בשבת? ואם אכן דקדק, מוטב איפוא שלא להיכנס לספק. מיד <strong>שלשל רבי טליתו</strong> מעליו.
 <strong>כי אתא</strong> <small>[כאשר בא]</small> <strong>רבין</strong> מארץ ישראל לבבל <strong>אמר: לא יהושע בן זירוז הוה</strong> <small>[היה]</small> זה <strong>אלא יהושע בן כפוסאי היה, חתנו של ר' עקיבא,</strong> והוא <strong>אמר:</strong> וכי <strong>ב</strong>כגון <strong>זו לא חייב ר' עקיבא חטאת? אמר לו</strong> רבי: וכי <strong>דקדק ר' עקיבא עד כאן,</strong> וקבע שדבר זה הדומה לקיפול יש בו איסור חמור של משא בשבת? ואם אכן דקדק, מוטב איפוא שלא להיכנס לספק. מיד <strong>שלשל רבי טליתו</strong> מעליו. <strong>כי אתא</strong> <small>[כאשר בא]</small> <strong>רב שמואל בר רב יהודה אמר:</strong> לא כך היה המעשה, ולא לבש רבי עצמו טלית מקופלת על כתיפיו בשבת, אלא <strong>"נשאל</strong> רבי <strong>"איתמר</strong> <small>[נאמר],</small> שבאה שאלה כזו בפני רבי, ורצה להתיר עד שהעידו בפניו משום גדולי הדור שיש חשש איסור בדבר.
 <big>ג משנה</big> <strong>הרוחץ</strong> בשבת <strong>במי מערה</strong> (מי מקוה שבמערה) <strong>ובמי טבריא</strong> (טבריה) <strong>ונסתפג אפילו בעשר אלונטיאות</strong> (מגבות) — <strong>לא יביאם בידו,</strong> שמא ישכח ויסחט מהן את המים. <strong>אבל עשרה בני אדם מסתפגין באלונטית אחת</strong> את <strong>פניהם, ידיהם ורגליהם, ומביאין אותן בידן</strong> ואף שהמגבת רטובה מאד, מכל מקום כיון שרבים הם הרי הם מזכירים זה לזה איסור שבת ואינם סוחטים.
 אגב הזכרת מי טבריה, דנים בדיני מרחץ ורפואה בשבת. <strong>סכין</strong> בשמן <strong>וממשמשין</strong> ביד את הגוף, <strong>אבל לא מתעמלין</strong> בכח כדי להזיע ולהתרפא. <strong>ולא מתגררין</strong> מן השמן במגררת. וכן <strong>אין יורדין</strong> בשבת <strong>לקורדימא</strong> (נהר טובעני מלא בוץ), <strong>ואין עושין אפיקטויזין</strong> (אמצעי הקאה), <strong>ואין מעצבין את</strong> התינוק <strong>הקטן</strong> ליישר את עצמותיו, <strong>ואין מחזירין את השבר</strong> למקומו, ו<strong>מי שנפרקה</strong> (נקעה) <strong>ידו ורגלו לא יטרפם</strong> (ישים אותם במים וינענעם) <strong>בצונן,</strong> שהוא דרך רפואה, <strong>אבל רוחץ הוא כדרכו, ואם נתרפא</strong> — <strong>נתרפא.</strong>
 <big>ד גמרא</big> <strong>קתני</strong> <small>[שנה]</small> התנא במשנה <strong>מי מערה דומיא</strong> <small>[בדומה]</small> ל<strong>מי טבריא,</strong> וכוונתו: <strong>מה מי טבריא</strong> מים <strong>חמין</strong> הם — <strong>אף מי מערה חמין</strong> הם בדווקא. ומדקדקים בלשון המשנה שנאמר בה <strong>"הרוחץ"</strong> ומשמעו: <strong>דיעבד</strong> — <strong>אין</strong> <small>[כן],</small> שאם רחץ הריהו מסתפג אפילו בעשר מגבות (אלונטיאות), ואולם לרחוץ <strong>לכתחילה</strong> — <strong>לא</strong> ירחץ. שאם היתה הכוונה במשנה להתיר רחיצה זו לכתחילה היה עליה לנסח את המשפט כך: "רוחץ אדם במי מערה"! ו<strong>מכלל</strong> הדברים אתה למד
## דף קמז:
 <strong>להשתטף</strong> (לשטוף את עצמו שלא כדרך רחיצה) <strong>כל גופו</strong> במים חמים <strong>אפילו לכתחילה שפיר דמי</strong> <small>[יפה הדבר,</small> מותר<small>].</small> ושואלים: <strong>מני</strong> <small>[</small>של <small>מי היא</small> משנה זו<small>]?</small> ומשיבים: לשיטת <strong>ר' שמעון היא. דתניא</strong> <small>[ש</small>כן <small>שנינו</small> בברייתא<small>]:</small> <strong>לא ישתטף אדם</strong> בשבת <strong>בין ב</strong>מים <strong>חמין בין בצונן,</strong> אלו <strong>דברי ר' מאיר. ר' שמעון מתיר</strong> בשני המקרים. ו<strong>ר' יהודה</strong> מחלק ולדעתו <strong>בחמין</strong> — <strong>אסור, בצונן</strong> — <strong>מותר.</strong>
 <big>א</big> שנינו במשנה דובר בענין היתר ההסתפגות במגבת אחר הרחיצה בשבת והוסיפה המשנה: <strong>ונסתפג אפילו בעשר אלונטיות.</strong> ומעירים על סגנון המשנה: <strong>רישא רבותא קא משמע לן וסיפא רבותא קא משמע לן</strong> <small>[</small>ב<small>ראש,</small> תחילת המשנה, <small>חידוש השמיע לנו</small> בסגנונו, <small>ו</small>ב<small>סופה חידוש השמיע לנו].</small> ומפרטים: <strong>רישא רבותא קא משמע לן</strong> <small>[</small>ב<small>ראש</small> המשנה <small>חידוש השמיע לנו]</small> שנאמר בה "אפילו בעשר אלונטיות" וכוונת הדברים ש<strong>אפילו הני דלא נפישי בהו מיא</strong> <small>[אלה</small> עשר אלונטיות <small>שאין המים מרובים בהן],</small> <strong>כיון דחד</strong> <small>[ש</small>אדם <small>אחד]</small> <strong>הוא</strong> המסתפג — <strong>אתי</strong> <small>[בא]</small> <strong>לידי סחיטה, וסיפא רבותא קא משמע לן</strong> <small>[ו</small>ב<small>סופה חידוש השמיע לנו]</small> ששנינו שאפילו עשרה מותרים להסתפג במגבת אחת, הכוונה היא ש<strong>אפילו הני דנפישי בהו מיא</strong> <small>[אלה,</small> עשרה אנשים <small>ש</small>בכולם גם יחד <small>מרובים בהם המים],</small> <strong>כיון</strong> ש<strong>רבים נינהו, מדכרי אהדדי</strong> <small>[הם</small> הרוחצים, <small>מזכירים זה לזה]</small> לא לסחוט, ולכן הותר הדבר.
 <strong>תנו רבנן</strong> <small>[שנו חכמים]</small> בברייתא: <strong>מסתפג אדם</strong> בשבת <strong>באלונטית ומניחה בחלון</strong> שבכותל בית המרחץ. <strong>ולא ימסרנה לאוליירין</strong> (שמשי המרחץ), <strong>מפני שחשודים על אותו דבר</strong> שיסחטו את המגבות. <strong>ר' שמעון אומר: מסתפג באלונטית אחת ומביאה בידו לתוך ביתו</strong> ואין לחשוש שמא יסחוט.
 <strong>אמר ליה</strong> <small>[לו]</small> <strong>אביי לרב יוסף: הלכתא מאי</strong> <small>[הלכה מה</small> היא<small>]</small> לענין היתר הבאת המגבת לביתו אחר שנסתפג בה? <strong>אמר ליה</strong> <small>[לו]</small> רב יוסף: <strong>הא</strong> <small>[הרי]</small> <strong>ר' שמעון, הא</strong> <small>[הרי]</small> <strong>רבי, הא</strong> <small>[הרי]</small> <strong>שמואל, הא</strong> <small>[הרי]</small> <strong>ר' יוחנן</strong> שכולם מתירים.
 ומפרטים: <strong>ר' שמעון</strong> — <strong>הא דאמרן</strong> <small>[זו שאמרנו]</small> שמתיר לרחוץ ולהסתפג ולהביאו לביתו. <strong>רבי</strong> — <strong>דתניא</strong> <small>[ש</small>ן <small>שנינו</small> בברייתא<small>],</small> <strong>אמר רבי : כשהיינו למדין תורה אצל ר' שמעון בתקוע, היינו מעלין שמן ואלונטית מחצר לגג ומגג לקרפף</strong> (מקום מגודר כעין חצר), <strong>עד שהיינו מגיעין</strong> שלא דרך רשות הרבים <strong>אצל מעין שהיינו רוחצין בו,</strong> הרי שלדעתו מותר לקחת ולהחזיר אלונטית. <strong>שמואל</strong> — ש<strong>אמר רב יהודה</strong> שכך <strong>אמר שמואל</strong> במפורש: <strong>מסתפג אדם באלונטית ומביאה בידו לתוך ביתו. ר' יוחנן</strong> — ש<strong>אמר ר' חייא בר אבא</strong> שכך <strong>אמר ר' יוחנן: הלכה</strong> היא ש<strong>מסתפג אדם באלונטית ומביאה בידו לתוך ביתו.</strong>
 ומקשים: <strong>ומי</strong> <small>[והאם]</small> <strong>אמר ר' יוחנן הכי</strong> <small>[כך]</small> <strong>והאמר</strong> <small>[והרי אמר]</small> <strong>ר' יוחנן</strong> כלל בפסק ההלכה: <strong>הלכה כסתם משנה</strong> שלא צויין בה שם בעל ההלכה, <strong>ותנן</strong> <small>[ו</small>במשנתינו <small>שנינו]:</small> <strong>ונסתפג אפילו בעשר אלונטיות</strong> ועם כל זה צויין במפורש ש<strong>לא יביאם בידו!</strong> ומתרצים: שבגרסת ר' יוחנן לא היתה הלכה זו סתומה בלא שם אומרה אלא <strong>ההוא</strong> — <strong>כ</strong>שיטת <strong>בן חכינאי מתני לה</strong> <small>[היה שונה אותה],</small> ודעת יחיד היא, שאין הלכה כמותו.
 <strong>אמר ר' חייא בר אבא</strong> שכך <strong>אמר ר' יוחנן: האוליירין</strong> (הבלנים) <strong>מביאין</strong> בשבת את <strong>בלרי</strong> (בגדי הרחיצה) של ה<strong>נשים לבי בני</strong> <small>[לבית המרחץ],</small> <strong>ובלבד שיתכסה בהן ראשן ורובן,</strong> שיהיה זה כדרך לבוש ולא כנושא משא. ו<strong>סכניתא</strong> שהיא כעין סודר גדול המונח גם על הכתף <strong>צריך לקשר שני ראשיה למטה</strong> שלא תיפול מעליו. ו<strong>אמר ר' חייא בר אבא</strong> שכך <strong>אמר ר' יוחנן</strong> הכוונה היא שיש לקושרה <strong>למטה מ</strong>ן ה<strong>כתפיים.</strong> וכעין זה <strong>אמר רבא לבני</strong> עירו <strong>מחוזא: כי מעבריתו מאני לבני חילא שרביבו בהו</strong> <small>[כאשר אתם מעבירים בגדים עבור החיילים</small> המתאכסנים בעיר <small>שרבבו בהם,</small> אותם<small>]</small> <strong>למטה מ</strong>ן ה<strong>כתפים,</strong> שיהיו הבגדים מונחים כלבוש על נושאיהם.
 <big>ב</big> שנינו במשנה ש<strong>סכין</strong> בשמן <strong>וממשמשין</strong> ביד את הגוף. <strong>תנו רבנן</strong> <small>[שנו חכמים]</small> בברייתא: <strong>סכין וממשמשין בבני מעיים בשבת</strong> ואין בכך משום רפואה, <strong>ובלבד</strong> שישנה <strong>שלא יעשה כדרך שהוא עושה בחול.</strong> ושואלים: <strong>היכי עביד</strong> <small>[כיצד עושה]</small> בשבת? <strong>ר' חמא בר חנינא אמר: סך</strong> שמן קודם <strong>ואחר כך ממשמש.</strong> ו<strong>ר' יוחנן אמר: סך וממשמש בבת אחת.</strong>
 <big>ג</big> שנינו במשנה: <strong>אבל לא מתעמלין</strong> בשבת. <strong>אמר ר' חייא בר אבא</strong> שכך <strong>אמר ר' יוחנן: אסור לעמוד בקרקעיתה של</strong> מרחץ המרפא <strong>דיומסת</strong> בשבת <strong>מפני שמעמלת ומרפא</strong> אפילו אם אינו רוחץ ומתעמל. <strong>אמר רב יהודה</strong> שכך <strong>אמר רב: כל ימיה של דיומסת</strong> שיפה לרחוץ שם לרפואה <strong>עשרים ואחד יום ועצרת</strong> (חג שבועות) <strong>מן המנין. איבעיא להו</strong> <small>[נשאלה להם</small> לתלמידים<small>]:</small> <strong>עצרת להאי גיסא</strong> <small>[לצד זה,</small> בתחילה<small>],</small> <strong>או להאי גיסא</strong> <small>[לצד זה,</small> בסוף<small>]?</small> <strong>תא שמע</strong> <small>[בוא</small> ו<small>שמע]</small> פתרון לשאלה זו ממה ש<strong>אמר שמואל: כולהו שקייני מדיבחא ועד עצרתא מעלו</strong> <small>[כל שיקויי</small> הרפואה <small>מן הפסח ועד העצרת</small> הם <small>מעולים],</small> ומכאן נלמד שאף הרחיצה בדיומסת זמנה לפני עצרת! ודוחים: <strong>דילמא התם</strong> <small>[שמא שם,</small> ברפואות<small>]</small> <strong>הוא</strong> כך כיון שכל <strong>כמה דקריר עלמא מעלי</strong> <small>[שקריר העולם, מעולה יותר],</small> <strong>אבל הכא</strong> <small>[כאן,</small> במרחץ<small>]</small> ש<strong>משום הבלא</strong> <small>[חום]</small> <strong>הוא,</strong> ואם כן <strong>כיון דחמים עלמא טפי מעלי</strong> <small>[כיון שחם העולם, מעולה יותר],</small> ושמא טוב יותר לרחוץ אחר חג השבועות.
 ואגב הזכרת דיומסת מביאים את מה ש<strong>אמר ר' חלבו: חמרא דפרוגייתא ומיא</strong> <small>[היין של פריגיה והמים]</small> של <strong>דיומסת</strong> הם ש<strong>קיפחו</strong> את <strong>עשרת השבטים מישראל,</strong> שבני אותם שבטים נמשכו אחרי תענוגות השתיה והמרחצאות ולא עסקו בתורה.
 מסופר ש<strong>ר' אלעזר בן ערך איקלע להתם</strong> <small>הזדמן לשם],</small> לפריגיה ודיומסת, <strong>אימשיך בתרייהו איעקר תלמודיה</strong> <small>[נמשך אחריהם</small> ו<small>נעקר,</small> נשתכח ממנו <small>תלמודו].</small> <strong>כי הדר אתא, קם למיקרי בספרא, בעא למיקרא</strong> <small>[כאשר חזר</small> ו<small>בא, עמד לקרוא בספר</small> התורה והיה <small>צריך לקרוא]</small> <strong>"החדש הזה לכם"</strong> וכל כך נשתכח ממנו, שכמעט שכח את צורת האותיות ובמקום מילים אלה <strong>אמר "החרש היה לבם". בעו רבנן רחמי עליה והדר תלמודיה</strong> <small>[בקשו חכמים רחמים עליו וחזר תלמודו].</small>
 <strong>והיינו דתנן</strong> <small>[וזהו ששנינו</small> במשנה<small>],</small> <strong>ר' נהוראי אומר: הוי גולה למקום תורה ואל תאמר שהיא תבא אחריך, ש</strong>כן אם תהיה במקום תורה, <strong>חבריך יקיימוה בידך, ואל בינתך אל תשען. תנא</strong> <small>[שנינו]:</small> <strong>לא ר' נהוראי שמו</strong> האמיתי, <strong>אלא ר' נחמיה שמו. ואמרי לה</strong> <small>[ויש אומרים]</small> ש<strong>ר' אלעזר בן ערך שמו.</strong> והדברים שאמר היו מתוך נסיונו, משום ששכח את תלמודו כיון שלא רצה לגלות למקום תורה. <strong>ולמה נקרא שמו ר' נהוראי?</strong> — כינוי הוא לו, <strong>שמנהיר</strong> (מאיר) <strong>עיני חכמים בהלכה.</strong>
 <big>ד</big> שנינו במשנה: <strong>אבל לא מתגררין</strong> בשבת. <strong>תנו רבנן</strong> <small>שנו חכמים</small> בברייתא: <strong>אין גוררין במגררת בשבת. רבן שמעון בן גמליאל אומר: אם היו רגליו מלוכלכות בטיט ובצואה</strong> — <strong>גורר כדרכו</strong> במגררת <strong>ואינו חושש. רב שמואל בר יהודה עבדא ליה אימיה מגררתא דכספא</strong> <small>[עשתה לו אמו מגררת של כסף]</small> לשבת, כדי לעשות שינוי.
 עוד שנינו במשנה ש<strong>אין יורדין לקורדימא</strong> (נהר טובעני מלא בוץ). ומסבירים: <strong>מאי טעמא</strong> <small>[מה טעם]</small> הדבר? — <strong>משום פיקא</strong> <small>[הבוץ],</small> שקרוב לוודאי שיחליק ויפול לתוכו, ויבוא לידי סחיטה ורחיצה.
 עוד שנינו במשנה: <strong>ואין עושין אפיקטויזין</strong> (אמצעי הקאה) בשבת. <strong>אמר רבה בר בר חנה</strong> שכך <strong>אמר ר' יוחנן: לא שנו</strong> שאסור <strong>אלא בסם</strong> שהוא כדרך רפואה, <strong>אבל</strong> אם מביא עצמו להקאה להקיא <strong>ביד</strong> — <strong>מותר. תניא</strong> <small>[שנויה</small> ברייתא<small>],</small> <strong>ר' נחמיה אומר: אף בחול</strong> אם אינו זקוק לכך לרפואה <strong>אסור</strong> להביא לידי הקאה <strong>מפני הפסד אוכלין.</strong>
 עוד שנינו במשנה: <strong>ואין מעצבין את</strong> התינוק <strong>הקטן</strong> ליישר את עצמותיו בשבת. <strong>אמר רבה בר בר חנה</strong> שכך <strong>אמר ר' יוחנן: לפופי ינוקא</strong> <small>[חיתול התינוק</small> בחוזקה<small>]</small> <strong>בשבת שפיר דמי</strong> <small>[יפה הדבר,</small> מותר<small>]</small> ומקשים: <strong>והאנן תנן</strong> <small>[והרי אנו שנינו</small> במשנה<small>]:</small> <strong>אין מעצבין!</strong> ומשיבים: <strong>התם בחומרי</strong> <small>[שם</small> במשנה מדובר <small>בעצמות]</small> ה<strong>שדרה דמיחזי</strong> <small>[שנראה]</small> <strong>כבונה</strong> אם מיישר אותן, ובכגון זה אכן אסור.
 עוד שנינו במשנה: <strong>ואין מחזירין את השבר</strong> בשבת למקומו. <strong>אמר ר' חנא בגדתאה</strong> <small>[מבגדד]</small> שכך <strong>אמר שמואל:</strong>
## דף קמח.
 <strong>הלכה</strong> זו שהובאה במשנה בענין החזרת השבר למקומו בשבת לא כפי שכתובה לפנינו היא, אלא צריך לגרוס: <strong>מחזירין את השבר</strong> בשבת למקומו. מסופר: <strong>רבה בר בר חנה איקלע</strong> <small>[הזדמן]</small> <strong>לפומבדיתא,</strong> ו<strong>לא על לפירקיה</strong> <small>[נכנס,</small> בא <small>לדרשתו]</small> של <strong>רב יהודה. שדריה</strong> <small>[שלחו]</small> רב יהודה אל <strong>אדא דיילא</strong> <small>[הממונה],</small> ו<strong>אמר ליה</strong> <small>[לו]</small> רב יהודה לאדא: <strong>זיל גרביה</strong> <small>[לך ומשוך אותו],</small> את רבה בר בר חנה. <strong>אזיל גרביה</strong> <small>[הלך</small> ו<small>משך אותו]</small> אדא בכוח לדרשה (ר"ח). <strong>אתא</strong> <small>[בא]</small> רבה בר בר חנה, <strong>אשכחיה דקא דריש</strong> <small>[מצא אותו,</small> את רב יהודה <small>שהוא דורש]:</small> <strong>אין מחזירין את השבר</strong> בשבת. <strong>אמר ליה</strong> <small>[לו]</small> רבה בר בר חנה לרב יהודה: <strong>הכי</strong> <small>[כך]</small> <strong>אמר רב חנא בגדתאה</strong> <small>[מבגדד]</small> שכך <strong>אמר שמואל: הלכה</strong> היא במשנה ש<strong>מחזירין את השבר,</strong> שכך, כאמור, היא הגירסה הנכונה. <strong>אמר ליה</strong> <small>[לו]</small> רב יהודה: <strong>הא</strong> <small>[הרי]</small> רב <strong>חנא</strong> מבגדד הוא <strong>דידן</strong> <small>[משלנו,</small> מבבל<small>],</small> <strong>והא</strong> <small>[והרי]</small> <strong>שמואל</strong> גם הוא <strong>דידן</strong> <small>[משלנו,</small> מבבל<small>],</small> <strong>ו</strong>עדיין <strong>לא שמיע לי</strong> <small>[שמעתי]</small> הלכה זו, <strong>ולאו בדינא גרבתיך</strong> <small>[והאם לא בדין משכתי אותך]?</small>
 <big>א</big> שנינו במשנה ש<strong>מי שנפרקה ידו</strong> לא יטרפנה במים לריפוי. ומסופר: <strong>רב אויא הוה יתיב קמיה</strong> <small>[היה יושב לפני]</small> <strong>רב יוסף</strong> בשבת, ו<strong>שניא ליה ידיה</strong> <small>[נקעה לו ידו].</small> הראה רב אויא אופנים שונים של הנחת היד. ו<strong>אמר ליה</strong> <small>[לו]</small> בשאלה: <strong>הכי מאי</strong> <small>[כך מה</small> הדין<small>]?</small> האם מותר לשים יד באופן כזה או שיש בזה משום רפואה בשבת? אמר לו רב יוסף: <strong>אסור.</strong> והוסיף רב אויא לשאול: <strong>והכי מאי</strong> <small>[וכך מה</small> הדין<small>]?</small> <strong>אמר ליה</strong> <small>[לו]</small> רב יוסף: <strong>אסור. אדהכי איתפח ידיה</strong> <small>[בינתיים התרפאה ידו],</small> שחזרה למקומה.
 <strong>אמר ליה</strong> <small>[לו]</small> רב יוסף: <strong>מאי תיבעי</strong> <small>[מה מסופק]</small> <strong>לך, הא תנן</strong> <small>[הרי שנינו</small> במשנתנו<small>]</small> ש<strong>מי שנפרקה ידו או רגלו</strong> — <strong>לא יטרפם בצונן, אבל רוחץ</strong> הוא <strong>כדרכו, ואם נתרפא</strong> — <strong>נתרפא.</strong> ומכאן שאסור לעשות בשבת כל דבר רפואה מיוחד לענין זה! <strong>אמר ליה</strong> <small>[לו]</small> רב אויא: מכאן אין ראיה, <strong>ו</strong>כי <strong>לא תנן</strong> <small>[שנינו</small> במשנתנו<small>]:</small> <strong>"אין מחזירין את השבר", ואמר רב חנא בגדתאה</strong> <small>[מבגדד]</small> שכך <strong>אמר שמואל הלכה</strong> ש<strong>מחזירין את השבר,</strong> ויתכן שאף בענין רפואת הנקע כמו בענין החזרת השבר למקומו בשבת שנו להקל! <strong>אמר ליה</strong> <small>[לו]</small> רב יוסף: <strong>כולהו בחדא מחיתא מחיתנהו</strong> <small>[</small>את <small>כולם באריגה אחת אתה אורג]?!</small> אין הדברים דומים: <strong>היכא דאיתמר</strong> <small>[היכן שנאמר]</small> במפורש שהגירסה שונה ולהקל — <strong>איתמר</strong> <small>[נאמר],</small> <strong>היכא</strong> <small>[היכן]</small> ש<strong>לא איתמר</strong> <small>[נאמר]</small> — <strong>לא איתמר</strong> <small>[נאמר],</small> ואין לדמות שבר לנקע<small>.</small>
 
 <big>א משנה</big> <strong>שואל אדם מחבירו</strong> בשבת <strong>כדי יין וכדי שמן, ובלבד שלא יאמר לו</strong> בלשון <strong>"הלויני". וכן</strong> שואלת <strong>האשה מחבירתה ככרות</strong> לחם. <strong>ואם</strong> המלוה <strong>אינו מאמינו</strong> שיחזיר — <strong>מניח</strong> הלווה <strong>טליתו אצלו</strong> כמשכון, <strong>ועושה עמו חשבון לאחר שבת. וכן ערב פסח בירושלים שחל להיות בשבת, מניח,</strong> עושה הקרבן, <strong>טליתו אצלו,</strong> אצל בעל הטלה, <strong>ונוטל את</strong> הטלה של קרבן <strong>פסחו, ועושה עמו חשבון לאחר יום טוב.</strong>
 <big>ב גמרא</big> שנינו במשנה שעל אף ששואל אדם בשבת מחבירו <strong>כדי יין ועוד, מכל מקום אל יאמר לו בלשון "הלויני". אמר ליה</strong> <small>[לו]</small> <strong>רבא בר רב חנן לאביי: מאי שנא</strong> <small>[</small>ב<small>מה שונה]</small> הביטוי <strong>"השאילני" ומאי שנא</strong> <small>[ו</small>ב<small>מה שונה]</small> הביטוי <strong>"הלויני"? אמר ליה</strong> <small>[לו]:</small> <strong>"השאילני"</strong> — <strong>לא אתי למיכתב</strong> <small>[יבוא לכתוב]</small> לפניו את החוב, ששאילה משמעה שלוקח חפץ ומחזירו בעינו כעבור זמן קצר. ואולם <strong>"הלויני",</strong> כיון שסתם הלואה לזמן ממושך ואינה חוזרת בעינה — <strong>אתי למיכתב</strong> <small>[יבוא לכתוב].</small>
 והקשה לו רבה בר רב חנן: <strong>והא</strong> <small>[והרי]</small> <strong>כיון</strong> ש<strong>ב</strong>ימות ה<strong>חול, זימנין דבעי למימר ליה</strong> <small>[פעמים שרוצה לומר לו]</small> <strong>"הלויני" ואמר ליה</strong> <small>[ואומר לו]</small> <strong>"השאילני" ולא קפיד עילויה</strong> — <strong>ואתי למיכתב</strong> <small>[ ואינו מקפיד עליו,</small> על שינוי זה, ו<small>בא לכתוב ],</small> ואם כן <strong>בשבת נמי אתי למיכתב</strong> <small>[גם כן בא לכתוב]!</small> <strong>אמר ליה</strong> <small>[לו]</small> אביי, יש לחלק: <strong>בחול, דלא שנא כי אמר ליה</strong> <small>[שאינו שונה כאשר אומר לו]</small> <strong>"הלויני" לא שנא כי אמר ליה</strong> <small>[</small>ו<small>אינו שונה כאשר אומר לו]</small> <strong>"השאילני",</strong> ו<strong>לא קפדינן עילויה</strong> <small>[איננו מקפידים עליו]</small> — ולכך יש חשש שמא <strong>אתי למיכתב</strong> <small>[יבוא לכתוב].</small> ואולם <strong>בשבת כיון</strong> ש<strong>"השאילני" הוא דשרו ליה רבנן</strong> <small>[שהתירו לו חכמים]</small> לומר, ואולם <strong>"הלויני" לא שרו ליה</strong> <small>[התירו לו]</small> לומר — <strong>מינכרא מילתא</strong> <small>[ניכר הדבר],</small> <strong>ולא אתי למיכתב</strong> <small>[ולא יבוא לכתוב].</small>
 <big>ג</big> <strong>אמר ליה</strong> <small>[לו]</small> <strong>רבא בר רב חנן לאביי: מכדי</strong> <small>[הרי]</small> <strong>אמרו רבנן</strong> <small>[חכמים]:</small> <strong>כל מילי</strong> <small>[ענייני]</small> <strong>יום טוב</strong> כל <strong>כמה</strong> ש<strong>אפשר לשנויי</strong> <small>[לשנות]</small> מהדרך בה נעשה הדבר בימות החול — <strong>משנינן</strong> <small>[משנים אנו],</small> <strong>הני נשי דמליין חצבייהו מיא, מאי טעמא לא משנין</strong> <small>[הנשים הללו שממלאות</small> את <small>כדיהן מים, מה טעם אין</small> הן <small>משנות]</small> מדרך שאיבתן בימות החול? ענה לו: <strong>משום דלא</strong> <small>[שאי]</small> <strong>אפשר</strong> לעשות זאת בדרך אחרת כי <strong>היכי לעבדי</strong> <small>[איך תעשנה]?</small> אם תאמר שאלה <strong>דמליין בחצבא רבא, לימלו בחצבא זוטא</strong> <small>[הממלאות</small> כרגיל <small>בכד גדול,</small> <small>תמלאנה</small> ביום <small>טוב</small> <small>בכד קטן]</small> — <strong>הא קא מפשו בהילוכא</strong> <small>[הרי</small> בכך הן <small>מרבות בהילוך]</small> ובטירחה. ולהיפך, <strong>אלה דמליין בחצבא זוטא, לימלו בחצבא רבא</strong> <small>[הממלאות</small> כרגיל <small>בכד</small> קטן, תמלאנה ביום טוב <small>בכד גדול]</small> — הרי בכך <strong>קא מפשו במשוי</strong> <small>[הן מרבות במשא],</small> ואף שיש בכך שינוי, מכל מקום יש בכך תוספת עבודה ביום טוב, ואין לתקן תקנה זו.
## דף קמח:
 ואם תאמר כי כדי לשנות מבחול <strong>ניפרוס סודרא</strong> <small>[סודר]</small> על הכלי — <strong>אתי</strong> <small>[</small>יכולה <small>לבוא]</small> בכך <strong>לידי סחיטה.</strong> ואם <strong>נכסייה בנכתמא</strong> <small>[נכסה אותו במכסה]</small> — <strong>זימנין דמיפסק, ואתי למקטריה</strong> <small>[פעמים ש</small>הוא <small>נקרע</small> מן החבית <small>ובא לקושרו].</small> <strong>הלכך</strong> כיון ש<strong>לא</strong> <small>[אי]</small> <strong>אפשר</strong> בדרך אחרת לכן שואבות הנשים ביום טוב בדרך הרגילה, שלא בשינוי.
 <strong>ואמר ליה</strong> <small>[לו]</small> <strong>רבא בר רב חנן לאביי:</strong> הלא <strong>תנן</strong> <small>[שנינו</small> בברייתא<small>]</small> ש<strong>לא מספקין</strong> (מוחאים כפים), <strong>ולא מטפחין</strong> (בכף ידם על הגוף), <strong>ולא מרקדין ביום טוב. וקא חזינן דעבדין, ולא אמרינן להו ולא מידי</strong> <small>[ואנו רואים שעושים, ואין אנו אומרים להם דבר]!</small> אמר לו: <strong>ולטעמיך, הא</strong> <small>[ולטעמך,</small> לשיטתך, הלכה <small>זו]</small> ש<strong>אמר רבא: לא ליתיב איניש אפומא דלחייא</strong> <small>[אל ישב אדם</small> בשבת <small>על פי לחי</small> המבוי<small>],</small> <strong>דילמא מיגנדר ליה</strong> <small>[שמא יתגלגל לו]</small> <strong>חפץ</strong> לרשות הרבים <strong>ואתי לאיתויי</strong> <small>[ויבוא להביאו],</small> <strong>והא קא חזינן נמי דמותבי חצבי ויתבן אפומא דמבואה, ולא אמרינן להו ולא מידי!</strong> <small>[והרי אנו רואים גם כן ששמות</small> נשים את <small>כדיהן ויושבות על פי המבוי, ואין אנו אומרים להן דבר].</small> <strong>אלא</strong> בדברים אלה טעם אחר הוא שאנו אומרים: <strong>הנח לישראל</strong> ואל תגער בהם, <strong>מוטב שיהו שוגגין ואל יהו מזידין,</strong> שבין כה וכה לא יצייתו.
 <strong>סבור מינה הני מילי בדרבנן</strong> <small>[</small>היו ש<small>סברו מתוך כך</small> ש<small>דברים אלה</small> אמורים רק <small>ב</small>איסורים <small>ש</small>מדברי <small>סופרים],</small> <strong>אבל בדאורייתא</strong> <small>ב</small>איסורים <small>שמן התורה]</small> — <strong>לא,</strong> ובודאי צריך לגעור בעוברים. ואולם אומרים: <strong>ולא היא,</strong> אין הדבר כך, <strong>לא שנא בדרבנן ולא שנא בדאורייתא</strong> <small>[אינו שונה ב</small>דברי <small>סופרים, ואינו שונה ב</small>דברי <small>תורה],</small> שבשניהם אין גוערים בעוברים מאותה סיבה. <strong>דהא</strong> <small>[שהרי]</small> החובה ב<strong>תוספת</strong> של <strong>יום הכפורים,</strong> להתחיל את הצום מבעוד יום הלא <strong>דאורייתא</strong> <small>[מן התורה]</small> <strong>היא, וקא חזינן להו דקאכלי ושתו</strong> <small>[ואנו רואים אותם</small> הנשים <small>שאוכלות ושותות]</small> בערב יום הכיפורים <strong>עד שתחשך ולא אמרינן להו ולא מידי</strong> <small>[ואין אנו אומרים להן דבר].</small> ומכאן שהדין כן אף באיסור שמן התורה.
 <big>א</big> שנינו במשנה ש<strong>אשה</strong> שואלת <strong>מחבירתה ככרות</strong> בשבת, ואולם אף היא כבדין הראשון לא תבקשם בלשון הלוואה. ושואלים: האם <strong>בשבת הוא דאסיר</strong> <small>[שאסור],</small> <strong>אבל בחול</strong> — <strong>שפיר דמי</strong> <small>[יפה הדבר,</small> מותר<small>]</small> אף בלשון הלוואה? ואם תאמר שאכן כך הדין, אם כן <strong>לימא מתניתין דלא</strong> <small>[האם נאמר שמשנתנו אינה]</small> <strong>כ</strong>שיטת <strong>הלל, דתנן</strong> <small>[ש</small>כן <small>שנינו</small> במשנה<small>]:</small> <strong>וכן היה הלל אומר: לא תלוה אשה ככר</strong> לחם <strong>לחבירתה עד שתעשינה,</strong> כלומר, תעריכנה ב<strong>דמים</strong> (כסף) <strong>שמא</strong> עד שתחזיר לה <strong>יוקרו</strong> ה<strong>חטין, ונמצאו באות לידי רבית,</strong> שאם תחזיר ככר בעינו, נמצא שהחזירה דבר השווה יותר ממה שלקחה בשעתו, ויש בכך משום ריבית. והרי שאף בכל ימות השנה אסור ליטול ככר לחם מאחר כהלוואה!
 ומשיבים: <strong>אפילו תימא</strong> <small>[תאמר]</small> שהיא כשיטת <strong>הלל,</strong> ואולם יש לחלק ולומר כי <strong>הא</strong> <small>[זה]</small> ששנינו במשנתנו שמתור בלשון הלוואה — הרי זה <strong>באתרא דקיץ דמיה</strong> <small>[במקום שקצובים דמיה]</small> של הככר, ואילו <strong>הא</strong> <small>[זה]</small> שאמר הלל — הרי זה <strong>באתרא דלא קיץ דמיה</strong> <small>[במקום שאין דמיה קצובים].</small>
 <big>ב</big> שנינו במשנה ש<strong>אם</strong> המלווה <strong>אינו מאמינו</strong> ללווה בשבת וביום טוב, משאיר הלווה את טליתו כמשכון. בקשר לזה מביאים את מה ש<strong>איתמר</strong> <small>[נאמר]</small> מחלוקת אמוראים בענין <strong>הלוואת יום טוב</strong> (הלוואה ביום טוב), ש<strong>רב יוסף אמר: לא ניתנה ליתבע</strong> בבית דין, שאמנם ראוי ללווה להחזיר, אבל אין המלווה יכול לכפותו בבית דין שיעשה כן. <strong>ורבה אמר:</strong> הלוואה זו כשאר הלוואות היא ו<strong>ניתנה ליתבע.</strong> ומסבירים את שיטותיהם: <strong>רב יוסף אמר</strong> שהלוואת יום טוב <strong>לא ניתנה ליתבע</strong> — <strong>דאי אמרת</strong> <small>[שאם אומר אתה]</small> ש<strong>ניתנה ליתבע</strong> קיים חשש שמא בשל כך <strong>אתי למיכתב</strong> <small>[יבוא לכתוב]</small> את דבר ההלוואה ביום טוב כדי שיוכל לתובעה לאחר מכן. ואילו <strong>רבה אמר</strong> שהלוואת יום טוב <strong>ניתנה ליתבע</strong> — <strong>דאי אמרת</strong> <small>[שאם אומר אתה]</small> ש<strong>לא ניתנה</strong> להיתבע — <strong>לא יהיב ליה</strong> <small>[יתן</small> <strong>לו,</strong> לחבירו <strong>]</strong> הלוואה, <strong>ואתי לאימנועי</strong> <small>[ויבוע</small> הלווה <small>להימנע]</small> <strong>משמחת יום טוב.</strong>
 <strong>תנן</strong> <small>[שנינו</small> במשנתנו<small>]</small> ש<strong>אם אינו מאמינו</strong> — <strong>מניח טליתו אצלו</strong> כמשכון. ורוצים להסיק: <strong>אי אמרת בשלמא</strong> <small>[נניח אם אומר אתה]</small> כי הלוואת יום טוב <strong>לא ניתנה ליתבע</strong> כשיטת רב יוסף — <strong>משום הכי</strong> <small>[כך]</small> <strong>מניח טליתו אצלו ועושה עמו חשבון לאחר</strong> ה<strong>שבת. אלא אי אמרת</strong> <small>[אם אומר אתה]</small> שהלוואת יום טוב <strong>ניתנה ליתבע, אמאי</strong> <small>[מדוע]</small> אם כן <strong>מניח טליתו אצלו? ליתן ליה ולתבעיה</strong> <small>[שיתן לו, ויתבענו]</small> אם לא יחזיר! ודוחים: זו אינה ראיה, שכן המלווה <strong>אמר</strong> <small>[</small>יכול <small>לומר]:</small> <strong>לא בעינא דליקום בדינא ודיינא</strong> <small>[אין אני רוצה לעמוד בדין ודיינים],</small> ועדיף לו לקחת משכון, שלא יצטרך אחר כך לבוא לידי דין.
 <strong>מתיב</strong> <small>[מקשה]</small> על כך <strong>רב אידי בר אבין</strong> ממה ששנינו במשנה: <strong>השוחט את הפרה וחילקה</strong> ללקוחותיו <strong>בראש השנה</strong> של השנה שלאחר השמיטה, ועוד מזמן הבית היו חוגגים שני ימים טובים של ראש השנה, והיום הראשון הריהו ספק סוף אלול, ספק תחילת תשרי, ומעתה השאלה האם חוב הלקוחות נהיה בשנה השביעית ונשמט, או שמא בשמינית ואינו נשמט. ואמרו ש<strong>אם</strong> התברר ש<strong>היה חדש</strong> אלול של השנה שעברה <strong>מעובר</strong> (בן שלושים יום) — <strong>משמט,</strong> שכן דין שמיטת החובות חל רק ברגע האחרון של השנה השביעית, ואם התברר שיומה האחרון של שנה זו היה היום הראשון של ראש השנה החדשה, נמצא שחובם של הלקוחות למוכר הפרה פקע מכוח שנת השמיטה. <strong>ואם לאו</strong> <small>[לא],</small> שהיה זה יום ראשון של השנה הבאה — <strong>אינו משמט.</strong>
 ומכאן הוא מסיק: <strong>ואי</strong> <small>[ואם]</small> <strong>לא ניתנה</strong> הלוואת יום טוב <strong>ליתבע</strong> — <strong>מאי</strong> <small>[מה</small> פירוש<small>]</small> <strong>"משמט "?</strong> והרי בין כה וכה אינו יכול לתבוע החזרת חובו! ודוחים: <strong>שאני התם דאיגלאי מילתא</strong> <small>[שונה שם</small> שכאשר התברר <small>בחודש אלול מעובר הרי</small> <small>התברר הדבר]</small> שאותו יום — יום <strong>חול הוא,</strong> שהרי אם היה זה יום שלושים באלול הרי הוא יום חול רגיל, והלוואה הניתנת בו ניתנה ליתבע, אלא שהיא משמטת מפני שנת השמיטה.
 על כן רוצים להביא ראיה מסופה של המשנה: <strong>תא שמע</strong> <small>[בוא</small> ו<small>שמע]</small> ראיה לדבר <strong>מ</strong>מה ששנינו ב<strong>סיפא</strong> <small>[בסוף]</small> אותה משנה: <strong>אם לאו</strong> <small>[לא]</small> התברר חודש אלול כחודש מעובר, והיה זה היום הראשון של השנה הבאה — <strong>אינו משמט.</strong> ומעתה, <strong>אי אמרת בשלמא</strong> <small>[נניח אם אומר אתה]</small> כי הלוואת יום טוב <strong>ניתנה ליתבע</strong> — <strong>היינו דקתני</strong> <small>[זהו ששנינו]</small> <strong>"אינו משמט",</strong> שיכול לתבוע. <strong>אלא אי אמרת</strong> <small>[אם אומר אתה]</small> ש<strong>"לא ניתנה ליתבע", אמאי</strong> <small>[מדוע]</small> <strong>אינו משמט?</strong> הרי בין כה וכה אינו יכול לתבוע בבית דין! ומסבירים: אמנם הלוואת יום טוב לא ניתנה ליתבע, ואולם מאחר ואינו משמט, <strong>אי יהיב ליה</strong> <small>[אם נותן לו],</small> שרוצה להחזיר את החוב — <strong>שקיל</strong> <small>[נוטל]</small> המלוה.
 ותוהים: <strong>מכלל</strong> הדברים אתה למד <strong>דרישא אי יהיב ליה</strong> <small>[שבראש</small> המשנה מדובר ש<small>אם נותן לו]</small> הלווה למלוה בחזרה את חובו — <strong>לא שקיל</strong> <small>[אינו נוטל]?!</small> והרי אין אדם חייב להמנע מלקחת הלוואה שהשביעית משמטת אותה, אלא מצווים רק שלא לתבוע ושלא לנגוש את הלווה. ואומרים: בכל זאת יש הבדל בין המקרים, <strong>רישא</strong> <small>[</small>ב<small>ראש</small> המשנה<small>]</small> באופן שהתברר שהיה אלול מעובר והיה יום ההלוואה בשנה השביעית — <strong>צריך למימר ליה</strong> <small>[לומר לו]</small> <strong>"משמט אני",</strong> ואילו <strong>סיפא</strong> <small>[בסוף</small> המשנה<small>]</small> באופן שחודש אלול אינו מעובר — <strong>לא צריך</strong> הוא <strong>למימר ליה</strong> <small>["<strong>משמט אני</strong>"].</small> <strong>כדתנן</strong> <small>[כפי ששנינו</small> במשנה<small>]:</small> <strong>המחזיר חוב בשביעית, יאמר לו</strong> המלווה ללווה: <strong>"משמט אני".</strong>
 <strong>ואם אמר לו</strong> הלווה <strong>"אף על פי כן</strong> רצוני לתת לך <strong>"</strong>— <strong>יקבל ממנו, משום שנאמר "וזה דבר השמטה</strong> שמוט כל בעל משה ידו אשר ישה ברעהו לא יגוש את רעהו ואת אחיו כי קרא שמטה לה'" (דברים טו, ב), ומן המלים "וזה דבר השמיטה" למדים שאף שכאשר לבסוף מקבל המלווה את חובו בחזרה ואינו חייב להימנע מלקח, מכל מקום צריך שיהיה שם דיבור של השמטה, שיאמר ללווה: "משמט אני", ואילו בסוף המשנה כאשר התברר שההלוואה אינה של שנת השמיטה אף אינו צריך לומר "משמט אני".
 מסופר כי בהלוואת יום טוב <strong>רב אויא שקיל משכונא</strong> <small>[והיה לוקח משכון].</small> <strong>רבה בר עולא מערים איערומי</strong> <small>[היה מערים]</small> ולוקח משהו משל הלווה לאחר יום טוב, עד שיחזיר לו חובו.
 <big>ג</big> שנינו במשנה: <strong>וכן ערב פסח</strong> בירושלים שחל להיות בשבת — מניח עושה הקרבן את טליתו אצל בעל הטלה כמשכון ונוטל ממנו את הטלה ועושה עמו חשבון לאחר השבת. <strong>אמר ר' יוחנן: מקדיש אדם פסחו בשבת, ו</strong>קרבן <strong>חגיגתו ביום טוב</strong> עצמו. ומציעים: <strong>נימא</strong> <small>[האם נאמר]</small> שמה שנאמר במשנתנו <strong>מסייע ליה</strong> <small>[לו],</small> שכן שנינו בה: <strong>"וכן ערב פסח בירושלים שחל להיות בשבת מניח</strong> עושה הקרבן <strong>את טליתו אצלו</strong>, אצל בעל הטלה כמשכון <strong>ונוטל את</strong> הטלה ל<strong>פסחו ועושה עמו חשבון לאחר יום טוב".</strong> נמצא אם כן שאת הטלה עצמו הוא מקדיש בשבת, וכדעת ר' יוחנן!
 ודוחים: אין זה מחוייב, שכן <strong>הכא במאי עסקינן</strong> <small>[כאן במה אנו עוסקים]</small> — <strong>בממנה אחרים עמו על פסחו,</strong> כלומר, לא באדם הלוקח כבש של חולין ומקדישו, אלא שמצטרף עם שאר המנויים לטלה הקרבן, <strong>דמעיקרא מיקדש וקאי</strong> <small>[שמתחילה היה</small> כבר <small>מוקדש ועומד].</small>
 ומקשים: <strong>והא אנן תנן</strong> <small>[והרי אנו שנינו</small> במשנה<small>]:</small> <strong>אין נמנין על הבהמה בתחילה ביום טוב,</strong> ואם כן הרי שאסור אף להימנות על הפסח ביום טוב וכל שכן בשבת! ומשיבים: <strong>שאני הכא</strong> <small>[שונה כאן],</small> שמדובר כאן במקרה מיוחד, ש<strong>כיון</strong> ש<strong>רגיל אצלו</strong> אותו אדם באכילת פסח כאחד מן המנויים בכל שנה — הרי <strong>כמאן דאימני ביה מעיקרא דמי</strong> <small>[כמי שנמנה בו מתחילה</small> הוא <small>נחשב].</small>
 ועוד מקשים: <strong>והא תני</strong> <small>[והרי שנה]</small> <strong>ר' הושעיא: הולך אדם</strong> הרוצה להקריב פסחו ואין לו טלה משלו <strong>אצל רועה</strong> שהוא <strong>רגיל אצלו ונותן לו טלה ל</strong>צורך <strong>פסחו ומקדישו ויוצא בו!</strong> ומשיבים: <strong>התם נמי</strong> <small>[שם גם כן]</small> יש לומר שמדובר במקרה מיוחד, ש<strong>כיון</strong> ש<strong>רגיל אצלו,</strong> אצל הרועה בכל שנה לצורך אותה מטרה, הרי כבר <strong>אקדושי ליה מעיקרא</strong> <small>[הקדישו</small> הרועה <small>מתחילה],</small> מערב שבת. ומקשים: <strong>והא</strong> <small>[והרי]</small> <strong>"מקדיש"</strong> בלשון הווה <strong>קתני</strong> <small>[שנינו]!</small> ואם היה מקודש כבר — מה מקום יש להקדישו? ומשיבים: אכן אין זה הקדש ממש, אלא <strong>הקדש עילוי,</strong> כעין תוספת הקדשה שיקדישו הבעלים עצמם את קרבנם. ודבר זה רק <strong>מדרבנן</strong> <small>[מדברי סופרים]</small> הוא.
 על עיקר הדברים שואלים: <strong>ומי</strong> <small>[והאם]</small> <strong>אמר ר' יוחנן הכי</strong> <small>[כך]?</small> <strong>והא</strong> <small>[והרי]</small> <strong>אמר ר' יוחנן</strong> ככלל קבוע: <strong>הלכה</strong> היא <strong>כסתם משנה,</strong> כלומר משנה שלא הוזכר בה שם אומר ההלכה, <strong>ותנן</strong> <small>[ושנויה</small> משנה<small>]:</small> <strong>לא מקדישין, ולא מעריכין</strong> ערכין למקדש, <strong>ולא מחרימין</strong> חרמות לכהנים ולמקדש, <strong>ולא מגביהין</strong> (מפרישים) <strong>תרומות ומעשרות, כל</strong> איסורים <strong>אלו</strong> — <strong>ביום טוב אמרו,</strong> ו<strong>קל וחומר בשבת!</strong> ואיך אם כן התיר ר' יוחנן להקדיש בשבת וביום טוב? ומשיבים: <strong>לא קשיא:</strong> <small>[אין</small> הדבר <small>קשה],</small> <strong>כאן</strong> שהתיר ר' יוחנן הרי זה <strong>בחובות שקבוע להן זמן,</strong> שאם לא יקדיש עכשיו תיבטל המצוה לגמרי, ואילו <strong>כאן</strong> באותה משנה שאסרו להקדיש — <strong>בחובות שאין קבוע להן זמן</strong> ויכול להקדיש אחר השבת.
 <big>ד משנה</big> <strong>מונה אדם את אורחיו</strong> הבאים לסעודה <strong>ואת</strong> מיני <strong>פרפרותיו</strong> שמוסיף לסעודה <strong>מפיו</strong> (בעל פה), <strong>אבל לא</strong> יקרא רשימות אלה <strong>מן הכתב,</strong> וכפי שיבואר טעם הדבר בגמרא. <strong>מפיס</strong> (מטיל גורל) <strong>אדם עם בניו ועם בני ביתו על השולחן</strong> בשבת מי יקבל מנה מסויימת, <strong>ובלבד שלא יתכוין לעשות מנה גדולה כנגד מנה קטנה</strong> אלא שתהיינה המנות שוות. <strong>ומטילין חלשין</strong> (גורלות) בין הכהנים <strong>על הקדשים ביום טוב, אבל לא על המנות.</strong>
## דף קמט.
 <big>א גמרא</big> שנינו במשנה: ובלבד שלא ימנה אדם בשבת את רשימות האורחים והפרפראות מתוך הכתב. ושואלים: <strong>מאי טעמא</strong> <small>[מה</small> <small>הטעם]</small> אסרו לקרוא בשבת מן הכתב? <strong>רב ביבי אמר: גזירה שמא ימחוק</strong> כשיתחרט על שהזמין אחד האורחים או הוסיף בפרפראות. <strong>אביי אמר: גזירה שמא</strong> מתוך כך יבוא לקרוא <strong>בשטרי הדיוטות,</strong> כלומר, בשטרות של מקח וממכר.
 ושואלים: <strong>מאי בינייהו</strong> <small>[מה</small> ההבדל המעשי <small>ביניהם],</small> בין שני ההסברים? ומסבירים: <strong>איכא בינייהו דכתב</strong> <small>[יש ביניהם</small> הבדל <small>כשכתוב]</small> על ה<strong>כותל ומידלי</strong> <small>[ומוגבה]</small> למעלה מאפשרותו להגיע אליו; <strong>למאן דאמר</strong> <small>[ל</small>דעת <small>מי שאומר]</small> שהחשש הוא <strong>שמא ימחוק —</strong> במקרה כגון זה <strong>לא חיישינן</strong> <small>[אין אנו חוששים],</small> שהרי אינו יכול להגיע אל הכתוב. ואילו <strong>למאן דאמר</strong> <small>[ל</small>דעת <small>מי</small> <small>שאומר]</small> כי החשש הוא <strong>שמא יקרא</strong> מתוך כך בשטרי הדיוטות — <strong>חיישינן</strong> <small>[חוששים אנו].</small>
 ושואלים: <strong>ולמאן דאמר</strong> <small>[ול</small>דעת <small>מי שאומר]</small> שהחשש הוא <strong>שמא ימחוק, ניחוש</strong> <small>[נחשוש]</small> גם <strong>שמא יקרא</strong> בספרי הדיוטות! <strong>ותו</strong> <small>[ועוד],</small> וכי <strong>לשמא ימחוק לא חיישינן</strong> <small>[אין אנו חוששים]</small> כשהדבר מצוי בגובה? <strong>והתניא</strong> <small>[והרי שנינו</small> בברייתא<small>]:</small> <strong>לא יקרא לאור הנר</strong> בשבת שמא יטה אליו את הנר. <strong>ואמר רבה: אפילו</strong> היה הנר <strong>גבוה</strong> כ<strong>שתי קומות</strong> אדם, <strong>אפילו גבוה</strong> כ<strong>שתי מרדעות, אפילו</strong> גבוה <strong>עשרה בתים זה על גבי</strong> זה — <strong>לא יקרא.</strong> הרי שכאשר אנו חוששים למעשה איסור איננו מחלקים בין קרוב ורחוק.
 <strong>אלא, איכא בינייהו דכתב</strong> <small>[יש ביניהם</small> הבדל <small>כשכתוב]</small> על ה<strong>כותל ומיתתי</strong> <small>[ומונמך];</small> <strong>למאן דאמר</strong> <small>[ל</small>דעת <small>מי</small> <small>שאומר]</small> שהחשש הוא <strong>שמא ימחוק —</strong> במקרה כגון זה <strong>חיישינן</strong> <small>[אנו חוששים],</small> שהרי יכול להגיע אל הכתוב ולמוחקו. ואילו <strong>למאן דאמר</strong> <small>[ל</small>דעת <small>מי שאומר]</small> כי החשש הוא <strong>שמא יקרא</strong> מתוך כך בשטרי הדיוטות — <strong>לא חיישינן</strong> <small>[אין אנו חוששים],</small> כי <strong>גודא בשטרא לא מיחלף</strong> <small>[כותל בשטר אינו מתחלף]</small> ולא יבוא בשל כך לקרוא בשטרות.
 ושוב שואלים: <strong>ולמאן דאמר</strong> <small>[ול</small>דעת <small>מי שאומר]</small> שהחשש הוא <strong>שמא יקרא, ליחוש</strong> <small>[נחשוש]</small> גם <strong>שמא ימחוק! אלא, איכא בינייהו דחייק אטבלא ואפינקס</strong> <small>[יש ביניהם</small> הבדל כשהיה הדבר <small>חקוק בטבלה ועל פנקס];</small> <strong>למאן דאמר</strong> <small>[ל</small>דעת <small>מי שאומר]</small> שהחשש הוא <strong>שמא ימחוק —</strong> במקרה <strong>כגון זה לא חיישינן</strong> <small>[אין אנו חוששים],</small> שהרי כשאינו כתוב בדיו אלא בחקיקה אין חשש למחיקה. <strong>למאן דאמר</strong> <small>[ל</small>דעת <small>מי שאומר]</small> כי החשש הוא <strong>שמא יקרא</strong> מתוך כך בשטרי הדיוטות — <strong>חיישינן</strong> <small>[אנו חוששים],</small> שהרי לענין חשש זה אין משמעות לצורה בה מופיע הכתב.
 ועוד שואלים: <strong>ולמאן דאמר</strong> <small>[ול</small>דעת <small>מי שאומר]</small> שהחשש הוא <strong>שמא ימחוק, ליחוש</strong> <small>[נחשוש]</small> גם <strong>שמא יקרא</strong> בספרי הדיוטות! <strong>וכי תימא</strong> <small>[ואם תאמר]:</small> <strong>טבלא ופינקס בשטרא לא מיחלף</strong> <small>[בשטר אינם מתחלפים]</small> — <strong>והתניא</strong> <small>[והרי שנינו</small> בברייתא<small>]</small> בפירוש: <strong>מונה אדם כמה</strong> אורחים ישבו <strong>מבפנים וכמה מבחוץ וכמה מנות עתיד להניח לפניהם מ</strong>תוך <strong>כתב שעל גבי הכותל, אבל לא מ</strong>תוך <strong>כתב שעל גבי טבלא ופינקס!</strong>
 ומעתה נברר: <strong>היכי דמי</strong> <small>[כיצד בדיוק היה הדבר]?</small> <strong>אילימא דכתיב מיכתב</strong> <small>[אם תאמר שהיה כתוב]</small> בדיו — <strong>מאי שנא הכא ומאי שנא הכא</strong> <small>[מה שונה כאן ומה שונה כאן]</small> בכותל או בפנקס. <strong>אלא לאו</strong> <small>[האם</small> לא] מדובר כאן באופן <strong>דחייק</strong> <small>[ש</small>היה <small>חקוק],</small> <strong>וקתני</strong> <small>[</small>בכל זאת <small>שנינו]:</small> <strong>מ</strong>תוך <strong>כתב שעל גבי הכותל</strong> מותר לקרוא <strong>אבל לא מ</strong>תוך <strong>כתב שעל גבי טבלא</strong> או <strong>פינקס!</strong>
 <strong>אלא לעולם</strong> תפרש <strong>דכתב</strong> <small>[כשכתוב]</small> על ה<strong>כותל ומידלי</strong> <small>[ומוגבה],</small> <strong>ודקא קשיא</strong> <small>[ו</small>מה <small>שהיה קשה]</small> <strong>לך</strong> מדברי <strong>רבה</strong> <small>[ושהיה קשה לך מדברי רבה]</small> בענין קריאה בשבת לאור הנר שלדעתו היא אסורה בין שהנר גבוה ובין נמוך, ואם כן אף כן לכאורה אין לחלק בין היה הכתב גבוה בין נמוך — שיטת <strong>רבה</strong> כבר <strong>תנאי</strong> <small>[</small>במחלוקת <small>תנאים]</small> <strong>היא</strong> שנויה. <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>מונה אדם את אורחיו ואת פרפרותיו מפיו, אבל לא מן הכתב. ר' אחא מתיר</strong> לקרוא <strong>מ</strong>תוך <strong>כתב שעל גבי הכותל.</strong>
 ונברר: <strong>היכי דמי</strong> <small>[כיצד בדיוק היה</small> הדבר<small>]?</small> <strong>אילימא דכתיב מתתא</strong> <small>[אם נאמר שכתוב מלמטה]</small> — <strong>ליחוש</strong> <small>[נחשוש]</small> <strong>שמא ימחוק! אלא לאו</strong> <small>[האם לא]</small> מדובר כאן באופן <strong>דכתב ומידלי</strong> <small>[שכתוב ומוגבה],</small> <strong>ושמע מינה</strong> <small>[ולמד מכאן]</small> ששיטת <strong>רבה תנאי</strong> <small>[</small>במחלוקת <small>תנאים]</small> <strong>היא</strong> שנויה. ומסכמים: אכן, <strong>שמע מינה</strong> <small>[למד מכאן]</small> שכך הוא.
 ומעירים שבענין זה כולו <strong>הני תנאי כהני תנאי</strong> <small>[תנאים אלה כתנאים אלה,</small> אחרים<small>]</small> שנחלקו בכך. <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>אין רואין במראה בשבת</strong> שמא יראה על עצמו שערה מדולדלת ויתלשנה. <strong>ר' מאיר מתיר במראה הקבוע בכותל.</strong> והבינו שדעתו כיון שקבועה המראה בכותל יש בכך משום היכר, וכפי שהותר לקרוא מכתב שעל הכותל.
 ומקשים: <strong>מאי שנא</strong> <small>[במה שונה]</small> מראה <strong>הקבוע בכותל</strong> — <strong>דאדהכי והכי מדכר</strong> <small>[שבין כה וכה נזכר],</small> שעד שהוא הולך להביא מספריים וכיוצא בהם נזכר ששבת היום, ומאחר שזו הסיבה אם כן מראה <strong>שאינו קבוע נמי</strong> <small>[גם כן]</small> אמור: <strong>אדהכי והכי מדכר</strong> <small>[בין כה וכה נזכר]!</small>
 אלא <strong>הכא</strong> <small>[כאן]</small> <strong>במראה של מתכת עסקינן</strong> <small>[אנו עוסקים],</small> <strong>וכ</strong>מו ש<strong>רב נחמן אמר</strong> בשם <strong>רבה בר אבוה.</strong> ש<strong>אמר רב נחמן</strong> שכך <strong>אמר רבה בר אבוה : מפני מה אמרו</strong> חכמים ש<strong>מראה של מתכת אסורה</strong> להסתכל בה בשבת — <strong>מפני שאדם עשוי להשיר בה</strong> (במראה עצמה) <strong>נימין</strong> (שערות) <strong>המדולדלין</strong> שקצהו חד ועשוי גם לחתוך, ולכן אם קבועה בכותל — אין לחשוש לכך.
 <strong>תנו רבנן</strong> <small>[שנו חכמים]</small> בברייתא: <strong>כתב המהלך תחת הצורה</strong> (תמונה) או <strong>תחת הדיוקנאות</strong> — <strong>אסור לקרותו בשבת</strong> שמא יקרא בשטרי הדיוטות. <strong>ודיוקנא</strong> (תמונה) של עבודה זרה <strong>עצמה</strong> — <strong>אף בחול אסור להסתכל בה, משום שנאמר "אל תפנו אל האלילים</strong> ואלוהי מסכה לא תעשו לכם אני ה' אלוהיכם<strong>"</strong> (ויקרא יט, ד) ושואלים: <strong>מאי תלמודא</strong> <small>[מהו הלימוד]</small> שמוצאים אנו בפסוק זה לאסור הסתכלות בצורות? <strong>אמר ר' חנין: אל תפנו אל מדעתכם,</strong> כלומר, אל תוציאו את המחשבה בה' מלבכם על ידי הסתכלות זו (הערוך).
 <big>ב</big> שנינו במשנה ש<strong>מפיס</strong> (מטיל גורל) <strong>אדם עם בניו</strong> ועם בני ביתו על השולחן בשבת מי יקבל מנה מסויימת. ומדייקים: <strong>עם בניו ועם בני ביתו אין</strong> <small>[כן,</small> מותר<small>],</small> <strong>ו</strong>אולם <strong>עם אחר</strong> — <strong>לא. מאי טעמא</strong> <small>[מה טעם]</small> הדבר? ומסבירים: הוא <strong>כ</strong>דברי <strong>רב יהודה</strong> ש<strong>אמר</strong> בשם <strong>שמואל.</strong> ש<strong>אמר רב יהודה</strong> שכך <strong>אמר שמואל : בני חבורה</strong> האוכלים יחד בשבת או ביום טוב <strong>המקפידין זה על זה</strong> שלא יקבל אחד חלק גדול יותר מחבירו — <strong>עוברין משום מדה ומשום משקל ומשום מנין</strong> של מסחר בשבת וביום טוב שאסור בכל אלה, <strong>ומשום</strong> איסור של <strong>לווין ופורעין ביום טוב,</strong>
## דף קמט:
 <strong>וכדברי הלל</strong> עובר <strong>אף משום</strong> איסור <strong>רבית,</strong> שלדעתו אין מלווים חפצים בעין אלא אם כן העריכום בכסף.
 ושואלים: <strong>אי הכי</strong> <small>[אם כך]</small> שיש לחשוש לכל האיסורים הללו ב<strong>בניו ובני ביתו נמי</strong> <small>[גם כן]</small> נאסור עליו משום החששות הללו! ומשיבים: לענין זה <strong>בניו ובני ביתו היינו טעמא</strong> <small>[זהו הטעם]</small> — <strong>כ</strong>דברי <strong>רב יהודה</strong> ש<strong>אמר</strong> בשם <strong>רב: מותר להלוות בניו ובני ביתו ברבית כדי להטעימן טעם רבית</strong> שילמדו כמה קשה תשלום של ריבית, וכיון שהכל, גם כסף התשלומים, משלו אין כאן איסור ריבית.
 ושואלים: <strong>אי הכי</strong> <small>[אם כך]</small> שהכל משלו ולא נעשה אלא לשם חינוך, <strong>מנה גדולה כנגד מנה קטנה נמי</strong> <small>[גם כן]</small> יותר לו לחלק!
 ומשיבים: <strong>אין הכי נמי, וחסורי מיחסרא והכי קתני</strong> <small>[כן כך</small> הוא <small>גם כן, וחסרה</small> המשנה <small>וכך</small> יש <small>לשנותה]:</small> <strong>מפיס אדם עם בניו ובני ביתו על השלחן אפילו מנה גדולה כנגד מנה קטנה. מאי טעמא</strong> <small>[מה טעם]</small> הדבר? — <strong>כ</strong>דעת <strong>רב יהודה</strong> ש<strong>אמר</strong> בשם <strong>רב: עם בניו ועם בני ביתו</strong> — <strong>אין</strong> <small>[כן],</small> יכול הוא להפיס, ואולם <strong>עם אחרים</strong> — <strong>לא. מאי טעמא</strong> <small>[מה טעם]</small> הדבר? <strong>כ</strong>דעת <strong>רב יהודה</strong> ש<strong>אמר</strong> בשם <strong>שמואל: מנה גדולה כנגד מנה קטנה</strong> — <strong>אף בחול לאחרים אסור. מאי טעמא</strong> <small>[מה טעם]</small> הדבר? — <strong>משום</strong> האיסור שבמשחק <strong>קוביא,</strong> שיש בו משום גזל מדברי חכמים.
 <big>א</big> שנינו במשנה ש<strong>מטילין חלשין</strong> (גורלות) <strong>על</strong> הקרבנות, אבל לא על המנות. לשון זו אינה ברורה, ושואלים: <strong>מאי</strong> <small>[מה</small> המשמעות<small>]</small> של מה שאמרו: <strong>אבל לא על המנות? אמר ר' יעקב בריה</strong> <small>[בנה]</small> של <strong>בת יעקב,</strong> הכוונה היא: <strong>אבל לא</strong> מטילים גורל <strong>על המנות של חול ביום טוב.</strong> ושואלים: <strong>פשיטא</strong> <small>[פשוט,</small> מובן מאליו<small>]!</small> ומשיבים: <strong>מהו דתימא</strong> <small>[שתאמר]:</small> <strong>הואיל וכתיב</strong> <small>[ונאמר]</small> <strong>"</strong>אך איש אל ירב ואל יוכח איש <strong>ועמך כמריבי כהן"</strong> (הושע ד, ד), וכאן למדים שהכהנים בעלי מריבה הם, ואולי כדי למנוע מריבה ביניהם, <strong>אפילו</strong> על <strong>מנות</strong> של <strong>חול נמי</strong> <small>[גם כן]</small> יתירו להטיל גורלות על כן <strong>קא משמע לן</strong> <small>[השמיע לנו]</small> שאין היתר בכגון זה.
 <big>ב</big> ובשל הזכרת דברי אמורא זה מוסיפים ומביאים עוד את מה ש<strong>אמר ר' יעקב בריה</strong> <small>[בנה]</small> של <strong>בת יעקב: כל</strong> מי שגרם <strong>שחבירו נענש על ידו</strong> — <strong>אין מכניסין אותו במחיצתו של הקדוש ברוך הוא</strong> אפילו אם היה צודק. ושואלים: <strong>מנלן</strong> <small>[מנין לנו]</small> דבר זה? <strong>אילימא</strong> <small>[אם תאמר]</small> <strong>משום דכתיב</strong> <small>[שנאמר]</small> בנבואת מיכיהו <strong>"ויאמר ה' מי יפתה את אחאב ויעל ויפל ברמת גלעד ויאמר זה בכה וזה אמר בכה. ויצא הרוח ויעמד לפני ה' ויאמר אני אפתנו</strong> ויאמר ה' אליו במה. <strong>ויאמר אצא והייתי רוח שקר בפי כל נביאיו ויאמר תפתה וגם תוכל צא ועשה כן"</strong> (מלכים א, כב, כ-כב),
 <strong>ואמרינן</strong> <small>[ואמרנו]:</small> <strong>מאי</strong> <small>[מה]</small> היא <strong>רוח</strong> זו? <strong>אמר ר' יוחנן: זה רוחו של נבות</strong> היזרעאלי שביקש לנקום מאחאב שהרגו. <strong>ומאי</strong> <small>[ומה</small> פירוש<small>]</small> <strong>"צא"</strong> שאמר לו השם? <strong>אמר רב:</strong> הכוונה היא שאמנם ניתנה לך רשות לעשות כן, אבל <strong>צא ממחיצתי.</strong> ולכאורה הוצא ממחיצת השם משום שגרם להעניש את אחאב. ודוחים: <strong>ודילמא התם היינו טעמא</strong> <small>[ושמא שם זהו הטעם]</small> <strong>דכתיב</strong> <small>[ש</small>כן <small>נאמר]</small> <strong>"דבר שקרים, לא יכון</strong> לנגד עיני" (תהלים קא, ז), ורק מחמת טעם זה הוצא ממחיצתו של הקדוש ברוך הוא?!
 <strong>אלא מהכא</strong> <small>[מכאן]:</small> שהפסוק <strong>"שבעת קלון מכבוד שתה גם אתה והערל</strong> תסוב עליך כוס ימין ה' וקיקלון על כבודך<strong>"</strong> (חבקוק ב' טז), נדרש: <strong>"שבעת קלון מכבוד</strong> — <strong>זה נבוכדנצר, "שתה גם אתה והערל"</strong> — <strong>זה צדקיה,</strong> שאף הוא נענש משום שגרם לנבוכדנצר שייענש, וכמו שיבואר בהמשך הדברים. אך יש לדחות את הראיה: <strong>חדא, דכוליה קרא</strong> <small>[אחת, שכל הכתוב]</small> הזה <strong>בנבוכדנצר כתיב</strong> <small>[נאמר].</small> <strong>ועוד: צדקיה צדיקא</strong> <small>[הצדיק]</small> <strong>מאי הוה ליה למיעבד ליה</strong> <small>[מה היה יכול לעשות לו],</small> וכפי ש<strong>אמר רב יהודה</strong> שכך <strong>אמר רב</strong> להלן בענין זה: <strong>בשעה שבקש אותו רשע לעשות לאותו צדיק כך</strong> נמשכה ערלתו וכו'.
 <strong>אלא</strong> לא מכאן הראיה כי אם <strong>מהכא</strong> <small>[מכאן],</small> שנאמר: <strong>"גם ענוש לצדיק לא טוב"</strong> (משלי יז כו), כלומר, לא טוב שהצדיק מעניש, <strong>אין "לא טוב" אלא רע, וכתיב</strong> <small>[ונאמר]:</small> <strong>"כי לא אל חפץ רשע אתה לא יגרך רע"</strong> (תהילים ה, ה), כלומר, <strong>צדיק אתה ה' ולא יגור במגורך</strong> <small>[</small>יחד <small>אתך]</small> <strong>רע.</strong> והצדיק המעניש אף הוא קרוי "רע".
 <big>ג</big> ושואלים: <strong>מאי משמע דהאי</strong> <small>[שזה]</small> הלשון ששנינו במשנה <strong>"חלשים" לישנא דפורא</strong> <small>[לשון של גורל]</small> <strong>הוא?</strong> — <strong>דכתיב</strong> <small>[ש</small>כן <small>נאמר]:</small> <strong>"איך נפלת משמים הילל בן שחר נגדעת לארץ חולש על גוים"</strong> (ישעיה יד, יב), ו<strong>אמר רבה בר רב הונא:</strong> פסוק זה <strong>מלמד שהיה מטיל פור</strong> ("חולש") <strong>על גדולי מלכות</strong> (גויים), <strong>לידע איזה בן יומו של משכב זכור. וכתיב</strong> <small>[ונאמר]:</small> <strong>"כל מלכי גוים כלם</strong> שכבו בכבוד איש בביתו<strong>"</strong> (ישעיה יד, יח), ו<strong>אמר ר' יוחנן:</strong> משמעו של הכתוב — <strong>שנחו ממשכב זכור.</strong>
 <strong>ואמר ר' יוחנן: כל ימיו של אותו רשע לא נמצא שחוק בפה כל בריה, שנאמר: "נחה שקטה כל הארץ פצחו רנה"</strong> (ישעיה יד, ז), ו<strong>מכלל</strong> הדברים אתה למד ש<strong>עד השתא</strong> <small>[עכשיו]</small> <strong>לא הוה</strong> <small>[היתה]</small> <strong>רנה.</strong>
 <strong>ואמר ר' יצחק</strong> שכך <strong>אמר ר' יוחנן: אסור לעמוד</strong> כעת אפילו <strong>ב</strong>חורבות <strong>ביתו של אותו רשע</strong> (נבוכדנצר) בבבל, <strong>ש</strong>כן <strong>נאמר</strong> על אותו מקום: <strong>"ושעירים ירקדו שם"</strong> (ישעיה יג, כא), ויש לחשוש מפני המזיקים המצויים שם (מהרש"א).
 <strong>ואמר רב יהודה</strong> שכך <strong>אמר רב: בשעה שביקש אותו רשע,</strong> נבוכדנצר, <strong>לעשות לאותו</strong> ה<strong>צדיק,</strong> צדקיה, <strong>כך, נמשכה ערלתו שלש מאות אמה, והיתה מחזרת על כל המסיבה כולה. שנאמר:</strong> "הוי משקה רעהו מספח חמתך ואף שכר למען הביט על מעוריהם. <strong>שבעת קלון מכבוד שתה גם אתה והערל"</strong> (חבקוק ב' טו-טז), <strong>ער"ל בגימטריא שלש מאות הוי</strong> <small>[הם].</small>
 <strong>ו</strong>עוד<strong> אמר רב יהודה</strong> שכך <strong>אמר רב : בשעה שירד אותו רשע לגיהנם רעשו כל יורדי גיהנם,</strong> ו<strong>אמרו: שמא למשול עליהם הוא בא, או ליחלות כמותם הוא בא? שנאמר:</strong> "כולם יענו ויאמרו אליך <strong>גם אתה חלית כמונו אלינו נמשלת"</strong> (ישעיה יד, י) <strong>יצאתה</strong> (יצאה) <strong>בת קול ואמרה: "ממי נעמת רדה והשכבה את ערלים"</strong> (יחזקאל לב, יט), לומר שמעמדו בגיהנם כשל כל יורדי הגהינם האחרים.
 ובאותו ענין, על מה שנאמר: <strong>"</strong>ונשאת המשל הזה על מלך בבל ואמרת <strong>איך שבת נגש שבתה מדהבה"</strong> (ישעיה יד, ד), <strong>אמר רב יהודה</strong> שכך <strong>אמר רב :</strong> משמעות הכתוב היא ש<strong>שבתה אומה זו שאמרה</strong>
## דף קנ.
 <strong>מדוד והבא</strong> ממון רב. <strong>ואיכא דאמרי</strong> <small>[ויש אומרים]</small> שמשמעות הכתוב היא <strong>שאמרה "מאד מאד הביא בלא מדה".</strong>
 ועוד על נבוכדנצר, נאמר בו <strong>"ורבו יתירה הוספת לי"</strong> <small>[וגדולה יתירה נוספה לי]</small> (דניאל ד, לג), ועל כך <strong>אמר רב יהודה</strong> שכך <strong>אמר רב ירמיה בר אבא: מלמד שרכב</strong> נבוכדנצר <strong>על ארי זכר, וקשר תנין בראשו,</strong> וכל זה <strong>לקיים</strong> את <strong>מה שנאמר</strong> בו: <strong>"וגם את חית השדה נתתי לו לעבדו"</strong> (ירמיה כז, ו).
 <big>א משנה</big> <strong>לא ישכור אדם פועלים בשבת</strong> שיעשו מלאכתו לאחר השבת, לפי שאף דיבורי חול אסורים בשבת. <strong>ו</strong>כן <strong>לא יאמר אדם לחבירו</strong> בשבת <strong>לשכור לו פועלים.</strong> אף <strong>אין מחשיכין</strong> לשהות סמוך למוצאי שבת <strong>על</strong> קצה <strong>התחום</strong> של שבת, כדי שיוכל מיד עם יציאת השבת ללכת מחוץ לתחום <strong>לשכור לו פועלים ו</strong>כן <strong>להביא פירות, אבל מחשיך הוא</strong> על התחום כדי <strong>לשמור</strong> פירות שמחוץ לתחומו, <strong>ו</strong>כמו כן הוא <strong>מביא</strong> מלכתחילה <strong>פירות בידו</strong> אם לא נתכוון מתחילה להחשיך על קצה התחום לשם כך. <strong>כלל אמר אבא שאול: כל שאני זכאי</strong> (מותר) <strong>באמירתו</strong> בשבת — <strong>רשאי אני להחשיך עליו.</strong>
 <big>ב גמרא</big> שנינו בתחילת המשנה שלא ישכור אדם פועלים בשבת, וכן לא יאמר לחבירו לשכור לו. ושואלים: <strong>פשיטא</strong> <small>[פשוט,</small> מובן מאליו<small>]!</small> <strong>מאי שנא</strong> <small>[במה שונה]</small> <strong>הוא ומאי שנא</strong> <small>[ובמה שונה]</small> <strong>חבירו?</strong> שאם אסור לאדם לשכור פועלים — הרי גם לחבירו אסור! <strong>אמר רב פפא:</strong> מדובר כאן ב<strong>חבר גוי. מתקיף לה</strong> <small>[מקשה על כך]</small> <strong>רב אשי:</strong> הלא דבר זה אסור מצד עצמו, שכן <strong>אמירה לגוי</strong> לעשות דבר האסור לישראל אף היא אסורה משום <strong>שבות!</strong>
 <strong>אלא אמר רב אשי: אפילו תימא</strong> <small>[תאמר]</small> שמדובר ב<strong>חבירו ישראל,</strong> יש לומר כי החידוש אינו בעצם הדברים, כי אם במה שאפשר ללמוד מהם, ו<strong>הא קא משמע לן</strong> <small>[</small>דבר <small>זה השמיע לנו]:</small> <strong>לא יאמר אדם לחבירו</strong> במפורש בשבת <strong>"שכור לי פועלים", אבל אומר אדם לחבירו "הנראה שתעמוד עמי לערב"</strong> במוצאי שבת? ושניהם מבינים שכוונתו לשכרו. <strong>ומתניתין מני</strong> <small>[ומשנתנו</small> כשיטת <small>מי היא]</small> — <strong>כ</strong>שיטת <strong>ר' יהושע בן קרחה. דתניא</strong> <small>[ש</small>כן <small>שנינו</small> בברייתא<small>]:</small> <strong>לא יאמר אדם לחבירו</strong> בשבת <strong>"הנראה שתעמוד עמי לערב".</strong> ו<strong>ר' יהושע בן קרחה אומר: אומר אדם לחבירו</strong> בשבת <strong>"הנראה שתעמוד עמי לערב".</strong>
 <strong>אמר רבה בר בר חנה</strong> שכך <strong>אמר ר' יוחנן: הלכה כ</strong>שיטת <strong>ר' יהושע בן קרחה. ואמר רבה בר בר חנה</strong> שכך <strong>אמר ר' יוחנן: מאי טעמא</strong> <small>[מה הטעם]</small> של <strong>ר' יהושע בן קרחה</strong> — <strong>דכתיב</strong> <small>[ש</small>כן <small>נאמר]</small> בפסוק שממנו למדים אנו עיקרו של איסור זה: <strong>"</strong>וכבדתו מעשות דרכיך <strong>ממצוא חפצך ודבר דבר"</strong> (ישעיה נח, יג), ונדייק: <strong>דיבור</strong> מפורש — <strong>אסור, הרהור</strong> — <strong>מותר.</strong>
 <big>ג</big> <strong>רמי ליה</strong> <small>[השליך לו,</small> הראה סתירה<small>]</small> <strong>רב אחא בר רב הונא לרבא: מי</strong> <small>[האם]</small> <strong>אמר ר' יוחנן</strong> כלל ש<strong>דיבור אסור</strong> ו<strong>הרהור מותר,</strong> ומאחר וידוע שכך אמר, וכאמור, <strong>אלמא</strong> <small>[מכאן]</small> ש<strong>הרהור לאו</strong> <small>[לא]</small> <strong>כדיבור דמי</strong> <small>[</small>הוא <small>נחשב].</small> <strong>והאמר</strong> <small>[והרי אמר]</small> <strong>רבה בר בר חנה</strong> שכך <strong>אמר ר' יוחנן: בכל מקום מותר להרהר</strong> בדברי תורה, <strong>חוץ מבית המרחץ ומבית הכסא,</strong> ונמצא איפוא שאף הרהור כדיבור, שהרי באותם מקומות אסור גם הדיבור! ומשיבים: <strong>שאני התם, דבעינן</strong> <small>[שונה שם, שאנו צריכים],</small> ביחס לדברי תורה, לקיים את הכתוב "כי ה' אלוהיך מתהלך בקרב מחנך להצילך ולתת אויביך לפניך <strong>והיה מחניך קדוש</strong> ולא יראה בך ערות דבר ושב מאחריך" (דברים כג, טו), <strong>ו</strong>במקום המטונף <strong>ליכא</strong> <small>[אין]</small> תנאי זה של "מחנך קדוש", כמבואר בכתוב.
 ומקשים: והלא <strong>הכא נמי כתיב</strong> <small>[כאן</small> בבית המרחץ ובית הכסא <small>גם כן נאמר]</small> <strong>"ולא יראה בך ערות דבר"</strong> ונוכל לדייק באותו אופן: דיבור ולא הרהור. ומשיבים: הכתוב <strong>ההוא</strong> לא לענין דיבור נאמר, אלא <strong>מיבעי ליה</strong> <small>[צריך אותו]</small> <strong>ל</strong>מה שאמר <strong>רב יהודה</strong> שכן <strong>אמר רב יהודה: גוי ערום</strong> — <strong>אסור לקרות קרית שמע כנגדו</strong> משום שאף בכך יש משום "ערות דבר".
 ושואלים: <strong>מאי איריא</strong> <small>[מה שייך]</small> איסור זה דווקא ב<strong>גוי, אפילו ישראל נמי</strong> <small>[גם כן</small> אסור<small>]?!</small> ומשיבים: <strong>"לא מיבעיא</strong> <small>[נצרכה]</small> <strong>" קאמר</strong> <small>[אמר].</small> ומפרשים: <strong>לא מיבעיא</strong> <small>[נצרכה]</small> <strong>ישראל</strong> שבוודאי <strong>אסור</strong> לקרוא כנגדו כשהוא ערום, <strong>אבל גוים כיון דכתיב ביה</strong> <small>[שנאמר בו,</small> בהם<small>]:</small> <strong>"אשר בשר חמורים בשרם"</strong> (יחזקאל כג, כ), ואין כאן דין ערוה, ואם כן <strong>אימא שפיר דמי</strong> <small>[אמור</small> ש<small>יפה הדבר,</small> מותר<small>],</small> על כן <strong>קא משמע לן</strong> <small>[השמיע לנו]</small> שאף בגוי אסור.
 ושואלים: <strong>אימא הכי נמי</strong> <small>[</small>ו<small>אמור</small> ש<small>כך</small> הוא <small>גם כן</small> הדין<small>],</small> שבפני גוי ערום יהא מותר?! ודוחים: כבר <strong>אמר קרא</strong> <small>[הכתוב]</small> בבני נח: <strong>"</strong>וילכו אחורנית ויכסו את ערות אביהם ופניהם אחורנית <strong>וערות אביהם לא ראו"</strong> (בראשית ט, כג), משמע שאף זו קרויה "ערוה".
 על עיקרו של הדין שואלים: <strong>ודיבור</strong> בשבת <strong>מי אסיר</strong> <small>[האם אסור]?</small> <strong>והא</strong> <small>[והרי]</small> <strong>רב חסדא ורב המנונא דאמרי תרוייהו</strong> <small>[שאמרו שניהם]:</small> <strong>חשבונות של מצוה</strong> — <strong>מותר לחשבן בשבת. ואמר ר' אלעזר:</strong> כוונת הדברים היא ש<strong>פוסקים צדקה לעניים בשבת. ואמר ר' יעקב בר אידי</strong> שכך <strong>אמר ר' יוחנן: מפקחין</strong> (דואגים) ל<strong>פיקוח נפש ופיקוח רבים</strong> לעשות בדברים הנוגעים לצרכי הרבים <strong>בשבת, והולכין לבתי כנסיות לפקח על עסקי רבים בשבת.</strong>
 <strong>ואמר ר' שמואל בר נחמני</strong> שכך <strong>אמר ר' יוחנן: הולכין לטרטיאות</strong> (תיאטרונות) <strong>ולקרקסאות ולבסילקאות</strong> (היכלות שבהם נערכים משפטים) <strong>לפקח על עסקי רבים בשבת. ו</strong>כן <strong>תנא דבי</strong> <small>[שנה</small> החכם <small>מבית</small> מדרשו<small>]</small> של <strong>מנשה: משדכין</strong> (עושים את הסידורים וההסכמים) <strong>על התינוקות ליארס</strong> (להתארס) זה לזה <strong>בשבת, ו</strong>כן מגיעים להסכם <strong>על התינוק ללמדו</strong> לקרוא ב<strong>ספר וללמדו אומנות,</strong> ואם דיבור אסור בשבת, איך יעשו כל אלה?! ומשיבים: כל אלה מותרים, שכן <strong>אמר קרא</strong> <small>[הכתוב]</small> <strong>"ממצוא חפצך ודבר דבר",</strong> ומשמע: רק <strong>חפציך</strong> — <strong>אסורים</strong> בדיבור בהם בשבת, ואולם <strong>חפצי שמים</strong> — <strong>מותרין.</strong>
 <big>ד</big> <strong>אמר רב יהודה אמר שמואל: חשבונות של מלך</strong> (="מה לך"), כלומר, של דברים שמה לו ולהם, שאין לו נגיעה בהם ואינם חשבונותיו שלו, <strong>ושל מה בכך,</strong> שהם דברים שאין להם חשיבות מעשית — <strong>מותר לחשבן בשבת. תניא נמי הכי</strong> <small>[שנויה</small> תוספתא <small>גם כן כך]:</small> <strong>חשבונות</strong> של דברים <strong>שעברו ושעתידין להיות</strong> — <strong>אסור לחשבן</strong> בשבת. ואולם חשבונות <strong>של מלך</strong>
## דף קנ:
 <strong>ושל מה בכך</strong> — <strong>מותר לחושבן.</strong>
 <strong>ורמינהו</strong> <small>[ומשליכים,</small> מראים סתירה<small>]</small> ממה ששנינו בברייתא אחרת: <strong>חושבין חשבונות שאינן צריכין, ואין מחשבין חשבונות שצריכין, בשבת. כיצד? אומר אדם לחבירו: "כך וכך פועלים הוצאתי על שדה זו, כך וכך דינרין הוצאתי על דירה זו". אבל לא יאמר לו: "כך וכך הוצאתי, וכך וכך אני עתיד להוציא"!</strong> נמצא שדברים שעברו מותר לחשבן בשבת.
 ודוחים: <strong>ולטעמיך, קשיא</strong> <small>[ולטעמך,</small> לשיטתך <small>קשה]</small> <strong>לך היא,</strong> התוספתא שהובאה ראשונה, <strong>גופא</strong> <small>[עצמה]!</small> שהרי אוסרת חשבונות שעברו, ומתירה חשבונות של מה בכך. <strong>אלא,</strong> יש להסביר: <strong>הא</strong> <small>[זה]</small> ששנינו שאסור לחשב חשבונות עבר — הרי זה באופן <strong>דאיכא אגרא דאגירא גביה</strong> <small>[שיש שכר השכיר בידו]</small> ועדיין לא שילם. שאף שהוא חשבון של עבר יש בכך תועלת גם לעתיד. ואולם <strong>הא</strong> <small>[זה]</small> ששנינו שמותר — הרי זה באופן <strong>דליכא אגרא דאגירא גביה</strong> <small>[שאין שכר השכיר בידיו],</small> ולכך אין לכך כל משמעות.
 <big>א</big> שנינו במשנה ש<strong>אין מחשיכין</strong> על תחום שבת כדי שיוכל מיד עם צאת השבת לשכור לו פועלים או להביא פירות. <strong>תנו רבנן</strong> <small>[שנו חכמים]:</small> <strong>מעשה בחסיד אחד שנפרצה לו פרץ בתוך</strong> הגדר שב<strong>שדהו, ונמלך עליה,</strong> כשראה את הפרצה, <strong>לגודרה, ונזכר ששבת הוא, ונמנע אותו חסיד ולא גדרה</strong> אף פעם, משום שהרהר בשבת לעשות את הדבר, <strong>ונעשה לו נס, ועלתה בו</strong> באותו מקום פרוץ <strong>צלף</strong> שסגר את הפרצה, <strong>וממנה</strong> (מפירותיה) גם <strong>היתה</strong> אחר כך <strong>פרנסתו ופרנסת אנשי ביתו.</strong>
 <big>ב</big> <strong>אמר רב יהודה</strong> שכך <strong>אמר שמואל: מותר לאדם לומר לחבירו</strong> בשבת <strong>"לכרך פלוני אני הולך למחר", ש</strong>כן <strong>אם יש בורגנין</strong> (בתים קטנים של שומרי השדות והתחומים) — הרי הם מחשיבים את שני המקומות כעיר אחת, ו<strong>הולך</strong> מלכתחילה ממקום למקום, שהרי גם בשבת עצמה מותר היה לו ללכת שם. ומאחר ובמקום שיש בורגנים בין הערים מותר לו ללכת, לכן גם אם אין בורגנים מותר לו לומר <strong>שהולך</strong> לכרך אחר. שדבר שיש אפשרות מסויימת לעשותו בשבת בהיתר, מותר לדבר בו ולהכינו גם אם אין ההיתר מצוי במקרה זה.
 <strong>תנן</strong> <small>[</small>במשנתנו <small>שנינו]:</small> <strong>אין מחשיכין על התחום לשכור פועלים ולהביא פירות. בשלמא</strong> <small>[נניח]</small> שאסור <strong>לשכור פועלים</strong> משום ש<strong>בשבת לא מצי אגר</strong> <small>[אינו יכול לשכור]</small> בכל דרך, <strong>אלא להביא פירות</strong> מדוע אסור? <strong>לימא</strong> <small>[שיאמר]:</small> <strong>ש</strong>הרי <strong>אם יש שם מחיצות</strong> — <strong>מביא</strong> מלכתחילה, ועל כן יותר לו להחשיך להביאם גם כשאין מחיצות על פי שיטתו של רב יהודה בדבר! ומשיבים: <strong>משכחת לה</strong> <small>[מוצא אתה אותה]</small> אפשרות של איסור גמור לקחת פירות <strong>בפירות המחוברים,</strong> שאין כל דרך היתר לתולשם בשבת.
 ומקשים: <strong>והתני</strong> <small>[והרי שנה]</small> <strong>ר' אושעיא: אין מחשיכין על התחום להביא תבן וקש, בשלמא</strong> <small>[נניח]</small> מה ששנינו שאסור להחשיך לצורך הבאת <strong>קש,</strong> שבכגון זה מובן הדבר, שהרי <strong>משכחת לה</strong> <small>[מוצא אתה אותה]</small> אפשרות לאיסור <strong>ב</strong>קש שעדיין <strong>מחובר,</strong> ואין דרך לקוצצו. <strong>אלא תבן</strong> שהוא קש קצוץ, <strong>היכי משכחת לה</strong> <small>[איך מוצא אתה אותה]</small> אפשרות שיהיה אסור לטלטלו בשבת גם על ידי מחיצות? ומשיבים: <strong>בתיבנא סריא</strong> <small>[בתבן שהסריח],</small> שאסור לטלטלו בשבת משום מוקצה.
 <strong>תא שמע</strong> <small>[בוא</small> ו<small>שמע]</small> הוכחה לדבר ממה ששנינו במקום אחר: <strong>מחשיכין</strong> בשבת <strong>על התחום</strong> כדי <strong>לפקח</strong> (לדאוג) <strong>על עסקי כלה ועל עסקי המת.</strong> ונדייק: <strong>על עסקי כלה ומת</strong> — <strong>אין</strong> <small>[כן]</small> <strong>על עסקי אחר</strong> — <strong>לא.</strong>
 <strong>בשלמא</strong> <small>[נניח]</small> <strong>אחר דומיא</strong> <small>[בדומה]</small> ל<strong>כלה משכחת לה</strong> <small>[מוצא אתה אותה]</small> אפשרות שיהא בכך דבר האסור בשבת כגון: <strong>למיגזא ליה אסא</strong> <small>[לחתוך לו הדס],</small> כדרך שעושים לכלה, ודבר זה אסור לעשותו בשבת. <strong>אלא מת מאי ניהו</strong> <small>[מה הוא]</small> הדבר שיש לעשות עבורו? — <strong>להביא לו ארון ותכריכין. וקתני</strong> <small>[ושנינו]</small> שב<strong>מת</strong> — <strong>אין</strong> <small>[כן],</small> מותר, <strong>אבל</strong> ב<strong>אחר</strong> — <strong>לא.</strong>
 <strong>ואמאי</strong> <small>[ומדוע]</small> ייאסר? <strong>לימא</strong> <small>[נאמר]:</small> <strong>ש</strong>כן <strong>אם יש שם מחיצות</strong> — הלא <strong>מביא,</strong> ואם כן אף כאשר אין מחיצות מותר להחשיך שם כדי להביאת בצאת השבת, לפי כללו של רב יהודה! ומשיבים: ב<strong>מת נמי משכחת לה</strong> <small>[גם כן מוצא אתה אותה]</small> אפשרות שהוא מחשיך כדי <strong>למיגזא ליה גלימא</strong> <small>[לחתוך עבורו גלימה,</small> תכריך<small>]</small> שאין לדבר היתר בשבת כלל, ולכן אסור גם להחשיך על התחום אלא עבור צורך המת שיש בכך מצוה.
 <big>ג</big> שנינו במשנה: <strong>אבל מחשיכין</strong> על התחום לשמור פירות. ושואלים: <strong>ואף על גב</strong> <small>[ואף על פי]</small> ש<strong>לא אבדיל</strong> <small>[הבדיל,</small> ברך ברכת הבדלה<small>]</small> במוצאי שבת? <strong>והאמר</strong> <small>[והרי אמר]</small> <strong>ר' אלעזר בן אנטיגנוס משום</strong> (בשם) <strong>ר' אליעזר בן יעקב: אסור לו לאדם שיעשה חפציו</strong> של חול במוצאי שבת <strong>קודם שיבדיל! וכי תימא</strong> <small>[ואם תאמר]</small> מדובר כאן באופן <strong>דאבדיל</strong> <small>[ש</small>כבר <small>הבדיל]</small> <strong>בתפלה</strong> בנוסח שהתקינו חכמים להבדיל במוצאי שבת בברכת "חונן הדעת" — <strong>והאמר</strong> <small>[והרי</small> כבר <small>אמר]</small> <strong>רב יהודה</strong> שכך <strong>אמר שמואל: המבדיל בתפלה צריך</strong> בכל זאת <strong>שיבדיל על הכוס! וכי תימא</strong> <small>[ואם תאמר]</small> שמדובר כאן באופן <strong>דאבדיל</strong> <small>[ש</small>כבר <small>הבדיל]</small> <strong>על הכוס, כוס בשדה מי איכא</strong> <small>[האם ישנה]?!</small> <strong>תרגמא</strong> <small>[הסבירה]</small> <strong>ר' נתן בר אמי קמיה</strong> <small>[לפני]</small> <strong>רבא :</strong> במקרה מיוחד שהיה קצה התחום <strong>בין הגיתות</strong> ולקח יין מן הגת והבדיל עליו <strong>שנו</strong> כאן.
 הסבר אחר <strong>אמר ליה</strong> <small>[לו]</small> <strong>ר' אבא לרב אשי: במערבא אמרינן הכי</strong> <small>[במערב,</small> בארץ ישראל <small>אומרים אנו כך]</small> לאחר צאת השבת: <strong>"המבדיל בין קודש לחול" ועבדינן צורכין</strong> <small>[ואנו עושים צרכינו],</small> ואין צורך בהבדלה על הכוס כדי להתיר לעשות מלאכה, וייתכן איפוא שהמשנה מדברת במקרה כגון זה. וכעין זה <strong>אמר רב אשי: כי הוינא בי</strong> <small>[כאשר הייתי בבית]</small> <strong>רב כהנא</strong> ראיתי כי <strong>הוה אמר</strong> <small>[היה אומר]</small> בצאת השבת <strong>"המבדיל בין קודש לחול" ומסלתינן סילתי</strong> <small>[והיינו חותכים עצים]</small> להארה ולהסקה.
 <big>ד</big> שנינו במשנה: <strong>כלל אמר אבא שאול: כל שאני</strong> זכאי (מותר) באמירתו בשבת — מותר להחשיך עליו. <strong>איבעיא להו</strong> <small>[נשאלה להם]</small> ללומדים: <strong>אבא שאול אהייא</strong> <small>[על איזה]</small> חלק מן המשנה מוסבים דבריו? <strong>אילימא ארישא קאי</strong> <small>[אם תאמר</small> כי <small>על ראש</small> המשנה הוא <small>עומד,</small> מתייחס<small>]</small> ששנינו בה: <strong>"אין מחשיכין על התחום לשכור פועלים</strong> ו<strong>להביא פירות"</strong> —
## דף קנא.
 הלא <strong>האי</strong> <small>[זה]</small> הביטוי <strong>"כל שאני זכאי</strong> (מותר) <strong>באמירתו רשאי אני בחשיכתו"</strong> אינו מתאים, אלא להיפך בלשון שלילה: <strong>"כל שאיני זכאי באמירתו איני רשאי בחשיכתו" מיבעי ליה</strong> <small>[צריך לו]</small> לומר, כנוסח תחילת המשנה! <strong>אלא</strong> אם נאמר כי <strong>אסיפא קאי</strong> <small>[על סוף</small> המשנה <small>הוא עומד,</small> מתייחס<small>]</small> ששנינו: <strong>"אבל מחשיך הוא לשמור ומביא פירות בידו",</strong> אולם אף כך אין הלשון מתאימה, ולהיפך <strong>"כל שאני זכאי בחשיכתו רשאי אני באמירתו" מיבעי ליה</strong> <small>[צריך היה לו]</small> לומר!
 ומסבירים: <strong>לעולם אסיפא קאי</strong> <small>[על סוף</small> המשנה <small>הוא עומד,</small> מתייחס<small>],</small> <strong>ואבא שאול אהא קאי</strong> <small>[על</small> דבר <small>זה עומד,</small> מתייחס<small>]</small> ש<strong>אמר רב יהודה</strong> שכך <strong>אמר שמואל: מותר לאדם לומר לחבירו</strong> בשבת <strong>"שמור לי פירות</strong> שלי <strong>שבתחומך, ואני אשמור לך פירות</strong> שלך <strong>שבתחומי", ו</strong>הוא הדבר ש<strong>קאמר</strong> <small>[אמר]</small> <strong>אבא שאול לתנא קמא</strong> <small>[הראשון]:</small> <strong>מי לא מודית</strong> <small>[האם אינך מודה]</small> ש<strong>מותר אדם לומר לחבירו</strong> בכגון זה: <strong>"שמור לי פירות שבתחומך ואני אשמור לך פירות שבתחומי",</strong> שהתיר אבא שאול גם להחשיך על התחום לצורך שמירה כזו.
 ועדיין מקשים: <strong>ואימא</strong> <small>[ואמור]</small> רק: <strong>"כל שאני זכאי באמירתו</strong> — <strong>רשאי אני להחשיך עליו",</strong> ואולם הביטוי <strong>"כלל</strong> אמר אבא שאול <strong>" לאתויי מאי</strong> <small>[להביא,</small> לרבות את <small>מה]</small> בא? ומשיבים: <strong>לאתויי הא דתנו רבנן</strong> <small>[להביא,</small> לרבות את <small>זה ששנו חכמים]</small> בתוספתא: <strong>אין מחשיכין על התחום</strong> כדי <strong>להביא</strong> בצאת השבת <strong>בהמה. היתה עומדת חוץ לתחום</strong> — <strong>קורא לה והיא באה. כלל אמר אבא שאול: כל שאני זכאי באמירתו</strong> — <strong>רשאי אני להחשיך עליו.</strong> שכיון שזכאי בקריאה (אמירה) לבהמה — מותר לו גם להחשיך על התחום לצורך זה.
 ועוד אמרו: <strong>ומחשיכין</strong> לדעת הכל כדי <strong>לפקח על עסקי כלה ועל עסקי המת להביא לו ארון ותכריכין. ואומרים לו</strong> לשליח בשבת: <strong>"לך למקום פלוני</strong> לקנותם, <strong>ואם לא מצאת במקום פלוני</strong> — <strong>הבא ממקום פלוני. לא מצאת במנה</strong> <small>[מאה</small> דינרים<small>]</small> — <strong>הבא במאתים".</strong> ואילו <strong>ר' יוסי בר' יהודה אומר:</strong> מותר לתת הוראות לשליח <strong>ובלבד שלא יזכיר לו סכום מקח</strong> וכספים במפורש.
 <big>א משנה</big> <strong>מחשיכין על התחום לפקח</strong> (לדאוג) <strong>על עסקי כלה, ועל עסקי המת להביא לו ארון ותכריכים. גוי שהביא חלילין בשבת</strong> כדי לחלל בהם בתוך ההספד והלוויה — <strong>לא יספוד בהן ישראל, אלא אם כן באו ממקום קרוב</strong> שהיה בתוך התחום, שלא נעשתה עבירה בהבאת החלילים. מי ש<strong>עשו לו</strong> גויים <strong>ארון וחפרו לו קבר</strong> בשבת, אם נמלכו למסור את הקבר לאחר — <strong>יקבר בו ישראל. ואם בשביל ישראל</strong> נעשה מתחילה — <strong>לא יקבר בו עולמית.</strong>
 <big>ב גמרא</big> שנינו במשנה שהגוי המביא ממקום קרוב מותר לישראל להשתמש בו. ושאלו <strong>: מאי</strong> <small>[מהו</small> בדיוק<small>]</small> <strong>ממקום קרוב? רב אמר: ממקום קרוב ממש,</strong> שאנו יודעים בדיוק מהיכן הובאו. <strong>ושמואל אמר:</strong> גם אם אין אנו יודעים, <strong>חיישינן</strong> <small>[חוששים,</small> משערים <small>אנו]</small> <strong>שמא חוץ לחומה לנו</strong> החפצים ובתוך תחום שבת, ולא נעשתה אם כן עבירה בהבאתם. ואין איסור בכך אלא אם כן ידוע בבירור שהובאו ממקום רחוק. על כל פנים מצאנו שנחלקו רב ושמואל במקרה סתם שלא נתבררו כל פרטיו, האם להחמיר או להקל בו.
 ומעירים: <strong>דיקא מתניתין כוותיה</strong> <small>[מדוייקת המשנה כשיטתו]</small> של <strong>שמואל, דקתני</strong> <small>[ש</small>כן <small>שנינו]</small> בה: <strong>"עשה לו</strong> הגוי <strong>ארון</strong> לצורך מישהו מסויים <strong>וחפר לו קבר</strong> אם אחר כך נמלך להעבירו לרשות אחר — <strong>יקבר בו ישראל" אלמא</strong> <small>[מכאן]</small> ש<strong>מספיקא שרי</strong> <small>[מספק מותר]</small> ואין מניחים שעבור ישראל עשה מתחילה, <strong>הכא נמי</strong> <small>[כאן גם כן]</small> בהבאת החלילים <strong>מספיקא שרי</strong> <small>[מספק מותר].</small>
 <strong>ותניא כוותיה</strong> <small>[ושנויה</small> ברייתא <small>כשיטתו]</small> של <strong>רב: עיר שישראל וגוים דרים בה, והיתה בה מרחץ המרחצת בשבת, אם רוב גוים</strong> בעיר — <strong>לערב,</strong> במוצאי שבת, <strong>רוחץ בה</strong> ישראל <strong>מיד.</strong> ו<strong>אם רוב ישראל</strong> בעיר — <strong>ימתין</strong> במוצאי שבת <strong>עד כדי שיחמו חמין,</strong> שלא יהנה ממה שעשו בשבת. <strong>מחצה</strong> ישראל <strong>על מחצה</strong> גוים — <strong>אסור וימתין עד כדי שיחמו חמין. ר' יהודה אומר: באמבטי קטנה, אם יש בה</strong> בעיר <strong>רשות</strong> (שלטון, פקיד גבוה) <strong>רוחץ בה מיד.</strong>
 ושאלו: ו<strong>מאי</strong> <small>[מה</small> פירוש<small>]</small> <strong>"רשות" אמר רב יהודה</strong> שכך <strong>אמר רב יצחק בריה</strong> <small>[בנו]</small> של <strong>רב יהודה:</strong> הכוונה היא ש<strong>אם יש בה</strong> בעיר <strong>אדם חשוב שיש לו עשרה עבדים שמחממין לו עשרה קומקומין בבת אחת באמבטי קטנה</strong> — <strong>מותר לרחוץ בה מיד</strong> במוצאי שבת, שאפשר לומר שאותה אמבטי לא חיממה ביום השבת אלא מיד במוצאי שבת, שכן ייתכן שחוממה עבור הרשות.
 <big>ג</big> שנינו במשנה שאם <strong>עשו לו</strong> גוים <strong>ארון וחפרו לו קבר</strong> ונמלכו — מותר לקבור בו ישראל. ושואלים: <strong>אמאי</strong> <small>[מדוע]?</small> <strong>הכא נמי</strong> <small>[כאן גם כן]</small> לפחות <strong>ימתין</strong> במוצאי שבת <strong>בכדי שיעשו</strong> קבר כזה! ומשיבים: <strong>אמר עולא:</strong> מדובר <strong>בעומד</strong> הקבר <strong>באסרטיא</strong> <small>[ברחוב],</small> שכרגיל אין ישראל נקברים במקום כזה, ומוכח שנעשה לצורך גוי. ועדיין שואלים: <strong>תינח</strong> <small>[נניח]</small> <strong>קבר</strong> כפי שהברנו, ואולם ב<strong>ארון מאי איכא למימר</strong> <small>[מה יש לומר]?</small> מדוע אין ממתינים במוצאי שבת בכדי שיעשו? <strong>אמר ר' אבהו:</strong> בשהיה הארון <strong>מוטל</strong> כבר <strong>על קברו</strong> של גוי, ומוכח שעבורו נעשה.
 <big>ד משנה</big> <strong>עושין</strong> בשבת את <strong>כל צרכי המת: סכין</strong> אותו בשמן, <strong>ומדיחין אותו</strong> במים, <strong>ובלבד שלא יזיז בו אבר</strong> כאשר סכו או מדיחו, משום מוקצה. ו<strong>שומטין את הכר מתחתיו, ו</strong>בשעת הצורך אף <strong>מטילין אותו על החול</strong> הצונן <strong>בשביל</strong>
## דף קנא:
 <strong>שימתין</strong> (שלא ימהר להסריח). וכן <strong>קושרין את הלחי</strong> של המת ההולכת ונפתחת, <strong>לא</strong> שיזיזנו ממש <strong>שיעלה</strong> ויחזור למקומו, <strong>אלא שלא יוסיף</strong> להיפתח יותר. <strong>וכן קורה</strong> של גג <strong>שנשברה</strong> בשבת — <strong>סומכין אותה בספסל או בארוכות</strong> (במוטות הארוכים של) <strong>המטה, לא שתעלה</strong> הקורה למקומה, <strong>אלא שלא תוסיף</strong> להתמוטט.
 <big>א גמרא</big> על ההיתר לסוך את המת שואלים: <strong>והאמר</strong> <small>[והרי אמר]</small> <strong>רב יהודה</strong> שכך <strong>אמר שמואל: מעשה בתלמידו של ר' מאיר שנכנס אחריו לבית המרחץ</strong> בשבת, <strong>ביקש</strong> התלמיד <strong>להדיח קרקע, אמר לו</strong> ר' מאיר: <strong>אין מדיחין.</strong> ביקש התלמיד <strong>לסוך קרקע, אמר לו</strong> ר' מאיר: <strong>אין סכין.</strong> ומכאן נלמד שדבר האסור בטלטול אין סכים ומדיחים בשבת! ודוחים: <strong>קרקע בקרקע</strong> — <strong>מחלפא</strong> <small>[מתחלפת],</small> ומתוך חשש שמא יבוא לרחוץ קרקע שיש בו גומות, אסרו, אבל <strong>מת בקרקע</strong> — <strong>לא מיחלף</strong> <small>[אינו מתחלף],</small> ומותר. 
 שנינו במשנה: "עושים כל צרכי המת". ושאלו: <strong>"כל"</strong> זה <strong>לאתויי מאי</strong> <small>[להביא,</small> לרבות את <small>מה]?</small> ומשיבים, <strong>לאתויי הא דתנו רבנן</strong> <small>[להביא,</small> לרבות את <small>זה ששנו חכמים]:</small> <strong>מביאין כלי מיקר</strong> (כלים קרירים) <strong>וכלי מתכות, ומניחין על כריסו</strong> של המת <strong>כדי שלא תפוח</strong> (תתנפח). <strong>ופוקקין את נקביו כדי שלא תיכנס בהן הרוח</strong> ויתנפח.
 <strong>ואף שלמה אמר בחכמתו</strong> על הזיקנה והמוות: "עד אשר לא ירתק חבל הכסף ותרוץ גולת הזהב ותשבר כד על המבוע ונרוץ הגלגל אל הבור" (קהלת יב, ו), שפרשוהו: <strong>"עד שלא ירתק חבל הכסף"</strong> — <strong>זה חוט השדרה, "ותרץ גלת הזהב"</strong> — <strong>זה אמה</strong> שהיא כמעיין (גולה), <strong>"ותשבר כד על המבוע"</strong> — <strong>זה הכרס</strong> הנראית ככד המתנפחת ונבקעת. <strong>"ונרץ הגלגל אל הבור"</strong> — <strong>זה פרש</strong> ("גלגל" מלשון גללים) היוצא החוצה.
 <strong>וכן הוא אומר: "וזריתי פרש על פניכם פרש חגיכם"</strong> (מלאכי ב, ג). <strong>אמר רב הונא ואמרי לה</strong> <small>[ויש אומרים]</small> ש<strong>אמר</strong> זאת <strong>רב חגא:</strong> כוונת הכתוב ל<strong>אלו בני אדם שמניחין</strong> ועוזבים <strong>דברי תורה, ועושין כל ימיהם כחגים</strong> ועל כן נקראים הם "חגיכם". <strong>אמר ר' לוי</strong> שכך <strong>אמר רב פפי</strong> שכך <strong>אמר ר' יהושע: לאחר שלשה ימים,</strong> אחר המוות, <strong>כריסו</strong> של אדם <strong>נבקעת ונופלת לו על פניו, ואומרת לו "טול מה שנתת בי ".</strong>
 <big>ב משנה</big> <strong>אין מעצמין את</strong> עיני <strong>המת בשבת,</strong> משום איסור מוקצה, <strong>ו</strong>אף <strong>לא</strong> מעצמים עיניו אף <strong>בחול עם יציאת נפש.</strong> אלא, יש להמתין עד שימות. <strong>והמעצים עם יציאת הנפש</strong> — <strong>הרי זה שופך דמים,</strong> שהוא מקרב על ידי כך את המוות.
 <big>ג גמרא</big> <strong>תנו רבנן</strong> <small>[שנו חכמים]:</small> <strong>המעצמו</strong> למת <strong>עם יציאת הנפש</strong> — <strong>הרי זה שופך דמים. משל לנר שכבה והולכת,</strong> והיתה הבערה יכולה להימשך עוד זמן מסויים, ואולם אם <strong>אדם מניח אצבעו עליה</strong> — <strong>מיד כבתה. תניא</strong> <small>[שנויה</small> ברייתא<small>],</small> <strong>רבן שמעון בן גמליאל אומר: הרוצה שיתעצמו עיניו של מת</strong> — <strong>נופח לו יין בחוטמו, ונותן שמן בין ריסי עיניו, ואוחז בשני גודלי רגליו, והן</strong> העינים, <strong>מתעצמין מאליהן.</strong>
 ואגב דברים אלה שנאמרו במת מביאים <strong>את מה שתניא</strong> <small>[שנינו</small> בברייתא<small>],</small> <strong>רבן שמעון בן גמליאל אומר: תינוק בן יומו חי</strong> — <strong>מחללין עליו את השבת. דוד מלך ישראל מת — אין מחללין עליו את השבת. תינוק בן יומו חי מחללין עליו את השבת</strong> וטעמו של דבר, <strong>אמרה תורה: "חלל עליו שבת אחד, כדי שישמור שבתות הרבה ".</strong> ואפילו <strong>דוד מלך ישראל,</strong> כש<strong>מת</strong> — <strong>אין מחללין עליו</strong> את השבת. <strong>כיון שמת אדם, בטל מן המצות</strong> ואין עוד ערך לו. <strong>והיינו</strong> <small>[וזהו]</small> ש<strong>אמר ר' יוחנן</strong> על הכתוב: <strong>"במתים חפשי</strong> כמו חללים שוכבי קבר אשר לא זכרתם עוד<strong>"</strong> (תהלים פח, ו) — <strong>כיון שמת אדם, נעשה חפשי מן המצו‍ת.</strong>
 <big>ד</big> <strong>ו</strong>עוד <strong>תניא</strong> <small>[שנינו</small> בברייתא<small>],</small> <strong>ר' שמעון בן אלעזר אומר: תינוק בן יומו חי</strong> — <strong>אין צריך לשומרו מן החולדה ומן העכברים,</strong> שהם בורחים מפניו. <strong>אבל</strong> אפילו <strong>עוג מלך הבשן</strong> כשהוא <strong>מת</strong> — <strong>צריך לשומרו מן החולדה ומן העכברים. שנאמר: "ומוראכם וחתכם יהיה</strong> על כל חית הארץ ועל כל עוף השמים<strong>"</strong> (בראשית ט, ב), ודורשים: <strong>כל זמן שאדם חי</strong> — <strong>אימתו מוטלת על הבריות</strong> (בעלי חיים). <strong>כיון שמת</strong> — <strong>בטלה אימתו.</strong>
 <strong>אמר רב פפא, נקיטינן</strong> <small>[מוחזק בידינו]:</small> <strong>אריה אבי תרי</strong> <small>[על שני</small> אנשים<small>]</small> — <strong>לא נפיל</strong> <small>[אינו מתנפל].</small> ומקשים: <strong>הא קא חזינן דנפיל</strong> <small>[</small>ו<small>הרי רואים אנו ש</small>הוא <small>מתנפל]</small> ומשיבים: את המאמר <strong>ההוא</strong> שהביא רב פפא יש להסביר <strong>כ</strong>דבר זה ש<strong>אמר רמי בר אבא: אין חיה שולטת באדם עד שנדמה לו כבהמה, שנאמר: "</strong>ו<strong>אדם ביקר בל ילין נמשל כבהמות נדמו"</strong> (תהילים מט, יג). אבל על בני אדם שיש להם דמות רוחנית של אדם, אין חיה מתנפלת. ועל אותו דרך <strong>אמר ר' חנינא: אסור לישן בבית יחידי, וכל הישן בבית יחידי</strong> — <strong>אחזתו לילית</strong> (רוח רעה).
 <strong>ו</strong>עוד <strong>תניא</strong> <small>[שנינו</small> בברייתא<small>]</small> בשבח החיים, <strong>ר' שמעון בן אלעזר אומר: עשה</strong> מצוות <strong>עד שאתה מוצא</strong> אפשרות, <strong>ומצוי לך</strong> הכסף והאמצעים, <strong>ו</strong>אתה עצמך <strong>עודך בידך. ואף שלמה אמר בחכמתו: "וזכר את בוראך בימי בחורתיך עד אשר לא יבאו ימי הרעה</strong> והגיעו שנים אשר תאמר אין לי בהם חפץ<strong>"</strong> (קהלת יב, א) ומפרש: "ימי הרעה" — <strong>אלו ימי הזקנה. "והגיעו שנים אשר תאמר אין לי בהם חפץ"</strong> — <strong>אלו ימי המשיח, שאין בהם לא זכות ולא חובה.</strong>
 <strong>ו</strong>מעירים: הסבר זה <strong>פליגא</strong> <small>[חלוק]</small> על דברי <strong>שמואל,</strong> ש<strong>אמר שמואל : אין בין העולם הזה לימות המשיח אלא שיעבוד מלכיות בלבד</strong> שיתבטל אז, וכפי <strong>שנאמר: "כי לא יחדל אביון מקרב הארץ</strong> על כן אנכי מצוך לאמור פתוח תפתח את ידך לאחיך לענייך ולאביונך בארצך<strong>"</strong> (דברים טו, יא), משמע שסדרי העולם ואף עוני ועושר שבו לא יתבטלו.
 <big>ה</big> <strong>תניא</strong> <small>[שנויה</small> ברייתא<small>],</small> <strong>ר' אלעזר הקפר אומר: לעולם יבקש אדם רחמים על מדה זו</strong> של עניות, <strong>שאם הוא לא בא</strong> לה — <strong>בא בנו, ואם בנו לא בא</strong> לעניות — <strong>בן בנו בא,</strong> וכפי <strong>שנאמר:</strong> "נתון תתן לו ולא ירע לבבך בתתך לו <strong>כי בגלל הדבר הזה</strong> יברכך ה' אלהיך בכל מעשיך ובכל משלח ידיך" (דברים טו, י). ועל כך <strong>תנא דבי</strong> <small>[שנה</small> החכם <small>מבית</small> מדרשו<small>]</small> של <strong>ר' ישמעאל:</strong> "בגלל הדבר", כלומר, <strong>גלגל הוא שחוזר</strong> (מסתובב) <strong>בעולם,</strong> אלה עולים ואלה יורדים. <strong>אמר רב יוסף, נקיטינן</strong> <small>[מוחזק בידינו]:</small> <strong>האי צורבא מרבנן לא מיעני</strong> <small>[תלמיד חכם אינו נעשה עני].</small> ומקשים: <strong>והא קא חזינן דמיעני</strong> <small>[והרי אנו רואים שנעשה עני]!</small> ומשיבים: אף על פי כן <strong>אם איתא דמיעני</strong> <small>[יש ש</small>הוא <small>נעשה עני],</small> בכל זאת <strong>אהדורי אפתחא לא מיהדר</strong> <small>[על הפתחים אינו מחזר].</small>
 באותו ענין מסופר כיבאותו ענין מסופר כי <strong>אמר לה ר' חייא לדביתהו</strong> <small>[לאשתו]:</small> <strong>כי אתי עניא</strong> <small>[כאשר בא עני]</small> — <strong>אקדימי ליה ריפתא, כי היכי דלקדמו</strong> <small>[הקדימי</small> ותני <small>לו לחם, כדי שיקדימו]</small> ויתנו גם <strong>לבניך. אמרה ליה</strong> <small>[לו]</small> לר חייא בעלה: האם <strong>מילט קא לייטת להו</strong> <small>[אתה מקלל אותם</small> את בניך<small>]?!</small> <strong>אמר לה: קרא קא כתיב</strong> <small>[מקרא הוא</small> ש<small>נאמר]</small> <strong>"כי בגלל הדבר הזה", ותנא דבי רבי ישמעאל</strong> — <strong>גלגל הוא שחוזר בעולם.</strong> ובדומה לזה <strong>תניא</strong> <small>[שנויה</small> ברייתא<small>],</small> <strong>רבן גמליאל ברבי</strong> <small>[בנו של רבי]</small> <strong>אומר:</strong> מה שנאמר <strong>"ונתן לך רחמים ורחמך והרבך"</strong> (דברים יג, יח) מלמדנו כי <strong>כל המרחם על הבריות</strong> — <strong>מרחמין עליו מן השמים. וכל שאינו מרחם על הבריות</strong> — <strong>אין מרחמין עליו מן השמים.</strong>
 <big>ו</big> ומכאן חוזרים לפסוקי קהלת המדברים בזקנה ובמוות. נאמר: <strong>"עד אשר לא תחשך</strong> השמש והאור והירח והכוכבים ושבו העבים אחר הגשם<strong>"</strong> (קהלת יב, ב), ודרשו חכמים: <strong>"השמש והאור"</strong> — <strong>זו פדחת</strong> (מצח) <strong>והחוטם,</strong> שהם הבולטים בפניו של אדם. <strong>"והירח"</strong> — <strong>זו נשמה,</strong> המאירה בו. <strong>"והכוכבים"</strong> — <strong>אלו הלסתות</strong> (לחיים). <strong>"ושבו העבים אחר הגשם"</strong> נדרש — <strong>זו מאור עיניו של אדם, שהולך</strong> ומתמעט (כמתכסה בעבים) <strong>אחר הבכי</strong> ("הגשם"). ו<strong>אמר שמואל: האי דמעתא</strong> <small>[דמעה זו],</small> <strong>עד ארבעין שנין</strong> <small>[ארבעים שנה]</small> — <strong>הדרא</strong> <small>[חוזרת]</small> לאדם, וראייתו נשארת כשהיתה. <strong>מכאן ואילך</strong> מגיל ארבעים והלאה — <strong>לא הדרא</strong> <small>[אינה חוזרת],</small> וכל דמעה מעוורת את העינים.
 <strong>ו</strong>בדומה לכך, <strong>אמר רב נחמן: האי כוחלא</strong> <small>[כחול זה]</small> שנותנים בעיניים <strong>עד ארבעין שנין</strong> <small>[ארבעים שנה]</small> — <strong>מרווח</strong> ומועיל לעיניים, <strong>מכאן ואילך</strong> — <strong>אפילו מליא כאביסנא דגירדאי</strong> <small>[ממלא כמנור אורגים]</small> — <strong>אוקומי מוקים</strong> <small>[להעמיד</small> הוא <small>מעמיד],</small> ואולם <strong>ארווחי לא</strong> <small>[לרווח</small> שוב <small>אינו]</small> <strong>מרווח,</strong> אינו מועיל. ואגב כך שואלים: <strong>מאי קא משמע לן</strong> <small>[מה השמיע לנו]</small> רב נחמן בביטויו שממלא הרבה כמנור אורגים. ומשיבים: בדרך כלל כל <strong>כמה דאלים מכוחלא</strong> <small>[שעבה המכחול]</small> — <strong>טפי מעלי</strong> <small>[מועיל יותר].</small>
 מסופר כי <strong>ר' חנינא שכיבא ליה ברתיה</strong> <small>[מתה לו בתו],</small> <strong>לא הוה קא בכי עלה</strong> <small>[היה בוכה עליה].</small> <strong>אמרה ליה דביתהו</strong> <small>[אשתו]:</small> וכי <strong>תרנגולתא אפיקת</strong> <small>[תרנגולת הוצאת]</small> <strong>מביתך</strong> שאינך מגלה כל סימן צער?! <strong>אמר לה:</strong> ואם אבכה הרי יהיו בידי <strong>תרתי</strong> <small>[שתים]:</small> <strong>תכלא ועיורא</strong> <small>[שכול ועוורון].</small> ומסבירים: <strong>סבר לה</strong> <small>[סבור הוא]</small> <strong>כי הא</strong> <small>[כמו זה]</small> ש<strong>אמר ר' יוחנן משום</strong> (בשם) <strong>ר' יוסי בן קצרתה: שש</strong> מיני <strong>דמעות הן</strong> אצל האדם: <strong>שלש</strong> מהן <strong>יפות</strong> לעיניים, <strong>ושלש</strong> מהן <strong>רעות.</strong> ומפרט: דמעות <strong>של</strong> (הבאות מחמת) <strong>עשן, ושל בכי</strong> מתוך צער
## דף קנב.
 <strong>ושל</strong> ייסורי <strong>בית הכסא</strong> — <strong>רעות</strong> לעינים. <strong>של סם ושל שחוק ושל פירות</strong> חריפים — <strong>יפות</strong> לעינים.
 <big>א</big> וממשיכים לבאר עוד את פסוקי ספר קהלת. נאמר: <strong>"ביום שיזעו שמרי הבית והתעותו</strong> אנשי החיל ובטלו הטוחנות כי מעטו וחשכו הרואות בארובות" (קהלת יב, ג), ומפרשים: <strong>"ביום שיזעו שמרי הבית"</strong> — <strong>אלו הכסלים</strong> (המתניים) <strong>והצלעות</strong> המקיפות את גופו של אדם, <strong>"והתעותו אנשי החיל"</strong> — <strong>אלו שוקים,</strong> שכוחו של אדם עליהן. <strong>"ובטלו הטחנות"</strong> — <strong>אלו שינים</strong> הנושרות, <strong>"וחשכו הראות בארבות"</strong> — <strong>אלו עינים</strong> המתכהות.
 ומסופר: <strong>אמר ליה</strong> <small>[לו]</small> <strong>קיסר לר' יהושע בן חנניה: מאי טעמא</strong> <small>[מה טעם]</small> <strong>לא אתית לבי</strong> <small>[באת לבית]</small> <strong>אבידן?</strong> שהיה מקום המיועד לשיחות ולוויכוחים. <strong>אמר ליה</strong> <small>[לו]</small> ר' יהושע בן חנניה בלשון חכמה: <strong>טור תלג סחרוני גלידין</strong> <small>[הר שלג הקיפו קרח],</small> כלומר, השערות הלבינו. <strong>כלבוהי לא נבחין</strong> <small>[כלביו אינם נובחים],</small> כלומר, קולו אינו נשמע. <strong>טחנוהי לא טוחנין</strong> <small>[טוחניו אינם טוחנים],</small> כלומר, שיניו נשרו. <strong>בי</strong> <small>[בבית]</small> <strong>רב אמרי</strong> <small>[אמרו]</small> והוסיפו: <strong>אדלא אבידנא, בחישנא</strong> <small>[אחרי מה שלא אבדתי, אני מחפש],</small> שהזקן הולך כפוף ונראה כמחפש אבידה.
 <strong>תניא</strong> <small>[שנויה</small> ברייתא<small>],</small> <strong>ר' יוסי בר קיסמא אומר: טבא תרי מתלת</strong> <small>[טובות שתי</small> הרגליים של ימי הצעירות <small>משלוש</small> בצירוף המקל של ימי הזקנה<small>].</small> <strong>ווי</strong> <small>[אוי]</small> <strong>לה לחדא דאזלא ולא אתיא</strong> <small>[לאחת שהולכת ואינה באה]</small> ושואלים: <strong>מאי</strong> <small>[מה]</small> <strong>היא</strong> זו? <strong>אמר רב חסדא: ינקותא</strong> <small>[הבחרות].</small> וכעין זה, <strong>כי אתא</strong> <small>[כאשר בא]</small> <strong>רב דימי</strong> מארץ ישראל לבבל <strong>אמר: ינקותא</strong> — <strong>כלילא דוורדא</strong> <small>[הינקות</small> היא <small>נזר ורדים],</small> <strong>סבותא</strong> — <strong>כלילא דחילפא</strong> <small>[הזקנה</small> היא <small>עטרת קוצים].</small> <strong>תנא משמיה</strong> <small>[שנה</small> החכם <small>משמו]</small> של <strong>ר' מאיר: דוק בככי ותשכח בניגרי</strong> <small>[טחן בשיניים ותמצא ברגליים],</small> שיהיה ברגליו כח לשאתו, <strong>שנאמר: "ונשבע לחם ונהיה טובים ורעה לא ראינו"</strong> (ירמיה מד, יז). <strong>אמר ליה</strong> <small>[לו]</small> <strong>שמואל לרב יהודה: שיננא</strong> <small>[גדול השיניים],</small> <strong>שרי שקיך ועייל</strong> <small>[התר</small> את <small>שקך,</small> פיך, <small>והכנס]</small> בו את <strong>לחמך. עד ארבעין שנין</strong> <small>[ארבעים שנה]</small> — <strong>מיכלא מעלי</strong> <small>[אוכל מעולה],</small> <strong>מכאן ואילך</strong> — <strong>משתי מעלי</strong> <small>[שתיה מעולה].</small>
 <big>ב</big> כיון שהוזכרו פתגמי חכמה שונים מספרים: <strong>אמר ליה ההוא גוזאה</strong> <small>[לו סריס אחד]</small> שהיה מין <strong>לר' יהושע בן קרחה</strong> בלשון רמז וגנאי <strong>: מהכא</strong> <small>[מכאן]</small> עד <strong>ל</strong>מקום <strong>קרחינא כמה</strong> מרחק <strong>הוי</strong> <small>[הוא]?</small> <small>שרמז לו שהוא קרח.</small> <strong>אמר ליה</strong> <small>[לו]:</small> <strong>כמהכא לגוזניא</strong> <small>[כמו מכאן ל</small>הרי <small>גוזן]</small> ורמז לו לסריסותו ("גוזא") (ריעב"ץ). <strong>אמר ליה</strong> <small>[לו]</small> המין: <strong>ברחא קרחא</strong> <small>[תיש קרח]</small> מוכרים <strong>בארבעה</strong> דינרים. <strong>אמר ליה</strong> <small>[לו]:</small> <strong>עיקרא שליפא בתמניא</strong> <small>[תיש מסורס</small> מוכרים <small>בשמונה].</small>
 <strong>חזייה דלא סיים מסאניה</strong> <small>[ראהו</small> המין לר' יהושע <small>שאינו נועל מנעליו],</small> <strong>אמר ליה</strong> <small>[לו]:</small> כך אומרים: זה הרוכב <strong>על סוס</strong> — <strong>מלך.</strong> זה הרוכב <strong>על חמור</strong> — <strong>בן חורין, ודמנעלי בריגלוהי</strong> <small>[ושמנעלים ברגליו]</small> — הוא לפחות <strong>בר איניש</strong> <small>[בן אדם].</small> <strong>דלא הא</strong> <small>[שאינו זה]</small> <strong>ולא הא</strong> <small>[זה]</small> — זה <strong>דחפיר וקביר טב מיניה</strong> <small>[שחפור וקבור טוב ממנו].</small> <strong>אמר ליה</strong> <small>[לו]</small> ר' יהושע: <strong>גוזא גוזא, תלת</strong> <small>[סריס סריס, שלושה</small> דברים<small>]</small> <strong>אמרת לי, תלת שמעת</strong> <small>[שלושה</small> דברים <small>אתה שומע].</small> מקובלים אנו: <strong>הדרת פנים</strong> — <strong>זקן, שמחת לב</strong> — <strong>אשה, "נחלת ה'</strong> — <strong>בנים"</strong> (תהלים קכז, ג), <strong>ברוך המקום שמנעך מכולם</strong> שלסריס אין זקן אף לא אשה ובנים. <strong>אמר ליה</strong> <small>[לו]</small> אותו סריס לר' יהושע בן קרחה: <strong>קרחא מצויינא</strong> <small>[קרח מתקוטט]?!</small> <strong>אמר ליה</strong> <small>[לו]:</small> <strong>עיקרא שליפא</strong> <small>[תיש מסורס]</small> ואמר דברי <strong>תוכחה!</strong>
 <big>ג</big> ושוב דנים בענין זיקנה, ש<strong>אמר ליה</strong> <small>[לו]</small> <strong>רבי לר' שמעון בן חלפתא</strong> בלשון נימוס: <strong>מפני מה לא הקבלנו פניך ברגל, כדרך שהקבילו אבותי לאבותיך?</strong> כלומר, מדוע לא באת לבקרני? <strong>אמר ליה</strong> <small>[לו]:</small> מפני שהזקנתי. כי הנה <strong>סלעים</strong> שבדרך <strong>נעשו גבוהים,</strong> דברים <strong>קרובים נעשו רחוקים, משתים נעשו שלש</strong> (רגלים), שני רגליו ומקל ההליכה, <strong>משים שלום בבית</strong> (תאות המין שבשלה משלימים בני הזוג) <strong>בטל.</strong>
 ועוד אמרו על הנאמר "וסגרו דלתים בשוק בשפל קול הטחנה ויקום לקול הצפור וישחו כל בנות השיר" (קהלת יב, ד): <strong>"וסגרו דלתים בשוק"</strong> — <strong>אלו נקביו של אדם</strong> שאינם פועלים כהלכה. <strong>"בשפל קול הטחנה"</strong> — <strong>בשביל קורקבן שאינו טוחן. "ויקום לקול הצפור"</strong> — ששנתו אינה עמוקה ו<strong>אפילו צפור מנערתו משנתו. "וישחו כל בנות השיר"</strong> — <strong>שאפילו קול שירים ושירות דומות עליו כשוחה</strong> (שיחה, דיבור) בלבד, ואינו נהנה מן המנגינה.
 <strong>ואף ברזילי הגלעדי אמר לדוד: "בן שמנים שנה אנכי היום</strong> האדע בין טוב לרע אם יטעם עבדך את אשר אוכל ואת אשר אשתה אם אשמע עוד בקול שרים ושרות" (שמואל ב' יט, לו). ומפרשים: <strong>"האדע בין טוב לרע"</strong> — <strong>מכאן שדעותן של זקנים משתנות</strong> ואין הם מבחינים עוד בדברים. <strong>"אם יטעם עבדך את אשר אכל ואת אשר אשתה"</strong> — <strong>מכאן ששפתותיהן של זקנים מתרפטות</strong> (מתבקעות ומתבלות). <strong>"אם אשמע עוד בקול שרים ושרות"</strong> — <strong>מכאן שאזניהם של זקנים מתכבדות</strong> (נעשות כבדות).
 <strong>אמר רב: ברזילי הגלעדי שקרא הוה</strong> <small>[שקרן היה]</small> ורצה להשתמט מלהיות אצל דוד, שכן זקן בן שמונים איננו תשוש עד כדי כך. <strong>דההיא אמתא דהויא בי</strong> <small>[שמשרתת אחת שהיתה בבית]</small> <strong>רבי בת תשעין ותרתין שנין</strong> <small>[תשעים ושנים שנה]</small> היתה, <strong>והות טעמא קידרא</strong> <small>[והיתה טועמת</small> את המאכלים המתבשלים <small>בקדרות].</small> <strong>רבא אמר:</strong> אמת אמר ברזילי, אלא <strong>שברזילי הגלעדי שטוף בזמה הוה</strong> <small>[היה],</small> <strong>וכל השטוף בזמה</strong> — <strong>זקנה קופצת עליו</strong> לפני זמנו. <strong>תניא</strong> <small>[שנויה</small> ברייתא<small>],</small> <strong>ר' ישמעאל בר' יוסי אומר : תלמידי חכמים כל זמן שמזקינין</strong> — <strong>חכמה נתוספת בהם, שנאמר: "בישישים חכמה וארך ימים תבונה"</strong> (איוב יב, יב). <strong>ועמי הארץ כל זמן שמזקינין</strong> — <strong>טפשות נתוספת בהן, שנאמר: "מסיר שפה לנאמנים וטעם זקנים יקח"</strong> (איוב יב, כ).
 <big>ד</big> וממשיכים עוד בבירור פסוקי ספר קהלת. נאמר: "גם מגבוה יראו וחתחתים בדרך וינאץ השקד ויסתבל החגב ותפר האביונה כי הולך האדם אל בית עולמו וסבבו בשוק הסופדים" (קהלת יב, ה). ומסבירים: <strong>"גם מגבה ייראו"</strong> כוונתו: <strong>שאפילו גבשושית קטנה</strong> שבדרך <strong>דומה עליו</strong> על הזקן, <strong>כהרי הרים, "וחתחתים בדרך"</strong> — <strong>בשעה שמהלך בדרך נעשו לו תוהים</strong> (פחדים) שמא ינזק או יפול בה. <strong>"וינאץ השקד"</strong> — <strong>זו קליבוסת</strong> (עצם הירך) שמתבלטת מבשרו של הזקן. <strong>"ויסתבל החגב"</strong> — בחילוף האותיות ח' וע' <strong>אלו עגבות</strong> שנעשות כבדות (סבל). <strong>"ותפר האביונה"</strong> — <strong>זו חמדה</strong> של תאות התשמיש המתבטלת.
 מסופר, <strong>רב כהנא הוה פסיק סידרא קמיה</strong> <small>[היה</small> קורא את <small>הפסוקים לפני]</small> <strong>רב. כי מטא להאי קרא, נגיד ואתנח</strong> <small>[כאשר הגיע לפסוק זה, נאנח</small> רב<small>],</small> <strong>אמר</strong> רב כהנא: <strong>שמע מינה</strong> <small>[למד מכאן ]</small> כי <strong>בטל ליה חמדיה</strong> <small>[בטלה</small> כבר <small>תאותו ]</small> של <strong>רב.</strong> וכן <strong>אמר רב כהנא : מאי דכתיב</strong> <small>[מה</small> פירוש זה <small>שנאמר]</small> <strong>"כי הוא אמר ויהי הוא צוה ויעמוד"</strong> (תהלים לג, ט) — שהקדוש ברוך הוא צוה ויצר בתוך האדם רצונות שיעשה דברים שלא היה עושה מעצמו אם היה נוהג רק על פי שכלו בלבד. <strong>"כי הוא אמר ויהי"</strong> — <strong>זו אשה</strong> שאדם נושא. <strong>"הוא צוה ויעמד"</strong> — <strong>אלו בנים</strong> שהוא טורח בגידולם. <strong>תנא</strong> <small>[שנה]</small> החכם בברייתא: <strong>אשה</strong> היא בעצם <strong>חמת</strong> (כלי, נאד) <strong>מלא צואה, ופיה מלא דם</strong> (כלומר, ששופעת דם נדה), ובכל זאת אין המחשבה על כך מרתיעה אנשים, <strong>והכל רצין אחריה</strong> ומתאוים לה.
 עוד נאמר בפסוק שהוזכר (קהלת יב, ה): <strong>"כי הלך האדם אל בית עלמו" אמר ר' יצחק: מלמד שכל צדיק וצדיק נותנין לו</strong> בעולם הבא <strong>מדור לפי כבודו,</strong> ולכל אחד בית עולם מיוחד לו. <strong>משל למלך שנכנס הוא ועבדיו לעיר, כשהן נכנסין</strong> — <strong>כולן בשער אחד נכנסין,</strong> ואולם <strong>כשהן לנין</strong> — <strong>כל אחד ואחד נותנין לו מדור לפי כבודו,</strong> וכן הוא גם אחרי המות שהכל מתים בשווה, אך לא לכולם שכר גן העדן בשווה.
 <strong>ואמר ר' יצחק : מאי דכתיב</strong> <small>[מה</small> פירוש <small>זה שנאמר]</small> <strong>"כי הילדות והשחרות הבל"</strong> (קהלת יא, י) — יש לפרש: <strong>דברים</strong> של עבירה <strong>שאדם עושה בילדותו</strong> — <strong>משחירים פניו</strong> מבושה <strong>לעת זקנתו</strong> (ריא"ף)<strong>.</strong>
 <big>ה</big> <strong>ואמר ר' יצחק : קשה רימה</strong> (תולעת) האוכלת את ה<strong>מת כ</strong>דקירת <strong>מחט בבשר החי, שנאמר</strong> במתים: <strong>"אך בשרו עליו יכאב</strong> ונפשו עליו תאבל<strong>"</strong> (איוב יד, כב). <strong>אמר רב חסדא: נפשו של אדם מתאבלת עליו כל שבעה</strong> ימים אחר מותו, <strong>שנאמר: "ונפשו עליו תאבל", וכתיב</strong> <small>[ונאמר]</small> עוד: <strong>"ויעש לאביו אבל שבעת ימים"</strong> (בראשית נ, י).
 <strong>אמר רב יהודה: מת שאין לו מנחמין,</strong> כלומר, שאין אנשים המתאבלים עליו — <strong>הולכין עשרה בני אדם ויושבין במקומו</strong> ומקבלים עליו תנחומים. ומסופר: <strong>ההוא דשכיב בשבבותיה</strong> <small>[אחד שמת בשכנותו]</small> של <strong>רב יהודה,</strong> ו<strong>לא היו לו מנחמין</strong>
## דף קנב:
 <strong>כל יומא הוה דבר</strong> <small>[יום היה מביא]</small> <strong>רב יהודה בי עשרה</strong> <small>[יחד עשרה</small> אנשים<small>],</small> <strong>ויתבי בדוכתיה</strong> <small>[ו</small>היו <small>יושבים במקומו].</small> <strong>לאחר שבעה ימים איתחזי ליה בחילמיה</strong> <small>[נראה לו</small> המת <small>בחלומו]</small> ל<strong>רב יהודה, ואמר ליה</strong> <small>[לו]:</small> <strong>תנוח דעתך שהנחת את דעתי.</strong>
 <strong>אמר ר' אבהו: כל</strong> דבר <strong>שאומרים בפני המת,</strong> המת <strong>יודע, עד שיסתם הגולל. פליגי</strong> <small>[נחלקו]</small> <strong>בה</strong> בדבר זה <strong>ר' חייא ור' שמעון ברבי</strong> <small>[בנו של רבי]:</small> <strong>חד</strong> <small>[אחד</small> מהם<small>]</small> <strong>אמר:</strong> ידיעת המת היא <strong>עד שיסתם הגולל</strong> (כיסוי הקבר) (תוספות), <strong>וחד</strong> <small>[ואחד</small> מהם<small>]</small> <strong>אמר:</strong> ידיעת המת היא <strong>עד שיתעכל הבשר.</strong>
 <strong>מאן</strong> <small>[מי]</small> ש<strong>אמר</strong> שידיעת המת היא <strong>עד שיתעכל הבשר,</strong> הראיה לשיטתו היא ממה <strong>דכתיב</strong> <small>[שנאמר]:</small> <strong>"אך בשרו עליו יכאב ונפשו עליו תאבל"</strong> (איוב יד, כב), הרי שיודע המת בצער בשרו שבקבר. ו<strong>מאן</strong> <small>[ומי]</small> ש<strong>אמר</strong> שידיעת המת היא <strong>עד שיסתם הגולל,</strong> הראיה לשיטתו היא ממה <strong>דכתיב</strong> <small>[שנאמר]:</small> <strong>"וישב העפר על הארץ כשהיה</strong> והרוח תשוב אל האלהים אשר נתנה<strong>"</strong> (קהלת יב, ז), כלומר, שעם שוב הגוף לאדמה שבה אף הנפש למקומה, ושוב אינו יודע כלום.
 <big>א</big> <strong>תנו רבנן</strong> <small>[שנו חכמים]:</small> את הפסוק <strong>"והרוח תשוב אל האלהים אשר נתנה"</strong> (קהלת יב, ז), יש לפרש כך: "אשר נתנה" כוונתו — כאשר נתנה, לאמור: <strong>תנה לו כמו שנתנה לך,</strong> שמאחר ונתנה לך <strong>בטהרה</strong> — <strong>אף אתה</strong> תן לו אותה <strong>בטהרה. משל למלך בשר ודם שחלק בגדי מלכות לעבדיו.</strong> מה עשו בהם? <strong>פקחין שבהן, קיפלום והניחום בקופסא</strong> לשמרם. <strong>טפשים שבהן, הלכו ועשו בהן מלאכה. לימים ביקש המלך את כליו</strong> (בגדיו) בחזרה, ואז ה<strong>פקחין שבהן החזירום לו כשהן מגוהצין</strong> כפי שקבלום, <strong>טפשין שבהן החזירום לו כשהן מלוכלכין. שמח המלך לקראת</strong> ה<strong>פקחין, וכעס לקראת</strong> ה<strong>טפשין.</strong>
 <strong>על</strong> ה<strong>פקחין אמר: ינתנו כלי</strong> שוב <strong>לאוצר, והם ילכו לבתיהם לשלום. ועל</strong> ה<strong>טפשין אמר: כלי ינתנו לכובס</strong> כדי לחדשם, <strong>והן</strong> הטפשים, <strong>יתחבשו</strong> (יאסרו) <strong>בבית האסורים</strong> כעונש על שביזו את בגדי המלך לצורך עצמם.
 <strong>אף הקדוש ברוך הוא</strong> נוהג כן, <strong>על גופן של</strong> ה<strong>צדיקים</strong> שהוא ככלי מלכות שנשמרו יפה, <strong>אומר: "יבוא שלום ינוחו על משכבותם</strong> הולך נכוחו<strong>"</strong> (ישעיה נז, ב). <strong>ועל נשמתן הוא אומר: "והיתה נפש אדני צרורה בצרור החיים</strong> את ה' אלהיך<strong>"</strong> (שמואל א' כה, כט). ומאידך, <strong>על גופן של</strong> ה<strong>רשעים הוא אומר: "אין שלום אמר ה' לרשעים"</strong> (ישעיה נז, כא), <strong>ועל נשמתן הוא אומר: "ואת נפש אויביך יקלענה בתוך כף הקלע"</strong> (שמואל א' כה, כט).
 <strong>תניא</strong> <small>[שנויה</small> ברייתא<small>],</small> <strong>ר' אליעזר אומר: נשמתן של</strong> ה<strong>צדיקים גנוזות תחת כסא הכבוד, שנאמר: "והיתה נפש אדני צרורה בצרור החיים". ושל רשעים זוממות</strong> (קשורות) <strong>והולכות, ומלאך אחד עומד בסוף העולם</strong> האחד, <strong>ומלאך אחר עומד בסוף העולם</strong> האחר, <strong>ומקלעין נשמתן</strong> של רשעים <strong>זה לזה,</strong> והוא <strong>שנאמר: "ואת נפש אויביך יקלענה בתוך כף הקלע".</strong>
 <strong>אמר ליה</strong> <small>[לו]</small> <strong>רבה לרב נחמן:</strong> נשמותיהם <strong>של בינונים מאי</strong> <small>[מה</small> מתארע להן<small>]?</small> <strong>אמר ליה</strong> <small>[לו]</small> רב נחמן: יפה עשית ששאלתני, <strong>איכא שכיבנא</strong> <small>[אם הייתי מת],</small> <strong>לא אמרי לכו האי מילתא</strong> <small>[הייתי</small> יכול <small>לומר לכם דבר זה],</small> שכן <strong>הכי</strong> <small>[כך]</small> <strong>אמר שמואל: אלו ואלו ל</strong>מלאך <strong>דומה</strong> הממונה על הרוחות הם <strong>נמסרין,</strong> אלא <strong>הללו,</strong> הבינונים, <strong>יש להן מנוח, והללו,</strong> הרשעים, <strong>אין להן מנוח. אמר רב מרי: עתידים</strong> אפילו ה<strong>צדיקים דהוו עפרא</strong> <small>[שיהיו עפר]</small> ואין גופם נשמר בשלמותו לעולם, <strong>דכתיב</strong> <small>[ש</small>כן <small>נאמר]:</small> <strong>"וישב העפר על הארץ כשהיה"</strong> (קהלת יב, ז).
 <big>ב</big> אגב מאמר זה מסופר: <strong>הנהו קפולאי דהוו קפלי בארעא</strong> <small>[אותם חופרים שהיו חופרים באדמה]</small> של <strong>רב נחמן.</strong> הגיעו לקבר ו<strong>נחר בהו</strong> <small>[גער בהם]</small> <strong>רב אחאי בר יאשיה</strong> שהיה קבור שם. <strong>אתו</strong> <small>[באו]</small> <strong>ואמרו ליה</strong> <small>[לו]</small> <strong>לרב נחמן: נחר בן גברא</strong> <small>[גער בנו אדם</small> שמת<small>].</small> <strong>אתא</strong> <small>[בא]</small> רב נחמן <strong>ואמר ליה</strong> <small>[לו]</small> לשוכן העפר: <strong>מאן ניהו מר</strong> <small>[מי הוא אדוני]?</small> <strong>אמר ליה</strong> <small>[לו]:</small> <strong>אנא</strong> <small>[אני]</small> <strong>אחאי בר יאשיה. אמר ליה</strong> <small>[לו]</small> רב נחמן: כיצד נשמר גופך, <strong>ולאו</strong> <small>[ו</small>כי <small>לא]</small> <strong>אמר רב מרי: עתידי צדיקי דהוו עפרא</strong> <small>[עתידים הצדיקים שיהיו עפר]?</small> <strong>אמר ליה</strong> <small>[לו]</small> רב אחאי: <strong>ומני</strong> <small>[ומיהו]</small> <strong>מרי</strong> זה <strong>דלא ידענא ליה</strong> <small>[שאינני מכיר אותו</small> ואינני חושש לדבריו<small>]?,</small> <strong>אמר ליה</strong> <small>[לו]</small> רב נחמן: אף בלא דברי רב מרי, <strong>והא קרא כתיב</strong> <small>[והרי מקרא</small> מפורש <small>נאמר]:</small> <strong>"וישב העפר על הארץ כשהיה"!</strong>
 <strong>אמר ליה</strong> <small>[לו]</small> רב אחאי: <strong>דאקרייך</strong> <small>[</small>מי <small>שלימד אותך]</small> את מקראות ספר <strong>קהלת, לא אקרייך</strong> <small>[לימד אותך]</small> את מקראות ספר <strong>משלי, דכתיב</strong> <small>[ש</small>כן <small>נאמר]</small> בספר משלי: <strong>"</strong>חיי בשרים לב מרפא <strong>ורקב עצמות קנאה"</strong> (משלי יד, ל), ומשמעו: <strong>כל מי שיש לו קנאה בלבו</strong> בחייו — <strong>עצמותיו מרקיבים,</strong> ו<strong>כל שאין לו קנאה בלבו</strong> — <strong>אין עצמותיו מרקיבים.</strong>
 <strong>גששיה</strong> <small>[מיששו],</small> <strong>חזייה דאית ביה מששא</strong> <small>[</small>ו<small>ראה שיש בו ממש].</small> <strong>אמר ליה</strong> <small>[לו]</small> רב נחמן: <strong>ליקום מר לגוויה דביתא</strong> <small>[יעמוד אדוני</small> וילך <small>לתוך הבית].</small> <strong>אמר ליה</strong> <small>[לו]</small> רב אחאי: <strong>גלית אדעתך</strong> <small>[גילית דעתך]</small> ש<strong>אפילו נביאי</strong> <small>[נביאים]</small> <strong>לא קרית</strong> <small>[למדת],</small> ולא רק כתובים אינך יודע, <strong>דכתיב</strong> <small>[ש</small>הרי <small>נאמר]:</small> <strong>"וידעתם כי אני ה' בפתחי את קברותיכם</strong> ובהעלותי אתכם מקברותיכם עמי<strong>"</strong> (יחזקאל לז, יג), וכל עוד לא הצטוו המתים לצאת מן הקברים, אסור להם לצאת מקברם.
 חזר רב נחמן לשאול בענין הישארות הגוף ו<strong>אמר ליה</strong> <small>[לו]</small> רב נחמן לאחאי: <strong>והכתיב</strong> <small>[והרי</small> בכל זאת <small>נאמר]:</small> <strong>"כי עפר אתה ואל עפר תשוב "!</strong> (בראשית ג, יט), ומדוע גופך לא שב להיות עפר? <strong>אמר ליה</strong> <small>[לו]:</small> הפסוק <strong>ההוא</strong> מתקיים בצדיקים רק <strong>שעה אחת קודם תחיית המתים.</strong> כדי שיבראו אף הם מחדש (מהרש"א).
 <big>ג</big> <strong>אמר ליה</strong> <small>[לו]</small> <strong>ההוא מינא</strong> <small>[מין אחד]</small> <strong>לר' אבהו:</strong> הרי <strong>אמריתו</strong> <small>[אתם אומרים]</small> כי <strong>נשמתן של צדיקים גנוזות תחת כסא הכבוד,</strong> אם כן <strong>אובא טמיא היכא אסקיה</strong> <small>[בעלת האוב איך העלתה]</small> את <strong>שמואל בנגידא</strong> <small>[באוב]?</small> והרי שוב אין מקומה כאן בעולם הזה! <strong>אמר ליה</strong> <small>[לו]</small> ר' אבהו: <strong>התם</strong> <small>[שם]</small> <strong>בתוך שנים עשר חדש</strong> לפטירתו היה הדבר, <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>כל שנים עשר חדש גופו</strong> של המת <strong>קיים, ונשמתו עולה ויורדת,</strong> ופעמים מצויה היא בעולם הזה עם גופו. <strong>לאחר שנים עשר חדש הגוף בטל</strong>
## דף קנג.
 <strong>ונשמתו עולה</strong> תחת כסא הכבוד, <strong>ושוב אינה יורדת.</strong>
 <big>א</big> <strong>אמר רב יהודה בריה</strong> <small>[בנו]</small> של <strong>רב שמואל בר שילת משמיה</strong> <small>[משמו]</small> של <strong>רב : מהספדו של אדם</strong> אם הצטערו ובכו עליו שומעי ההספד <strong>ניכר, אם בן העולם הבא הוא</strong> הנספד <strong>אם לאו</strong> <small>[לא].</small> ושואלים: <strong>איני</strong> <small>[וכי כן הוא]?</small> <strong>והאמר ליה</strong> <small>[והרי אמר לו]</small> <strong>רב לרב שמואל בר שילת: אחים בהספידא, דהתם קאימנא</strong> <small>[חמם</small> את הלבבות <small>בהספד</small> שלי, מפני <small>ששם אעמוד</small> ואקשיב לדבריך<small>],</small> והרי אף שהיה רב אדם גדול ובודאי היה בן עולם הבא, מכל מקום הוצרך להזהיר על <small>הספדו!</small> ומשיבים: <strong>לא קשיא</strong> <small>[אין</small> הדבר <small>קשה],</small> <strong>הא</strong> <small>[זה]</small> ששנינו שהוא בן עולם הבא — הרי זה באופן <strong>דמחמו ליה ואחים</strong> <small>[כשמלהיבים</small> את הלב עבורו <small>ו</small>אנשים <small>נלהבים].</small> <strong>הא</strong> <small>[זה]</small> ששנינו את בקשת רב לרב שמואל בר שילת — הרי זה באופן <strong>דמחמו ליה ולא אחים,</strong> ומכיון שידע רב שכך עלול להיות, לכך הזהירו.
 <strong>אמר ליה</strong> <small>[לו]</small> <strong>אביי לרבה: כגון מר דסנו ליה כולהו פומבדיתאי, מאן אחים הספידא</strong> <small>[אדוני ששונאים אותו כל בני פומבדיתא</small> עירו, <small>מי יתלהב בהספדו]?</small> <strong>אמר ליה</strong> <small>[לו]:</small> <strong>מיסתיא את</strong> <small>[די לי אתה]</small> <strong>ורבה בר רב חנן.</strong>
 <strong>בעא מניה</strong> <small>[שאל ממנו]</small> <strong>ר' אלעזר מרב: איזהו בן העולם הבא? אמר ליה</strong> <small>[לו]</small> רב: בדברי הכתוב <strong>"ואזניך תשמענה דבר מאחריך לאמר זה הדרך לכו בו כי תאמינו וכי תשמאילו"</strong> (ישעיה ל, כא), כלומר, שהמספידים אחרי מיטתו ("מאחריך") יאמרו עליו דברים טובים. <strong>ר' חנינא אמר: כל שדעת רבותינו נוחה הימנו,</strong> סימן הוא לו שהוא בן עולם הבא. כדי לפרש את הפסוק בקהלת <strong>"וסבבו בשוק הסופדים"</strong> (קהלת יב, ה), <strong>בני גלילא אמרי</strong> <small>[הגליל אומרים]:</small> <strong>עשה דברים</strong> שלבסוף ייאמרו בהספד <strong>לפני מטתך,</strong> ו<strong>בני יהודה אמרי</strong> <small>[אומרים]:</small> <strong>עשה דברים</strong> שלבסוף ייאמרו בהספד <strong>לאחר מטתך.</strong> ומעירים: <strong>ולא פליגי</strong> <small>[ואין</small> הם <small>חלוקים],</small> אלא <strong>מר כי אתריה, ומר כי אתריה</strong> <small>[זה כ</small>מנהג <small>מקומו, וזה כ</small>מנהג <small>מקומו].</small> שבגליל היו הספדנים עומדים לפני מטת המת, וביהודה היו הספדנים עומדים אחריה.
 <big>ב</big> <strong>תנן התם</strong> <small>[שנינו</small> במשנה <small>שם],</small> <strong>ר' אליעזר אומר: שוב יום אחד לפני מיתתך. שאלו תלמידיו את ר' אליעזר: וכי אדם יודע איזהו יום ימות? אמר להן: וכל שכן,</strong> שעצה זו טובה היא, <strong>ישוב</strong> כבר <strong>היום, שמא ימות למחר, ונמצא כל ימיו בתשובה. ואף שלמה אמר בחכמתו: "בכל עת יהיו בגדיך לבנים ושמן על ראשך אל יחסר"</strong> (קהלת ט, ח), הרי שצריך אדם להיות מוכן תמיד.
 ובדומה לזה <strong>אמר רבן יוחנן בן זכאי: משל למלך שזימן את עבדיו לסעודה, ולא קבע להם זמן. פיקחין שבהן קישטו את עצמן וישבו על פתח בית המלך, אמרו: כלום חסר</strong> דבר <strong>לבית המלך</strong> לצרכי סעודה? ובוודאי יכול המלך לזמנם מיד לסעודה. <strong>טיפשין שבהן הלכו למלאכתן, אמרו: כלום יש סעודה בלא טורח?</strong> ובינתיים עד שיטרחו בסעודה יעסקו הם בענין אחר.
 <strong>פתאום ביקש המלך את עבדיו</strong> שיבואו לסעודה. <strong>פיקחין שבהן נכנסו לפניו כשהן מקושטין, והטיפשים נכנסו לפניו כשהן מלוכלכין. שמח המלך לקראת</strong> ה<strong>פיקחים וכעס לקראת</strong> ה<strong>טיפשים. אמר</strong> המלך: <strong>הללו</strong> הפקחים <strong>שקישטו את עצמן לסעודה</strong> — <strong>ישבו ויאכלו וישתו,</strong> ואילו <strong>הללו</strong> הטפשים <strong>שלא קישטו עצמן לסעודה</strong> — <strong>יעמדו ויראו.</strong> וכן הוא לגבי אנשים הסבורים שיום המות והדין רחוק מהם ואינם מכינים עצמם לקראתו.
 <strong>חתנו של ר' מאיר משום</strong> (בשם) חמיו <strong>ר' מאיר אמר:</strong> אילו היה עונשם של אלה שלא הכינו עצמם רק בזה שהם עומדים ורואים לא היה זה מספיק, שכן <strong>אף הן נראין כמשמשין</strong> בסעודה, ואין בכך בזיון ועונש כל כך. <strong>אלא אלו ואלו יושבין, הללו</strong> הפקחים, הצדיקים — <strong>אוכלין. והללו</strong> הטפשים, הרשעים — <strong>רעבין, הללו,</strong> הצדיקים — <strong>שותין, והללו</strong> הרשעים — <strong>צמאים, ש</strong>כן <strong>נאמר: "</strong>לכן <strong>כה אמר ה'</strong> אלהים <strong>הנה עבדי יאכלו ואתם תרעבו הנה עבדי ישתו ואתם תצמאו</strong> הנה עבדי ישמחו ואתם תבשו <strong>הנה עבדי ירנו מטוב לב ואתם תצעקו מכאב לב"</strong> (ישעיה סה, יג-יד).
 <strong>דבר אחר:</strong> דרשו על הפסוק <strong>"בכל עת יהיו בגדיך לבנים"</strong> — <strong>אלו</strong> הבגדים שיש בהם <strong>ציצית,</strong> שהציציות לבנות הן, <strong>"ושמן על ראשך אל יחסר"</strong> — <strong>אלו</strong> ה<strong>תפילין</strong> של ראש, שבלשון זה רימז עליהם.
 
 <big>א משנה</big> <strong>מי ש</strong>היה הולך בערב שבת בדרך ו<strong>החשיך</strong> לו היום, והגיעה השבת בעודו <strong>בדרך</strong> — <strong>נותן כיסו</strong> (ארנקו) שיש בו ממון <strong>לגוי</strong> ההולך עמו, <strong>ואם אין עמו גוי</strong> — <strong>מניחו על החמור. הגיע לחצר החיצונה</strong> של העיר, למקום שבו ניתנים הדברים להישמר — <strong>נוטל</strong> מעל החמור <strong>את הכלים הניטלין בשבת. ו</strong>ביחס לכלים <strong>שאינן ניטלין בשבת</strong> — <strong>מתיר החבלים</strong> הקושרים את השקים לבהמה, <strong>והשקין נופלין מאיליהם,</strong> עם הכלים שבהם.
 <big>ב גמרא</big> שנינו במשנה שכאשר החשיך לו היום ונכנסה שבת בעודו בדרך, שנותן כיסו לגוי. ושואלים: <strong>מאי טעמא שרו ליה רבנן למיתב כיסיה</strong> <small>[מה טעם התירו לו חכמים לתת</small> את <small>כיסו]</small> <strong>לגוי?</strong> והרי אסור אפילו לומר לגוי לעשות מלאכה עבור ישראל! ומשיבים: <strong>קים להו לרבנן</strong> <small>[מוחזק להם לחכמים]</small> ש<strong>אין אדם מעמיד עצמו</strong> (מתאפק ומוותר) <strong>על ממונו,</strong> ולכן <strong>אי</strong> <small>[אם]</small> <strong>לא שרית ליה</strong> <small>[תתיר לו]</small> על ידי גוי — <strong>אתי לאיתויי</strong> <small>[יבוא להביאו,</small> לטלטלו<small>]</small> בעצמו <strong>ארבע אמות ברשות הרבים,</strong> ויעבור על דברי תורה.
 <strong>אמר רבא:</strong> ההיתר הזה <strong>לתת לגוי הוא דוקא</strong> ב<strong>כיסו</strong> שלו, <strong>אבל</strong> ב<strong>מציאה</strong> שמצא בשבת — <strong>לא</strong> התירו. ומקשים: <strong>פשיטא</strong> <small>[פשוט,</small> מובן מאליו<small>]</small> שכך הדבר, שהלא <strong>"כיסו" תנן</strong> <small>[שנינו]</small> ולא דבר אחר! ומשיבים: <strong>מהו דתימא</strong> <small>[שתאמר]</small> כי <strong>הוא הדין אפילו</strong> ב<strong>מציאה</strong> שמותר לתיתה לגוי, <strong>והאי דקתני</strong> <small>[וזה ששנה]</small> <strong>"כיסו"</strong> — <strong>אורחא דמילתא קתני</strong> <small>[כדרך</small> הנהוגה <small>בדבר</small> זה <small>שנה],</small> שכרגיל מצוי כיס בידי אדם, על כן <strong>קא משמע לן</strong> <small>[השמיע לנו]</small> שאין זה רק שימוש לשון מקובל אלא קביעת הלכה מדוייקת. ומעירים: <strong>ולא אמרן</strong> <small>[אמרנו]</small> שבמציאה אסור לתיתה לגוי, <strong>אלא</strong> באופן ש<strong>לא אתי לידיה</strong> <small>[באה לידו]</small> המציאה מבעוד יום, <strong>אבל</strong> אם כבר <strong>אתי לידיה</strong> <small>[באה</small> לידו] מבעוד יום — <strong>ככיסיה דמי</strong> <small>[ככיסו</small> היא <small>נחשבת].</small>
 <strong>איכא דאמרי</strong> <small>[יש שאומרים]</small> ועוסקים בבעיה זו בלשון אחרת, ולפיה <strong>בעי</strong> <small>[שאל]</small> <strong>רבא: מציאה הבאה לידו מהו</strong> הדין, האם נאמר כי <strong>כיון דאתא לידיה</strong> <small>[ש</small>כבר <small>באה לידו]</small> — הרי <strong>ככיסיה דמי</strong> <small>[ככיסו</small> היא <small>נחשבת]?</small> <strong>או דילמא</strong> <small>[שמא]</small> <strong>כיון</strong> ש<strong>לא טרח בה</strong> — <strong>לאו ככיסיה דמי</strong> <small>[ככיסו</small> היא <small>נחשבת]</small> ויהא מוכן לוותר עליה, ולכן לא הוצרכו חכמים להתיר על ידי גוי. לשאלה זו לא נמצאה תשובה, ולכן <strong>תיקו</strong> <small>[תעמוד]</small> במקומה.
 <big>ג</big> שנינו במשנה שאם <strong>אין עמו גוי</strong> — מניח על החמור. ומדייקים: <strong>טעמא</strong> <small>[הטעם,</small> דוקא<small>]</small> ש<strong>אין עמו גוי. הא</strong> <small>[הרי]</small> אם <strong>יש עמו גוי</strong> — <strong>לגוי יהיב ליה</strong> <small>[נותן אותן]</small> את הכיס, ואינו מניחו על החמור. ושואלים: <strong>מאי טעמא</strong> <small>[מה טעם]</small> הלכה זו? ומשיבים: <strong>חמור</strong> של ישראל — <strong>אתה מצווה על שביתתו</strong> בשבת, <strong>גוי</strong> — <strong>אי</strong> <small>[אין]</small> <strong>אתה מצווה על שביתתו</strong> ואין בכך איסור מן התורה.
 והלכה נוספת: אם לא היה גוי, אבל היו עמו <strong>חמור וחרש שוטה וקטן</strong> — על ה<strong>חמור מנח ליה</strong> <small>[מניח אותו],</small> ואילו <strong>לחרש שוטה וקטן לא יהיב ליה</strong> <small>[אינו נותן אותו].</small> <strong>מאי טעמא</strong> <small>[מה טעם]</small> הדבר? <strong>הני</strong> <small>[אלה]</small> — אף על פי שאינם חייבים במצוות, מכל מקום בכלל <strong>אדם</strong> הם, ואולם <strong>האי</strong> <small>[זה</small> החמור<small>]</small> — <strong>לאו</strong> <small>[לא]</small> <strong>אדם</strong> הוא, ולכן עדיף לתת עליו מאשר לחרש שוטה וקטן. <small>ו</small>אם היו עמו <strong>חרש ושוטה</strong> — נותן <strong>לשוטה. שוטה וקטן</strong> — נותן <strong>לשוטה.</strong>
 <strong>איבעיא להו</strong> <small>[נשאלה להם,</small> ללומדים<small>]:</small> אם היו עמו <strong>חרש וקטן</strong> מה יעשה ולמי יתן את הכיס? ומסבירים: <strong>אליבא</strong> <small>[לשיטת]</small> <strong>ר' אליעזר לא תיבעי</strong> <small>[תישאל]</small> <strong>לך</strong> השאלה, שלשיטתו יש לחרש דעת במידה מסויימת ודעתו נחשבת יותר משל הקטן, <strong>דתניא</strong> <small>[ש</small>כן <small>שנינו</small> בברייתא<small>],</small> <strong>ר' יצחק אומר משום</strong> (בשם) <strong>ר' אליעזר: תרומת חרש,</strong> כלומר, תרומה שהפריש חרש מן הפירות <strong>—</strong>
## דף קנג:
 <strong>לא תצא</strong> אותה תרומה <strong>לחולין</strong> כדבר שאין בו קדושה כלל, <strong>מפני שהוא ספק</strong> אם בר דעת הוא. נמצא שלשיטה זו החרש הוא בר דעת במידה מסויימת, ועדיף מבחינת חיובו במצוות על הקטן.
 <strong>כי תיבעי</strong> <small>[כאשר תישאל]</small> <strong>לך</strong> השאלה הרי זה <strong>אליבא דרבנן</strong> <small>[לשיטת חכמים],</small> <strong>דתנן</strong> <small>[ששנויה</small> משנה<small>]:</small> <strong>חמשה</strong> הם אלו ש<strong>לא יתרומו</strong> לכתחילה, <strong>ו</strong>אף <strong>אם תרמו אין תרומתן תרומה</strong> כלל, <strong>אלו הן: חרש שוטה וקטן, והתורם את שאינו שלו, וגוי שתרם את של ישראל אפילו ברשותו</strong> של הישראל, כיון שאין גוי נעשה שליח להפרשת תרומה וכל שכן שאינו מפרישה בעצמו.
 ומכאן למדנו שאין כל הבדל בין חרש וקטן, ומתעוררת שאלה ביחס לנתינת הכיס בשבת, <strong>מאי</strong> <small>[מה</small> יעשה<small>]?</small> האם <strong>לחרש יהיב ליה</strong> <small>[נותן אותו],</small> שהרי <strong>קטן אתי</strong> <small>[בא]</small> לאחר זמן <strong>לכלל דעת,</strong> ומוטב אם כן שלא להרגילו בעבירה, <strong>או דילמא</strong> <small>[שמא]</small> <strong>לקטן יהיב ליה</strong> <small>[נותן אותו],</small> שהרי אם יתננו ל<strong>חרש אתי לאחלופי</strong> <small>[יבואו להחליפו]</small> <strong>בגדול פיקח,</strong> ויחשבו שלכל גדול פיקח מותר הדבר, ולכן מוטב לתת לקטן, שהכל יודעים שאינו מחוייב במצוות. והשאלה היא מה עושים המקרה כזה. <strong>איכא דאמרי</strong> <small>[יש שאומרים]</small> ש<strong>לחרש יהיב ליה</strong> <small>[נותן אותו],</small> ו<strong>איכא דאמרי</strong> <small>[יש שאומרים]</small> ש<strong>לקטן יהיב ליה</strong> <small>[נותן אותו],</small> ולא הגיעה הבעיה לכלל סיכום נוסף.
 <big>א</big> ושואלים עוד: אם <strong>אין שם</strong> עמו בדרך <strong>לא גוי ולא חמור ולא חרש ולא שוטה ולא קטן מאי</strong> <small>[מה</small> יעשה<small>]?</small> <strong>אמר ר' יצחק: עוד</strong> עצה <strong>אחרת היתה</strong> לטפל בכיס זה, <strong>ולא רצו חכמים לגלותה.</strong> ושואלים: <strong>מאי</strong> <small>[מהי]</small> אותה עצה אותה הזכיר כי <strong>"עוד אחרת היתה"?</strong> ומסבירים: עצה זו היא ש<strong>מוליכו</strong> את הכיס בכל פעם <strong>פחות פחות מארבע אמות,</strong> ובאופן זה יכול להעבירו ברשות הרבים בלי לעבור על דברי תורה. ושואלים: <strong>אמאי</strong> <small>[מדוע]</small> <strong>לא רצו חכמים לגלותה?</strong> — ומסבירים: <strong>משום</strong> הכתוב <strong>"כבד אלהים הסתר דבר וכבד מלכים חקר דבר"</strong> (משלי כה, ב). ושואלים: <strong>והכא, מאי</strong> <small>[וכאן, מה]</small> <strong>"כבד אלהים" איכא</strong> <small>[יש]</small> שבגללו יש להסתיר את הדבר? ומשיבים: אם יעשה כן יש <strong>לחשוש דילמא אתי לאתויי</strong> <small>[שמא</small> ישכח ו<small>יבוא להביא]</small> <strong>ארבע אמות ברשות הרבים.</strong>
 תקנה זו שנותן כיסו לגוי ואינו מטלטלו בעצמו פחות מארבע אמות היא אחד משמונה עשר דבר שגזרו, כשיטת בית שמאי (מפורטות כולן בפרק ראשון במסכת שבת). על הגזירות הללו נחלקו דעות חכמים בדור מאוחר יותר. <strong>תניא</strong> <small>[שנויה</small> ברייתא<small>]:</small> <strong>ר' אליעזר אומר:</strong> יפה עשו ו<strong>בו ביום</strong> שגזרו <strong>גדשו סאה,</strong> והוסיפו דברים של שמירה וסייג לתורה. <strong>ר' יהושע אומר:</strong> לא יפה עשו ו<strong>בו ביום מחקו סאה,</strong> שגזירות אלה קשה לקיימן, והסוף הוא שעוברים גם עליהן וגם על דברי תורה.
 <strong>תניא</strong> <small>[שנויה</small> ברייתא<small>]</small> במקום אחר: <strong>משל</strong> משלו להבין את שיטת <strong>ר' אליעזר, למה הדבר דומה</strong> — <strong>לקופה</strong> (סל) <strong>מלאה קישואין ודילועין, אדם נותן לתוכה חרדל</strong> — <strong>והיא מחזקת</strong> גם את החרדל ותוספת זו רק לתועלת היא. ואילו <strong>משל</strong> להבין את שיטת <strong>ר' יהושע, למה הדבר דומה</strong> — <strong>לעריבה</strong> (קערה גדולה) <strong>מלאה דבש,</strong> אם אדם <strong>נותן לתוכה רימונים ואגוזים</strong> — <strong>והיא מקיאה</strong> מתוכה אף את הדבש שהיה בה.
 <big>ב</big> קודם לכן שנינו ש<strong>אמר מר</strong> <small>[החכם]</small> שכאשר <strong>אין עמו גוי</strong> — <strong>מניחו</strong> את כיסו <strong>על החמור.</strong> ומקשים: <strong>והלא</strong> נמצא <strong>מחמר</strong> (מוליך חמור טעון), <strong>ורחמנא אמר</strong> <small>[והתורה אמרה]</small> "ויום השביעי שבת לה' אלהיך <strong>לא תעשה כל מלאכה</strong> אתה ובנך ובתך עבדך ואמתך ובהמתך וגרך אשר בשעריך" (שמות כ, י), והרי נמצא עושה מלאכת העברה ברשות הרבים על ידי החמור!
 <strong>אמר רב אדא בר אהבה: מניחו עליה כשהיא מהלכת</strong> ובכך גורם שאין נעשית כאן מלאכה גמורה של הוצאה והעברה בשבת, שכן מלאכת ההוצאה אין בה חיוב מן התורה אלא אם כן היו בה גם עקירה וגם הנחה. ואם לא עקרה הבהמה את המשא (שהרי הונח עליה בשעת הילוכה) אין כאן עקירה, ואין כאן חיוב עשיית מלאכה גמורה. ומקשים: <strong>והא</strong> <small>[והרי]</small> <strong>אי אפשר</strong> ש<strong>לא קיימא</strong> <small>[תעמוד]</small> הבהמה לאחר שהתחילה להלך, כדי <strong>להשתין מים ולהטיל גללים, ואיכא</strong> <small>[ויש]</small> אם כן <strong>עקירה והנחה!</strong> ומשיבים: אף לכך יש תקנה, ש<strong>כשהיא,</strong> הבהמה, <strong>מהלכת</strong> — <strong>מניחו</strong> לכיס <strong>עליה, כשהיא עומדת</strong> — <strong>נוטלו הימנה</strong> (ממנה). ומקשים: <strong>אי הכי</strong> <small>[אם כך]</small> הוא עושה, אם כך הוא עושה <strong>אפילו</strong> על <strong>חברו</strong> ישראל <strong>נמי</strong> <small>[גם כן]</small> יכול לשים את משאו, ולא תהא בכך עקירה והנחה.
 <strong>אמר רב פפא: כל</strong> דבר <strong>ש</strong>עושה <strong>בגופו</strong> ו<strong>חייב חטאת</strong> על המעשה, אם עשה <strong>בחברו</strong> הרי זה <strong>פטור אבל אסור,</strong> ו<strong>כל ש</strong>אם עשה כך ב<strong>חבירו פטור אבל אסור</strong> — <strong>בחמורו מותר לכתחלה.</strong>
 <strong>אמר רב אדא בר אהבה:</strong> היה מהלך בערב שבת בדרך ו<strong>היתה חבילתו מונחת לו על כתיפו</strong> והחשיך היום — <strong>רץ תחתיה,</strong> כלומר, רץ עם החבילה <strong>עד שמגיע לביתו.</strong> ומדגישים: <strong>דוקא רץ, אבל קלי קלי</strong> <small>מעט מעט</small> בהליכה רגילה — <strong>לא,</strong>
 ויש לברר אם כן: <strong>מאי טעמא</strong> <small>[מה טעם]</small> הדבר? — <strong>כיון דלית ליה היכירא</strong> <small>[שאין לו היכר]</small> בהליכה רגילה, יש חשש שמא <strong>אתי למיעבד</strong> <small>[יבוא לעשות]</small> <strong>עקירה והנחה,</strong> כגון שיעמוד לנוח באמצע הדרך. ומקשים: <strong>סוף סוף, כי מטא לביתיה</strong> <small>[כאשר מגיע לביתו]</small> <strong>אי אפשר</strong> ש<strong>לא קאי פורתא</strong> <small>[יעמוד מעט],</small> <strong>וקמעייל</strong> <small>[ו</small>נמצא ש<small>הוא מכניס]</small> <strong>מרשות הרבים לרשות היחיד!</strong> ומשיבים: מדובר כאן באופן זה, שכאשר מגיע לביתו אינו מכניס את החבילה כדרכה, אלא <strong>דזריק ליה</strong> <small>[שזורק אותה]</small> <strong>כלאחר יד</strong> ולא בדרך הרגילה, וכיון שלא עשה את המלאכה כדרכה אין בכך איסור מן התורה.
 <big>ג</big> כיון שהוזכר ענין המחמר בשבת, מביאים את מה ש<strong>אמר רמי בר חמא: המחמר אחר בהמתו בשבת,</strong> אם עשה זאת <strong>בשוגג</strong> — <strong>חייב</strong> להביא קרבן <strong>חטאת,</strong> ואם <strong>במזיד</strong> — <strong>חייב סקילה.</strong> ושואלים <strong>מאי טעמא</strong> <small>[מה טעם]</small> הדבר? על סמך מה אומר הוא דבר זה? <strong>אמר רבא: דאמר קרא</strong> <small>[ש</small>כן <small>אמר הכתוב]:</small> <strong>"לא תעשה כל מלאכה אתה ובהמתך",</strong> ומכאן נלמד: <strong>בהמתו דומיא דידיה</strong> <small>[בדומה לו];</small> <strong>מה הוא</strong> אם עשה <strong>בשוגג</strong> — <strong>חייב חטאת,</strong> ו<strong>במזיד</strong> — <strong>חייב סקילה. אף</strong> אם עשה מלאכה ב<strong>בהמתו נמי</strong> <small>[גם כן]</small> אם עשה <strong>בשוגג</strong> — <strong>חייב חטאת,</strong> ו<strong>במזיד</strong> — <strong>חייב סקילה.</strong>
 <strong>אמר רבא: שתי תשובות</strong> יש לדחות את ה<strong>דבר; חדא</strong> <small>[אחד],</small> <strong>דכתיב</strong> <small>[ש</small>כן <small>נאמר]:</small> <strong>"תורה אחת יהיה לכם לעשה בשגגה והנפש אשר תעשה ביד רמה</strong> מן האזרח ומן הגר את ה' הוא מגדף ונכרתה הנפש ההיא מקרב עמה<strong>"</strong> (במדבר טו, כט-ל), ודבר זה נאמר בדין חטאת על שגגת עבודה זרה, ו<strong>הוקשה</strong> (הושוותה) בפסוק <strong>כל התורה כולה ל</strong>איסור <strong>עבודה זרה,</strong> ובין השאר נלמד מכך: <strong>מה עבודה זרה</strong> אינו חייב אלא <strong>דעביד מעשה בגופיה</strong> <small>[שעושה מעשה בגופו,</small> בעצמו<small>],</small> <strong>הכא נמי</strong> <small>[כאן גם כן]</small> אינו חייב <strong>עד דעביד</strong> <small>[שעושה]</small> <strong>מעשה בגופיה</strong> <small>[בגופו,</small> בעצמו<small>]</small> ולא על דבר שעושה בהמתו.
 <strong>ועוד</strong> שואלים: <strong>אמרנו שאם עשה במזיד חייב סקילה, ודבר זה קשה, שהרי תנן</strong> <small>[שנינו</small> במשנה<small>]</small> המונה את החייבים סקילה בין השאר גם את <strong>המחלל את השבת בדבר שחייבין על שגגתו חטאת ועל זדונו סקילה.</strong> ונדייק: <strong>מכלל</strong> הדברים אתה למד <strong>דאיכא מידי</strong> <small>[שיש דבר]</small> בין איסורי התורה ש<strong>אין חייבין על שגגתו חטאת ולא על זדונו סקילה,</strong>
 <strong>ומאי ניהו</strong> <small>[ומה הוא],</small> האם לא איסור ה<strong>"לאו"</strong> ("לא תעשה") של <strong>מחמר?</strong> ומכאן נלמד שאיסור מחמר כשאר עבודה בבהמתו אף שנאמר בתורה מכל מקום אין בו חיוב סקילה! ודוחים: אין זה מחוייב, יתכן שהכוונה היא לאיסור <strong>תחומין</strong> שאין לצאת מהם בשבת <strong>ואליבא</strong> <small>[ולפי שיטת]</small> <strong>ר' עקיבא</strong> הסבור שדיני תחומין נאמרו בתורה אף כי אין חייבים על שגגתם חטאת ועל זדונם סקילה. <strong>ו</strong>כן איסור <strong>הבערה</strong> של אש בשבת <strong>אליבא</strong> <small>[לפי שיטת]</small> <strong>ר' יוסי,</strong> הסבור כי אין חיוב סקילה על הבערת אש בשבת אלא איסור לאו ועונש מלקות בלבד.
## דף קנד.
 <big>א</big> <strong>רב זביד מתני הכי</strong> <small>[היה שונה כך,</small> בדרך אחרת<small>],</small> שלדעתו <strong>אמר רמי בר חמא: המחמר אחר בהמה בשבת,</strong> אם עשה כן <strong>בשוגג</strong> — <strong>אינו חייב חטאת, במזיד</strong> — <strong>חייב סקילה.</strong>
 <strong>מתיב</strong> <small>[מקשה]</small> על כך <strong>רבא</strong> ממה ששנינו בברייתא: <strong>המחלל את השבת בדבר שחייבין על שגגתו חטאת</strong> — <strong>חייבין על זדונו סקילה.</strong> ומכאן נדייק <strong>הא</strong> <small>[הרי]</small> אם <strong>אין חייבין על שגגתו חטאת</strong> — אף <strong>אין חייבין על זדונו סקילה</strong> וקשה לרמי בר חמא!
 ומתרצים: <strong>מי קתני</strong> <small>[האם שנינו]</small> את הדיוק <strong>"הא אין חייבין</strong> על שגגתו אף אין חייבים על זדונו סקילה", הלא יש אפשרות להבנה אחרת ו<strong>הכי קאמר</strong> <small>[כך אמר]:</small> <strong>דבר שחייבין על שגגתו חטאת</strong> — <strong>חייבין על זדונו סקילה</strong> בכל מקרה, <strong>ו</strong>אולם <strong>יש דבר שאין חייבין על שגגתו חטאת ו</strong>בכל זאת <strong>חייבין על זדונו סקילה, ומאי ניהו</strong> <small>[ומה הוא]?</small> — <strong>מחמר.</strong>
 <big>ב</big> שיטה אחרת בהלכות מחמר הביא <strong>רבא אחוה</strong> <small>[אחיו]</small> של <strong>רב מרי בר רחל, ואמרי לה</strong> <small>[ויש אומרים]</small> שהיה זה <strong>אבוה</strong> <small>[אביו]</small> של <strong>רב מרי בר רחל.</strong> ואגב מעירים: <strong>ללישנא בתרא</strong> <small>[ללשון האחרונה],</small> שרבא זה היה אביו של מרי בר רחל <strong>קשיא הא</strong> <small>[קשה זה]</small> ש<strong>רב אכשריה</strong> <small>[הכשירו]</small> <strong>לרב מרי בר רחל ומנייה בפורסיה</strong> <small>[ומינה אותו בין פקידי]</small> <strong>בבל.</strong> שמאותו מעשה נלמד שאביו של רב מרי בר רחל לא היה מישראל, והיה צורך להכשיר אותו למינוי על סמך העובדה שאמו היא יהודיה מלידה. ואולם אם חכם בשם רבא היה אביו של רב מרי בר רחל, מה צורך היה למצוא לו הכשר משום אמו? ומשיבים: אין להוכיח מזה שבר, שכן <strong>דילמא תרי</strong> <small>[שמא שני]</small> <strong>מרי בר רחל הוו</strong> <small>[היו],</small> אחד בן גר והשני בנו של חכם שנקרא רבא.
 מכל מקום חכם זה <strong>הוה מתני להא שמעתיה משמיה</strong> <small>[היה שונה את הלכתו זו משמו]</small> של <strong>ר' יוחנן לפטור.</strong> ש<strong>אמר ר' יוחנן: המחמר אחר בהמתו בשבת פטור מכלום.</strong>
 ומפרטים: אם עשה זאת <strong>בשוגג לא מחייב</strong> <small>[אינו חייב]</small> <strong>חטאת</strong> — כיון <strong>דהוקשה</strong> <small>[שהושוותה]</small> <strong>כל התורה כולה ל</strong>איסור <strong>עבודה זרה,</strong> ומשם נלמד שאין אדם מתחייב אלא על מעשה שעשה הוא עצמו, כאמור. ואם עשה זאת <strong>במזיד נמי לא מיחייב</strong> <small>[גם כן אינו מתחייב]</small> — <strong>דתנן</strong> <small>[ש</small>כן <small>שנינו</small> במשנה<small>]</small> המונה את החייבים סקילה בין השאר גם את <strong>המחלל את השבת בדבר שחייבין על שגגתו חטאת ועל זדונו סקילה,</strong> ונדייק: <strong>הא</strong> <small>[הרי]</small> אם <strong>אין חייבין על שגגתו חטאת</strong> — אף <strong>אין חייבין על זדונו סקילה.</strong>
 וכמו כן אף <strong>בלאו נמי לא מיחייב</strong> <small>[ב</small>איסור <small>לא</small> תעשה <small>גם כן אינו מתחייב],</small> ואינו נענש במלקות כדין העובר על מצוות לא תעשה שבתורה — שאף שנאמרו בתורה כמה איסורים אזהרות וציוויים שלא לעשות מלאכה בשבת, מכל מקום <strong>הוה ליה</strong> <small>[הרי הוא]</small> <strong>לאו</strong> ("לא תעשה") <strong>שניתן</strong> מיסודו לא לצורך עונש מלקות אלא <strong>לאזהרת</strong> (כלומר, שיש איסור המחייב) <strong>מיתת בית דין, וכל לאו שניתן</strong> מיסודו <strong>לאזהרת מיתת בית דין,</strong> אם מאיזה טעם שהוא לא נתקיים עונש המוות <strong>אין לוקין עליו.</strong>
## דף קנד:
 <strong>ואפילו למאן דאמר</strong> <small>[ל</small>שיטת <small>מי שאומר]</small> ש<strong>לוקין</strong> על לאו שניתן לאזהרת מיתת בית דין, הרי אפשר בדין מחמר ללמוד הלכה זו מדיוק לשון הכתוב, שכן די היה כי <strong>ליכתוב רחמנא</strong> <small>[תכתוב התורה]</small> <strong>"לא תעשה כל מלאכה ובהמתך",</strong> ואולם נאמר בפסוק "אתה ובהמתך", ותוספת מלת <strong>"אתה" למה לי?</strong> אלא ללמד כי <strong>הוא ניהו</strong> <small>[זה]</small> ש<strong>מתחייב</strong> על מעשה של חילול שבת, אבל על מעשה <strong>בהמתו לא מיחייב</strong> אינו מתחייב.
 <big>א</big> נאמר במשנה שאחר ש<strong>הגיע לחצר החיצונה</strong> מתיר את החבלים והשקים נופלים מאליהם מהבהמה. <strong>אמר רב הונא: היתה בהמתו טעונה כלי זכוכית</strong> ואם יתיר את החבלים ויפלו השקים ובתוכם הכלים מאליהם ישברו הכלים, הריהו <strong>מביא כרים וכסתות ומניח תחתיה, ומתיר</strong> את <strong>החבלים והשקין נופלים</strong> על הכרים.
 ושואלים: ומדוע יש צורך בטרחה זו בקשר לכלי הזכוכית, <strong>והאנן תנן</strong> <small>[והרי אנו שנינו</small> במשנה<small>]:</small> <strong>נוטל את הכלים הניטלין בשבת,</strong> וכלי זכוכית הלא כלים ניטלים הם, ואם כן יכול להוציא את כלי הזכוכית ולהתיר אחר כך את השקים?
 ומשיבים: <strong>כי קאמר</strong> <small>[כאשר אמר]</small> <strong>רב הונא</strong> הלכה זו, היה זה <strong>בקרני דאומנא, דלא חזיא ליה</strong> <small>[בכלי של אומן</small> מקיז הדם, <small>שאינם ראויים לו]</small> לשום מלאכה, ומוקצים הם מחמת איסור ומיאוס. ומקשים: <strong>והא קא</strong> <small>[והרי הוא]</small> <strong>מבטל</strong> בכך <strong>כלי מהיכנו,</strong> שהכרים נאסרים מעתה בטלטול והלא פסקו חכמים שכלי המותר בטלטול בשבת אין מניחים אותו במקום שיפסיק להיות מוכן וראוי לטלטול! ומשיבים: מדובר כאן <strong>בשליפי זוטרי</strong> <small>[בצרורות קטנים]</small> שיוכל לשמוט אחר כך את הכרים מתחתיהם, ולא ישברו.
 <strong>מיתיבי</strong> <small>[מקשים על כך]</small> ממה ששנינו בברייתא: <strong>היתה בהמתו טעונה טבל</strong> (תבואה שלא הופרשו ממנה מעשרות) <strong>ועששיות</strong> (של זכוכית) — <strong>מתיר את החבלים והשקין נופלין, ואף על פי שמשתברין.</strong> והרי שלא התירו לשים כרים תחתיהם! ומשיבים: <strong>התם בכולסא</strong> <small>[שם</small> מדובר <small>בגושי זכוכית]</small> העומדים לשבירה ולהתכה כדי לעשות מהם כלים. ומעירים: <strong>דיקא נמי, דקתני דומיא</strong> <small>[מדוייק גם כן</small> הסבר זה <small>ש</small>כן <small>שנינו</small> עששיות <small>בדומה]</small> ל<strong>טבל; מה טבל</strong> — <strong>דלא חזי ליה</strong> <small>[שאינו ראוי לו],</small> <strong>אף הכא נמי לא חזי ליה</strong> <small>[כאן</small> בעששיות <small>גם כן</small> מדובר באופן ש<small>אינו</small> ראוי לו].
 ומסבירים: <strong>ומאי</strong> <small>[ומה</small> פירוש<small>]</small> <strong>"אף על פי שמשתברין",</strong> שהרי אם מדובר בגושים גלמיים הרי אין קורה דבר כשהם נשברים — אלא <strong>מהו דתימא</strong> <small>[שתאמר]</small> כי <strong>להפסד מועט נמי</strong> <small>[גם כן]</small> <strong>חששו,</strong> שהרי עם זריקת השקים בהכרח ינתזו שברים קטנים מן הזכוכית וילכו לאיבוד, על כן <strong>קא משמע לן</strong> <small>[השמיע לנו]</small> התנא בברייתא שמשום הפסד מועט זה לא התירו חכמים לטלטל את המוקצה.
 <strong>תניא</strong> <small>[שנויה</small> ברייתא<small>],</small> <strong>ר' שמעון בן יוחי אומר: היתה בהמתו טעונה שליף</strong> (ערימה) <strong>של תבואה</strong> — <strong>מניח ראשו תחתיה, ומסלקו,</strong> את השליף, <strong>לצד אחר, והוא נופל מאליו.</strong> שאמנם לא התירו טלטול כדרכו, אבל באופן זה שמטלטל בשינוי — אין לחשוש.
 ומסופר: <strong>חמורו של רבן גמליאל היתה טעונה דבש ולא רצה לפורקה עד מוצאי שבת, למוצאי שבת מתה</strong> מחמת עייפות. ושואלים: <strong>והאנן תנן</strong> <small>[והרי אנו שנינו</small> במשנה<small>]</small> ש<strong>נוטל</strong> את ה<strong>כלים הניטלין,</strong> ומדוע אם כן לא נטל רבן גמליאל את הדבש? ומשיבים: <strong>כשהדביש</strong> (התקלקל הדבש). ושואלים שוב: <strong>הדביש למאי חזי</strong> <small>[למה ראוי]?</small> ולשם מה הביאו רבן גמליאל? ומשיבים שהוא ראוי <strong>לכתיתא דגמלי</strong> <small>[ל</small>משוח בו <small>פצעי גמלים].</small>
 ושואלים: <strong>ויתיר</strong> את ה<strong>חבלים ויפלו</strong> ה<strong>שקין</strong> מאליהם! ומשיבים: לא עשה זאת משום החשש שמא <strong>מיצטרו זיקי</strong> <small>[יבקעו הנאדות]</small> שהדבש מונח בהם. ושואלים: <strong>ויביא כרים וכסתות ויניח תחתיהן!</strong> ומשיבים: יש חשש שמא <strong>מטנפי</strong> <small>[יתלכלכו]</small> <strong>וקמבטל</strong> <small>[ו</small>הרי <small>הוא מבטל]</small> בכך <strong>כלי מהיכנו.</strong> ומקשים: <strong>והאיכא</strong> <small>[והרי יש]</small> בדבר משום <strong>צער בעלי חיים</strong> וראוי לו לוותר על הפסדו משום כך! ומשיבים: <strong>קסבר</strong> <small>[סבור הוא]</small> רבן גמליאל שאיסור <strong>צער בעלי חיים</strong> אינו מן התורה אלא <strong>דרבנן</strong> <small>[מדברי סופרים]</small> בלבד, ואינו חייב להפסיד משום כך (רמב"ן).
 <big>ב</big> מסופר: <strong>אביי אשכחיה ליה</strong> <small>[מצא אותו]</small> את <strong>רבה דקא</strong> <small>[שהוא]</small> <strong>משפשף ליה לבריה אגבא דחמרא</strong> <small>[את בנו</small> לשעשעו <small>על גב החמור]</small> בשבת <strong>אמר ליה</strong> <small>[לו]:</small> והלא <strong>קא משתמש מר</strong> <small>[משתמש הוא אדוני]</small> <strong>בבעלי חיים,</strong> ואסרו חכמים כל שימוש בבעלי חיים בשבת! <strong>אמר ליה</strong> <small>[לו]</small> רבה: לא הנחתי את הילד על גבי החמור אלא בצידו, <strong>וצדדין הן, וצדדין לא גזרו בהו רבנן</strong> <small>[גזרו בהם חכמים]</small> איסור. <strong>מנא תימרא</strong> <small>[מנין תאמר]</small> שכן הוא — <strong>דתנן</strong> <small>[ש</small>כן <small>שנינו</small> במשנתנו<small>]:</small> <strong>מתיר</strong> את ה<strong>חבלים והשקין נופלין</strong> מאליהם. <strong>מאי לאו</strong> <small>[האם לא]</small> מדובר כאן <strong>ב</strong>אופן ש<strong>חבר</strong> את השקים כדרך <strong>גוולקי,</strong> שהצמידם באמצעות רצועות לבהמה באופן אינו יכול להתיר את השקים אלא אם כן ישען על צידי הבהמה ויתירם, ונמצא <strong>דהוו להו</strong> <small>[שהרי הם]</small> <strong>צדדין וצדדין לא גזרו בהו רבנן</strong> <small>[בהם חכמים]</small> איסור.
 ענה לו אביי: <strong>לא,</strong> אין זו הוכחה גמורה ויתכן שכאן מדובר <strong>בחבר</strong> את השקים כדרך <strong>אגלווקי,</strong> שלא הצמידם לבהמה בקשר טוב שכדי להתירו צריך להשען על צידי הבהמה, אלא תפוסים לאוכף על ידי וו שדי בשמיטתו בקלות כדי לנתקם מן הבהמה, ואין צריך להשען על צידי הבהמה לשם כך, <strong>דלא הוו</strong> <small>[שאין אלה]</small> בכלל <strong>צדדין. אי נמי, בלכתא</strong> <small>[או גם כן, בחבל]</small> שהיו השקים קשורים לצידי הבהמה בחבל, ויכול להתירם בלא להשען עליה.
 <strong>איתיביה</strong> <small>[הקשה לו]</small> ממה שאמרו במשנה: סוכה שבנה לה <strong>שתים</strong> (שתי דפנות) <strong>בידי אדם</strong> על הקרקע, <strong>ו</strong>דופן <strong>אחת באילן</strong> — הרי זו סוכה <strong>כשרה</strong> למצוותה, <strong>ו</strong>אולם <strong>אין עולין לה</strong> ואין משתמשים בה <strong>ביום טוב,</strong> שאסור להשתמש בשבת ויום טוב באילנות המחוברים לארץ. <strong>מאי לאו</strong> <small>[האם לא]</small> מדובר כאן באופן <strong>דחק ביה</strong> <small>[שחקק בו]</small> <strong>באילן</strong> ובתוך החור שנוצר הכניס קורה המחזיקה את הדופן <strong>דהוו להו צדדין ו</strong>נמצא משתמש בצידי האילן, הרי ש<strong>צדדין אסורין!</strong>
 ודחה רבה: <strong>לא,</strong> מדובר כאן באופן <strong>דכפייה</strong> <small>[שכפפו]</small> <strong>לאילן ואנח</strong> <small>[והניח]</small> <strong>סיכוך</strong> (סכך) <strong>עילויה דקמשמש</strong> <small>[על גביו שהרי הוא משתמש]</small> <strong>באילן</strong> עצמו. והקשה לו אביי: <strong>אי הכי אימא סיפא</strong> <small>[אם כך אמר את סופה</small> של המשנה] <strong>שלש</strong> דפנות <strong>בידי אדם ואחת באילן;</strong> הרי זו סוכה <strong>כשרה, ועולין לה ביום טוב. ואי דכפייה לאילן</strong> — <strong>אמאי</strong> <small>[ואם כפף את האילן</small> ובנה עליו, <small>מדוע]</small> <strong>עולין לה ביום טוב?</strong>
 ודחה רבה: <strong>ואלא מאי</strong> <small>[מה</small> תאמר<small>]</small> ש<strong>צדדין אסורין?</strong> ואולם גם אם צדדים אסורים קיימת אותה בעייה: <strong>סוף סוף אמאי</strong> <small>[מדוע]</small> <strong>עולין לה ביום טוב? אלא</strong> בעל כרחך עליך לפרש באופן אחר: <strong>התם בגואזא פרסכנא</strong> <small>[שם בענפים פרושים]</small> שה<strong>אילן גופיה</strong> <small>[עצמו]</small> <strong>דופן בעלמא</strong> <small>[בלבד]</small> <strong>הוא דשוויה</strong> <small>[שעשאו],</small> ולא סמך דופן אחר לאילן. <strong>דיקא נמי</strong> <small>[מדוייק גם כן]</small> כהסבר זה, ולכן אם הדופן היא חלק מהכשר הסוכה ושצריכה שלוש דפנות — אין להשתמש בה, אבל כדופן רביעית אינה פוסלת משימוש ביום טוב, ששנינו <strong>זה הכלל: כל אילו שינטל האילן ויכולה</strong> הסוכה עדיין <strong>לעמוד</strong> — <strong>עולין לה ביום טוב.</strong> נמצא שאין הדפנות נשענות באילן, אלא האילן עצמו משמש דופן. ומסכמים: <strong>שמע מינה</strong> <small>[למד מכאן]</small> שכן הוא.
 ומציעים: <strong>לימא כתנאי</strong> <small>[האם לומר</small> ש<small>כ</small>מחלוקת <small>תנאים]</small> היא שנויה בענין שימוש בצדדים, ששנינו בתוספתא לגבי סוכה הנשענת באילן ש<strong>אין עולין לה ביום טוב. ר' שמעון בן אלעזר אומר משום</strong> (בשם) <strong>ר' מאיר: עולין לה ביום טוב. מאי לאו, בהא קמיפלגי</strong> <small>[האם לא ב</small>דבר <small>זה נחלקו];</small> <strong>דמר סבר</strong> <small>[שחכם זה,</small> חכמים, <small>סבור]</small> ש<strong>צדדין אסורין ומר סבר</strong> <small>[וחכם זה,</small> ר' מאיר <small>סבור]:</small> <strong>מותרין?</strong>
 <strong>אמר אביי: לא,</strong> אפשר לפרש כי <strong>דכולי עלמא</strong> <small>[לדעת הכל]</small> <strong>צדדין אסורין, ו</strong>אולם <strong>הכא</strong> <small>[כאן]</small> <strong>בצדי צדדין קמיפלגי</strong> <small>[נחלקו],</small> כלומר,: לא בדבר הנשען על האילן עצמו, אלא בדופן הנתמכת בקורה והקורה נשענת בצידו של האילן. <strong>מר סבר</strong> <small>[חכם זה,</small> חכמים <small>סבור]</small> ש<strong>צדי צדדין אסורין, ומר סבר</strong> <small>[וחכם זה,</small> ר' מאיר <small>סבור]</small> ש<strong>צדי צדדין מותרין.</strong>
 <strong>רבא אמר: מאן דאסר</strong> <small>[מי שאוסר]</small> <strong>בצדדין</strong> — <strong>אסר נמי</strong> <small>[גם כן]</small> <strong>בצדי צדדין, מאן דשרי</strong> <small>[מי שהתיר]</small> <strong>בצדי צדדין</strong> — <strong>שרי נמי</strong> <small>[התיר גם כן]</small> <strong>בצדדין. איתיביה</strong> <small>[הקשה לו]</small> <strong>רב משרשיא לרבא</strong> ממה ששנינו: <strong>נעץ</strong>
## דף קנה.
 <strong>יתד באילן ותלה בה כלכלה</strong> (סל) שרוחבו ארבעה על ארבעה טפחים, ובאותו סל הניח את עירוב התחומים שלו. אם היה הסל <strong>למעלה מעשרה טפחים</strong> — <strong>אין עירובו עירוב,</strong> כיון שאינו יכול להוציאו משם בשבת, שהרי סל זה שרחבו ארבעה טפחים ומוגבה עשרה הריהו כרשות היחיד, והוא ברשות אחרת. ואם היה <strong>למטה מעשרה טפחים</strong> — <strong>עירובו עירוב.</strong>
 ונדייק: <strong>טעמא</strong> <small>[הטעם]</small> דווקא ש<strong>נעץ יתד באילן</strong> ועליה תלה את הסל, ורק בכגון זה בלמטה מעשרה עירובו עירוב, <strong>הא</strong> <small>[הרי]</small> אם <strong>לא נעץ</strong> יתד באילן לשם כך אלא קשר את הכלכלה באילן עצמו, <strong>אפילו למטה מעשרה טפחים</strong> — <strong>אין עירובו עירוב,</strong> משום שהוא משתמש בצידי האילן כשבא ליטול את הפת. נמצא איפוא כי <strong>הא האי תנא דקאסר</strong> <small>[הרי תנא זה האוסר]</small> <strong>בצדדין, ו</strong>עם כל זה <strong>קשרי</strong> <small>מתיר]</small> <strong>בצדי צדדין,</strong> ושלא כדברי רבא!
 <strong>אמר רב פפא: הכא</strong> <small>[כאן]</small> <strong>בכלכלה דחוקה</strong> שפיה צר וקשורה בחזקה <strong>עסקינן</strong> <small>[עוסקים אנו],</small> שכיון שאינו יכול להוציא מתוכה ברווח, <strong>דבהדי דשקיל ליה</strong> <small>[שכאשר נוטל אותו]</small> את ה<strong>עירוב</strong> — <strong>קמניד ליה</strong> <small>[מניד הוא אותו],</small> את ה<strong>אילן, וקמשמש</strong> <small>[ומשתמש]</small> <strong>באילן גופיה</strong> <small>[עצמו],</small> ונמצא שאין כאן ענין של צידי צדדים אלא של צדדים ואילן עצמו. ומסכמים: <strong>והלכתא</strong> <small>[והלכה]</small> היא ש<strong>צדדין אסורין</strong> בשימוש בין באילן בין בבהמה, <strong>צדי צדדין</strong> — <strong>מותרין.</strong>
 <strong>אמר רב אשי: השתא דאמרת</strong> <small>[עכשיו שאומר אתה]</small> כי להלכה <strong>צדדין אסורין, האי דרגא דמדלא</strong> <small>[סולם זה ש</small>הוא <small>מוגבה]</small> — <strong>לא לינחיה איניש אדיקלא</strong> <small>[יניחנו אדם על הדקל</small> עצמו<small>],</small> <strong>דהוו להו</strong> <small>[שהרי הם]</small> בכלל <strong>צדדין</strong> ואסור להשתמש אף בצידי אילן בשבת. <strong>אלא, לינחיה אגוואזי לבר מדיקלא</strong> <small>[יניחנו על יתדות שנועץ בדקל</small> גופו<small>],</small> <strong>וכי סליק</strong> <small>[וכאשר</small> הוא <small>עולה]</small> — ש<strong>לא לינח כרעיה אגוואזי</strong> <small>[יניח רגלו על היתדות</small> עצמן<small>],</small> <strong>אלא ליתנח אקנין</strong> <small>[יניח על הקנים,</small> שלבי הסולם<small>],</small> מאותו טעם שאסור להשתמש בצידי האילן.
 <big>א משנה</big> <strong>מתירין</strong> בשבת <strong>פקיעי עמיר</strong> (חבילות תבואה) <strong>לפני בהמה, ומפספסין</strong> (מדללים, מרופפים) <strong>את הכיפין, אבל לא את הזירין. אין מרסקין</strong> בשבת <strong>לא את השחת ולא את החרובין לפני בהמה</strong> כדי להקל עליה את האכילה, <strong>בין</strong> לצורך בהמה <strong>דקה ובין</strong> לצורה ה<strong>גסה. ר' יהודה מתיר</strong> לרסק <strong>בחרובין לדקה,</strong> שקשה לה ללעוס את החרובים הקשים.
 <big>ב גמרא</big> <strong>אמר רב הונא: הן הן פקיעין, הן הן כיפין,</strong> ששניהם חבילות של שיבלים, אלא, ההבדל הוא כי <strong>פקיעין</strong> הן חבילות הקשורות ב<strong>תרי</strong> <small>[שני]</small> קשרים, <strong>כיפין</strong> ב<strong>תלתא</strong> <small>[שלושה]</small> קשרים. ו<strong>זירין</strong> שנאסר לטפל בהם בשבת הם חבילות <strong>דארזי</strong> <small>[של</small> ענפי <small>ארז],</small> שראויים לבהמה בעודם לחים וקטנים. <strong>והכי קאמר</strong> <small>[וכך אמר],</small> כך יש לפרש את המשנה: <strong>מתירין פקיעי עמיר לפני בהמה, ומפספסין. והוא הדין לכיפין, אבל לא את הזירין</strong> — שאותם אסור <strong>לא לפספס ולא להתיר. אמר רב חסדא: מאי טעמא</strong> <small>[מה הטעם]</small> של <strong>רב הונא</strong> — <strong>קא סבר</strong> <small>[הוא סבור]</small> ש<strong>למטרח באוכלא</strong> <small>[לטרוח באוכל]</small> — <strong>טרחינן</strong> <small>[טורחים אנו],</small> ואולם <strong>לשוויי אוכלא לא משוינן</strong> <small>[לעשות אוכל אין אנו עושין]</small> ולכן, העמיר שהוא מאכל הראוי לבהמה — מותר לטפל בו כדי להכשירו יותר, אבל ענפי הארז שאין הבהמה יכולה לאוכלם בעודם אגודים ויש צורך לעשותם כשרים למאכלה אין להתיר לטרוח ולעסוק בדבר זה.
 <strong>רב יהודה אמר</strong> הסבר אחר לדברי המשנה, ולדעתו <strong>הן הן פקיעין,</strong> ו<strong>הן הן זירין,</strong> ששניהם חבילות של שיבלים, אלא, ההבדל הוא כי <strong>פקיעין</strong> קשורים ב<strong>תרי</strong> <small>[שני</small> קשרים<small>],</small> ואילו <strong>זירין</strong> ב<strong>תלתא</strong> <small>[שלושה],</small> ו<strong>כיפין</strong> הן חבילות <strong>דארזי</strong> <small>[של</small> ענפי <small>ארז].</small> <strong>והכי קאמר</strong> <small>[וכך אמר],</small> כך יש לפרש את המשנה: <strong>מתירין פקיעי עמיר לפני בהמה, אבל פספוסי</strong> <small>[לפספס]</small> — <strong>לא</strong> התירו, <strong>וכיפין</strong> — <strong>פספוסי נמי מפספסינן</strong> <small>[לפספס גם כן מפספסים אנו],</small> <strong>אבל לא הזירין,</strong> שאותם אסור <strong>לפספס אלא להתיר</strong> בלבד. <strong>אמר רבא: מאי טעמא</strong> <small>[מה הטעם]</small> של <strong>ר' יהודה</strong> — <strong>קסבר</strong> <small>[הוא סבור]</small> היפך שיטתו של רב הונא: <strong>שווי אוכלא</strong> <small>[לעשות</small> דבר ל<small>אוכל]</small> — <strong>משוינן</strong> <small>[עושים אנו],</small> ואולם <strong>מטרח באוכלא</strong> <small>[לטרוח באוכל]</small> — <strong>לא טרחינן</strong> <small>[אין אנו טורחים]</small> שכיון שהדבר ראוי למאכל לבהמה גם אין לטרוח בכך טרחה יתירה בשבת.
 <strong>תנן</strong> <small>[שנינו</small> בהמשך <small>המשנה]:</small> <strong>אין מרסקין את השחת ואת החרובין לפני בהמה, בין דקה ובין גסה. מאי לאו</strong> <small>[האם לא]</small> מדובר ב<strong>חרובין דומיא</strong> <small>[בדומה]</small> ל<strong>שחת, מה שחת דרכיכי</strong> <small>[ש</small>הם <small>רכים],</small> <strong>אף חרובין</strong> מדובר באופן <strong>דרכיכי</strong> <small>[ש</small>הם <small>רכים].</small> <strong>אלמא</strong> <small>[מכאן]</small> ש<strong>לא טרחינן באוכלא</strong> <small>[אין אנו טורחים במאכל],</small> שכיון שראויים החרובים לבהמה גם בלא ריסוק אין טורחים עוד בהם. <strong>ו</strong>הרי זו <strong>תיובתיה</strong> <small>[תשובתו,</small> קושיה חמורה<small>]</small> על <strong>רב הונא.</strong>
 ומתרצים: <strong>אמר</strong> <small>[</small>יכול היה <small>לומר]</small> <strong>לך רב הונא : לא, שחת דומיא</strong> <small>בדומה</small> ל<strong>חרובין; מה חרובין דאקושי</strong> <small>[ש</small>הם <small>קשים],</small> <strong>אף שחת</strong> מדובר באופן <strong>דאקושי</strong> <small>[ש</small>הם <small>קשים]</small> וריסוקם הוא יצירת אוכל. ושואלים: <strong>היכי משכחת לה</strong> <small>[איך מוצא אתה אותה]</small> אפשרות שתהיה שחת קשה מכדי מאכל בהמה? ומשיבים: <strong>בעילי זוטרי</strong> <small>[בעיירים קטנים]</small> שאינם יכולים לאכול אלא שחת מרוסקת היטב.
 <strong>תא שמע</strong> <small>[בוא</small> ו<small>שמע]</small> הוכחה לדבר ממה ששנינו בהמשך המשנה: <strong>ר' יהודה מתיר בחרובין לדקה.</strong> ונדייק: <strong>לדקה</strong> — <strong>אין</strong> <small>[כן],</small> <strong>לגסה</strong> — <strong>לא.</strong> ומעתה, <strong>אי אמרת בשלמא תנא קמא סבר</strong> <small>[נניח אומר אומר אתה</small> ש<small>התנא הראשון סבור]</small> ש<strong>מיטרח באוכלא לא טרחינן</strong> <small>[לטרוח באוכל אין אנו טורחים]</small> ואולם <strong>שווי משוינן</strong> <small>[לעשות</small> אוכל <small>יוצרים]</small> <strong>היינו דקא אמר</strong> <small>[זהו שאמר]</small> <strong>ר' יהודה</strong> ש<strong>החרובין לדקה נמי שווי אוכלא</strong> <small>[גם כן עשיית אוכל]</small> <strong>הוא,</strong> שאין הבהמה הדקה יכולה כלל לאכול חרובים קשים. <strong>אלא, אי אמרת תנא קמא סבר</strong> <small>[אם אומר אתה</small> ש<small>התנא הראשון סבור]</small> כי <strong>שווי אוכלא לא משוינן, מיטרח באוכלא מטרחינן</strong> <small>[לעשות אוכל אין אנו עושים, לטרוח באוכל אנו טורחים],</small> <strong>ר' יהודה</strong> ה<strong>מתיר</strong> רק <strong>בחרובין לדקה</strong> ולא <strong>לגסה, כל שכן</strong> שעליו להתיר <strong>לגסה!</strong> שהרי אם ראויים החרובים למאכל בהמה דקה כל שכן שראויים למאכל לגסה!
 ודוחים: <strong>מי סברת</strong> <small>[האם סבור אתה]</small> בהמה <strong>דקה</strong> שהוזכרה כאן כוונתו ל<strong>דקה ממש?</strong> לא, אלא <strong>מאי</strong> <small>[מה]</small> הכוונה <strong>"דקה"</strong> — <strong>גסה, ומאי קרי</strong> <small>[ומה</small> הסיבה שהוא <small>קורא]</small> <strong>לה "דקה"</strong> — <strong>דדייקא באוכלא</strong> <small>[ש</small>היא <small>מדקדקת במאכלה],</small> וכיון שבשעת הדחק תוכל בהמה זו לאכול חרובים שאינם מרוסקים — טורחים באוכל ומרסקים אותם.
 ומקשים: <strong>הא מדקתני רישא</strong> <small>[הרי ממה ששנינו מתחילה]</small> <strong>"בין דקה ובין גסה" מכלל</strong> הדברים נלמד ש<strong>ר' יהודה</strong> שאמר <strong>"דקה"</strong> <small>—</small> <strong>דקה ממש קאמר</strong> <small>[אמר,</small> התכוין<small>]!</small> לשאלה זו לא נמצאה תשובה והיא נשארה <strong>קשיא</strong> <small>[קשה].</small>
 ואולם עדיין לא נדחתה שיטת רב הונא, ועל כן <strong>תא שמע</strong> <small>[בוא</small> ו<small>שמע]</small> הוכחה אחרת לדבר ממה ששנינו במשנה אחרת: <strong>מחתכין</strong>
## דף קנה:
 <strong>את הדלועין לפני הבהמה ואת הנבלה לפני הכלבים. מאי לאו</strong> <small>[האם</small> <strong>לא] דלועין דומיא</strong> <small>[בדומה]</small> ל<strong>נבלה, מה נבלה</strong> — <strong>דרכיכא</strong> <small>[ש</small>היא <small>רכה],</small> <strong>אף דלועין דרכיכי</strong> <small>[ש</small>הם <small>רכים],</small> <strong>אלמא</strong> <small>[</small>ו<small>מכאן]</small> ש<strong>טרחינן באוכלא</strong> <small>[טורחים אנו באוכל],</small> <strong>ותיובתא</strong> <small>[ו</small>הרי זו <small>קושיה חמורה]</small> ל<strong>רב יהודה! אמר</strong> <small>[</small>יכול היה <small>לומר]</small> <strong>לך רב יהודה: לא,</strong> מדובר כאן ב<strong>נבלה דומיא</strong> <small>[בדומה]</small> ל<strong>דלועין: מה דלועין דאשוני</strong> <small>[ש</small>הם <small>קשים],</small> <strong>אף נבלה</strong> — <strong>דאשונא</strong> <small>[ש</small>היא <small>קשה]</small> ויש לעשותה ראויה למאכל. ושואלים: <strong>והיכי משכחת לה</strong> <small>[ואיך מוצא אתה אותה]</small> אפשרות שתהיה הנבילה קשה מכדי לשמש מאכל לכלבים? — <strong>בבשר פילי</strong> <small>[פילים].</small> <strong>אי נמי</strong> <small>[או גם כן]</small> יש לומר שמדובר כאן בבשר רגיל, ואולם מדובר כאן <strong>בגורייאתא זוטרי</strong> <small>[בגורים קטנים],</small> שצריכים שיחתכו להם כל בשר.
 <strong>תא שמע</strong> <small>[בוא</small> ו<small>שמע]</small> ראיה אחרת לדבר ממה <strong>דתני</strong> <small>[ששנה]</small> <strong>רב חנן מנהרדעא: מפרכינן</strong> <small>[מפוררים]</small> בשבת <strong>תבן ואספסתא</strong> <small>[ואספסת]</small> <strong>ומערבין</strong> את שניהם יחד, והבהמה אוכלת את שניהם בשביל האספסת. <strong>אלמא</strong> ש<strong>טרחינן באוכלא</strong> <small>[טורחים אנו באוכל]!</small> ודוחים: לא, <strong>תבן</strong> שאמרו כאן הרי הוא <strong>בתיבנא סריא</strong> <small>[בתבן רקוב]</small> שיש לעשות בו כמה פעולות עד שיהיה ראוי למאכל בהמה, ו<strong>אספסתא</strong> מדובר — <strong>בעילי זוטרי</strong> <small>[בעיירים קטנים]</small> שאינם יכולים לאכול את האספסת אלא אם כן יחתכוה עבורם.
 <big>א משנה</big> <strong>אין אובסין</strong> (מאכילים הרבה ובעל כרחו) בשבת <strong>את הגמל, ו</strong>אף <strong>לא דורסין</strong> (תוחבים לו בעל כורחו) מאכל. <strong>אבל מלעיטין</strong> אותו. <strong>ואין מאמירין את העגלים, אבל מלעיטין. ומהלקטין לתרנגולין, ונותנין מים למורסן</strong> (מוץ ושיירי טחינה המשמשים למאכל בהמה), <strong>אבל לא גובלין</strong> (לשים) את המורסן והמים. <strong>ואין נותנין מים לפני דבורים ולפני יונים שבשובך,</strong> לפי שהן מתפרנסות בעצמן, <strong>אבל נותנין</strong> מים <strong>לפני אווזין ותרנגולין, ולפני יוני הרדיסיות</strong> (יוני בית).
 <big>ב גמרא</big> שנינו במשנה שאין אובסין את הגמל בשבת. ושואלים <strong>מאי</strong> <small>[מה</small> פירוש<small>]</small> <strong>"אין אובסין"? אמר רב יהודה: אין</strong> מאכילים אותה עד ש<strong>עושין לה אבוס בתוך מעיה.</strong> ושואלים: <strong>מי איכא כי האי גוונא</strong> <small>[האם יש מעין זה]</small> שאפשר להאכיל כל כך את הגמל? ומשיבים: <strong>אין</strong> <small>[כן]</small> <strong>וכ</strong>פי ש<strong>אמר רב ירמיה מדיפתי: לדידי חזי לי ההוא טייעא דאכלא כורא, ואטעינא כורא</strong> <small>[אני ראיתי ערבי</small> אחד <small>שהאכיל</small> את גמלו <small>כור</small> מזון, <small>והטעינו כור].</small>
 <big>ג</big> שנינו במשנה ש<strong>אין מאמירין</strong> את העגלים אבל מלעיטין" ושואלים: <strong>איזו היא המראה ואיזו היא הלעטה? אמר רב יהודה: המראה</strong> כוונתו שתוחב לבהמה בגרונה <strong>למקום שאינה יכולה להחזיר</strong> (לפלוט, להקיא), <strong>הלעטה</strong> — שמכניס לה בפיה <strong>למקום שיכולה להחזיר. רב חסדא אמר: אידי ואידי</strong> <small>[זה וזה]</small> <strong>למקום שאינה יכולה להחזיר, ו</strong>אולם <strong>המראה</strong> הריהי <strong>בכלי,</strong> שתוחב על ידי כלי, <strong>הלעטה</strong> — <strong>ביד.</strong>
 <strong>מתיב</strong> <small>[מקשה]</small> <strong>רב יוסף</strong> ממה ששנינו בתוספתא: <strong>מהלקטין לתרנגולין, ואין צריך לומר שמלקיטין. ואין מלקיטין ליוני שובך וליוני עלייה, ואין צריך לומר שאין מהלקטין.</strong> ומעתה נברר <strong>מאי</strong> <small>[מהו]</small> <strong>"מהלקטין" ומאי</strong> <small>[ומהו]</small> <strong>"מלקיטין". אילימא</strong> <small>[אם תאמר]</small> ש<strong>"מהלקטין"</strong> פירושו <strong>דספי ליה</strong> <small>[שמאכיל אותו]</small> <strong>בידים</strong> ואילו <strong>"מלקיטין"</strong> פירושו <strong>דשדי ליה קמייהו</strong> <small>[שזורק אותו,</small> את האוכל, <small>לפניהם],</small> <strong>מכלל</strong> זה אתה למד ש<strong>יוני שובך ויוני עלייה מישדא קמייהו נמי לא</strong> <small>[לזרוק לפניהם גם כן לא</small> התיר<small>],</small> ומה איסור יש בדבר זה?
 <strong>אלא לאו</strong> <small>[הם לא]</small> <strong>"מהלקטין"</strong> משמעו — שתוחבים את המזון לעוף <strong>למקום שאינה יכולה להחזיר, "מלקיטין"</strong> — <strong>למקום שיכולה להחזיר,</strong> וכיון שכך הרי הלקטה בעופות היא בדומה להלעטה לעגלים שאותה התירה משנתנו, ו<strong>מכלל</strong> הדברים אתה למד כי <strong>המראה</strong> שאסרה המשנה הריהי <strong>בכלי,</strong> והרי זאת <strong>תיובתא</strong> <small>[קושיה חמורה]</small> ל<strong>רב יהודה!</strong>
 <strong>אמר</strong> <small>[</small>יכול היה <small>לומר]</small> <strong>לך רב יהודה: לעולם</strong> נפרש כי <strong>"מהלקטין"</strong> משמעו — <strong>דספי ליה</strong> <small>[שמאכיל אותו]</small> <strong>בידים,</strong> ואילו <strong>"מלקיטין"</strong> משמעו — <strong>דשדי ליה קמייהו</strong> <small>[שזורק אותו,</small> את האוכל, <small>לפניהם],</small> <strong>ודקא קשיא</strong> <small>[ו</small>זה <small>שהיה קשה]</small> <strong>לך</strong> האם ב<strong>יוני שובך ויוני עלייה למישדא קמייהו נמי</strong> <small>[לזרוק לפניהם</small> אוכל בשבת <small>גם כן]</small> <strong>לא</strong> הותר? אין בכך קושי, כי <strong>הני</strong> <small>[אלה]</small> תרנגולים ואווזים <strong>מזונותן עליך</strong> ואינם מתפרנסים אלא על ידי בעליהם. <strong>והני</strong> <small>[ו</small>אילו <small>אלה]</small> היונים <strong>אין מזונותן עליך</strong> ולכך אסור לתת בפניהם מזונות. <strong>כדתניא</strong> <small>[כפי ששנינו</small> כיוצא בזה בברייתא<small>]:</small> <strong>נותנין</strong> בשבת <strong>מזונות לפני כלב, ואין נותנין מזונות לפני חזיר. ומה הפרש בין זה לזה? זה</strong> — הכלב <strong>מזונותיו עליך, וזה,</strong> החזיר, <strong>אין מזונותיו עליך,</strong> שאין אדם מישראל מגדל חזירים.
 <strong>אמר רב אשי: מתניתין נמי דיקא</strong> <small>[משנתנו גם כן מדוייקת]</small> כהסבר זה, שכן אמרו ש<strong>אין נותנין מים לפני דבורים ולפני יונים שבשובך, אבל נותנין לפני אווזין ולפני תרנגולין ולפני יוני הרדיסיות. מאי טעמא</strong> <small>[מה טעם]</small> הבדל זה? <strong>לאו</strong> <small>[האם לא]</small> <strong>משום דהני</strong> <small>[שאלה]</small> אווזים ותרנגולים <strong>מזונותן עליך,</strong> ודבורים ויונים <strong>אין מזונותן עליך.</strong>
 ודוחים: <strong>וליטעמיך</strong> <small>[ולטעמך,</small> לשיטתך<small>],</small> <strong>מאי איריא מיא</strong> <small>[מה</small> הסיבה שנקט <small>דווקא מים]?</small> <strong>אפילו חיטי ושערי נמי</strong> <small>[חיטים ושעורים גם כן]</small> <strong>לא</strong> יתן! <strong>אלא</strong> לא זה הטעם, כי אם <strong>שאני מיא דשכיחי באגמא</strong> <small>[שונים המים ש</small>הם <small>מצויים באגם]</small> ובעוד מאגרים ואין צורך לטרוח ולהביא מים לדבורים וליוני שובך היכולים למצוא את מימיהם באותם מאגרים בעצמם, מה שאין כן במזונות.
 כיון שדובר בנתינת מזון לכלב מביאים דברים אחרים שנאמרו בנושא זה. <strong>דרש רבי יונה אפיתחא דבי נשיאה</strong> <small>[על פתח בית הנשיא]:</small> <strong>מאי דכתיב</strong> <small>[מה</small> פירוש <small>הכתוב]</small> <strong>"ידע צדיק דין דלים"</strong> (משלי כט, ז) — <strong>יודע הקדוש ברוך הוא בכלב שמזונותיו מועטין</strong> ואין מפרנסים אותו כראוי, <strong>לפיכך שוהה אכילתו במעיו שלשה ימים</strong> כדי שיהיה שבע מאכילה זו. <strong>כדתנן</strong> <small>[כפי ששנינו</small> במשנה<small>]</small> העוסקת בדיני טומאה: בעל חיים שבלע בשר המת <strong>כמה תשהה אכילתו במעיו ויהא</strong> הבשר נחשב עדיין כבר אכילה ובשל כך אף <strong>טמא</strong> ולא כמעוכל — <strong>בכלב שלשה ימים מעת לעת,</strong> כלומר, שלש יממות, <strong>ובעופות ובדגים</strong> עד <strong>כדי</strong> הזמן <strong>שתפול</strong> אותה חתיכת בשר <strong>לאור</strong> (לאש) <strong>ותשרף,</strong> שהם מעכלים במהירות רבה.
 <strong>אמר רב המנונא: שמע מינה</strong> <small>[למד ממנה]</small> כי <strong>אורח ארעא למשדא אומצא לכלבא</strong> <small>[דרך ארץ לזרוק חתיכת בשר לכלב],</small> שהרי אף הקדוש ברוך הוא דואג לו למזונותיו. ושואלים: <strong>וכמה</strong> ראוי לתת לו? <strong>אמר רב מרי: משח אודניה, וחוטרא אבתריה</strong> <small>[</small>תן לו <small>כמידת אוזנו, ומיד</small> להכות <small>במקל אחריו]</small> שלא יהא הכלב נגרר אחריו. ו<strong>הני מילי</strong> <small>[ודברים אלה]</small> אמורים דווקא <strong>בדברא</strong> <small>[בשדה],</small> <strong>אבל במתא</strong> <small>[בעיר]</small> <strong>לא</strong> יתן לו כלום, משום <strong>דאתי למסרך</strong> <small>[שיבוא להיטפל]</small> וייגרר אחריו תמיד. <strong>אמר רב פפא: לית דעניא מכלבא, ולית דעתיר מחזירא</strong> <small>[אין עני מכלב, ואין עשיר מחזיר]</small> שאוכל הכל, ואף ממציאים לו מזונות בשפע.
 ולענין הלכה <strong>תניא כוותיה</strong> <small>[שנוייה</small> ברייתא <small>כשיטתו]</small> של <strong>רב יהודה: איזו היא המראה ואיזו היא הלעטה? המראה</strong> — שכופה את הבהמה ו<strong>מרביצה</strong> לארץ, <strong>ופוקס</strong> (פותח בכוח) <strong>את פיה ומאכילה כרשינין ומים בבת אחת,</strong> שאינה יכולה לפולטם. <strong>הלעטה</strong> — <strong>מאכילה ומשקה</strong> כדרכה, <strong>ונותנין</strong> לה <strong>כרשינין בפני עצמן ומים בפני עצמן,</strong> שהוא רק מסייע לה במה שאוכלת בעצמה.
 <big>ד</big> שנינו במשנה ש<strong>מהלקטין לתרנגולין</strong> ונותנים מים למורסן אבל לא גובלים. <strong>אמר אביי, אמריתה קמיה דמר</strong> <small>[אמרתי</small> זאת <small>לפני אדוני,</small> מורי, רבה<small>]:</small> <strong>מתניתין מני</strong> <small>[</small><small>משנתנו</small> שיטת <small>מי היא]?</small> <strong>ואמר לי</strong> רבי: כשיטת <strong>ר' יוסי בר יהודה היא. דתניא</strong> <small>[ש</small>כן <small>שנינו</small> בברייתא<small>]:</small> היה <strong>אחד נותן את הקמח ואחד נותן לתוכו מים</strong> — <strong>האחרון חייב</strong> משום לש, <strong>אלו דברי רבי. ר' יוסי בר יהודה אומר: אינו חייב</strong> משום לש <strong>עד שיגבל</strong> (ילוש) ממש את הקמח והמים, ואין די בנתינת המים לקמח.
 ושיטה זו דומה לדברי המשנה שמותר לתת מים, אבל לא לגבל. ודוחים: <strong>דילמא</strong> <small>[שמא]</small> <strong>עד כאן לא</strong> שמענו כי <strong>קאמר</strong> <small>[אמר]</small> <strong>ר' יוסי בר יהודה התם</strong> <small>[שם]</small> <strong>אלא</strong> ב<strong>קמח</strong> ש<strong>בר גיבול הוא,</strong> שהוא ניתן לגיבול, <strong>אבל מורסן</strong> שאינו ראוי כלל ל<strong>גיבול, אפילו ר' יוסי בר יהודה מודה</strong> שיש בכך מלאכת לישה, אף אם אינו מגבל ממש, כיון שאין המורסן נעשה לעולם עיסה כבצק של קמח. ודוחים: <strong>לא סלקא דעתך</strong> <small>[יעלה על דעתך]</small> לומר כהסבר הזה, <strong>דתניא בהדיא</strong> <small>[</small><small>ש</small>כן <small>שנינו</small> ברייתא <small>מפורשת]:</small> <strong>אין נותנין</strong> בשבת <strong>מים למורסן,</strong> אלו <strong>דברי רבי. ר' יוסי בר יהודה אומר: נותנין מים למורסן.</strong>
 <strong>תנו רבנן</strong> <small>[שנו חכמים]:</small> <strong>אין גובלין</strong> בשבת <strong>את הקלי</strong> (קמח של שבלים שיובשו בתנור לפני גמר בישולן). <strong>ויש אומרים: גובלין.</strong> ושואלים: <strong>מאן</strong> <small>[מי הוא]</small> <strong>"יש אומרים"</strong> זה? <strong>אמר רב חסדא:</strong>
## דף קנו.
 <strong>ר' יוסי בר' יהודה היא. והני מילי הוא דמשני</strong> <small>[ודברים אלה</small> מותרים כאשר <small>משנה</small> בגיבול<small>].</small> ושואלים: <strong>היכי משני</strong> <small>[כיצד משנה]?</small> <strong>אמר רב חסדא</strong> שאינו גובל בבת אחת אלא <strong>על יד על יד</strong> <small>[מעט מעט].</small>
 עוד שנינו: <strong>ושוין שבוחשין את השתית</strong> (מאכל עשוי קלי) <strong>בשבת ושותים זיתום המצרי,</strong> לפי שאין בו משום רפואה. ומקשים: <strong>והאמרת</strong> <small>[והרי אמרת]</small> <strong>"אין גובלין"</strong> ופה נאמר שמסכימים הכל שמותר לבחוש את השתית, אף שבחישה זו כעין גיבול היא! ומתרצים: <strong>לא קשיא</strong> <small>[אין</small> הדבר <small>קשה],</small> שיש לחלק ולומר כי <strong>הא</strong> <small>[זה]</small> ששנינו שנחלקו בשתית הרי זה <strong>בעבה,</strong> שהוא כעין גיבול, ואולם <strong>הא</strong> <small>[זה]</small> שמשמע שרק גיבול אסור ואולם בחישה מותרת, הרי זה — <strong>ברכה,</strong> שאין זו לישה. <strong>והני מילי</strong> <small>[ודברים אלה]</small> <strong>הוא</strong> באופן <strong>דמשני</strong> <small>[שמשנה</small> בעשייתם<small>].</small>
 ושואלים: <strong>היכי משני</strong> <small>[כיצד משנה]?</small> <strong>אמר רב יוסף:</strong> השינוי הוא בכך שכרגיל <strong>בחול</strong> דרכו ש<strong>נותן</strong> תחילה <strong>את החומץ ואחר כך נותן את השתית,</strong> ואילו <strong>בשבת נותן</strong> תחילה <strong>את השתית ואחר כך נותן את החומץ.</strong> מסופר: <strong>לוי בריה</strong> <small>[בנו]</small> של <strong>רב הונא בר חייא אשכחיה לגבלא דבי נשיה דקא גביל וספי ליה לתוריה</strong> <small>[מצא את הגבל של בית הוריו שמגבל</small> מורסן <small>ומאכיל אותו לשורו].</small> <strong>בטש ביה</strong> <small>[בעט בו]</small> שיפסיק. <strong>אתא אבוה אשכחיה</strong> <small>[בא אביו</small> של לוי ו<small>מצאו]</small> ו<strong>אמר ליה</strong> <small>[לו]:</small> <strong>הכי</strong> <small>[כך]</small> <strong>אמר אבוה דאמך משמיה</strong> <small>[אבי אמך משמו]</small> של <strong>רב,</strong> ומעירים: <strong>ומנו</strong> <small>[ומי הוא</small> זה<small>]?</small> — <strong>ר' ירמיה בר אבא: גובלין ולא מספין</strong> <small>[מאכילים],</small> <strong>ודלא לקיט בלישניה</strong> <small>[ועגל שאינו לוקט,</small> לוקח אוכל <small>בלשונו]</small> — <strong>מהלקיטין ליה</strong> <small>[מאכילים אותו].</small> <strong>והני מילי הוא דמשני</strong> <small>[ודברים אלה</small> מותרים <small>כאשר משנה].</small>
 ושואלים: <strong>היכי משני</strong> <small>[איך משנה</small> בגיבול<small>]?</small> <strong>אמר רב יימר בר שלמיא משמיה</strong> <small>[משמו]</small> של <strong>אביי :</strong> שמעביר את התרווד או שאר כלי שבוחש בו במורסן <strong>שתי וערב.</strong> ושואלים: <strong>והא לא מערב שפיר</strong> <small>[והרי אינו מתערב יפה],</small> ומה מועיל אם כן בפעולה זו? <strong>אמר רב יהודה:</strong> הכוונה היא ש<strong>מנערו לכלי.</strong>
 באותו ענין <strong>כתיב אפינקסיה</strong> <small>[כתוב</small> היה <small>על פנקסו]</small> של <strong>זעירי: אמרית קדם</strong> <small>[אמרתי לפני]</small> <strong>רבי,</strong> ואגב מעירים: <strong>ומנו</strong> <small>[ומי הוא]</small> "רבי" זה — <strong>ר' חייא,</strong> וזה שאמרתי לפניו: <strong>מהו</strong> הדין, האם מותר <strong>לגבל</strong> בשבת? <strong>אמר: אסור. מהו לפרק,</strong> כלומר, לתת את הכלי מבהמה אחת לחברתה? <strong>אמר: מותר. אמר רב מנשיא: חד קמי חד, תרי קמי תרי</strong> <small>[</small>כלי <small>אחד לפני</small> בהמה <small>אחת, שני</small> כלים <small>לפני</small> <small>שתי</small> בהמות<small>]</small> — <strong>שפיר דמי</strong> <small>[יפה הדבר,</small> מותר<small>].</small> <strong>תלתא קמי תרי</strong> — <small>[שלושה</small> כלים <small>לפני</small> <small>שתי</small> בהמות<small>]</small> — <strong>אסור,</strong> שיש בכך טרחה יתירה, שנותן לבהמה מזון יותר מן הרגיל. <strong>רב יוסף אמר:</strong> מותר להוסיף <strong>קב ואפילו קביים. עולא אמר:</strong> מותר להוסיף <strong>כור, ואפילו כוריים,</strong> ואין מקפידים על כך כלל.
 <strong>כתיב אפינקסיה</strong> <small>[כתוב</small> היה <small>על פנקסו]</small> של <strong>לוי: אמרית קדם</strong> <small>[אמרתי לפני]</small> <strong>רבי,</strong> ואגב מעירים: <strong>ומנו</strong> <small>[ומי הוא]?</small> — <strong>רבינו הקדוש,</strong> הוא ר' יהודה הנשיא, <strong>על דהוו גבלין שתיתא</strong> <small>[על שהיו גובלים את השתית]</small> <strong>בבבל, והוה צוח</strong> <small>[והיה צווח]</small> על כך <strong>רבי, ומנו</strong> <small>[ומי הוא]?</small> — <strong>רבינו הקדוש, על דהוו</strong> <small>[שהיו]</small> <strong>גבלין שתיתא ולית דשמיע ליה</strong> <small>[גובלים את השתית, ולא היה מי ששומע לו],</small> <strong>ולית חילא בידיה למיסר</strong> <small>[ואין כוח בידו לאסור]</small> משום <strong>ר' יוסי בר' יהודה</strong> שנחלק עליו והתיר, ועליו סמכו כל המתירים.
 <big>א</big> כיון שהביאו דברים שהיו כתובים על פנקסיהם של חכמים מסופר, כי <strong>כתיב אפינקסיה</strong> <small>[כתוב</small> היה <small>על פנקסו]</small> של <strong>ר' יהושע בן לוי: האי מאן דבחד בשבא, יהי גבר ולא חדא ביה</strong> <small>[מי</small> שנולד <small>באחד בשבת יהא אדם ולא אחת בו].</small>
 ושואלים: <strong>מאי</strong> <small>[מה</small> הפירוש<small>]</small> <strong>"ולא חדא ביה"</strong> <small>[ומהו "ולא אחת בו"]?</small> <strong>אילימא</strong> <small>[אם תאמר]:</small> <strong>ולא חד לטיבו</strong> <small>[</small>דבר <small>אחד לטוב]</small> בו, <strong>והאמר</strong> <small>[והרי אמר]</small> <strong>רב אשי: אנא בחד בשבא הואי</strong> <small>[אני באחד בשבת,</small> ביום ראשון <small>הייתי,</small> כלומר, נולדתי<small>],</small> ולא שייך לומר בו שלא היה בו דבר אחד לטוב! <strong>אלא</strong> תאמר שהכוונה היא ש<strong>לא חדא לבישו</strong> <small>[אחת לרע],</small> <strong>והאמר</strong> <small>[והרי אמר]</small> <strong>רב אשי: אנא ודימי בר קקוזתא הווין בחד בשבא</strong> <small>[נהיינו,</small> נולדנו <small>באחד בשבת],</small> <strong>אנא</strong> נעשיתי <strong>מלך,</strong> ראש ישיבה, <strong>והוא הוה ריש גנבי</strong> <small>[היה ראש גנבים],</small> והרי שאין בזה כלל קבוע! <strong>אלא,</strong> יש לומר: <strong>אי כולי לטיבו אי כולי לבישו</strong> <small>[או כולו לטוב או כולו לרע].</small> <strong>מאי טעמא</strong> <small>[מה טעם]</small> הדבר? — <strong>דאיברו ביה</strong> <small>[שנבראו בו]</small> ביום ראשון <strong>אור וחושך.</strong>
 <strong>האי מאן דבתרי בשבא יהי גבר</strong> <small>[מי ש</small>נולד <small>בשני בשבת יהא אדם]</small> <strong>רגזן. מאי טעמא</strong> <small>[מה טעם]</small> הדבר? — <strong>משום דאיפליגו ביה מיא</strong> <small>[שנחלקו בו</small> ביום השני <small>המים]</small> העליונים והתחתונים בימי בראשית, והרי הוא איפוא יום של מחלוקת. <strong>האי מאן דבתלתא בשבא</strong> <small>[מי ש</small>נולד <small>בשלישי בשבת]</small> — <strong>יהי גבר עתיר</strong> <small>[יהיה אדם עשיר]</small> <strong>וזנאי יהא</strong> <small>[יהיה].</small> <strong>מאי טעמא</strong> <small>[מה טעם]</small> הדבר? <strong>— משום דאיברו ביה</strong> <small>[שנבראו בו]</small> <strong>עשבים,</strong> שהם תמיד בשפע גדול, אבל אינם מקפידים להיות נפרדים זה מזה, אלא גדלים בערבוביה. <strong>האי מאן דבארבעה בשבא</strong> <small>[מי ש</small>נולד <small>ברביעי בשבת]</small> — — <strong>יהי גבר חכים ונהיר</strong> <small>[יהיה אדם חכם ובקי].</small> <strong>מאי טעמא</strong> <small>[מה טעם]</small> הדבר? <strong>— משום דאיתלו ביה מאורות</strong> <small>[שניתלו בו המאורות].</small> והחכמה משולה לאור.
 <strong>האי מאן דבחמשה בשבא</strong> <small>[מי ש</small>נולד <small>בחמישי בשבת]</small> — <strong>יהי גבר</strong> <small>[יהיה אדם]</small> <strong>גומל חסדים. מאי טעמא</strong> <small>[מה טעם]</small> הדבר? <strong>— משום דאיברו ביה</strong> <small>[שנבראו בו]</small> <strong>דגים ועופות</strong> שאינם מתפרנסים מעבודתם אצל בני אדם, אלא מזונם ניתן להם בחסד ה'. <strong>האי מאן דבמעלי שבתא</strong> <small>[מי ש</small>נולד <small>בערב שבת]</small> — <strong>יהי גבר</strong> <small>[יהיה אדם]</small> <strong>חזרן. אמר ר' נחמן בר יצחק:</strong> הכווה היא שיהיה <strong>חזרן במצו‍ת,</strong> שכן ערב שבת עיקר הנעשה בו הוא הכנה ליום השבת. <strong>האי מאן דבשבתא יהי</strong> <small>[מי ש</small>נולד <small>בשבת]</small> — <strong>בשבתא ימות,</strong> וכל זה <strong>על דאחילו עלוהי יומא רבא דשבתא</strong> <small>[שחיללו עליו את היום הגדול של השבת],</small> שהרי מחללים את השבת מפני שלום הנולדים בו ביום, וכמידה כנגד מידה ימות בשבת. <strong>אמר רבא בר רב שילא: וקדישא רבא יתקרי</strong> <small>[וקדוש גדול ייקרא],</small> כיון שנולד בשבת שהוא יום קדוש.
 <strong>אמר להו</strong> <small>[להם]</small> <strong>ר' חנינא</strong> לתלמידיו שספרו לפניו דברים אלה, <strong>פוקו</strong> <small>[צאו]</small> ו<strong>אמרו ליה לבר ליואי</strong> <small>[לו לבן לוי,</small> לר' יהושע בן לוי<small>]:</small> <strong>לא מזל יום גורם</strong> לאופיו של הנולד <strong>אלא מזל שעה גורם; האי מאן</strong> <small>[מי]</small> שנולד <strong>ב</strong>שעת מזל <strong>חמה</strong> — <strong>יהי גבר זיותן</strong> <small>[יהיה אדם יפה],</small> <strong>יהי אכיל מדיליה ושתי מדיליה, ורזוהי גליין</strong> <small>[יהיה אוכל משלו ושותה משלו, וסודותיו גלויים],</small> <strong>אם גניב</strong> <small>[יגנוב]</small> — <strong>לא מצלח</strong> <small>[יצליח],</small> שהוא כחמה המאירה, שאורה משלה והיא גלויה לכל. <strong>האי מאן</strong> <small>[מי]</small> שנולד <strong>ב</strong>שעת מזל <strong>כוכב נוגה</strong> — <strong>יהי גבר עתיר</strong> <small>[יהיה אדם עשיר]</small> <strong>וזנאי יהי</strong> <small>[יהיה].</small> <strong>מאי טעמא</strong> <small>[מה טעם]</small> הדבר? — <strong>משום דאיתיליד ביה נורא</strong> <small>[שנולדה בו האש]</small> בשעה של מזל זה, והיא אש היצר הבוער תמיד. <strong>האי מאן</strong> <small>[מי]</small> שנולד <strong>ב</strong>שעת מזל <strong>כוכב</strong> — <strong>יהי גבר נהיר וחכים</strong> <small>[יהיה אדם בקי וחכם],</small> <strong>משום דספרא</strong> <small>[שסופר]</small> ה<strong>חמה הוא,</strong> שכוכב חמה סמוך לחמה. <strong>האי מאן</strong> <small>[מי]</small> שנולד <strong>ב</strong>שעת מזל <strong>לבנה יהי גבר סביל מרעין</strong> <small>[יהיה אדם סובל מכאובים],</small> <strong>בנאי וסתיר, סתיר ובנאי</strong> <small>[בונה וסותר, וסותר ובונה],</small> <strong>אכיל דלא דיליה ושתי דלא דיליה ורזוהי כסיין</strong> <small>[אוכל לא משלא ושותה לא משלו, וסודותיו מכוסים]</small> <strong>אם גנב</strong> <small>[יגנוב]</small> — <strong>מצלח</strong> <small>[יצליח],</small> כלבנה המשתנה והולכת, שאורה אינו משלה, ופעמים גלויה ופעמים נסתרת. <strong>האי מאן</strong> <small>[מי]</small> שנולד <strong>ב</strong>מזל <strong>שבתאי</strong> — <strong>יהי גבר מחשבתיה בטלין</strong> <small>[יהיה אדם שמחשבותיו בטלות].</small> <strong>ואית דאמרי</strong> <small>[ויש אומרים]:</small> <strong>כל</strong> מה <strong>דמחשבין עליה בטלין</strong> <small>[שחושבים עליו יתבטל].</small> <strong>האי מאן</strong> <small>[מי]</small> שנולד <strong>ב</strong>מזל <strong>צדק יהי גבר</strong> <small>[יהיה אדם]</small> <strong>צדקן. אמר ר' נחמן בר יצחק: וצדקן</strong> שאמרו הרי זה <strong>במצו‍ת. האי מאן</strong> <small>[מי]</small> שנולד <strong>ב</strong>מזל <strong>מאדים</strong> — <strong>יהי גבר אשיד דמא</strong> <small>[יהיה אדם שופך דם].</small> <strong>אמר ר' אשי: אי אומנא, אי גנבא, אי טבחא, אי מוהלא</strong> <small>[או מקיז דם, או גנב, או שוחט, או מוהל].</small> <strong>אמר רבה: אנא במאדים הואי</strong> <small>[אני הייתי,</small> נולדתי <small>ב</small>מזל <small>מאדים]</small> ואיני עוסק באף אחת מאומנות אלה. <strong>אמר אביי: מר נמי עניש וקטיל</strong> <small>[אדוני גם כן</small> כדיין <small>מעניש והורג].</small>
 <big>ב</big> <strong>איתמר</strong> <small>[נאמר]</small> שנחלקו חכמים, <strong>ר' חנינא אומר: מזל מחכים, מזל מעשיר, ויש מזל לישראל. ר' יוחנן אמר: אין מזל לישראל.</strong> שעם ישראל איננו כפוף לשלטון המזלות, ואין חוקי המזלות חלים עליו. <strong>ואזדא</strong> <small>[והולך]</small> <strong>ר' יוחנן</strong> בזה <strong>לטעמיה</strong> <small>[לטעמו,</small> לשיטתו<small>],</small> ש<strong>אמר ר' יוחנן: מניין שאין מזל לישראל? שנאמר: "כה אמר ה' אל דרך הגוים אל תלמדו ומאתות השמים אל תחתו כי יחתו הגוים מהמה"</strong> (ירמיה י, ב) — <strong>גויים יחתו, ולא ישראל.</strong>
 <strong>ואף רב סבר</strong> <small>[סבור]</small> ש<strong>אין מזל לישראל,</strong> ש<strong>אמר רב יהודה</strong> שכך <strong>אמר רב : מניין שאין מזל לישראל?</strong> — <strong>שנאמר</strong> באברהם: <strong>"ויוצא אתו החוצה</strong> ויאמר הבט נא השמימה וספור הכוכבים אם תוכל לספור אותם ויאמר כה יהיה זרעך<strong>"</strong> (בראשית טו, ה), ולמדו חכמים ש<strong>אמר אברהם לפני הקדוש ברוך הוא: רבונו של עולם "</strong>הן לי לא נתת זרע והנה <strong>בן ביתי יורש אתי"</strong> (בראשית טו, ג) <strong>אמר לו: לאו</strong> <small>[האם לא]</small> כאמור "והנה דבר ה' אליו לאמור לא ירשך זה <strong>כי אם אשר יצא ממעיך</strong> הוא ירשך" (בראשית טו, ד)?!
 <strong>אמר לפניו</strong> אברהם: <strong>רבונו של עולם נסתכלתי באיצטגנינות</strong> (בידיעתי את חכמת המזלות) <strong>שלי, ו</strong>לפי מזלי <strong>איני ראוי להוליד בן. אמר ליה</strong> <small>[לו]</small> הקדוש ברוך הוא: <strong>צא מאיצטגנינות שלך</strong> ("ויוצא אותו"), <strong>שאין מזל לישראל. מאי דעתיך</strong> <small>[מה דעתך],</small> מדוע חושב אתה כך?
## דף קנו:
 <strong>דקאי</strong> <small>[שעומד]</small> <strong>צדק במערב</strong> ולפיכך אין אתה יכול להוליד — <strong>מהדרנא ומוקמינא ליה</strong> <small>[אני מחזיר ומעמיד אותו]</small> <strong>במזרח. והיינו דכתיב</strong> <small>[וזהו שנאמר],</small> כך מבינים את הכתוב הנדרש באברהם אבינו: <strong>"מי העיר ממזרח צדק יקראהו לרגלו</strong> יתן לפניו גויים ומלכים ירד יתן כעפר חרבו כקש נדף קשתו" (ישעיה מא, ב) — שהביא הקדוש ברוך הוא את כוכב צדק — בשביל ("לרגלו") אברהם אבינו.
 <strong>ומ</strong>מה שאירע ל<strong>שמואל נמי</strong> <small>[גם כן]</small> אפשר לומר ש<strong>אין מזל לישראל.</strong> שמסופר ש<strong>שמואל ו</strong>החכם הגוי <strong>אבלט הוו יתבי</strong> <small>[היו יושבים],</small> <strong>והוו קאזלי הנך אינשי לאגמא</strong> <small>[והיו הולכים כמה אנשים לאגם].</small> <strong>אמר ליה</strong> <small>[לו]</small> <strong>אבלט לשמואל: האי גברא אזיל</strong> <small>[אדם זה ילך]</small> <strong>ולא אתי</strong> <small>[יבוא</small> ישוב<small>],</small> כי <strong>טריק ליה חיויא ומיית</strong> <small>[יכיש אותו הנחש וימות].</small> <strong>אמר ליה</strong> <small>[לו]</small> <strong>שמואל: אי בר</strong> <small>[אם בן]</small> <strong>ישראל הוא, אזיל ואתי</strong> <small>[ילך ויבוא].</small> <strong>אדיתבי אזיל ואתי</strong> <small>[עד ש</small>הם <small>יושבים</small> במשך זמן, <small>הלך ובא]</small> אותו האיש,
 <strong>קם</strong> <small>[עמד]</small> <strong>אבלט שדיה לטוניה, אשכח ביה חיויא דפסיק ושדי בתרתי גובי</strong> <small>[השליך</small> מאותו איש <small>את משאו ומצא בתוכו נחש שחתוך ומושלך בשני גזרים].</small> <strong>אמר ליה</strong> <small>[לו]</small> <strong>שמואל</strong> לאותו אדם: <strong>מאי עבדת</strong> <small>[מה עשית]</small> שבשכר זה ניצלת ממות? <strong>אמר ליה</strong> <small>[לו]</small> אותו אדם: <strong>כל יומא הוה מרמינן ריפתא בהדי הדדי ואכלינן</strong> <small>[אמר לו בכל יום היינו מטילים</small> ונותנים <small>פת ביחד והיינו אוכלים]</small> יחד מן הפת. <strong>האידנא הוה איכא חד מינן</strong> <small>[היום היה אחד מאיתנו]</small> ש<strong>לא הוה ליה ריפתא</strong> <small>[היה לו לחם],</small> ובשל כך <strong>הוה קא מיכסף</strong> <small>[היה מתבייש]</small> שכאשר יגיע זמן גביית הלחם לא יוכל לתת משלו. <strong>אמינא להו</strong> <small>[אמרתי להם]</small> לבני החבורה: <strong>אנא קאימנא וארמינא</strong> <small>[</small><small>אני אקום ואקח</small> את הלחם<small>].</small> <strong>כי מטאי לגביה, שואי נפשאי כמאן דשקילי מיניה, כי היכי</strong> <small>[כשהגעתי אליו, עשיתי עצמי כאילו לקחתי ממנו, כדי]</small> ש<strong>לא ליכסיף</strong> <small>[יתבייש].</small> <strong>אמר ליה</strong> <small>[לו]</small> שמואל: <strong>מצוה עבדת</strong> <small>[עשית].</small> <strong>נפק</strong> <small>[יצא]</small> <strong>שמואל ודרש</strong> על סמך מעשה זה: אף שנאמר <strong>"וצדקה תציל ממות"</strong> (משלי י, ב) <strong>ולא ממיתה משונה</strong> בלבד מצילה הצדקה, <strong>אלא ממיתה עצמה.</strong>
 <strong>ומ</strong>מעשה שאירע ל<strong>ר' עקיבא נמי</strong> <small>[גם כן]</small> אפשר להסיק ש<strong>אין מזל לישראל.</strong> ש<strong>ר' עקיבא הויא ליה ברתא</strong> <small>[היתה לו בת],</small> <strong>אמרי ליה כלדאי</strong> <small>[אמרו לו החוזים בכוכבים]:</small> <strong>ההוא יומא דעיילה לבי גננא, טריק לה חיויא, ומיתא</strong> <small>[באותו יום שתיכנס לחופה, יכיש אותה הנחש, ותמות].</small> <strong>הוה, דאיגא אמילתא טובא</strong> <small>[היתה דואגת לדבר הרבה].</small> <strong>ההוא יומא שקלתא למכבנתא, דצתא בגודא, איתרמי איתיב בעיניה דחיויא</strong> <small>[באותו יום</small> של חתונתה <small>לקחה סיכה</small> מראשה, <small>נעצה</small> בחור <small>שבכותל</small> לשמירה, ו<small>נזדמן שנכנסה</small> הסיכה <small>בעינו של הנחש].</small> <strong>לצפרא כי קא שקלה לה, הוה קא סריך ואתי חיויא בתרה</strong> <small>[בבוקר כשהוציאה</small> את סיכתה, <small>היה נמשך ובא הנחש אחריה].</small>
 <strong>אמר לה אבוה</strong> <small>[אביה],</small> ר' עקיבא: <strong>מאי עבדת</strong> <small>[מה עשית]</small> שזכית להנצל מן הנחש? סיפרה לו: <strong>בפניא אתא עניא, קרא אבבא והוו טרידי כולי עלמא בסעודתא, וליכא דשמעיה</strong> <small>[בערב בא עני, ודפק על הדלת והיו טרודים הכל בסעודה, ולא היה</small> מי <small>שישמע אותו].</small> <strong>קאימנא, שקלתי לריסתנאי דיהבית לי, יהבתיה ניהליה</strong> <small>[עמדתי, לקחתי את מנתי שנתת לי,</small> ו<small>נתתי אותה לו].</small> <strong>אמר לה: מצוה עבדת</strong> <small>[עשית]</small> ובשכרה ניצלת. <strong>נפק</strong> <small>[יצא]</small> <strong>ר' עקיבא ודרש:</strong> מה שנאמר <strong>"וצדקה תציל ממות"</strong> הרי זה <strong>לא ממיתה משונה אלא ממיתה עצמה.</strong>
 <strong>ומ</strong>מעשה שאירע ל<strong>רב נחמן בר יצחק</strong> יש להסיק <strong>נמי</strong> <small>[גם כן]</small> ש<strong>אין מזל לישראל. דאימיה</strong> <small>[שאמו]</small> של <strong>רב נחמן בר יצחק אמרי לה כלדאי</strong> <small>[אמרו לה החוזים בכוכבים]:</small> <strong>בריך גנבא הוה</strong> <small>[בנך גנב יהיה].</small> <strong>לא שבקתיה גלויי רישיה</strong> <small>[הניחתו לגלות ראשו].</small> <strong>אמרה ליה</strong> <small>[לו]</small> לבנה: <strong>כסי רישיך, כי היכי דתיהוי עלך אימתא דשמיא, ובעי רחמי</strong> <small>[כסה ראשך, כדי שתהיה עליך יראת שמים, ובקש רחמים].</small> <strong>לא הוה ידע אמאי קאמרה ליה</strong> <small>[היה יודע מדוע אומרת לו]</small> כך. <strong>יומא חד יתיב קא גריס תותי דיקלא</strong> <small>[יום אחד היה יושב ולומד תחת דקל]</small> שהיה שייך לאחרים, <strong>נפל גלימא מעילויה רישיה</strong> <small>[הגלימה מעל ראשו],</small> <strong>דלי עיניה חזא לדיקלא</strong> <small>[הרים</small> את <small>עיניו</small> ו<small>ראה את הדקל],</small> <strong>אלמיה יצריה, סליק, פסקיה לקיבורא בשיניה</strong> <small>[תקפו יצרו,</small> ו<small>עלה, וחתך את צרור התמרים בשיניו].</small> נמצא שאמנם היה בו יצר זה של גניבה מטבעו ובכל זאת אפשר להתגבר על היצר על ידי חינוך ותפילה.
 <big>א משנה</big> <strong>מחתכין</strong> בשבת <strong>את הדלועין</strong> שנתלשו מבעוד יום <strong>לפני הבהמה, ואת הנבלה</strong> שמתה בשבת <strong>לפני הכלבים</strong> בשבת. <strong>ר' יהודה אומר: אם לא היתה נבלה מערב שבת</strong> — <strong>אסורה</strong> בחיתוך והזזה <strong>לפי שאינה מן המוכן.</strong>
 <big>ב גמרא</big> <strong>איתמר</strong> <small>[נאמר]</small> שנחלקו חכמים בדיני מוקצה בשבת. <strong>(ער"ל שח"ז</strong> הוא <strong>סימן</strong> להלכות שתילמדנה להלן<strong>). אמר עולא: הלכה כר' יהודה</strong> הסובר שיש דין מוקצה בשבת, <strong>ושמואל אמר: הלכה כר' שמעון,</strong>
 <strong>ואף רב סבר</strong> <small>[סבור]</small> ש<strong>הלכה כר' יהודה.</strong> ומהיכן אתה למד זאת? <strong>מדכרכי דזוזי</strong> <small>[ממה ש</small>שנינו בענין <small>המחצלות שבספינות]</small> ש<strong>רב אסר</strong> לטלטלן בשבת משום מוקצה, <strong>ושמואל שרי</strong> <small>[התיר].</small> <strong>ואף לוי סבר</strong> <small>[סבור]</small> ש<strong>הלכה כר' יהודה. כי הא</strong> <small>[כמו</small> <strong>זה]</strong> ש<strong>לוי כי הוו מייתי טריפתא לקמיה ביומא טבא</strong> <small>[כאשר היו מביאים טריפה לפניו ביום טוב]</small> <strong>לא הוה חזי לה</strong> <small>[לא היה רואה,</small> בודק <small>אותה]</small> <strong>אלא כי יתיב אקילקליתא</strong> <small>[כאשר היה יושב על האשפה].</small> <strong>דאמר</strong> <small>[שהיה אומר]:</small> <strong>דילמא</strong> <small>[שמא]</small> <strong>לא מתכשרא</strong> <small>[</small>תימצא <small>כשרה],</small> <strong>ואפילו לכלבים לא חזיא</strong> <small>[אינה ראויה],</small> ולכן אם יטריפנה לא יוכלו להזיזה משם. הרי שפסק כר' יהודה שנבילה שלא הוכנה מבעוד יום אסורה בטלטול.
 <strong>ושמואל אמר: הלכה כר' שמעון</strong> הסובר שאין דין מוקצה בשבת, <strong>ואף זעירי סבר</strong> <small>[סבור]</small> ש<strong>הלכה כר' שמעון. דתנן</strong> <small>[ש</small>כן <small>שנינו</small> במשנה<small>]:</small> <strong>בהמה שמתה</strong> בשבת — <strong>לא יזיזנה</strong> בשבת <strong>ממקומה, ותרגמא</strong> <small>[והסבירה]</small> <strong>זעירי:</strong> לא אסרו אלא <strong>בבהמת קדשים,</strong> שמפני כבוד הקדשים אסור לתת אותה לכלבים, ואם מתה — מוקצה היא מכל שימוש. <strong>אבל בחולין</strong> — <strong>שפיר דמי</strong> <small>[יפה הדבר,</small> מותר<small>]</small> להזיזה ולהשתמש בה, לפי שאין בה דין מוקצה. <strong>ואף ר' יוחנן אמר</strong> ש<strong>הלכה כר' שמעון.</strong> ותוהים: <strong>ומי</strong> <small>[והאם]</small> <strong>אמר ר' יוחנן הכי</strong> <small>[כך]?</small> <strong>והא</strong> <small>[והרי]</small> <strong>אמר ר' יוחנן: הלכה כסתם משנה, ותנן</strong> <small>[ו</small>כן <small>שנינו</small> במשנה<small>]:</small>
## דף קנז.
 <strong>אין מבקעין</strong> בשבת <strong>עצים מן הקורות</strong> הסדורות לצורך בנין, <strong>ולא מן הקורה שנשברה ביום טוב.</strong> והרי סתם משנה כשיטת ר' יהודה! ומשיבים: <strong>ר' יוחנן,</strong> הדין <strong>ההוא</strong> שאמר באותה משנה — <strong>כ</strong>שיטת <strong>ר' יוסי בר יהודה מתני לה</strong> <small>[שנה אותה],</small> ודעת יחיד היא. <strong>תא שמע</strong> <small>[בוא</small> ו<small>שמע],</small> ששנינו: <strong>מתחילין</strong> להסיק ביום טוב <strong>בערימת התבן, אבל לא בעצים שבמוקצה</strong> (החצר שמאחורי הבית), משום שהם מוכנים לצורך אחר, והרי סתם משנה שיש דין מוקצה בשבת, וכדעת ר' יהודה! ומשיבים: <strong>התם בארזי ואשוחי</strong> <small>[שם</small> מדובר <small>בארזים ואשוחים],</small> ש<strong>מוקצה מחמת חסרון כיס,</strong> ובמוקצה זה, <strong>אפילו ר' שמעון מודה.</strong>
 <strong>תא שמע</strong> <small>[בוא</small> ו<small>שמע]</small> ראיה אחרת לדבר ממה ששנינו במשנה: <strong>אין משקין</strong> מים לפני השחיטה, כדי שיהיה נוח להפשיטן מעורן <strong>ושוחטין את</strong> הבהמות <strong>המדבריות,</strong> שהן הבהמות הרועות בשדה במשך כל הזמן. כי מאחר שאין אנשים מטפלים בהן כרגיל נחשבות הן למוקצה, ואין להשתמש בהן. <strong>אבל משקין ושוחטין את הבייתות</strong> (בהמות הבית). נמצא שסתם משנה כר' יהודה!
 ומשיבים: <strong>ר' יוחנן סתמא אחרינא אשכח</strong> <small>[סתם</small> משנה <small>אחר מצא]</small> שהיא כשיטת ר' שמעון. שכן שנינו: <strong>בית שמאי אומרים: מגביהין</strong> בשבת <strong>מעל השלחן עצמות וקליפין</strong> (קליפות), <strong>ובית הלל אומרים: מסלק את הטבלה כולה</strong> מעל השולחן <strong>ומנערה,</strong> אבל לא ייגע במוקצה. <strong>ואמר רב נחמן</strong> כי יש להפוך את השיטות במשנה זו, ו<strong>אנו אין לנו</strong> ללמוד <strong>אלא</strong> ששיטת <strong>בית שמאי כ</strong>שיטת <strong>ר' יהודה, ו</strong>שיטת <strong>בית הלל כ</strong>שיטת <strong>ר' שמעון.</strong> נמצא כי שיטת בית הלל שהלכה כמותה מכוונת לשיטת ר' שמעון.
 <strong>פליגי</strong> <small>[נחלקו]</small> <strong>בה,</strong> בדבר זה, <strong>רב אחא ורבינא; חד</strong> <small>[אחד</small> מהם<small>]</small> <strong>אמר: בכל</strong> דיני <strong>השבת כולה</strong> כאשר נחלקו תנאים בדיניה ור' שמעון הוא אחד מן החולקים, <strong>הלכה כ</strong>שיטת <strong>ר' שמעון, לבר</strong> <small>[מחוץ]</small> <strong>מ</strong>בענין <strong>מוקצה מחמת מיאוס, ומאי ניהו</strong> <small>[ומה הוא]?</small> — טלטול <strong>נר ישן</strong> שמחמת מיאוס אין מטלטלים אותו שלא כדעת ר' שמעון. <strong>וחד</strong> <small>[ואחד</small> מהם<small>]</small> <strong>אמר: במוקצה מחמת מיאוס נמי</strong> <small>[גם כן]</small> <strong>הלכה כ</strong>שיטת <strong>ר' שמעון, לבר</strong> <small>[מחוץ]</small> <strong>מ</strong>בענין <strong>מוקצה מחמת איסור, ומאי ניהו</strong> <small>[ומה הוא]?</small> — טלטול <strong>נר שהדליקו בה באותה שבת, אבל</strong> ב<strong>מוקצה מחמת חסרון כיס, אפילו ר' שמעון מודה</strong> שמוקצה הוא ואסור בטלטול. <strong>דתנן</strong> <small>[ש</small>כן <small>שנינו</small> במשנה<small>]</small> לשיטתו: <strong>כל הכלים ניטלין בשבת, חוץ ממסר</strong> (משור) <strong>הגדול ויתד</strong> (להב) <strong>של מחרישה</strong> שהם מוקצים משום שבעליהם מקפידים עליהם שלא יפגמו.
 <big>א משנה</big> האב או הבעל <strong>מפירין</strong> את ה<strong>נדרים</strong> של הבת או <strong>האשה בשבת, ונשאלין</strong> אצל החכם <strong>ל</strong>התיר <strong>נדרים שהן לצורך השבת,</strong> שאם לא יותרו לו, לא יוכל לענג את השבת כראוי. <strong>ופוקקין</strong> בשבת <strong>את המאור</strong> (החלון), <strong>ומודדין את המטלית</strong> אם יש בה כשיעור לקבל טומאה, <strong>ומודדין את המקוה</strong> אם יש בו כשיעור לטבול בו. <strong>ומעשה בימי אביו של ר' צדוק ובימי אבא שאול בן בטנית, שפקקו את המאור בטפיח</strong> (כלי חרס), <strong>וקשרו את המקידה</strong> (שבר חרס) בקשר שאינו של קיימא <strong>בגמי</strong> (קנה קש ארוך) כדי <strong>לידע אם יש בגיגית</strong> חלל כדי <strong>פותח טפח אם לאו</strong> <small>[לא],</small> <strong>ומדבריהם</strong> ומעשיהם <strong>למדנו, שפוקקין ומודדין וקושרין בשבת.</strong>
 <big>ב גמרא</big> שנינו במשנה שמפירים נדרים בשבת, ונשאלים לנדרים שהם לצורך השבת. ולהבנת דברי המשנה <strong>איבעיא להו</strong> <small>[נשאלה להם</small> ללומדים<small>]:</small> <strong>הפרה</strong> של נדרים בשבת האם הותרה <strong>בין לצורך</strong> שבת <strong>ובין שלא לצורך, ושאלה לצורך</strong> — <strong>אין</strong> <small>[כן],</small> התירו להישאל בשבת, <strong>שלא לצורך</strong> — <strong>לא</strong> התירו להישאל בשבת. <strong>ומשום הכי קפלגינהו מהדדי</strong> <small>[ומשום כך חילקם</small> התנא <small>זה מזה],</small>
 <strong>או דילמא</strong> <small>[שמא]:</small> <strong>הפרה נמי</strong> <small>[גם כן]</small> אם היא <strong>לצורך</strong> — <strong>אין</strong> <small>[כן],</small> התירוה בשבת, <strong>שלא לצורך</strong> — <strong>לא, והא דקא פליג להו מהדדי</strong> <small>[וזה שהוא מחלק אותם זה מזה]</small> הרי זה <strong>משום</strong> שלצורך <strong>הפרה אין צריך בית דין,</strong> אלא מפר הבעל או האב מעצמו, <strong>ושאלה צריכה בית דין?</strong>
 כדי לפתור בעיה זו <strong>תא שמע</strong> <small>[בוא</small> ו<small>שמע]</small> ממה <strong>דתני</strong> <small>[ששנה]</small> החכם <strong>זוטי דבי</strong> <small>[מבית</small> מדרשו<small>]</small> של <strong>רב פפא: מפירין נדרים בשבת לצורך השבת.</strong> ומכאן נדייק: <strong>לצורך השבת</strong> — <strong>אין</strong> <small>[כן],</small> <strong>שלא לצורך השבת</strong> — <strong>לא.</strong>
 <strong>לישנא אחרינא</strong> <small>[לשון אחרת]</small> נאמרה על אותו נושא, <strong>איבעיא להו</strong> <small>[נשאלה להם</small> ללומדים<small>]:</small> האם <strong>"לצורך"</strong> ששנינו <strong>אתרוייהו קתני</strong> <small>[על שניהם שנה]</small> ואף הפרה הותרה דווקא כשהיא לצורך, <strong>ו</strong>אולם <strong>שלא לצורך</strong> — <strong>לא</strong> הותרה, <strong>אלמא</strong> <small>[מכאן]</small> ש<strong>הפרת נדרים מעת לעת,</strong> ולכן אינו חייב להפר את נדרי אשתו ביום השבת דווקא אם אינו לצורך השבת, ויכול להמתין עד סוף היממה, שיהא זה כבר אחר השבת ויפר לה, <strong>או דילמא</strong> <small>[שמא]</small> <strong>כי קתני</strong> <small>[כאשר שנה]</small> <strong>"לצורך"</strong> — הכוונה היא לגבי <strong>שאלה</strong> על התרת נדרים <strong>הוא דקתני</strong> <small>[ששנה],</small> <strong>אבל הפרת נדרים</strong> יכולה שתיעשה בשבת <strong>אפילו שלא לצורך, אלמא</strong> <small>[מכאן]</small> ש<strong>הפרת נדרים כל היום,</strong> שאם לא יפר באותו יום לא יוכל עוד להפר לעולם, ולכן התירו לו לעשות זאת אפילו בשבת.
 כדי לפתור בעיה זו <strong>תא שמע</strong> <small>[בוא</small> ו<small>שמע]</small> ממה <strong>דתני</strong> <small>[ששנה]</small> החכם <strong>זוטי דבי</strong> <small>[מבית</small> מדרשו<small>]</small> של <strong>רב פפא: מפירין נדרים בשבת לצורך השבת.</strong> ונדייק: <strong>לצורך השבת</strong> — <strong>אין</strong> <small>[כן],</small> <strong>שלא לצורך השבת</strong> — <strong>לא, אלמא</strong> <small>[מכאן]</small> ש<strong>הפרת נדרים מעת לעת.</strong>
 <strong>אמר רב אשי: והאנן תנן</strong> <small>[והרי אנו שנינו</small> במשנה<small>]:</small> <strong>הפרת נדרים כל היום, ויש בדבר להקל ולהחמיר,</strong> כלומר, להוסיף ולגרוע בזמן. <strong>כיצד? נדרה</strong> אשה ב<strong>לילי שבת</strong> — <strong>מיפר</strong> ב<strong>לילי שבת ו</strong>ב<strong>יום השבת עד שתחשך.</strong> ואולם אם <strong>נדרה</strong> בעוד יום <strong>עם חשכה</strong> (סמוך לחשיכה) — <strong>מיפר עד שלא תחשך, שאם לא הפר משחשכה,</strong> שוב <strong>אינו יכול להפר,</strong> לפי שכבר עבר היום. ומשיבים שהסבר זה <strong>תנאי</strong> <small>[</small>מחלוקת <small>תנאים]</small> <strong>היא,</strong> ובה הוא תלוי, <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>הפרת נדרים כל היום. ר' יוסי בר יהודה ור' אלעזר בר' שמעון אמרו: מעת לעת.</strong>
 <strong>ו</strong>עוד שנינו במשנה כי <strong>נשאלים לנדרים</strong> בשבת ומתירים אותם. <strong>איבעיא להו</strong> <small>[נשאלה להם</small> ללומדים<small>]:</small> האם היתר זה רק <strong>כשלא היה לו פנאי</strong> לפני השבת להתיר את הנדר, <strong>או דלמא</strong> <small>[שמא]</small> יכול להישאל על נדרו בשבת <strong>אפילו היה לו פנאי</strong> להישאל עליו עוד לפני השבת? <strong>תא שמע</strong> <small>בוא</small> ו<small>שמע]</small> פתרון לדבר ממה ששנינו <strong>דאזדקיקו ליה רבנן</strong> <small>[שהזדקקו,</small> טפלו, <small>בו חכמים]</small> ב<strong>רב זוטרא בריה</strong> <small>[בנו]</small> של <strong>רב זירא ושרו ליה נדריה, ואף על גב דהוה ליה</strong> <small>[והתירו לו</small> את <small>נדרו, אף על פי שהיה לו]</small> <strong>פנאי</strong> לפני השבת.
 <big>ג</big> במשנה סופר מעשה <strong>שפקקו את המאור בטפיח וקשרו את המקידה בגמי. אמר רב יהודה</strong> שכך <strong>אמר רב,</strong> כדי להבין משום מה עשו זאת יש להסביר שכך היה המעשה: <strong>הילקטי</strong> <small>[סימטה]</small> <strong>קטנה היתה בין שני בתים, וטומאה</strong> של מת <strong>היתה שם</strong> בסימטה
## דף קנז:
 <strong>וגיגית סדוקה</strong> היתה <strong>מונחת על גבן</strong> של הבתים. ואילו היתה הגיגית סתומה היתה משמשת כאהל על בשר המת, ומטמאה כל מה שבסמטה, ואף מטמאה דרך החלונות את שני הבתים שלידה. ואולם, כיון שהיה סדק והיה בשר המת מונח בדיוק מתחתיו, ואם היה הסדק גדול עד כדי טפח ("פותח טפח") אין הטומאה פושטת בכל הסימטה ובבתים, אלא רק מעל לאותו סדק בלבד, <strong>ו</strong>לכן <strong>פקקו את המאור</strong> (החלון) של בית <strong>בטפיח</strong> (בכד חרס) שלא תכנס הטומאה בו, <strong>וקשרו את המקידה בגמי</strong> (קנה קש ארוך) והכניסו את המקידה בתוך סדק הגיגית כדי לברר ו<strong>לידע</strong> (לדעת) <strong>אם יש שם ב</strong>סדק ה<strong>גיגית פותח טפח אם לאו</strong> <small>[לא].</small>
 <big>א</big> שנינו במשנה <strong>ומדבריהם למדנו שפוקקין ומודדין וקושרין בשבת.</strong> מסופר: <strong>עולא איקלע לבי ריש גלותא</strong> <small>[לבית ראש הגולה].</small> <strong>חזייה</strong> <small>[ראהו]</small> <strong>לרבה בר רב הונא דיתיב באוונא דמיא וקא משח ליה</strong> <small>[שיושב באמבטיה של מים ומודד אותה].</small> <strong>אמר ליה</strong> <small>[לו]</small> עולא לרבה בר רב הונא: <strong>אימר דאמרי רבנן</strong> <small>[אמור שאמרו חכמים]</small> שמותרת המדידה בשבת, רק ב<strong>מדידה</strong> של <strong>מצוה</strong> אמרו, ואולם בזו <strong>דלאו</strong> <small>[שאינה]</small> של <strong>מצוה מי אמור</strong> <small>[האם אמרו]?</small> <strong>אמר ליה</strong> <small>[לו]</small> רבה בר רב הונא: אינני מודד ממש אלא <strong>מתעסק בעלמא אנא</strong> <small>[בלבד אני],</small> אבל אין כוונתי כלל למדוד דבר, ובאופן זה אין בדבר כל איסור.

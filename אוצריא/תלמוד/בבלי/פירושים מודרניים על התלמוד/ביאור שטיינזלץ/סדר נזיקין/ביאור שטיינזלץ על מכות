# ביאור שטיינזלץ על מכות
עדין שטיינזלץ
## דף ב.
 <big>א משנה</big> <strong>כיצד העדים נעשים זוממים?</strong> הרי שבאו שני עדים לפני בית דין ואמרו: <strong>"מעידין אנו באיש פלוני שהוא בן גרושה או בן חלוצה",</strong> שאם אביו של זה הוא כהן הרי הבן חלל ופסול לכהונה. ולאחר מכן הוזמו העדים הללו — <strong>אין אומרים: יעשה זה</strong> כל אחד מן העדים <strong>בן גרושה או בן חלוצה תחתיו, אלא</strong> <strong>לוקה ארבעים</strong> מלקות כעונש על עדות שקר.
  וכן אם אמרו העדים: <strong>"מעידין אנו באיש פלוני שהוא חייב לגלות</strong> לעיר מקלט" משום שהרג נפש בשגגה, ולאחר מכן הוזמו העדים הללו — <strong>אין אומרים: יגלה זה</strong> העד <strong>תחתיו, אלא לוקה</strong> <strong>ארבעים.</strong>
 <big>ב גמרא</big> ותחילה מבררים את המשפט הראשון במשנה: <strong>הא</strong> <small>[הרי]</small> בנוסח <strong>"כיצד אין העדים נעשים זוממין" מיבעי ליה</strong> <small>[צריך היה לו</small> לתנא לשנות<small>],</small> שהרי כרגיל עדים זוממים נענשים כפי שזממו לעשות, ואילו כאן מובאים מקרים שבהם העדים אינם נענשים כמזימתם! <strong>ועוד</strong> יש לשאול: <strong>מדקתני לקמן</strong> <small>[מ</small>מה <small>ששנה לפנינו,</small> במשנה להלן<small>]:</small> <strong>אבל אמרו</strong> המזימים <strong>להם</strong> לעדים: <strong>"היאך אתם מעידין</strong> בעדות זו,  ש<strong>הרי באותו יום אתם הייתם עמנו במקום פלוני"</strong> — <strong>הרי אלו זוממין, מכלל</strong> הדברים נשמע שדווקא אלו הם זוממים, אבל <strong>אלו</strong> שנמנו קודם (במשנתנו) בעדותם <strong>אין זוממין!</strong>
 ומתרצים את שני הקשיים בתירוץ אחד: ה<strong>תנא התם קאי</strong> <small>[שם</small> הוא <small>עומד]</small> כלומר, התנא מתייחס לדברים שבסוף מסכת סנהדרין, שמסכת מכות סמוכה ונספחת לה, ששנינו שם: <strong>כל הזוממין מקדימין לאותה מיתה</strong> שרצו להביא על מי שהעידו עליו, <strong>חוץ מזוממי בת כהן ובועלה</strong> כלומר, חוץ מעדים שהעידו על בת כהן אשת איש שנבעלה לאדם זר, שאם אמת הדבר דינה בשריפה, ודינו של הבועל בחנק. <strong>ש</strong>אם עדים אלו נמצאים זוממים — <strong>אין מקדימים לאותה מיתה</strong> שזממו להמית בה את האשה, בשריפה, <strong>אלא למיתה אחרת</strong> מיתת חנק, שממיתים בה את האיש.
  ובהמשך למשנה זו בסנהדרין הוסיף התנא במשנה שלנו: <strong>ויש עדים זוממין אחרים, שאין עושין בהן דין הזמה כל עיקר,</strong> שאינם נענשים כלל כפי שזממו לעשות, <strong>אלא</strong> לוקים <strong>מלקות ארבעים, כיצד? "מעידים אנו באיש פלוני שהוא בן גרושה או בן חלוצה"</strong> — <strong>אין אומרים יעשה זה</strong> העד <strong>בן גרושה או בן חלוצה תחתיו, אלא לוקה את הארבעים.</strong>
 <big>ג</big> עד כאן לבירור לשון המשנה, ולתוכן דברי המשנה שואלים: <strong>מנהני מילי</strong> <small>[מנין הדברים הללו],</small> שאין מקיימים דין "כאשר זמם" לפסול אדם מכהונה? <strong>אמר ר' יהושע בן לוי אמר ר' שמעון בן לקיש:</strong> שכן <strong>אמר קרא</strong> <small>[הכתוב]:</small> <strong>"ועשיתם לו כאשר זמם"</strong> (דברים יט, יט), ויש לדייק מן הלשון: <strong>"לו"</strong> — <strong>ולא לזרעו,</strong> ואם היינו עושים את העד חלל, נמצא שפוסלים אנו בכך גם את זרעו. ושואלים: <strong>ליפסלוהו לדידיה ולא ליפסלו לזרעיה</strong> <small>[שיפסלו אותו</small> עצמו <small>ולא יפסלו את זרעו].</small> שאם העד הזומם היה כהן ידונו אותו כחלל, ויורידו אותו מכל זכויות הכהונה, אבל לא יפסלו את בניו אחריו! ומשיבים: גם אם נעשה כן לא יתקיים האמור בענין זה, כי <strong>בעינן</strong> <small>[צריכים אנו]</small> לקיים <strong>"כאשר זמם לעשות"</strong> (דברים יט, יט) <strong>ו</strong>באופן זה <strong>ליכא</strong> <small>[אין]</small> מתקיים הדבר, שהרי העד זמם לפסול את האיש וגם את זרעו אחריו.
 <strong>בר פדא אומר</strong> טעם אחר: <strong>קל וחומר</strong> הוא, <strong>ומה המחלל,</strong> כהן הבא על גרושה, שמחלל את האשה ואת זרעו הנולד ממנה, הוא עצמו <strong>אינו מתחלל</strong> על ידי כך, אלא נשאר בכשרותו, העד הזומם <strong>הבא לחלל ולא חילל</strong> בפועל, שהרי הוזם — <strong>אינו דין שלא יתחלל</strong> הוא עצמו? <strong>מתקיף לה</strong> <small>[מקשה על כך]</small> <strong>רבינא</strong> על סברה זו: <strong>אם כן,</strong> אם אתה משתמש בשיקול זה, שהעד הזומם לא עשה מה שזמם לעשות, כבסיס לקל וחומר — <strong>בטלת תורת עדים זוממין</strong> מעיקרה, שכך יש לומר:
## דף ב:
 <strong>ומה הסוקל</strong> את חבירו, כלומר עד זומם שגרם שהנאשם ימות בסקילה על ידי בית הדין — <strong>אינו נסקל,</strong> שהרי הלכה היא שאם קיימו כבר את פסק הדין אין העדים הזוממים נהרגים, עד זומם <strong>הבא לסקול ולא סקל,</strong> שלא נסקל הנאשם, <strong>אינו דין שלא יסקל?</strong> ואם כן בטלה בכלל תורת עדים זוממים! <strong>אלא מחוורתא כדשנינן מעיקרא</strong> <small>[מחוור,</small> ברור, <small>כמו שתירצנו מתחילה],</small> מדיוק הכתוב "ועשיתם לו" ולא לזרעו וכו', ולא כדברי בר פדא.
 <big>א</big> שנינו במשנה: <strong>מעידין אנו באיש פלוני שהוא חייב גלות</strong> — אין אומרים יגלה זה תחתיו, אלא לוקה ארבעים. ושואלים: <strong>מנא הני מילי</strong> <small>[מנין הדברים הללו]?</small> <strong>אמר ריש לקיש:</strong> ש<strong>אמר קרא</strong> <small>[הכתוב]</small> ברוצח בשגגה <strong>"הוא ינוס אל אחת הערים"</strong> (דברים יט, ה), ויש כאן הדגשה: דווקא <strong>הוא, ולא זוממין.</strong>
 <strong>ר' יוחנן אומר:</strong> הדבר נלמד מ<strong>קל וחומר,</strong> ובאופן זה: <strong>ומה הוא,</strong> הרוצח, <strong>שעשה מעשה</strong> — <strong>במזיד</strong> <strong>אינו גולה,</strong> גם אם לא דנו אותו למיתה, כגון שלא התרו בו. <strong>הן,</strong> העדים הזוממים, <strong>שלא עשו מעשה</strong> של הריגה בפועל, אף על פי שעשו <strong>במזיד אינו דין שלא יגלו?</strong>
 ומקשים: <strong>והיא נותנת</strong> מאותה הבחנה עצמה היה צריך לומר להיפך, <strong>והלא דין הוא: הוא,</strong> הרוצח, <strong>שעשה מעשה</strong> של הריגה בפועל — <strong>במזיד</strong> <strong>לא ליגלי</strong> <small>[יגלה],</small> <strong>כי היכי</strong> <small>[כדי]</small> ש<strong>לא תיהוי ליה</strong> <small>[תהיה לו]</small> <strong>כפרה</strong> על מעשהו, וייענש בשלמות בידי שמים. <strong>הן,</strong> העדים הזוממים, <strong>שלא עשו מעשה</strong> רציחה ממש — למרות שעשו <strong>במזיד נמי ליגלו</strong> <small>[גם כן שיגלו],</small> <strong>כי היכי דליהוי להו</strong> <small>[כדי שתהיה להם]</small> <strong>כפרה,</strong> ולפיכך צריך היה לומר שהם צריכים לגלות! <strong>אלא מיחוורתא</strong> <small>[מחוור,</small> ברור<small>]</small> <strong>כ</strong>דברי <strong>ריש לקיש,</strong> שהדבר נלמד מדיוק הכתוב — "הוא" ולא זוממים. 
 <big>ב</big> <strong>אמר עולא: רמז לעדים זוממין מן התורה מנין?</strong> ובראשונה תוהים על הלשון: <strong>רמז לעדים זוממין?!</strong> וכי רמז צריך? <strong>והא כתיב</strong> <small>[והרי נאמר]</small> במפורש: <strong>"ועשיתם לו כאשר זמם"</strong> (דברים יט, יט)! <strong>אלא</strong> כך צריך לומר את דברי עולא: <strong>רמז לעדים זוממין שלוקין</strong> במקרים מסויימים <strong>מן התורה, מנין? דכתיב</strong> <small>[שנאמר]:</small> "כי יהיה ריב בין אנשים ונגשו אל המשפט ושפטום <strong>והצדיקו את הצדיק והרשיעו את הרשע. והיה אם בן הכות הרשע"</strong> (דברים כה, א— ב), ולכאורה יש לתמוה: וכי <strong>משום והצדיקו את הצדיק</strong> מתקיים <strong>והרשיעו את הרשע והיה אם בן הכות הרשע?</strong> הלוא ברוב הסיכסוכים, גם אם מצדיקים את הצדיק — אין מכאן חיוב מלקות לצד האחר!
 <strong>אלא,</strong> צריך לפרש את הכתוב במקרה הבא: מדובר ב<strong>עדים שהרשיעו את הצדיק,</strong> כלומר העידו עליו עדות שקר, <strong>ואתו</strong> <small>[ובאו]</small> <strong>עדים אחריני</strong> <small>[אחרים]</small> <strong>והצדיקו את הצדיק דמעיקרא</strong> <small>[שמתחילה],</small> שמעידים שצדיק הוא בדינו, <strong>ושוינהו להני</strong> <small>[ועשו</small> אם כן <small>את אלה,</small> העדים הראשונים<small>]</small> <strong>רשעים,</strong> ובמקרה כזה צריך לקיים <strong>"והיה אם בן הכות הרשע".</strong> ומכאן למדנו שיש דין מלקות בעדים זוממים.
  ושואלים:  <strong>ותיפוק ליה</strong> <small>[ותצא לו]</small> הלכה זו, שיש דין מלקות לעדים זוממים <strong>מ</strong>שום שהם עוברים על הלאו של <strong>"לא תענה</strong> ברעך עד שקר" (שמות כ, יג)! ומשיבים: מפני לאו זה לא היו לוקים, <strong>משום דהוי</strong> <small>[שהריהו]</small> <strong>לאו שאין בו מעשה,</strong> שהרי בעדות אין מעשה אלא דיבור בלבד, <strong>ו</strong>כלל הוא: <strong>כל לאו שאין בו מעשה —</strong> <strong>אין לוקין עליו,</strong> ולכן היה צריך ללמוד דין זה מן הכתוב "והצדיקו" וכו'.
 <big>ג</big> <strong>תנו רבנן</strong> <small>[שנו חכמים]:</small> <strong>ארבעה דברים נאמרו בעדים זוממין,</strong> שבהם אין מענישים אותם כאשר זממו לעשות לנאשם, ואלו הם: <strong>אין נעשין בן גרושה ובן חלוצה, ואין גולין לערי מקלט, ואין משלמין את הכופר</strong> אם העידו ששורו הרג אדם, <strong>ואין נמכרין ב</strong>תורת <strong>עבד עברי</strong> אם העידו עליו שגנב, והיה צריך להימכר לעבד בגניבתו אם אין לו לשלם. <strong>משום</strong> (בשם) <strong>ר' עקיבא אמרו: אף אין משלמין על פי עצמן.</strong> שאם הוזמו בבית דין ולא הספיקו להענישם, והלכו לבית דין אחר והודו שהוזמו — אין הם משלמים על פי דברי עצמם את מה שהתחייבו לשלם.
 <big>ד</big> ומסבירים את הדברים. <strong>אין נעשין בן גרושה ובן חלוצה</strong> — <strong>כדאמרן</strong> <small>[כמו שאמרנו]</small> והסברנו את הטעם לעיל. <strong>ואין גולין לערי מקלט</strong> — <strong>כדאמרן</strong> <small>[כמו שאמרנו].</small> <strong>ואין משלמין את הכופר</strong> — <strong>קסברי</strong> <small>[סבורים]</small> חכמים אלה כי <strong>כופרא</strong> <small>[הכופר]</small> שמשלם מי שהרג שורו אדם — <strong>כפרה</strong> הוא עליו, על שבהמתו המיתה את חבירו, ואין זה תשלום נזיקין, <strong>והני</strong> <small>[ואלה,</small> העדים הזוממים<small>]</small> <strong>לאו</strong> <small>[לא]</small> <strong>בני כפרה נינהו</strong> <small>[הם],</small> משום שלא הרג שורם אדם.
  ושואלים:  <strong>מאן</strong> <small>[מי</small> הוא<small>]</small> ה<strong>תנא</strong> הסבור ש<strong>כופרא</strong> <small>[הכופר]</small> הוא <strong>כפרה?</strong> <strong>אמר רב חסדא:</strong> שיטת <strong>ר' ישמעאל בנו של ר' יוחנן בן ברוקה היא. דתניא</strong> <small>[ששנויה</small> ברייתא<small>]:</small> מה שנאמר בדין שור הנוגח אדם: "אם כופר יושת עליו <strong>ונתן פדין נפשו"</strong> (דברים כא, ל) כוונתו <strong>דמי ניזק,</strong> שמשלם בעל השור ליורשי ההרוג את שוויו של ההרוג, כפי שהיה נישום כעבד העומד למכירה בשוק. <strong>ר' ישמעאל בנו של ר' יוחנן בן ברוקה אומר:</strong> משלם להם <strong>דמי מזיק,</strong> כפי שהוא, בעל השור עצמו שווה. <strong>מאי לאו בהא קא מיפלגי</strong> <small>[האם לא בזה הם חולקים?]</small> <strong>דמר סבר</strong> <small>[שחכם זה,</small> חכמים, <small>סבור]:</small> <strong>כופרא ממונא</strong> [<small>הכופר</small> חיוב <small>ממון</small> הוא<small>],</small> והוא משלם את דמי הניזק כמו כל מקרה שהזיק שורו, שהוא משלם עבור מה שהזיק. <strong>ומר סבר</strong> <small>[וחכם זה,</small> ר' ישמעאל, <small>סבור]:</small> <strong>כופרא</strong> <small>[הכופר]</small> הוא <strong>כפרה,</strong> שהוא בעצם חייב מיתה בידי שמים, והוא משלם פדיון נפשו?
 <strong>אמר רב פפא: לא,</strong> אפשר לומר כי <strong>דכולי עלמא</strong> <small>[לדעת הכל]</small> <strong>כופרא</strong> <small>[הכופר]</small> הוא <strong>כפרה, והכא בהא קא מיפלגי</strong> <small>[</small>וכאן, <small>ב</small>נושא <small>זה הם חלוקים],</small> כיצד מעריכים את סכום הכסף הראוי לכפרה, <strong>מר סבר</strong> <small>[חכם זה,</small> חכמים, <small>סבור]:</small> <strong>ב</strong>ערכו של ה<strong>ניזק שיימינן</strong> <small>[מעריכים אנו],</small> <strong>ומר סבר</strong> <small>[וחכם זה,</small> ר' ישמעאל, <small>סבור]:</small> <strong>ב</strong>ערכו של ה<strong>מזיק שיימינן</strong> <small>[מעריכים אנו].</small>
 ומבררים: <strong>מאי טעמייהו דרבנן</strong> <small>[מה טעמם של חכמים]</small> המפרשים כתוב זה שלא כמשמעותו הפשוטה? <strong>נאמר השתה למטה</strong> במי שהרג שורו אדם: "אם כופר יושת עליו" (שמות כא, ל), <strong>ונאמר השתה למעלה</strong> (קודם), במי שפגע באשה הרה וגרם לה להפיל: "ענוש ייענש כאשר ישית עליו בעל האשה" (דברים, כא, כב), <strong>מה להלן</strong> <small>[שם]</small> בהפלה — מעריכים <strong>ב</strong>דמיו של ה<strong>ניזק</strong> (דמי הוולדות), <strong>אף כאן</strong> בכופר — <strong>ב</strong>דמיו של ה<strong>ניזק.</strong>
 <strong>ור' ישמעאל</strong> סבור: כי <strong>"ונתן פדין נפשו" כתיב</strong> <small>[נאמר],</small> ומשמע — פדיון נפשו של החייב. <strong>ורבנן</strong> <small>[וחכמים]</small> מה הם משיבים על כך? <strong>אין</strong> <small>[כן],</small> אמנם <strong>"פדיון נפשו" כתיב</strong> <small>[נאמר]</small> וכפרה היא, <strong>מיהו כי שיימינן בדניזק שיימינן</strong> <small>[מכל מקום, כאשר אנו מעריכים</small> את דמי פדיון הנפש <small>ב</small>דמיו <small>של הניזק אנו מעריכים].</small>
 <big>ה</big> עוד שנינו בברייתא ש<strong>אין</strong> עדים זוממים <strong>נמכרין בעבד עברי</strong> אם העידו עליו שגנב. <strong>סבר רב המנונא למימר</strong> <small>[לומר]:</small> <strong>הני מילי היכא דאית ליה לדידיה</strong> <small>[דברים אלה</small> אמורים דווקא <small>במקום שיש לו,</small> לזה שהעלילו עליו, כסף מספיק <small>משלו]</small> לשלם את דמי גניבתו, שבמקרה זה אין הוא נמכר על גניבתו, <strong>דמיגו דאיהו לא נזדבן</strong> <small>[שמתוך שהוא לא היה נמכר</small> בגניבתו<small>],</small> אלא היה משלם את דמי הגניבה — <strong>אינהו נמי לא מיזדבנו</strong> <small>[הם גם כן אינם נמכרים]</small> על עדותם שהוזמה. <strong>אבל היכא דלית ליה לדידיה</strong> <small>[במקום שאין לו עצמו</small> כסף<small>]</small> והיה צריך להימכר אילו היתה מתקבלת עדותם של אלו, <strong>אף על גב דאית להו לדידהו</strong> — <strong>מיזדבנו</strong> <small>[אף על פי שיש להם עצמם</small> — <small>נמכרים],</small> כיון שעל ידי עלילתם היו גורמים לו שיימכר.
 <strong>אמר ליה</strong> <small>[לו]</small> <strong>רבא: ולימרו ליה</strong> <small>[ויאמרו לו</small> העדים<small>]:</small> <strong>אי אנת הוה לך מי הוה מיזדבנת</strong> <small>[אם אתה היה לך</small> כסף, <small>האם היית נמכר]?</small> <strong>אנן נמי לא מיזדבנינן</strong> <small>[אנו גם כן איננו נמכרים].</small> שכיון שיש להם כסף — הם יכולים לשלם את הסכום הזה, ודיים בכך. <strong>אלא</strong> יש לדחות את הנוסח הזה ולומר בלשון אחרת, כי <strong>סבר רב המנונא למימר</strong> <small>[לומר]:</small> <strong>הני מילי</strong> <small>[דברים אלו</small> אמורים<small>]</small> דווקא <strong>היכא דאית ליה או לדידיה או לדידהו</strong> <small>[במקום שיש</small> כסף <small>או לו, או להם,</small> לעדים<small>],</small> <strong>אבל היכא דלית ליה לא לדידיה ולא לדידהו</strong> — <strong>מזדבני</strong> <small>[אבל במקום שאין</small> כסף <small>לא לו ולא להם</small> — <small>נמכרים].</small> שכיון שאינם יכולים לשלם מה שהעידו עליו שגנב, והם היו מביאים אותו להימכר — אף הם נמכרים. <strong>אמר ליה</strong> <small>[לו]</small> <strong>רבא:</strong> אי אפשר לומר כן, כי בדין מכירה לעבד עברי "אם אין לו <strong>ונמכר בגנבתו"</strong> (דברים כב, ב) <strong>אמר רחמנא</strong> <small>[הכתוב],</small> ודיוק הלשון בא להדגיש: דווקא <strong>בגנבתו</strong> הוא נמכר, <strong>ולא בזממו.</strong>
 <big>ו</big> שנינו עוד בברייתא, <strong>משום ר' עקיבא אמרו:</strong> אף אין (עדים זוממים) משלמים על פי עצמם. ומסבירים: <strong>מאי טעמא</strong> <small>[מה הטעם]</small> של <strong>ר' עקיבא? קסבר</strong> <small>[סבור</small> הוא<small>]</small> שממון זה שמשלמים עדים זוממים, <strong>קנסא</strong> <small>[קנס]</small> <strong>הוא, ו</strong>כלל הוא: <strong>קנס אין משלם על פי</strong> הודאת <strong>עצמו,</strong> אלא רק על פי עדים. <strong>אמר רבה: תדע</strong> שהוא קנס, <strong>שהרי</strong> עדים אלה <strong>לא עשו מעשה</strong> לא הזיקו בפועל, <strong>[ונהרגים] ומשלמין,</strong> ומכאן שקנס הוא שקנסה התורה אותם על כוונתם הרעה. <strong>אמר רב נחמן: תדע</strong> שקנס הוא ולא תשלום נזיקין, <strong>שהרי</strong> ה<strong>ממון</strong> שרצו לחייבו נשאר בסופו של דבר <strong>ביד בעלים, ו</strong>בכל זאת <strong>משלמים</strong> לו.
## דף ג.
 ותמהים: <strong>מאי ניהו</strong> <small>[מה הוא]</small> מה עניינו של זה שממון ביד בעלים — הלוא הוא ש<strong>לא עשו</strong> מעשה בפועל, אם כן <strong>היינו</strong> <small>[זהו]</small> טעמו של <strong>רבה,</strong> ולא טעם אחר! ומתקנים: <strong>אימא</strong> <small>[אמור]</small> בהמשך דברי רבה, <strong>וכן אמר רב נחמן:</strong> תדע שהרי ממון ביד בעלים. שרב נחמן אינו חולק על דברי רבה, אלא מנסח אותם באופן אחר.
 <big>א</big> ובקשר למה שאמר ר' עקיבא, מביאים: <strong>אמר רב יהודה אמר רב: עד זומם משלם לפי חלקו.</strong> ומבררים, <strong>מאי</strong> <small>[מה</small> פירוש<small>]</small> <strong>"משלם לפי חלקו"?</strong> <strong>אילימא דהאי</strong> <small>[אם תאמר ש</small>עד <small>זה,</small> אחד העדים<small>]</small> <strong>משלם פלגא</strong> <small>[חצי]</small> מהסכום ששני העדים זממו לחייבו, <strong>והאי פלגא</strong> <small>[ו</small>עד <small>זה</small> השני משלם את ה<small>חצי</small> השני<small>] —</small> <strong>תנינא</strong> <small>[</small>הרי כבר <small>שנינו</small> דבר זה<small>]</small> במשנה במפורש להלן: <strong>משלשין בממון</strong> כלומר, מחלקים את תשלום הממון בין העדים הזוממים, <strong>ואין משלשין במלקות,</strong> שאם רצו לחייבו מלקות ארבעים — מלקים כל אחד מהם ארבעים מלקות, ואין מחלקים את שיעור המלקות ביניהם!
 <strong>אלא,</strong> צריך לומר שזו הכוונה בביטוי "משלם לפי חלקו": <strong>כגון דאיתזום חד מינייהו</strong> <small>[שהוזם</small> רק <small>אחד מהם],</small> שאז הוא <strong>משלם פלגא דידיה</strong> <small>[החצי שלו].</small> ותוהים: <strong>ומי</strong> <small>[והאם]</small> הוא בכלל <strong>משלם</strong> במקרה כזה? <strong>והא תניא</strong> <small>[והרי שנויה</small> ברייתא<small>]:</small> <strong>אין עד זומם משלם ממון עד שיזומו שניהם,</strong> ואם הוזם רק אחד — אינו משלם!
 <strong>אמר רבא:</strong> אין מדובר כאן בהזמה ממש, אלא <strong>ב</strong>זמן שאחד העדים <strong>אומר "עדות שקר העדתי".</strong> ותוהים: <strong>כל כמיניה</strong> <small>[וכי זה בכוחו]?</small> הלוא כלל הוא: <strong>כיון שהגיד שוב אינו חוזר ומגיד,</strong> שכיון שהעיד אדם בבית הדין —  אין הוא יכול לחזור בו מעדותו הראשונה ולהעיד עדות שונה!
  ומשיבים:  <strong>אלא</strong> מדובר <strong>ב</strong>עד ה<strong>אומר "העדנו והוזמנו בבית דין פלוני",</strong> וכיון שאומר שכבר הוזם, הרי הוא עתה כמודה שהוא חייב ממון, ולכן הוא משלם את חלקו שלו. ומקשים: הלכה זו <strong>כמאן</strong> <small>[כ</small>שיטת <small>מי</small> היא<small>]</small> — ש<strong>לא כר' עקיבא, דאי</strong> <small>[שאם]</small> <strong>כר' עקיבא הא</strong> <small>[הרי]</small> <strong>אמר:</strong> עד זומם <strong>אף אינו משלם על פי</strong> עדות <strong>עצמו!</strong>
 ואם כן, אין דברי ר' עקיבא יכולים להיות מוסברים כך, <strong>אלא,</strong> מדובר כאן <strong>ב</strong>עד <strong>אומר "העדנו והוזמנו בבית דין פלוני וחוייבנו ממון",</strong> שאז אינו עוד מודה בקנס, אלא בחיוב ממון גמור, שנתחייב בבית דין לשלם סכום מסויים, והרי זה כשאר חיובי ממון שיש על אדם, והודאתו מחייבת אותו.
  ומסבירים מה החידוש שבכך: <strong>סלקא דעתך אמינא</strong> <small>[יעלה על דעתך לומר]:</small> <strong>כיון דלחבריה לא מצי מחייב ליה</strong> <small>[שאת חבירו אינו יכול לחייב]</small> בעדות זו, שהרי אינו נאמן להודות בשם חבירו, נאמר כי <strong>איהו נמי לא מיחייב</strong> <small>[הוא</small> עצמו <small>גם כן אינו מתחייב</small> בכך<small>],</small> על כן <strong>קא משמע לן</strong> <small>[משמיע לנו]</small> שכיון שהודה שהוא חייב ממון — משלם.
 <big>ב משנה</big> אמרו העדים הזוממים <strong>"מעידין אנו את איש פלוני שגירש את אשתו ולא נתן לה כתובתה"</strong> ונמצא שזממו לחייבו שלא כדין בתשלום דמי כתובתה. והשאלה המתעוררת מעתה היא מה ישלמו הזוממים, שכן אי אפשר לחייבם לתת את הכל, שיכולים הם לטעון: <strong>והלא בין היום ובין למחר</strong> כלומר, יכול לקרות במוקדם או במאוחר, שיגרש את אשתו או שימות, ואז <strong>סופו ליתן לה כתובתה,</strong> ואם כן, לא זממו לחייב אותו בדבר שאינו חייב בו.
  ולכן, שיעור התשלומים נקבע בכך ש<strong>אומדין</strong> (מעריכים) <strong>כמה</strong> כסף <strong>אדם</strong> אחר <strong>רוצה</strong> (מוכן) <strong>ליתן בכתובתה של זו</strong> על צד הספק, <strong>שאם נתאלמנה או נתגרשה</strong> יקבל הקונה את הכתובה, <strong>ואם מתה</strong> — <strong>יירשנה בעלה.</strong> ועל בסיס זה מחשבים, כמבואר בגמרא.
 <big>ג גמרא</big> נאמר במשנה שאומדים כמה אדם מוכן לשלם עבור הסיכוי שבסופו של דבר הוא יזכה בכתובה. ויש לשאול: <strong>כיצד</strong> בדיוק <strong>שמין</strong> (מעריכים) דבר זה? <strong>אמר רב חסדא: בבעל</strong> כלומר, מעריכים כמה אדם מוכן לתת לבעל עבור הסיכוי לקבל את כתובה זו, באם תמות האשה לפניו, שאז בעלה יורשה.
 <strong>רב נתן בר אושעיא אומר:</strong> אומדים את הסכום הזה <strong>באשה</strong> כמה מוכן אדם לשלם לאשה עבור הסיכוי שהיא תקבל את הכתובה, אם ימות בעלה או יגרשנה.
 <strong>אמר רב פפא:</strong> אומדים <strong>באשה,</strong> כדברי רב נתן, <strong>ו</strong>אולם <strong>בכתובתה</strong> בלבד, ואין מביאים בחשבון נכסי מלוג, שהביאה האשה לבית בעלה והבעל אוכל פירותיהם, שהרי גם את פירותיהם של אלה מפסיד הבעל כשהוא מגרשה, אלא אומדים לפי הכתובה בלבד.
 <big>ד משנה</big> אמרו העדים הזוממים: <strong>"מעידין אנו באיש פלוני שהוא חייב לחבירו אלף זוז</strong> שלוה ממנו, <strong>על מנת ליתנן</strong> (לפרוע) <strong>לו מכאן</strong> (מעכשיו) <strong>ועד שלשים יום", והוא,</strong> הלווה שהעידו עליו, <strong>אומר</strong> שבאמת לוה סכום זה, אבל תנאי התשלום היה על מנת ליתנו <strong>מכאן ועד עשר שנים,</strong> ולאחר מכן הוזמו העדים.
  אף כאן אין מחייבים את הזוממים לשלם הכל, אלא <strong>אומדים כמה אדם רוצה ליתן ויהיו בידו אלף זוז</strong> בהלוואה, ואומדים את ההבדל <strong>בין</strong> מה שהוא מוכן לתת עבור שימוש במעות אלה, אם <strong>נותנן מכאן ועד שלשים יום,</strong> ל<strong>בין</strong> אם היה צריך להיות <strong>נותנן מכאן ועד עשר שנים.</strong> וההפרש בין הסכומים הללו הוא זה שבאו העדים הזוממים להפסידו, ואותו ישלמו.
 <big>ה גמרא</big> <strong>אמר רב יהודה אמר שמואל: המלוה את חבירו לעשר שנים</strong> — <strong>שביעית משמטתו,</strong> שהרי בתוך עשר שנים חלה שנת שמיטה, ובאותה שנה נשמטים גם חובות אלה.
## דף ג:
 <strong>ואף על גב דהשתא לא קרינן ביה</strong> <small>[ואף על פי שעכשיו,</small> בשנה השביעית, <small>אין אנו קוראים,</small> לא מתקיים <small>בו]</small> עדיין האיסור האמור בשביעית <strong>"לא יגש</strong> את רעהו כי קרא שמיטה לה'" (דברים טו, ב), שהרי זמן פרעון החוב עדיין לא הגיע, וממילא אין המלוה יכול לתבוע את הלווה, מכל מקום <strong>סוף אתי</strong> <small>[בסופו</small> של דבר הרי <small>יבוא]</small> <strong>לידי "לא יגש",</strong> ואם כן חוב הוא כשאר החובות, והשביעית משמטת אותו.
 <strong>מתיב</strong> <small>[מקשה]</small> <strong>רב כהנא</strong> על כך ממה ששנינו במשנתנו שאם העידו על אדם שלוה אלף זוז לשלושים יום, ובאמת לוה לעשר שנים, והוזמו — <strong>אומדים כמה אדם רוצה ליתן ויהיו אלף זוז בידו בין ליתן מכאן ועד שלשים יום, ובין ליתן מכאן ועד עשר שנים,</strong> ואת ההפרש הם משלמים. <strong>ו</strong>מעתה יש לשאול: <strong>אי אמרת</strong> <small>[אם אומר אתה]</small> שמילוה לעשר שנים <strong>שביעית משמטתו</strong> — <strong>כולהו נמי בעי שלומי ליה</strong> <small>[</small>את <small>הכל,</small> כל סכום ההלוואה, <small>גם כן צריכים</small> העדים הזוממים <small>לשלם לו</small> ללווה<small>],</small> שהרי חוב שפרעונו בעוד עשר שנים — פירושו של דבר שאיננו מוחזר כלל!
 <strong>אמר רבא: הכא במאי עסקינן</strong> <small>[כאן,</small> במשנתנו, <small>במה אנו עוסקים]</small> — בחובות שאין שביעית משמטתם, כגון <strong>במלוה על המשכון,</strong> או <strong>במוסר שטרותיו לבית דין. דתנן</strong> <small>[ששנינו</small> במשנה<small>]:</small> <strong>המלוה על המשכון, והמוסר שטרותיו לבית דין</strong> — <strong>אין משמיטין.</strong> ובמקרה זה לא זממו העדים להפסיד את הלווה בתשלום כל סכום ההלוואה.
 <strong>איכא דאמרי</strong> <small>[יש האומרים]</small> את הדברים בגרסה הפוכה, <strong>אמר רב יהודה אמר שמואל: המלוה את חבירו לעשר שנים</strong> — <strong>אין שביעית משמטתו. ואף על גב דאתי</strong> <small>[ואף על פי ש</small>הוא <small>יבוא</small> בעתיד<small>]</small> <strong>לידי "לא יגש", השתא מיהא לא קרינן ביה</strong> <small>[עכשיו על כל פנים אין אנו קוראים בו]</small> <strong>"לא יגש",</strong> שהרי בשנה השביעית אין החוב עומד לפרעון.
 <strong>אמר רב כהנא: אף אנן נמי תנינא</strong> <small>[אנו גם כן שנינו]</small> דבר זה במשנתנו: <strong>אומדין כמה אדם רוצה ליתן ויהיו אלף זוז בידו, בין ליתן מכאן ועד שלשים יום, ובין ליתן מכאן ועד עשר שנים. ואי אמרת</strong> <small>[ואם אומר אתה]</small> <strong>שביעית משמטתו</strong> — <strong>כולהו נמי בעו שלומי ליה</strong> <small>[</small>את <small>הכל,</small> ולא רק את ההפרש, <small>גם כן היה צריך לשלם לו</small> ללווה<small>],</small> שהרי בלי עדותם היה נפטר מלהחזיר את החוב. ומכאן הוכחה שמילוה לעשר שנים אינו נשמט.
 <strong>אמר רבא:</strong> מכאן אין להוכיח, <strong>הכא במאי עסקינן</strong> <small>[כאן במה אנו עוסקים]</small> <strong>במלוה על המשכון, ובמוסר שטרותיו לבית דין, דתנן</strong> <small>[ששנינו</small> במשנה<small>]:</small> <strong>המלוה על המשכון, והמוסר שטרותיו לבית דין</strong> — <strong>אין משמיטין.</strong>
 <big>א</big> <strong>ו</strong>עוד <strong>אמר רב יהודה אמר שמואל</strong> בענין שמיטת כספים: אדם <strong>האומר לחבירו</strong> בלשון תנאי "הריני מלוה לך <strong>על מנת שלא תשמטני שביעית"</strong> והלווה מסכים לכך, בכל זאת <strong>שביעית משמטת.</strong> ושואלים: <strong>לימא קסבר</strong> <small>[האם לומר שסבור]</small> <strong>שמואל</strong> שבכגון זה <strong>מתנה על מה שכתוב בתורה הוא,</strong> שהתנאי בא לבטל את הכתוב בתורה, <strong>ו</strong>לדעתו <strong>כל המתנה על מה שכתוב בתורה</strong> — <strong>תנאו בטל?</strong>
 <strong>והא איתמר</strong> <small>[והרי נאמר]</small> שנחלקו רב ושמואל בנושא זה, <strong>האומר לחבירו:</strong> "הרי אני מוכר לך דבר <strong>על מנת שאין לך עלי אונאה"</strong> כלומר, שגם אם היתה כאן הונאה, וקיבל סכום גדול מן המגיע לו — לא תהיה עליו תביעה בענין זה, <strong>רב אומר: יש לו עליו אונאה,</strong> ואי אפשר לבטל את דין האונאה למרות התנאי, <strong>ושמואל אומר: אין לו עליו אונאה.</strong> משמע אם כן כי לדעת שמואל בדבר שבממון אפשר להתנות על מה שכתוב בתורה, לפי שהוא כמוותר על ממון המגיע לו ואין זה נחשב מתנה על דברי תורה!
  ומשיבים:  <strong>הא איתמר עלה</strong> <small>[הרי נאמר עליה]</small> על מחלוקת זו, <strong>אמר רב ענן: לדידי מפרשא ליה מיניה דשמואל</strong> <small>[לי מתפרש הדבר ממנו משמואל</small> עצמו<small>]</small> שיש לחלק בענין זה ולדייק בלשון התנאי, שאם אומר <strong>"על מנת שאין לך עלי אונאה"</strong> — <strong>אין לו עליו אונאה,</strong> כיון שיש כאן מחילה פרטית של חבירו על ממון שיתחייב לו. אבל אם אמר <strong>"על מנת שאין בו אונאה"</strong> שלא יחול איסור אונאה בעסקה זו — <strong>הרי יש בו אונאה.</strong>
 ולפי זה <strong>הכא נמי</strong> <small>[כאן גם כן]</small> לענין שביעית נקיים הבחנה זו בלשונות התנאי, שאם אמר "הריני מלוה לך <strong>על מנת שלא תשמטני בשביעית"</strong> — <strong>אין שביעית משמטתו,</strong> משום שזה הוא תנאי ממוני בין שניהם. אבל אם אמר <strong>"על מנת שלא תשמטני שביעית"</strong> כלומר, שדין שביעית לא יחול על הלוואה זו — <strong>שביעית משמטתו,</strong> שאין הוא יכול לבטל דין מן התורה.
 <big>ב</big> ובקשר למה שהוזכר במשנתנו, מביאים <strong>תנא</strong> <small>[שנה</small> החכם<small>]:</small> <strong>המלוה את חבירו סתם</strong> ולא קבע זמן פרעון — <strong>אינו רשאי לתובעו פחות משלשים יום.</strong> ומעירים: <strong>סבר</strong> <small>[סבור היה]</small> <strong>רבה בר בר חנה</strong> כשהיה יושב <strong>קמיה</strong> <small>[לפני]</small> <strong>רב למימר</strong> <small>[לומר]:</small> <strong>הני מילי</strong> <small>[דברים אלו</small> אמורים<small>]</small> דווקא <strong>במלוה בשטר,</strong> משום <strong>דלא עבד איניש דטרח דכתב</strong> <small>[שאין עשוי אדם שיטרח שיכתוב]</small> <strong>שטר</strong> להלוואה שהיא <strong>בציר מתלתין יומין</strong> <small>[פחות משלושים יום],</small> ולכן אנו מניחים שהלוואה זו היתה לפחות לשלושים יום, <strong>אבל מלוה על פה</strong> — <strong>לא. אמר ליה</strong> <small>[לו]</small> <strong>רב: הכי</strong> <small>[כך]</small> <strong>אמר חביבי</strong> (דודי, ר' חייא): <strong>אחד המלוה בשטר ואחד המלוה על פה,</strong> אם לא קבע זמן לפרעון ההלוואה —  אינם נפרעים בפחות משלושים יום.
  ומעירים:  <strong>תניא נמי הכי</strong> <small>[שנויה</small> ברייתא <small>גם כן כך]:</small> <strong>המלוה את חבירו סתם</strong> — <strong>אינו רשאי לתובעו פחות משלשים יום, אחד המלוה בשטר ואחד המלוה על פה.</strong>
 ובענין זה מסופר, <strong>אמר ליה</strong> <small>[לו]</small> <strong>שמואל לרב מתנה: לא תיתיב אכרעיך</strong> <small>[תשב על רגליך]</small> <strong>עד דמפרשת לה להא שמעתא</strong> <small>[שתפרש אותה, את ההלכה הזו]</small> כלומר, עומד אני על כך שתסביר לי אותו מיד: <strong>מנא הא מילתא דאמור רבנן</strong> <small>[מניין אותו דבר שאמרו חכמים]:</small> <strong>המלוה את חבירו סתם אינו רשאי לתובעו פחות משלשים יום, אחד המלוה בשטר ואחד המלוה על פה?</strong> מה המקור לכך?
 <strong>אמר ליה</strong> <small>[לו]:</small> <strong>דכתיב</strong> <small>[שנאמר]</small> <strong>"קרבה שנת השבע שנת השמטה"</strong> (דברים טו, ט), ויש לשאול: <strong>ממשמע שנאמר "קרבה שנת השבע" איני יודע שהיא שנת שמטה? אלא מה תלמוד לומר "שנת השמטה"</strong> — <strong>לומר לך: [יש] שמטה אחרת שהיא כזו</strong> כלומר, יש מעין "שנת שמיטה" אחרת, <strong>ואיזו</strong> — <strong>זו המלוה את חבירו סתם, שאינו רשאי לתובעו בפחות משלשים יום.</strong> וכיצד ניתן לקרוא לכך "שנה"? ש<strong>אמר מר</strong> <small>[החכם]:</small> <strong>שלשים יום בשנה חשוב שנה.</strong> ולפיכך יש לפרש: לפני שנת השבע יש גם זמן אחר שהוא כעין שנת שמיטה, שאין רשאי לתבוע את חובו.
 <big>ג</big> <strong>ואמר רב יהודה אמר רב: הפותח בית הצואר</strong> של בגד <strong>בשבת</strong> — <strong>חייב חטאת</strong> אם עשה זאת בשוגג, משום שבכך הוא מתקן את הבגד ועושה מלאכה גמורה בשבת. <strong>מתקיף לה</strong> <small>[מקשה על כך]</small> <strong>רב כהנא: וכי מה</strong> ההבדל <strong>בין זה למגופת</strong> (מכסה של) <strong>חבית,</strong> שמותר לשבור את הטיט המחבר אותה לחבית, ולפתוח כך את החבית? <strong>אמר ליה</strong> <small>[לו]:</small> <strong>זה</strong> בבית הצואר של בגד <strong>חבור</strong> של ממש הוא, <strong>ו</strong>אילו <strong>זה</strong> חיבור המגופה לחבית <strong>אינו חבור,</strong> אלא עשוי מראש להינתק.
 <big>ד</big> <strong>ואמר רב יהודה אמר רב: שלשת לוגין מים</strong> שאובים <strong>שנפל לתוכן קורטוב</strong> (משהו, מדה קטנה) <strong>של יין, ומראיהן</strong> (ציבעם) של מים אלו <strong>כמראה יין, ונפלו</strong> מים אלה <strong>למקוה</strong> שיש בו פחות מארבעים סאה, הרי אף על פי שאמרו חכמים ששלושה לוגים מים שאובים שנפלו למקוה פוסלים אותו, במקרה זה <strong>לא פסלוהו,</strong> משום שאין אלה נחשבים כמים, אלא כיין, ויין איננו פוסל במקוה. <strong>מתקיף לה</strong> <small>[מקשה על כך]</small> <strong>רב כהנא:</strong> <strong>וכי מה בין זה למי צבע? דתנן</strong> <small>[ששנינו</small> במשנה<small>]</small> <strong>ר' יוסי אומר: מי צבע פוסלין את המקוה בשלשת לוגין.</strong> והרי אף כאן, המים רק צבועים בצבע יין! <strong>אמר ליה</strong> <small>[לו]</small> <strong>רבא:</strong> יש לחלק, <strong>התם "מיא דצבעא" מקרי</strong> <small>[שם, "מי צבע" נקראים</small> הם<small>]</small> ועדיין מים הם, <strong>הכא "חמרא מזיגא" מקרי</strong> <small>[כאן, "יין מזוג"</small> הוא <small>נקרא].</small>
 ומקשים על דברי רב: <strong>והתני</strong> <small>[והרי שנה]</small> <strong>ר' חייא</strong> ששלושה לוגים מים שנפל לתוכם קורטוב יין <strong>הורידו</strong> (פסלו) <strong>את המקוה!</strong> <strong>אמר רבא: לא קשיא</strong> <small>[אין זה קשה]</small> על דברי רב, כי <strong>הא</strong> <small>[זו,</small> דברי רב<small>]</small> הם כשיטת <strong>ר' יוחנן בן נורי, הא רבנן</strong> <small>[זו,</small> הברייתא ששנה ר' חייא, כשיטת <small>חכמים]</small> החולקים עליו. ומהי אותה מחלוקת? <strong>דתנן</strong> <small>[ששנינו</small> במשנה<small>]:</small> <strong>שלשת לוגין מים</strong> שאובים
## דף ד.
 <strong>חסר קורטוב, שנפל לתוכן קורטוב יין</strong> והשלימן לשלושה לוגים, <strong>ומראיהן</strong> של המים המעורבים <strong>כמראה יין, ונפלו למקוה</strong> חסר — <strong>לא פסלוהו. וכן שלשה לוגין מים</strong> שאובים <strong>חסר קורטוב, שנפל לתוכן קורטוב חלב ומראיהן כמראה מים,</strong> שהרי החלב אין לו צבע ניכר במים, <strong>ונפלו למקוה</strong> חסר — <strong>לא פסלוהו,</strong> שהרי לא היו כאן שלושה לוגים שלמים של מים, אבל אם היו שלושה לוגים שלמים — פוסלים את המקוה.
 <strong>ר' יוחנן בן נורי אומר: הכל</strong> כלומר, כל מקרה ומקרה נידון <strong>הולך</strong> (נקבע) <strong>אחר המראה</strong> ולכן, אם היה למים המעורבים מראה יין — לא פסלו את המקוה, ואם היה להם מראה מים — פסלוהו. ואפשר לומר שדעת רב יהודה בשם רב היא כשיטה זו, שהכל הולך אחר המראה, ולכן כיון שמראה שלושת הלוגים של המים הוא כמראה יין — אינם פוסלים את המקוה. ואילו ר' חייא סבור כדעת התנא הראשון, שהכל תלוי בכמות המים, וכיון שהיו שלושה לוגין מלאים של מים —  הריהם פוסלים, גם אם מראיהם מראה יין.
  ושואלים:  <strong>הא מיבעיא בעי לה</strong> <small>[הרי</small> דבר זה <small>שאל,</small> נסתפק <small>בו]</small> <strong>רב פפא. דבעי</strong> <small>[ששאל]</small> <strong>רב פפא:</strong> האם <strong>רב תני</strong> <small>[שונה]</small> בנוסחת משנה זו <strong>"חסר קורטוב" ברישא</strong> <small>[בתחילה],</small> <strong>אבל שלשה לוגין</strong> מים, אפילו מראיהם כיין, <strong>לתנא קמא פסלי</strong> <small>[ל</small>דעת <small>התנא הראשון פוסלים],</small> <strong>ואתא</strong> <small>[ובא]</small> <strong>ר' יוחנן</strong> בן נורי <strong>למימר</strong> <small>[לומר]:</small> <strong>הכל הולך אחר המראה,</strong> והואיל ומראיהם מראה יין — אינם פוסלים. <strong>ורב אומר כר' יוחנן בן נורי.</strong>
 <strong>או דלמא</strong> <small>[שמא]</small> <strong>רב לא תני</strong> <small>[שונה]</small> <strong>"חסר קורטוב" ברישא</strong> <small>[בתחילה],</small> אלא: שלושה לוגין מים שנפל לתוכן קורטוב יין. ולשיטה זו אף תנא קמא סבור שאם מראיהם כיין — אינם פוסלים, <strong>ור' יוחנן בן נורי כי פליג</strong> <small>[כאשר</small> הוא <small>חולק]</small> — רק <strong>אסיפא</strong> <small>[על הסוף]</small> <strong>הוא דפליג</strong> <small>[שחולק],</small> במקרה שהיו שלושה לוגים חסר קורטוב, ונוסף להם קורטוב חלב, שלדעת התנא הראשון, הואיל ואין כאן שלושה לוגים מים — אינם פוסלים, ואילו ר' יוחנן בן נורי מחמיר ואומר שהם פוסלים, משום שמראיהם כמראה מים,
 <strong>ו</strong>אם כן <strong>רב</strong> ש<strong>אמר</strong> ששלושה לוגים שנפל לתוכם יין וצבעם אינם פוסלים — <strong>כדברי הכל</strong> אמר?
  ומשיבים: זה אינו קושי,  <strong>לרב פפא מיבעיא ליה</strong> <small>[מסופק היה לו</small> הדבר<small>],</small> <strong>לרבא פשיטא ליה</strong> <small>[היה פשוט לו]</small> איך צריך לשנות את המשנה ולהבינה.
 ובענין זה מביאים מה ש<strong>אמר רב יוסף: לא שמיעא לי הא שמעתא</strong> <small>[שמעתי את ההלכה הזו]</small> ביחס לספק של חסר קורטוב, <strong>אמר ליה</strong> <small>[לו]</small> <strong>אביי: את אמרת לה ניהלן</strong> <small>[אתה</small> עצמך <small>אמרת לנו אותה],</small> אלא שבתוך מחלתך שכחת, <strong>והכי אמרת ניהלן</strong> <small>[וכך אמרת לנו],</small> ש<strong>רב לא תני</strong> <small>[שונה]</small> <strong>"חסר קורטוב" ברישא</strong> <small>[בתחילה],</small> <strong>ור' יוחנן</strong> בן נורי <strong>אסיפא פליג</strong> <small>[</small>רק <small>על</small> הדין <small>שבסוף</small> הוא <small>חולק],</small> <strong>ורב</strong> ש<strong>אמר כדברי הכל.</strong>
 <big>א</big> <strong>ו</strong>עוד בענין דומה, <strong>אמר רב יהודה אמר רב: חבית מליאה מים</strong> שאובים <strong>שנפלה לים הגדול, הטובל</strong> <strong>שם</strong> במקום שנפלו מי החבית  — <strong>לא עלתה</strong> (הועילה) <strong>לו טבילה</strong> לטהרו. מדוע? <strong>חיישינן</strong> <small>[חוששים אנו]</small> <strong>לשלשה לוגין</strong> שאובים שהיו בחבית זו <strong>שלא יהו במקום אחד</strong> שמא לא נתערבו במי הים, והטובל בהם לא נטהר. ומסייגים הלכה זו: <strong>ו</strong>דברים אלה אמורים <strong>דוקא</strong> בחבית שנפלה <strong>לים הגדול דקאי וקיימא</strong> <small>[שנשאר עומד]</small> במקומו, ואין המים שבתוכו נעים הרבה, <strong>אבל נהרא בעלמא</strong> <small>[נהר סתם]</small> — <strong>לא,</strong> משום שהמים שנשפכו מן החבית נשטפים ומתערבים מיד במי הנהר הזורמים.
  ומעירים:  <strong>תניא נמי הכי</strong> <small>[שנויה</small> ברייתא <small>גם כן כך]:</small> <strong>חבית מליאה יין שנפלה לים הגדול</strong> — <strong>הטובל שם לא עלתה לו טבילה, חיישינן</strong> <small>[חוששים אנו]</small> <strong>לשלשה לוגין שאובין שלא יהו במקום אחד. וכן ככר של תרומה שנפל שם</strong> למקום היין — <strong>טמא,</strong> משום שנטמא על ידי היין.
  ושואלים:  <strong>מאי</strong> <small>[מהו]</small> <strong>"וכן"?</strong> מה נוסף בכך? הרי לכאורה זו חזרה מיותרת, שאם אנו חוששים שהיין נשאר במקומו — החשש קיים לגבי כל ענין! ומסבירים: <strong>מהו דתימא</strong> <small>[שתאמר],</small> <strong>התם</strong> <small>[שם]</small> לענין אדם טמא הטובל — יש לנהוג על פי הכלל: <strong>אוקי גברא אחזקיה</strong> <small>[העמד</small> את <small>האיש על חזקתו]</small> שהיה טמא, ומכיון שלא ברור לנו שנטהר — הרי הוא נשאר בחזקת טמא. <strong>הכא</strong> <small>[כאן]</small> בכיכר של תרומה, יש לומר <strong>אוקי</strong> <small>[העמד]</small> <strong>תרומה אחזקה</strong> <small>[על חזקתה]</small> שהיא טהורה, ולא תטמאנה מספק, <strong>קא משמע לן</strong> <small>[משמיע לנו]</small> שאנו חוששים לדבר, אפילו להוציא מידי חזקה.
 <big>ב משנה</big> אמרו העדים: <strong>"מעידין אנו באיש פלוני שחייב לחבירו מאתים זוז" ונמצאו זוממין</strong> בעדותם זו — הרי הם <strong>לוקין ו</strong>גם <strong>משלמין</strong> מה שרצו לחייב אותו פלוני לשלם, ומדוע? <strong>שלא השם</strong> (הכתוב, הטעם) <strong>המביאן לידי</strong> עונש <strong>מכות</strong> הוא ה<strong>מביאן לידי</strong> עונש <strong>תשלומין,</strong> שהם לוקים משום שהעידו שקר, ומשלמים משום "כאשר זמם", <strong>דברי ר' מאיר. וחכמים אומרים: כל המשלם</strong> כעונש על עבירה מסויימת — <strong>אינו לוקה</strong> עליה.
  וכן אם אמרו: <strong>"מעידין אנו באיש פלוני שהוא חייב מלקות ארבעים" ונמצאו זוממין</strong> — הרי הם <strong>לוקין שמונים</strong> מלקות, כלומר שני עונשי מלקות הם לוקים, הן <strong>משום "לא תענה ברעך עד שקר"</strong> (שמות כ, יג) <strong>ו</strong>הן <strong>משום "ועשיתם לו כאשר זמם"</strong> (דברים יט, יט), אלו <strong>דברי ר' מאיר. וחכמים אומרים: אין לוקין אלא ארבעים,</strong> משום "כאשר זמם". 
## דף ד:
 <big>א גמרא</big> על המחלוקת הראשונה שבמשנתנו בין ר' מאיר וחכמים, בעדים זוממים שמשלמים כפי שזממו, האם הם גם לוקים, שואלים: <strong>בשלמא לרבנן</strong> <small>[נניח ל</small>שיטת <small>חכמים]</small> הרי "והכהו... <strong>כדי רשעתו"</strong> (דברים כה, ב) <strong>כתיב</strong> <small>[נאמר]</small> במי שנתחייב מלקות, ומדיוק המלים נלמד: <strong>משום רשעה אחת אתה מחייבו,</strong> בעונש אחד, <strong>ואי</strong> (ואין) <strong>אתה מחייבו</strong> <strong>משום שתי רשעיות,</strong> בשני עונשים. <strong>אלא ר' מאיר מאי טעמא</strong> <small>[מה הטעם]</small> שמחייב אדם בשני עונשים על עבירה אחת?
 <strong>אמר עולא: גמר</strong> <small>[לומד</small> הוא<small>]</small> דין זה <strong>ממוציא שם רע</strong> על אשתו, שזנתה קודם שנשאה, <strong>מה מוציא שם רע לוקה ומשלם,</strong> שהרי נאמר שם "ויסרו אותו, וענשו אותו מאה כסף" (שמות כב, יח— יט) — <strong>אף כל</strong> העובר עבירה שיש בה צד מלקות וצד תשלומים <strong>לוקה ומשלם.</strong> ומקשים על השוואה זו: <strong>מה למוציא שם רע שכן קנס,</strong> תשלום קצוב מיוחד שחייבה אותו התורה, ואיך ניתן ללמוד ממנו לתשלום שאינו קנס, כגון זה של עדים זוממים? ומשיבים: <strong>סבר לה</strong> <small>[סבור</small> ר' מאיר <small>בענין זה]</small> <strong>כר' עקיבא,</strong> ש<strong>אמר:</strong> מה שמשלמים <strong>עדים זוממין</strong> כאשר זממו — <strong>קנסא</strong> <small>[קנס]</small> <strong>הוא.</strong>
 <big>ב</big> ומעירים: <strong>איכא דמתני להא</strong> <small>[יש ששונים את</small> האמרה <small>הזו]</small> של <strong>עולא אהא</strong> <small>[על</small> דבר <small>זה],</small> <strong>דתניא</strong> <small>[ששנויה</small> ברייתא<small>]:</small> נאמר בקרבן הפסח <strong>"לא תותירו ממנו עד בקר והנתר ממנו עד בקר</strong> באש תשרופו" (שמות יב, י), <strong>בא הכתוב ליתן</strong> מצות <strong>עשה</strong> של שריפה <strong>אחר לא תעשה</strong> של "לא תותירו", <strong>לומר שאין לוקין עליו,</strong> אם הותיר במזיד. אלו <strong>דברי ר' יהודה.</strong> כי לאו זה הוא "לאו הניתק לעשה", שיש מצות עשה שבאה לתקנו ולהשלימו, ואין לוקים על לאו שכזה.
 <strong>ר' עקיבא אומר: לא מן השם הוא זה</strong> כלומר, לא מטעם זה אין לוקים עליו, <strong>אלא משום דהוה ליה</strong> <small>[שהריהו]</small> הלאו של "לא תותירו" <strong>לאו שאין בו מעשה,</strong> שהרי ההותרה היא הימנעות ממעשה, ולא עשיית מעשה אסור, <strong>וכל לאו שאין בו מעשה אין לוקין עליו.</strong> ומדייקים: <strong>מכלל</strong> מחלוקת זו יש להבין ש<strong>ר' יהודה</strong> המחייב מלקות <strong>סבר</strong> <small>[סבור]</small> <strong>לאו שאין בו מעשה לוקין עליו. מנא ליה</strong> <small>[מנין לו</small> שלוקים על לאו כזה<small>]?</small>
 <strong>אמר עולא: גמר</strong> <small>[לומד]</small> ר' יהודה <strong>ממוציא שם רע, מה מוציא שם רע</strong> שהוא <strong>לאו שאין בו מעשה,</strong> שהרי עבר עבירה בדיבור, ולא עשה מעשה, <strong>לוקין עליו</strong> — <strong>אף כל לאו שאין בו מעשה לוקין עליו.</strong> ועל לימוד זה מקשים: <strong>מה למוציא שם רע,</strong> שיש בו צד חמור, <strong>שכן</strong> גם <strong>לוקה ו</strong>גם <strong>משלם</strong> על אותה עבירה, מה שאין כן בדינים אחרים, וכיון שכן — אי אפשר ללמוד ממנו ללאו אחר שאין בו מעשה שילקו עליו!
 <strong>אלא אמר ריש לקיש: גמר</strong> <small>[לומד]</small> ר' יהודה כלל זה <strong>מעדים זוממין, מה עדים זוממין</strong> — <strong>לאו שאין בו מעשה לוקין עליו, אף כל לאו שאין בו מעשה</strong> — <strong>לוקין עליו.</strong> וחוזרים ומקשים: אף מכאן אין להביא ראיה, <strong>מה לעדים זוממין שכן</strong> יש בהם חומרה מיוחדת, ש<strong>אין צריכין התראה</strong> מוקדמת לפני המעשה כדי להענישם, וכרגיל אין אדם נענש בעונש גוף אלא אם כן התרו בו מראש שלא יעבור עבירה זו!
  ומשיבים:  <strong>מוציא שם רע יוכיח,</strong> שיש בו צורך בהתראה, ולוקה על לאו שאין בו מעשה. <strong>וחזר הדין</strong> חוזרת ההוכחה למקומה, שאנו אומרים: <strong>לא ראי זה כראי זה,</strong> אין דומה דין עדים זוממים לדין מוציא שם רע, <strong>ולא ראי זה כראי זה,</strong> אינו דומה דין מוציא שם רע לדין עדים זוממים, <strong>הצד השוה שבהן</strong> הוא: <strong>לאו שאין בו מעשה ולוקין עליו, אף כל לאו שאין בו מעשה לוקין עליו.</strong>
 ומקשים: <strong>מה להצד השוה שבהן שכן</strong> שניהם הם <strong>קנס,</strong> ולא ניתן ללמוד מהם, איפוא, לאיסורים אחרים שאין בהם קנס! את הקושיה הזו דוחים: <strong>הא לא קשיא</strong> <small>[זו אינה קשה]</small> כי <strong>ר' יהודה לא סבר לה</strong> <small>[אינו סבור אותה</small> בענין זה<small>]</small> <strong>כר' עקיבא,</strong> שמה שעדים זוממים משלמים נחשב קנס.
 <strong>אלא</strong> יש דחיה אחרת: <strong>מה להצד השוה שבהן</strong> — <strong>שכן יש בהן,</strong> בכל אחד מהם, <strong>צד חמור</strong> שאינו קיים בדינים אחרים, במוציא שם רע — שלוקה ומשלם, ובעדים זוממים — שאינם צריכים התראה, וכיון שיש בהם צד חמור ומיוחד אי אפשר ללמוד מהם להלכות אחרות! ומסבירים: <strong>ור' יהודה</strong> ענין זה של <strong>צד חמור לא פריך</strong> <small>[אינו מקשה],</small> שלדעתו צד חמור שאינו שווה בשני הדינים אינו נימוק מספיק כדי לדחות בגללו את הלימוד מן הצד השווה שבהם.
 <big>ג</big> ושבים לדון במשנתנו, בעדים שהעידו על פלוני שחייב מלקות, שלדעת ר' מאיר לוקים גם משום "לא תענה ברעך עד שקר" וגם משום "ועשיתם לו כאשר זמם", ואילו לדעת חכמים לוקים רק משום "כאשר זמם". ושואלים: <strong>ורבנן</strong> <small>[וחכמים]</small> <strong>האי</strong> <small>[</small>את הפסוק <small>הזה]</small> <strong>"לא תענה ברעך עד שקר"</strong> (שמות כ, יג) <strong>מאי דרשי ביה</strong> <small>[מה</small> הם <small>דורשים בו]</small> מה הם למדים ממנו אם אין לוקים עליו?
  ומשיבים:  <strong>ההוא מיבעי ליה</strong> <small>[אותו</small> פסוק <small>נצרך להם]</small> <strong>ל</strong>שם <strong>אזהרה לעדים זוממין,</strong> שכל עונש האמור בתורה צריך אזהרה — איסור מפורש לעשות אותו דבר שנענשים עליו, וכך גם עונשם של עדים זוממים, צריך שיהא איסור בצידו. ושואלים: <strong>ור' מאיר,</strong> הסבור שלאו זה לוקים עליו, <strong>אזהרה לעדים זוממין</strong> <strong>מנא ליה</strong> <small>[מנין לו]?</small> <strong>אמר ר' ירמיה: נפקא ליה</strong> <small>[יוצא לו]</small> דין זה <strong>מ</strong>הכתוב האמור בפרשת עדים זוממים <strong>"והנשארים ישמעו ויראו ולא יסיפו</strong> לעשות <strong>עוד</strong> כדבר הרע הזה בקרבך" (דברים יט, כ), ו"לא יוסיפו" הוא האזהרה, שאסור לעשות כמעשה העדים הזוממים.
  ומן הצד האחר, <strong>ורבנן</strong> <small>[וחכמים]</small> מה הם למדים ממקרא זה? <strong>ההוא מיבעי ליה</strong> <small>[אותו</small> פסוק <small>נצרך לו]</small> לשיטת חכמים,
## דף ה.
 <strong>להכרזה,</strong> שכאשר מוציאים אותם להריגה מצוה על בית הדין להודיע ולפרסם ברבים שעל עבירה זו הם נענשים, כדי להרתיע את הכל למונעם מן העבירה. ומן הצד האחר, <strong>ור' מאיר</strong> מהיכן למד הוא דין זה של <strong>הכרזה? מ</strong>המלים <strong>"ישמעו ויראו" נפקא</strong> <small>[יוצא</small> לו<small>],</small> ואילו האזהרה באה מסוף הכתוב, "ולא יוסיפו עוד"<small>.</small>
 <big>א משנה</big> כאשר מענישים את העדים הזוממים ב"כאשר זמם לעשות לאחיו" <strong>משלשין</strong> (מחלקים אותו ביניהם) <strong>ב</strong>עונש של <strong>ממון, ואין משלשין ב</strong>עונש <strong>מכות.</strong> ומסבירים: <strong>כיצד? העידוהו</strong> שני עדים <strong>שהוא חייב לחבירו מאתים זוז ונמצאו זוממין</strong> — <strong>משלשין</strong> <strong>ביניהם</strong> העדים את הסכום הזה ומשלמים לו יחד מאתיים זוז. <strong>אבל אם העידוהו שהוא חייב מלקות ארבעים ונמצאו זוממין</strong> — <strong>כל אחד ואחד</strong> מן העדים <strong>לוקה ארבעים.</strong>
 <big>ב גמרא</big> ושואלים: <strong>מנא הני מילי</strong> <small>[מנין הדברים הללו]</small> שאין מחלקים במלקות? <strong>אמר אביי: נאמר "רשע" בחייבי מלקיות</strong> (דברים כה, א) <strong>ונאמר "רשע" בחייבי מיתות בית דין</strong> (במדבר לה, לא), <strong>מה להלן</strong> לגבי חייבי מיתות בית דין — <strong>אין מיתה למחצה, אף כאן</strong> במלקות — <strong>אין מלקות למחצה,</strong> שמספר המלקות הוא שיעור שלם, ואין מקום לחלק אותו, ואם האדם נידון למלקות — מלקים אותו את כל השיעור כולו.
 <strong>רבא אמר,</strong> טעם אחר: <strong>בעינן</strong> <small>[צריכים אנו]</small> לקיים <strong>"כאשר זמם לעשות לאחיו"</strong> (דברים יט, יט) <strong>וליכא</strong> <small>[ואין</small> זה מתקיים <small>כאן]</small> אם אין מלקים אותו ארבעים. ושואלים: <strong>אי הכי</strong> <small>[אם כך]</small> <strong>ממון נמי</strong> <small>[גם כן],</small> הלוא כל אחד מהם רצה לגרום לאחיו נזק זה! ומשיבים: <strong>ממון מצטרף,</strong> שהרי בסופו של דבר הוא מקבל סכום מלא, <strong>מלקות לא מצטרף</strong> אין חלקי עונש מלקות מצרפים, שהרי מלקות לאחד אינם מלקות לאחר.
 <big>ג משנה</big> <strong>אין העדים נעשים זוממין עד שיזימו</strong> המזימים <strong>את</strong> העדים <strong>עצמן</strong> כלומר, שההזמה מתייחסת לגוף עדים ולא לתוכן עדותם.
 <strong>כיצד? אמרו "מעידין אני באיש פלוני שהרג את הנפש",</strong> וכללו בעדותם, כנדרש, גם את המקום והזמן המדוייק אליו מתייחסת עדותם. ובאו עדים אחרים ו<strong>אמרו להם: היאך אתם מעידין? שהרי נהרג זה, או ההורג זה, היה עמנו אותו היום</strong> שאתם מעידים עליו <strong>במקום פלוני,</strong> שאינו המקום עליו העידו העדים הראשונים, אף על פי שיש בזה הכחשת תוכן דברי העדות הראשונה — <strong>אין אלו</strong> הראשונים נחשבים בכך לעדים <strong>זוממין. אבל</strong> אם <strong>אמרו להם</strong> העדים השניים: <strong>היאך אתם מעידין? שהרי אתם</strong> עצמכם <strong>הייתם עמנו אותו היום במקום פלוני</strong> — <strong>הרי אלו זוממין, ונהרגין</strong> העדים הראשונים <strong>על פיהם.</strong>
 <strong>באו</strong> עוד שני עדים <strong>אחרים</strong> והעידו גם כן שכך היה מעשה, שאותו פלוני הרג את הנפש — <strong>והזימום</strong> המזימים הראשונים, שאמרו שאף אלה היו איתם במקום אחר באותו יום, וכן <strong>באו</strong> עוד <strong>אחרים והזימום</strong> העדים המזימים, <strong>אפילו</strong> היו אלו <strong>מאה</strong> כיתות של עדים שהוזמו כולם על ידי אותם שני עדים מזימים — <strong>כולם יהרגו,</strong> שהרי דין הזמה קיים לגבי כולם, וכוח שני עדים גדול ככוחם של עדים רבים. <strong>ר' יהודה אומר: איסטטית</strong> (כת סוטה) <strong>היא זו</strong> של העדים המזימים, ויש לחשוד בה שהם רוצים להזים את כל מי שמעיד בעדות זו, <strong>ואינו נהרג אלא כת הראשונה בלבד.</strong>
 <big>ד גמרא</big> על ההלכה במשנה שהעדים נעשים זוממים רק כאשר מזימים אותם עצמם, שמעידים עליהם שהם לא היו באותו מקום, שואלים: <strong>מנא הני מילי</strong> <small>[מנין הדברים הללו]?</small> <strong>אמר רב אדא:</strong> ש<strong>אמר קרא</strong> <small>[המקרא]</small> בפרשת עדים זוממים: <strong>"והנה עד שקר העד שקר ענה</strong> באחיו" (דברים יט, יח), והכוונה: <strong>עד שתשקר</strong> (תתברר כשקר) <strong>גופה של עדות</strong> כלומר, שהעדות בגופם של העדים הוכחה כבלתי נכונה, שכן העדים לא היו שם כלל באותו זמן.
 <strong>דבי</strong> <small>[</small>החכם <small>מבית מדרשו]</small> של <strong>ר' ישמעאל תנא</strong> <small>[שנה]</small> ראיה אחרת: נאמר "כי יקום עד חמס באיש <strong>לענות בו סרה"</strong> (דברים יט, טז) <strong>עד שתסרה</strong> (תתקלקל) <strong>גופה של עדות,</strong> ולא הכחשה בענין אחר.
 <big>ה</big> <strong>אמר רבא: באו שנים ואמרו "במזרח בירה</strong> (ארמון) <strong>הרג פלוני את הנפש", ובאו שנים</strong> אחרים <strong>ואמרו</strong> לעדים הללו: <strong>והלא במערב בירה עמנו הייתם</strong> באותה שעה, ואיך מעידים אתם על מה שהיה בצד האחר? <strong>חזינן</strong> <small>[רואים אנו],</small> <strong>אי כדקיימי</strong> <small>[אם כאשר עומדים</small> אנשים<small>]</small> <strong>במערב</strong> ה<strong>בירה מיחזא חזו</strong> <small>[רואים הם]</small> <strong>למזרח בירה</strong> ואת הנעשה שם, אם כן <strong>אין אלו זוממין,</strong> שיכול להיות שראו את המאורע ממקומם במערב הבירה. <strong>ואם לאו</strong> <small>[לא],</small> שאי אפשר לראות משם — <strong>הרי אלו זוממין.</strong>
 ותוהים: <strong>פשיטא</strong> <small>[פשוט]</small> שכך הדבר, ומה החידוש בכך? ומשיבים: <strong>מהו דתימא</strong> <small>[שתאמר]:</small> <strong>ליחוש לנהורא בריא</strong> <small>[שנחשוש לאור</small> עיניים <small>בהיר</small> יותר<small>],</small> שמא סתם אדם אינו יכול לראות במרחק זה, אבל העדים הללו יכולים לראות, <strong>קא משמע לן</strong> <small>[משמיע לנו]</small> שאין חוששים לדבר כגון זה.
 <big>ו</big> <strong>ו</strong>עוד <strong>אמר רבא: באו שנים ואמרו "ב</strong> עיר <strong>סורא בצפרא בחד בשבתא</strong> <small>[בבוקר ב</small>יום <small>ראשון בשבת</small> בשבוע<small>]</small> <strong>הרג פלוני את הנפש", ובאו שנים ואמרו</strong> לעדים הראשונים: <strong>"בפניא בחד בשבתא</strong> <small>[בערב ב</small>אותו יום <small>ראשון בשבת]</small> <strong>עמנו הייתם ב</strong>עיר <strong>נהרדעא", חזינן</strong> <small>[רואים אנו],</small> <strong>אי מצפרא לפניא מצי אזיל</strong> <small>[אם מן הבוקר לערב יכול</small> אדם <small>ללכת]</small> <strong>מסורא לנהרדעא</strong> — הרי <strong>לא הוו</strong> <small>[אינם]</small> <strong>זוממין,</strong> שהרי יתכן שראו את אותו שהרג בבוקר בסורא, ואחר כך הלכו לנהרדעא, <strong>ואי לאו</strong> <small>[ואם לא]</small> שאין הדבר אפשרי — <strong>הוו</strong> <small>[הריהם]</small> <strong>זוממין.</strong>
 ותוהים: <strong>פשיטא</strong> <small>[פשוט]</small> שכן הוא! ומשיבים: <strong>מהו דתימא</strong> <small>[שתאמר]</small> <strong>ליחוש לגמלא פרחא</strong> <small>[נחשוש לגמל פורח],</small> שמא רכבו על גמל מהיר ביותר, ואף שכרגיל אי אפשר לעבור מרחק זה באותו זמן — הם הצליחו לעשות זאת, <strong>קא משמע לן</strong> <small>[משמיע לנו]</small> שאין אנו חוששים לכך.
 <big>ז</big> <strong>ו</strong>עוד <strong>אמר רבא: באו שנים ואמרו "בחד בשבתא</strong> <small>[באחד בשבת,</small> ביום ראשון בשבוע<small>]</small> <strong>הרג פלוני את הנפש", ובאו שנים</strong> אחרים <strong>ואמרו "עמנו הייתם בחד בשבתא</strong> <small>[באחד בשבת],</small> <strong>אלא</strong> למחרת <strong>בתרי בשבתא</strong> <small>[בשני בשבת]</small> <strong>הרג פלוני</strong> זה <strong>את הנפש". ולא עוד אלא, אפילו אמרו</strong> העדים השניים "לפני כן, ב<strong>ערב שבת הרג פלוני את הנפש"</strong> — הרי העדים הראשונים <strong>נהרגין,</strong> למרות שאותו אדם מתחייב מיתה גם ללא עדותם, ומדוע? <strong>דבעידנא דקא מסהדי, גברא לאו בר קטלא הוא</strong> <small>[שבזמן שהעידו, האיש לא היה בן מוות]</small> שהרי עדיין לא נידון בבית הדין למוות, והם אמרו דבר שקר וזממו להורגו.
  ושואלים:  <strong>מאי קא משמע לן? תנינא</strong> <small>[מה הוא משמיע לנו</small> בכך? הלוא <small>שנינו]</small> במקרה בו העידו שתי כתות שונות של עדים על אדם שהרג: <strong>לפיכך, נמצאת</strong> כת <strong>אחת מהן זוממת</strong> — <strong>הוא</strong> הנאשם, <strong>והן</strong> העדים זוממים, <strong>נהרגין</strong> על ידי בית דין; הוא נהרג — משום שהיתה כת שהעידה עליו שהרג, והם, כת העדים שהוזמו, נהרגים כדין עדים זוממים, שכן שיקרו בעדותם. <strong>ו</strong>הכת <strong>השניה,</strong> שלא הוזמה, <strong>פטורה.</strong> משמע שאף במקום שהנאשם חייב מיתה, מכל מקום כיון שהעדים העידו עליו עדות שקר כאשר עדיין לא נתחייב מיתה בבית דין —  הרי הם זוממים!
  ומשיבים:  <strong>סיפא</strong> <small>[הסוף]</small> של ההלכה — <strong>מה שאין כן בגמר דין, איצטריכא ליה</strong> <small>[נצרך היה לו]</small> לאומרו, שבו יש חידוש, ולשם כך הובא הדין הראשון. ומהו אותו דין? שאם <strong>באו שנים</strong> ביום שלישי, <strong>ואמרו "בחד בשבתא</strong> <small>[באחד בשבת]</small> <strong>נגמר דינו של פלוני</strong> בבית דין מסויים למיתה", <strong>ובאו שנים ואמרו "בחד בשבתא עמנו הייתם</strong> במקום פלוני, ולא יכולתם להיות באותו בית דין, <strong>אלא בערב שבת נגמר דינו של</strong> אותו <strong>פלוני"</strong> — אין העדים הראשונים נהרגים. <strong>ולא עוד אלא, אפילו אמרו</strong> העדים השניים <strong>"בתרי בשבתא</strong> <small>[בשני בשבת]</small> <strong>נגמר דינו של פלוני"</strong> — <strong>אין אלו</strong> העדים הראשונים <strong>נהרגין.</strong> ומדוע? <strong>דבעידנא דקא מסהדי, גברא בר קטלא הוא</strong> <small>[שבזמן שהעידו</small> עליו, ביום שלישי, כבר היה <small>האיש בן מוות]</small> שהרי כבר נגמר דינו למיתה, והרי אלו כבאים להרוג אדם מת.
 ומוסיפים: <strong>ו</strong>כשם שהוא לענין דין מיתה, <strong>כן</strong> הדין <strong>לענין תשלומי קנס,</strong> וכגון זה:
 <strong>באו שנים ואמרו "בחד בשבתא</strong> <small>[באחד בשבת]</small> <strong>גנב וטבח ומכר</strong> שור או שה", וחייב לשלם קנס, פי ארבעה (או חמישה) ממה שגנב, <strong>ובאו שנים ואמרו "בחד בשבתא</strong> <small>[באחד בשבת]</small> <strong>עמנו הייתם, אלא בתרי בשבתא</strong> <small>[בשני בשבת]</small> <strong>גנב וטבח ומכר"</strong> — <strong>משלמין</strong> העדים הראשונים לנאשם תשלומי ארבעה או חמישה, שהרי כשהעידו עליו עדיין לא גנב. <strong>ולא עוד אלא, אפילו אמרו</strong> העדים השניים "קודם לכן, <strong>בערב שבת גנב וטבח ומכר"</strong> — <strong>משלמין</strong> העדים הראשונים ארבעה או חמישה. ומדוע? <strong>דבעידנא דקא מסהדי גברא לאו בר תשלומין הוא</strong> <small>[שבזמן שהעידו עליו</small> העדים הראשונים, עדיין <small>לא היה האיש</small> הנאשם <small>בר תשלומים],</small>
 שהרי עדיין לא נתחייב בית דין לשלם קנס זה, ויכול היה להודות בעצמו ולהיפטר, ואם כן זממו לחייב אדם שלא היה חייב. אולם אם <strong>באו שנים</strong> ביום שלישי <strong>ואמרו "בחד בשבתא</strong> <small>[באחד בשבת]</small> <strong>גנב וטבח ומכר ונגמר דינו</strong> לשלם ארבעה או חמישה", <strong>ובאו שנים ואמרו "בחד בשבתא</strong> <small>[באחד בשבת]</small> <strong>עמנו הייתם, אלא ערב שבת גנב וטבח ומכר ונגמר דינו"</strong> — אין העדים הראשונים משלמים. <strong>ולא עוד אלא, אפילו אמרו</strong> העדים השניים <strong>"בחד בשבתא</strong> <small>[באחד בשבת]</small> <strong>גנב וטבח ומכר</strong> כדברי הראשון, <strong>ו</strong>אולם <strong>בתרי בשבתא</strong> <small>[בשני בשבת]</small> <strong>נגמר דינו</strong> לשלם" — <strong>אין</strong> הראשונים <strong>משלמין, דבעידנא דקא מסהדי</strong> <small>[ש</small>הרי <small>בזמן שבו העידו,</small> ביום שלישי<small>]</small> <strong>גברא בר</strong> <small>[האיש בן]</small> <strong>תשלומין הוא,</strong> שהרי התחייב כבר בתשלומים בבית דין, ולכן אינם נחשבים לעדים זוממים.
 <big>ח</big> שנינו במשנה שאם כת אחת של עדים הזימה כתות רבות שהעידו על אדם שהרג, <strong>ר' יהודה אומר: איסטטית היא זו,</strong> הכת של המזימים, ואין הורגים אלא את כת העדים הזוממים הראשונה שהזימו.
## דף ה:
 ותוהים: <strong>אי</strong> <small>[אם]</small> סבור ר' יהודה ש<strong>איסטטית היא</strong> כת עדים <strong>זו,</strong> ואנו חושדים בהם שאינם עדי אמת — <strong>אפילו כת ראשונה</strong> שהוזמה על ידם <strong>נמי</strong> <small>[גם כן]</small> <strong>לא</strong> תיהרג! <strong>אמר ר' אבהו:</strong> מדובר במקרה <strong>ש</strong>כבר <strong>קדמו והרגו</strong> את הכת הראשונה. והוא מה שאמר ר' יהודה שאינה נהרגת אלא הכת הראשונה, שכבר נהרגה.
  ושואלים: אם כך הוא,  <strong>מאי דהוה הוה</strong> <small>[מה שהיה היה]</small> ומה טעם לקבוע דבר זה כהלכה? <strong>אלא</strong> יש לדחות הסבר זה. <strong>אמר רבא, הכי קאמר</strong> <small>[כך הוא אומר]</small> כך צריך להבין את דברי ר' יהודה: <strong>אם אינה אלא כת אחת</strong> שהוזמה — <strong>נהרגת, אי איכא טפי</strong> <small>[אם יש יותר]</small> מכת אחת — <strong>אין נהרגין</strong> כלל. ומקשים: <strong>הא</strong> <small>[הרי]</small> <strong>"בלבד" קאמר</strong> <small>[אומר],</small> כאשר הוא אומר שאין נהרגת אלא כת ראשונה בלבד — משמע שמדובר כשיש יותר, ולפי פירושו של רבא אין לשון זו מדוייקת! ומעירים: אכן, <strong>קשיא</strong> <small>[קשה]</small> הדבר.
 ובקשר למחלוקת שבמשנתנו מספרים, <strong>ההיא איתתא דאתאי סהדי ואישתקור</strong> <small>[אשה אחת שהביאה עדים</small> להעיד באיזה ענין לטובתה, <small>ונמצאו שקרנים],</small> <strong>אייתי סהדי ואישתקור</strong> <small>[הביאה עדים</small> אחרים, <small>ונמצאו</small> גם הם <small>שקרנים].</small> <strong>אזלה אייתי סהדי אחריני</strong> <small>[הלכה</small> ו<small>הביאה עדים אחרים]</small> ש<strong>לא אישתקור</strong> <small>[נמצאו שקרנים],</small> ודנו חכמים אם יש לקבל את עדותם של אלו. <strong>אמר ריש לקיש: הוחזקה</strong> אשה <strong>זו</strong> להביא עדי שקר, ולכן, לא נקבל את עדותם של אלו. <strong>אמר ליה</strong> <small>[לו]</small> <strong>ר' אלעזר:</strong> גם <strong>אם היא</strong> אשה זו <strong>הוחזקה</strong> כשקרנית, <strong>כל ישראל מי</strong> <small>[האם]</small> <strong>הוחזקו?</strong> ומדוע בגללה נחשוד בעדים אלו שהם משקרים?
  מסופר, <strong>זימנין הוו יתבי</strong> <small>[פעם</small> אחרת <small>היו יושבים]</small> ריש לקיש ור' אלעזר <strong>קמיה</strong> <small>[לפני]</small> <strong>ר' יוחנן,</strong> <strong>אתא כי האי מעשה לקמייהו</strong> <small>[בא מעשה כגון זה לפניהם]</small> לדון בו. <strong>אמר ריש לקיש: הוחזקה זו</strong> כשקרנית. <strong>אמר ליה</strong> <small>[לו]</small> <strong>ר' יוחנן: אם הוחזקה זו</strong> כשקרנית — <strong>כל ישראל מי</strong> <small>[האם]</small> <strong>הוחזקו</strong> כשקרנים? כששמע ריש לקיש תשובה זו מר' יוחנן, בדיוק כפי שאמר לו קודם לכן ר' אלעזר, <strong>הדר חזיה</strong> <small>[החזיר</small> פניו <small>והביט]</small> <strong>ל</strong>עבר <strong>ר' אלעזר בישות</strong> <small>[ב</small>עין <small>רעה],</small> <strong>אמר ליה</strong> <small>[לו]:</small> <strong>שמעת מילי מבר נפחא</strong> <small>[דברים מבן הנפח,</small> מר' יוחנן<small>]</small> <strong>ולא אמרת לי משמיה</strong> <small>[בשמו]?</small> אילו ידעתי שזו שיטת ר' יוחנן הייתי מקבל אותה.
  ומציעים:  <strong>לימא</strong> <small>[האם לומר]</small> כי <strong>ריש לקיש</strong> ש<strong>אמר</strong> את דבריו, שאשה זו הוחזקה כמביאה עדי שקר, סבור <strong>כר' יהודה</strong> במשנתנו, שחושד בעדותה של אותה כת של עדים כשקר, למרות שאין לכך ראיה ברורה, אלא על סמך אומדנא, <strong>ו</strong>אילו <strong>ר' יוחנן דאמר כרבנן</strong> <small>[שאומר כ</small>דעת <small>חכמים]</small> שאין מסתמכים על אומדנא כזאת, כל זמן שאין לכך ראיות של ממש?
  ודוחים:  <strong>אמר לך</strong> <small>[</small>יכול היה <small>לומר לך]</small> <strong>ריש לקיש: אנא דאמרי לך</strong> <small>[אני שאמרתי</small> דברי<small>]</small> <strong>אפילו לרבנן</strong> <small>[ל</small>שיטת <small>חכמים],</small> שכן <strong>עד כאן לא קא אמרי רבנן התם</strong> <small>[</small>שמענו <small>שאמרו חכמים שם,</small> במשנתנו<small>]</small> שסומכים על הכת המזימה אף שהזימה כמה כתות עדים, אלא <strong>דליכא דקא מהדר</strong> <small>[כאשר אין</small> לפנינו <small>מי שמחזר]</small> לשכור עדי שקר, ואפשר לומר שאמת אמרו. <strong>אבל הכא איכא הא דקא מהדרא</strong> <small>[כאן יש</small> לפנינו אשה <small>זו שמחזרת]</small> אחרי עדי שקר ויש לחשוד בה.
 <strong>ור' יוחנן אמר לך</strong> <small>[</small>יכול היה <small>לומר לך]:</small> <strong>אנא דאמרי</strong> <small>[אני שאמרתי</small> את דברי<small>]</small> <strong>אפילו לר' יהודה,</strong> שכן <strong>עד כאן לא קאמר</strong> <small>[</small>שמענו <small>שאמר]</small> <strong>ר' יהודה התם</strong> <small>[שם,</small> במשנתנו<small>]</small> שיש לחשוד בכת המזימה, אלא כשהדברים עצמם מורים כן, <strong>דאמרינן: אטו כולי עלמא גבי הני הוו קיימי</strong> <small>[שאנו אומרים:</small> <small>וכי כולם,</small> כל העדים שהוזמו, <small>אצל</small> מזימים <small>אלה היו עומדים]?</small> ויש איפוא להניח שכל מה שהזימו — לא היה נכון. <strong>אבל הכא</strong> <small>[כאן]</small> יש לומר כי <strong>הני ידעי בסהדותא, והני לא ידעי בסהדותא</strong> <small>[</small>עדים <small>אלה,</small> שלא הוכח ששיקרו, <small>יודעים בעדות, ואלה אינם יודעים בעדות],</small> ולכן גם אם הוכח שהעדים הראשונים משקרים, אינו הוכחה שגם האחרים משקרים.
 <big>א משנה</big> <strong>אין העדים זוממין נהרגין עד שיגמר הדין</strong> של הנידון בבית הדין ליהרג על פי עדותם. ומנין שכך הוא? <strong>שהרי הצדוקין אומרים</strong> אינו כן, אלא אין העדים הזוממים נהרגים, אלא <strong>עד שיהרג</strong> הנידון על פי עדותם, משום <strong>שנאמר "נפש תחת נפש"</strong> (שמות כא, כב. וראה דברים יט, כא).
 <strong>אמרו להם חכמים: והלא כבר נאמר "ועשיתם לו כאשר זמם לעשות לאחיו"</strong> (דברים יט, יט) <strong>והרי</strong> מכאן משמע שמדובר כש<strong>אחיו</strong> (כלומר, הנידון) <strong>קיים. ואם כן למה נאמר "נפש תחת נפש"</strong> — ללמדנו פרט אחר בדין זה: <strong>יכול</strong> כבר <strong>משעה שקבלו</strong> הדיינים את <strong>עדותן</strong> בבית דין <strong>יהרגו,</strong> למרות שלא נגמר דינו למיתה — <strong>תלמוד לומר: "נפש תחת נפש", הא אינם נהרגין עד שיגמר הדין,</strong> משעה שעומדים ליטול את נפשו, ולא קודם לכן.
 <big>ב גמרא</big> ובענין ההלכה האמורה במשנה, <strong>תנא</strong> <small>[שנה</small> החכם<small>]</small> <strong>בריבי</strong> (אדם גדול אחד): אם עדיין <strong>לא הרגו</strong> את הנידון — העדים הזוממים <strong>נהרגין,</strong> אם <strong>הרגו</strong> — <strong>אין נהרגין. אמר</strong> לו <strong>אביו</strong> של אותו חכם, שגם הוא היה איש חשוב: <strong>בני, לאו</strong> (וכי לא) <strong>קל וחומר הוא,</strong> שאם כאשר לא הרגו הם נהרגים — כל שכן שאם הרגו הם נהרגים!
 <strong>אמר לו: לימדתנו רבינו שאין עונשין מן הדין</strong> (מקל וחומר) אלא צריך הוכחה מפורשת בכתוב זה. ומביאים ראיה לכלל זה, <strong>דתניא</strong> <small>[ששנויה</small> ברייתא<small>]:</small> על הכתוב בפרשת עונשם של איסורי עריות <strong>"איש אשר יקח [את] אחתו בת אביו או בת אמו"</strong> (ויקרא כ, יז), אמרו חכמים: <strong>אין לי</strong> מן הכתוב <strong>אלא בת אביו שלא</strong> (שאינה) <strong>בת אמו,</strong> או <strong>בת אמו שלא בת אביו.</strong> ואולם, אחות שהיא <strong>בת אמו ו</strong>גם <strong>בת אביו מנין</strong> שגם עליה חייב? <strong>תלמוד לומר "ערות אחתו גלה"</strong> (ויקרא כ, יז), כלומר, כל שהיא אחותו — חייב עליה.
  וממשיכה הברייתא בדיון: <strong>עד שלא יאמר</strong> הכתוב במפורש — <strong>יש לי</strong> להוכיח דבר זה <strong>בדין</strong> (מקל וחומר): <strong>אם ענש על בת אביו שלא בת אמו, ו</strong>כן ענש על <strong>בת אמו שלא בת אביו</strong> — אחותו שהיא <strong>בת אביו ובת אמו לא כל שכן</strong> שייענש עליה? <strong>הא</strong> (הרי) <strong>למדת</strong> מכאן <strong>שאין עונשין מן הדין,</strong> אלא צריך הוכחה מן הכתוב.
  וממשיכה הברייתא: <strong>עונש</strong> לאחותו שהיא אביו ואמו <strong>שמענו</strong> בכתוב זה, <strong>אזהרה</strong> כלומר, מקור שבו נאמר האיסור הזה, <strong>מנין</strong> לנו? <strong>תלמוד לומר "ערות אחותך בת אביך או בת אמך...</strong> לא תגלה" (ויקרא יח, ט). <strong>אין לי אלא</strong> אזהרה ל<strong>בת אביו שלא בת אמו, ובת אמו שלא בת אביו,</strong> אבל אחותו שהיא <strong>בת אביו ובת אמו מנין</strong> שהוא מוזהר עליה? <strong>תלמוד לומר "ערות בת אשת אביך מולדת אביך אחותך הוא"</strong> (ויקרא יח יא) לומר: כל שהיא אחותך — יש עליה איסור.
  ולכאורה אפשר היה לטעון גם כאן: <strong>עד שלא יאמר</strong> הכתוב במפורש, <strong>יש לי</strong> ללמוד דבר זה <strong>מן הדין</strong> (מקל וחומר): <strong>מה אם הוזהר על</strong> אחותו שהיא <strong>בת אמו שלא בת אביו,</strong> וכן הוזהר על <strong>בת אביו שלא בת אמו,</strong> אחות זו שהיא גם <strong>בת אביו ו</strong>גם <strong>בת אמו לא כל שכן</strong> שהוא מוזהר עליה? <strong>הא למדת ש</strong>אף <strong>אין מזהירין מן הדין.</strong>
 ומבררים: עד כאן לא למדנו אלא לענין חייבי מיתות, <strong>חייבי מלקיות מנין</strong> שגם בהם אין עונשים מן הדין — <strong>תלמוד לומר</strong> גזירה שווה <strong>"רשע" "רשע",</strong> שמילה זו נאמרה גם בחייבי מיתות בית דין ("אשר הוא רשע למות". במדבר לה, לא), וגם בחייבי מלקות ("והיה אם בן הכות הרשע". דברים כה, ב).
 <strong>חייבי גליות מנין</strong> שאין לומדים את עונשם בדרך קל וחומר — <strong>אתיא</strong> <small>[בא]</small> הדבר בגזירה שווה של <strong>"רצח" "רצח",</strong> שנאמר גם ברוצח במזיד (במדבר לה, כא) וגם ברוצח בשגגה (במדבר לה, יא), ללמדנו שבכל עונשי גוף אין למדים הלכה מקל וחומר.
 <big>ג</big> ובענין ששנינו במשנתנו <strong>תניא</strong> <small>[שנויה</small> ברייתא<small>],</small> <strong>אמר ר' יהודה בן טבאי</strong> בלשון שבועה: <strong>אראה בנחמה</strong> (אזכה לראות את הנחמה והגאולה לעתיד לבוא) <strong>אם לא הרגתי</strong> בבית הדין <strong>עד זומם.</strong> ואמר זאת כדי <strong>להוציא</strong> (לבטל, לשלול) <strong>מ</strong>סברה זו המצויה ב<strong>לבן של צדוקים. שהיו</strong> הצדוקים <strong>אומרים: אין העדים זוממין נהרגין</strong> אלא <strong>עד שיהרג הנדון,</strong> והוא הרג את העד הזומם אף על פי שלא נהרג הנידון.
 <strong>אמר לו שמעון בן שטח: אראה בנחמה אם לא שפכת דם נקי</strong> במה שעשית, <strong>שהרי אמרו חכמים: אין העדים זוממין נהרגין עד שיזומו שניהם, ואין לוקין עד שיזומו שניהם,</strong> ובמקרה זה הרי הוזם רק אחד מהם ולא שניהם.
 <strong>מיד קבל עליו ר' יהודה בן טבאי שאינו מורה הוראה אלא לפני שמעון בן שטח,</strong> שלא יטעה שוב. <strong>וכל ימיו של ר' יהודה בן טבאי היה משתטח</strong> בבכיה <strong>על קברו של אותו העד,</strong> לבקש מחילה על שגרם לו מיתה, <strong>והיה קולו נשמע</strong> מרחוק, <strong>וכסבורין העם לומר: קולו של הרוג</strong> הוא זה, שבוכה. <strong>אמר</strong> להם יהודה בן טבאי: <strong>קולי שלי הוא, תדעו</strong> שכן הוא — <strong>למחר</strong> (בעתיד) <strong>הוא</strong> (כלומר, בלשון נקיה, אני) <strong>מת,</strong> ואז <strong>אין קולו נשמע.</strong>
 ומעירים על כך, <strong>אמר ליה</strong> <small>[לו]</small> <strong>רב אחא בריה</strong> <small>[בנו]</small> של <strong>רבא לרב אשי:</strong> זו אינה הוכחה שאין זה קולו של ההרוג, אם לאחר מות ר' יהודה בן טבאי השתתק הקול, <strong>דלמא בדינא קם בהדיה</strong> <small>[שמא בדין</small> שמים <small>עמד אתו],</small> ולכן איננו צועק עוד בעולם הזה, <strong>אי נמי פיוסי פייסיה</strong> <small>[או גם כן</small> שמא <small>פייס אותו</small> ר' יהודה בן טבאי בעולם הבא<small>]</small> ולכן הוא השתתק, ואין מכאן בעצם הוכחה גמורה.
 <big>ד משנה</big> נאמר: <strong>"על פי שנים עדים או שלשה עדים יומת המת"</strong> (דברים יז, ו), ויש לשאול: <strong>אם מתקיימת העדות בשנים</strong> — <strong>למה פרט הכתוב בשלשה? אלא</strong> בא הכתוב <strong>להקיש</strong> (להשוות) <strong>שלשה לשנים,</strong> ללמדנו שדינם שווה: <strong>מה שלשה מזימין את השנים</strong> — <strong>אף השנים יזומו את השלשה. ומנין</strong> ששנים יכולים להזים <strong>אפילו מאה</strong> עדים — <strong>תלמוד לומר</strong> "שלושה <strong>עדים",</strong> והרי מדובר כאן על עדים! אלא בא הדבר לרבות כל קבוצה של עדים, אפילו יותר משלושה, שגם שנים יכולים להזים אותם.
 <strong>ר' שמעון אומר:</strong> דבר אחר למדים מייתור הכתוב, <strong>מה שנים</strong> שהעידו על אדם שחייב מיתה <strong>אינן נהרגין</strong> על עדות זו <strong>עד שיהיו שניהם זוממין</strong> — <strong>אף שלשה</strong> שבאו להעיד כאחד, והוזמו, <strong>אינן נהרגין עד שיהיו שלשתם זוממין. ומנין</strong> שכך הוא הדין <strong>אפילו</strong> ב<strong>מאה</strong> עדים — <strong>תלמוד לומר "עדים"</strong> לומר, שכל עדים שבאו בקבוצה אחת דינם כעדות אחת לענין זה.
 <strong>ר' עקיבא אומר: לא בא השלישי</strong> הנזכר בכתוב זה <strong>להקל, אלא להחמיר עליו, ולעשות דינו כיוצא באלו</strong> כמו השנים שהעיד עימם. כלומר, שאף שאפשר היה לומר שעדותו של השלישי מיותרת לאחר שכבר העידו שנים, ושמא השלישי והבאים אחריו ייפטרו, לכן בא לומר שכיון שהיה יחד איתם והוזם יחד אתם — אף הוא נהרג.
  וכאן אפשר גם ללמוד מוסר השכל: <strong>ואם כן ענש הכתוב לנטפל</strong> (למי שנספח) <strong>לעוברי עבירה</strong> שיהיה דינו <strong>כעוברי עבירה</strong> למרות שהעבירה כבר נעשית בלעדיו — <strong>על אחת כמה וכמה ישלם שכר לנטפל לעושי מצוה כעושי מצוה.</strong>
 ועוד אפשר ללמוד מהשוואה זו: <strong>ומה שנים</strong> אם <strong>נמצא אחד מהן קרוב או פסול</strong> — <strong>עדותן בטלה,</strong> שהרי אין כאן עוד עדות שני עדים, <strong>אף שלשה</strong> שבאו להעיד כאחד אם <strong>נמצא אחד מהן קרוב או פסול עדותן</strong> של כולם <strong>בטלה,</strong> אף שהשניים האחרים לא נפסלו. <strong>מנין אפילו</strong> היו <strong>מאה</strong> עדים — <strong>תלמוד לומר "עדים".</strong>
## דף ו.
 <strong>אמר ר' יוסי: במה דברים אמורים</strong> שאם פסול אחד מהם לעדות — בטלה כל העדות כולה — <strong>בדיני נפשות</strong> החמורים, <strong>אבל בדיני ממונות</strong> אף על פי שאחד העדים פסול — <strong>תתקיים העדות בשאר</strong> העדים, ואם יש בשאר עדות מספקת, דנים על פיה. <strong>רבי אומר:</strong> אינו כן אלא, <strong>אחד דיני ממונות ואחד דיני נפשות</strong> דינם שווה בזה.
  אבל <strong>אימתי</strong> נאמר דבר זה שעד אחד פסול פוסל את כל העדות כולה — <strong>בזמן שהתרו בהן,</strong> כאשר העדים התרו בנאשמים לפני שעברו, שהוכיחו על ידי כך שהם רוצים להיות עדים בדבר, ולכן הפסולים והכשרים נחשבים כחלק מעדות אחת. <strong>אבל בזמן שלא התרו בהן</strong> — <strong>מה יעשו שני אחין שראו באחד שהרג את הנפש</strong> יחד עם אחרים? וכי ייפטר הרוצח מעונש רק מפני שהיו שם במקרה שני קרובים?! אלא אימתי נפסלת העדות — כאשר כוונתם להעיד, אבל אם אינם באים להעיד כאחד — אין הם פוסלים את העדות.
 <big>א גמרא</big> על הדברים שאמרנו במשנה, שמאה עדים דינם כשני עדים, לדיני הזמה ועוד, <strong>אמר רבא: והוא שהעידו</strong> כל העדים <strong>כולם בתוך כדי דיבור,</strong> שאז הם נחשבים לכת אחת של עדים. אבל אם היה הפסק, וכל קבוצת עדים העידה לעצמה — אין אלה נחשבים לעדות אחת. <strong>אמר ליה</strong> <small>[לו]</small> <strong>רב אחא מדפתי לרבינא: מכדי</strong> <small>[הרי]</small> <strong>תוך כדי דיבור היכי דמי</strong> <small>[כיצד הוא</small> בדיוק<small>]</small> שיעורו — <strong>כדי שאילת תלמיד לרב,</strong> שאומר לו "שלום עליך רבי", כלומר, כדי אמירת שלוש מלים. והרי <strong>מאה</strong> עדים המעידים <strong>טובא הוו</strong> <small>[הרבה הם]</small> ובוודאי שעדות כולם היא יותר משיעור זמן זה, שהרי לא ייתכן שמאה אנשים יעידו בתוך כדי דיבור!
 <strong>אמר ליה</strong> <small>[לו]:</small> הכוונה היא ש<strong>כל חד וחד</strong> <small>[אחד ואחד]</small> מעיד <strong>בתוך כדי דיבור של חבירו,</strong> וכך נוצר רצף של עדות אחת.
 <big>ב</big> שנינו במשנה: <strong>ר' עקיבא אומר לא בא שלישי</strong> להקל עליו אלא להחמיר עליו. ועוד אמרו: <strong>ומה שנים</strong> אם היה אחד מהם קרוב או פסול — עדותם בטלה, אף בכל מספר עדים — קרוב ופסול פוסלים את העדות. <strong>אמר ליה</strong> <small>[לו]</small> <strong>רב פפא לאביי:  אלא מעתה,</strong> שאנו אומרים שאם היה קרוב או פסול עד לאירוע הריהו פוסל את העדות כולה, אם כן <strong>הרוג</strong> עצמו <strong>יציל</strong> את הנאשם בהריגתו, שהרי הוא עצמו ראה את המעשה כאשר נהרג, וכיון שהוא פסול לעדות (שהרי הוא נוגע בדבר) אם כן נמצא שכל עדות על הריגה היא פסולה! אמר לו: מדובר <strong>כשהרגו מאחוריו,</strong> והנהרג לא ראה כלל מי היה הרוצח.
  אמר לו: אמנם מצוי הדבר שכך הורגים אדם בלא ידיעתו, אך עדיין יש להקשות: כשדנים אדם למיתה על שרבע זכר, מדוע לא נאמר ש<strong>נרבע יציל</strong> את הרובע ממיתה, משום שהוא פסול לעדות, ויפסול את שאר העדים שראו את המעשה! ומשיבים: מדובר <strong>כשרבעו מאחוריו</strong> ולא ראה ולא ידע מי רבע אותו, ולכן יכול ליהרג על פי העדים האחרים.
  אמר לו: ועדיין נאמר שה<strong>הורג ורובע</strong> עצמם <strong>יצילו</strong> את עצמם ממיתה על מה שעשו, שהרי הם בוודאי ראו את המאורע, והם פסולים לעדות, שאין אדם יכול להעיד על עצמו! <strong>אישתיק</strong> <small>[שתק]</small> אביי, שלא מצא תשובה לדבר. <strong>כי אתא</strong> <small>[כאשר בא]</small> רב פפא <strong>לקמיה</strong> <small>[לפני]</small> <strong>רבא</strong> עם שאלה זו, <strong>אמר ליה</strong> <small>[לו]:</small> נאמר שם "על פי שני עדים או על פי שלשה עדים <strong>יקום דבר"</strong> (דברים יט, טו) — לומר, <strong>במקימי דבר הכתוב מדבר</strong> כלומר, דווקא בעדים, שהם מקיימים את הדבר מבחינה משפטית, ולא בבעלי הדבר, ולכן אין מקום לקושיות אלה. 
 <big>ג</big> שנינו במשנה ש<strong>אמר ר' יוסי: במה דברים אמורים .</strong> — בדיני נפשות, אבל בדיני ממונות תתקיים העדות בשאר. ורבי חולק וסבור שאין הבדל בין דיני נפשות לדיני ממונות. ועוד אמרו שכל זה אמור בזמן שהתרו בהם, אבל כשלא התרו בהם, אפילו היה ביניהם פסול — העדות כשירה, כי אחרת <strong>מה יעשו שני אחים</strong> שראו באחד שהרג את הנפש. ושואלים: <strong>היכי אמרינן להו</strong> <small>[איך אנו,</small> בית הדין, <small>אומרים להם]</small> לעדים כדי לברר אם באו להעיד?
 <strong>אמר רבא: הכי אמרינן להו</strong> <small>[כך אנו אומרים להם]</small> לבאים לבית דין: האם <strong>למיחזי אתיתו או לאסהודי אתיתו</strong> <small>[לראות</small> את הדין <small>באתם או להעיד באתם]?</small> <strong>אי אמרי לאסהודי אתו</strong> <small>[אם אומרים</small> ש<small>להעיד באו],</small> <strong>נמצא אחד מהן קרוב או פסול</strong> — <strong>עדותן</strong> של כולם <strong>בטלה, אי אמרי למיחזי אתו</strong> <small>[אם אומרים</small> ש<small>לראות באו],</small> אם כן <strong>מה יעשו שני אחין שראו באחד שהרג את הנפש,</strong> האם לא יוכלו לבוא לבית הדין?
  ובענין המחלוקת שבמשנה <strong>איתמר</strong> <small>[נאמר]</small> שנחלקו ביחס לפסק ההלכה, ש<strong>אמר רב יהודה אמר שמואל: הלכה כר' יוסי. ורב נחמן אומר: הלכה כרבי.</strong>
## דף ו:
 <big>א משנה</big> <strong>היו שנים</strong> שני עדים <strong>רואין אותו</strong> את מי שעבר עבירה שנהרגים עליה, <strong>מחלון זה</strong> של הבית, <strong>ושנים רואין אותו</strong> את המאורע <strong>מחלון זה</strong> אחר, <strong>ואחד</strong> היה <strong>מתרה בו</strong> בנאשם <strong>באמצע</strong> בין שתי כתות העדים, <strong>בזמן שמקצתן</strong> של העדים משתי הכתות הללו <strong>רואין אלו את אלו</strong> — <strong>הרי אלו עדות אחת, ואם לאו</strong> — <strong>הרי אלו שתי עדיות</strong> שונות. <strong>לפיכך,</strong> כיון שאלה שתי כתות עדים שונות, <strong>אם נמצאת אחת מהן זוממת</strong> והכת השניה לא הוזמה — <strong>הוא</strong> הנאשם, <strong>והן</strong> הזוממים, <strong>נהרגין;</strong> הנאשם נהרג — משום עדותה של הכת שלא הוזמה, והם נהרגים — משום שהוכח שהיו עדים זוממים. <strong>ו</strong>הכת <strong>השניה,</strong> שלא הוזמה, <strong>פטורה.</strong>
 <strong>ר' יוסי אומר: לעולם אין נהרגין</strong> בכל מקרה <strong>עד שיהו שני עדיו מתרין בו</strong> בנאשם, שנאמר <strong>"על פי שנים עדים</strong> יומת המת" (דברים יז, ו), לומר שפי שני העדים צריך להתרות ולהזהיר את הנאשם, ולא די בהתראה של אדם אחר, כדעת סתם משנה לעיל. <strong>דבר אחר</strong> למדו מכאן: <strong>"על פי שנים עדים"</strong> — <strong>שלא תהא סנהדרין שומעת</strong> את עדות העדים <strong>מפי התורגמן</strong> המתרגם לדיינים את דברים העדים, אלא הדיינים צריכים לשמוע את העדות מפי העדים עצמם.
 <big>ב גמרא</big> <strong>אמר רב זוטרא בר טוביא אמר רב: מנין לעדות מיוחדת</strong> שכל אחד מן העדים ראה את המאורע בפני עצמו <strong>שהיא פסולה</strong> — <strong>שנאמר "לא יומת על פי עד אחד"</strong> (שם). ונברר, <strong>מאי</strong> <small>[מה]</small> פירוש "עד <strong>אחד"? אילימא</strong> <small>[אם תאמר]</small> <strong>עד אחד ממש,</strong> שמעיד רק הוא לבדו — הלוא <strong>מרישא שמעינן לה</strong> <small>[מן ההתחלה</small> של הכתוב <small>שומעים אנו זאת],</small> שנאמר <strong>"על פי שנים עדים"</strong> וממילא משמע שאין סומכים על עד אחד! <strong>אלא מאי</strong> <small>[מה</small> פירוש<small>]</small> <strong>"אחד"</strong> — כוונתו <strong>אחד אחד,</strong> שאם כל אחד מהם היה לחוד אין ממיתים על פיהם.
  ומעירים:  <strong>תניא נמי הכי</strong> <small>[שנויה</small> ברייתא <small>גם כן כך]:</small> <strong>"לא יומת על פי עד אחד",</strong> הרי זה בא <strong>להביא</strong> (לרבות) <strong>שנים שרואים אותו, אחד מחלון זה ואחד מחלון זה, ואין רואין זה את זה, שאין מצטרפין</strong> לעדות כלל. <strong>ולא עוד אלא, אפילו</strong> ראו אותו מעשה עצמו <strong>בזה אחר זה,</strong> אף ששניהם עמדו <strong>בחלון אחד,</strong> וראו את המעשה מאותו מקום עצמו — <strong>אין מצטרפין.</strong>
 <strong>אמר ליה</strong> <small>[לו]</small> <strong>רב פפא לאביי:</strong> מה צורך להביא שני מקרים? <strong>השתא</strong> <small>[עכשיו,</small> הרי<small>],</small> <strong>ומה</strong> אם <strong>אחד</strong> רואה <strong>מחלון זה ואחד מחלון זה, דהאי קא חזי</strong> <small>[שזה רואה]</small> <strong>כולו מעשה, והאי קא חזי</strong> <small>[וזה רואה]</small> <strong>כולו מעשה</strong> — <strong>אמרת לא מצטרפי</strong> <small>[אומר אתה שאין מצטרפים</small> לעדות<small>];</small> <strong>בזה אחר זה, דהאי חזי פלגא</strong> <small>[שזה רואה חצי]</small> <strong>מעשה והאי חזי פלגא</strong> <small>[וזה רואה חצי]</small> <strong>מעשה, מיבעיא</strong> <small>[נצרכה]</small> לומר שלא יצטרפו? <strong>אמר ליה</strong> <small>[לו]:</small> <strong>לא נצרכא</strong> <small>[נצרכה]</small> <strong>אלא לבועל את הערוה</strong> כלומר, שהיה זה מעשה עבירה מתמשך, וכל אחד מהם ראה מעשה עבירה שיש בו כדי לחייב את הבועל, ובכל זאת אין מצטרפים כיון שראו בזה אחר זה ולא ביחד.
  ובענין זה של צירוף עדות <strong>אמר רבא:</strong> גם אם לא היו העדים רואים כלל זה את זה, <strong>אם היו רואין את המתרה</strong> ששניהם היו רואים אדם שלישי, שהיה מתרה בנאשם, <strong>או המתרה רואה אותן</strong> (את שני העדים הבודדים) — <strong>מצטרפין. ו</strong>עוד <strong>אמר רבא: מתרה שאמרו,</strong> אין צורך שיהיה זה אדם אחר שיתרה בנאשם, אלא <strong>אפילו מפי עצמו,</strong> כלומר אם ההרוג עצמו מתרה בהורג, <strong>ואפילו מפי השד</strong> שנשמעה התראה ואין ידוע מי התרה — הרי זו התראה, ואין צורך באדם מסויים שיעשה זאת.
 <strong>אמר רב נחמן: עדות מיוחדת</strong> של שני עדים, שכל אחד לעצמו ראה את העדות — <strong>כשירה בדיני ממונות,</strong> וראיה לדבר, <strong>דכתיב</strong> <small>[שנאמר]:</small> <strong>"לא יומת על פי עד אחד"</strong> (שם), ללמדנו: דווקא <strong>בדיני נפשות הוא</strong> ש<strong>אין כשירה</strong> עדות כזו, <strong>אבל בדיני ממונות</strong> — <strong>כשירה.</strong>
 <strong>מתקיף לה</strong> <small>[מקשה על כך]</small> <strong>רב זוטרא:</strong> אם סבור אתה שעדות מיוחדת נחשבת כמצטרפת לענין כלשהו, <strong>אלא מעתה בדיני נפשות תציל</strong> אותו, שאם היתה עדות מיוחדת, והוזמו חלק מן העדים — תיבטל העדות כולה בגללם! <strong>אלמה תנן</strong> <small>[מדוע שנינו</small> במשנה<small>]</small> שאם ראו שנים מחלון זה ושנים מחלון אחר, והוזמה כת אחת — <strong>הוא</strong> הנידון <strong>והן</strong> הזוממים <strong>נהרגין?</strong> ומעירים: אכן, <strong>קשיא</strong> <small>[קשה]</small> הדבר לדברי רב נחמן.
 <big>ג</big> שנינו במשנה ש<strong>ר' יוסי אמר</strong> שאין הנידון נהרג אלא עד שיהיו העדים עצמם מתרים בו. <strong>אמר ליה</strong> <small>[לו]</small> <strong>רב פפא לאביי: ומי אית ליה</strong> <small>[והאם יש לו]</small> <strong>לר' יוסי האי סברא</strong> <small>[סברה זו]</small> שחייבת תמיד להיות התראה, ומפי העדים? <strong>והתנן</strong> <small>[והרי שנינו</small> במשנה<small>]</small> <strong>ר' יוסי אומר: השונא</strong> שהרג את הנפש, אף על פי שלא היתה לו התראה — אינו יכול לטעון שהיה שוגג, אלא הרי זה <strong>נהרג</strong> בבית דין, <strong>מפני שהוא כמועד ומותרה.</strong> משמע שר' יוסי סבור שלא תמיד צריכים הוכחה על ידי התראה!
 <strong>אמר ליה</strong> <small>[לו]:</small> <strong>ההוא</strong> אותו דבר שהובא בשם ר' יוסי — שיטת <strong>ר' יוסי בר יהודה היא,</strong> שאינו מצריך תמיד התראה. <strong>דתניא</strong> <small>[ששנויה</small> ברייתא<small>]:</small> <strong>ר' יוסי בר יהודה אומר: חבר</strong> (תלמיד חכם) <strong>אין צריך התראה, לפי ש</strong>מעיקרה <strong>לא ניתנה התראה אלא</strong> כדי <strong>להבחין</strong> על ידה <strong>בין שוגג למזיד,</strong> ותלמיד חכם ודאי יודע מה אסור, ושיש עבירה במה שהוא עושה. אבל ר' יוסי (הוא ר' יוסי בן חלפתא) סבור שצריך תמיד התראה כדי לחייב אדם על הריגה, ולא עוד אלא, שהתראה זו צריכה להיות על ידי העדים המעידים עליו.
 <big>ד</big> שנינו במשנה, <strong>דבר אחר: "על פי שנים עדים"</strong> — <strong>שלא תהא סנהדרין שומעת מפי התורגמן.</strong> מסופר: <strong>הנהו לעוזי דאתו לקמיה</strong> <small>[אותם</small> אנשים <small>לועזים</small> שדברו בלשון לועזית <small>שבאו</small> לדין <small>לפני]</small> <strong>רבא,</strong> <strong>אוקי</strong> <small>[העמיד]</small> <strong>רבא תורגמן בינייהו</strong> <small>[ביניהם]</small> ושמע את העדות. ושואלים: <strong>והיכי עביד הכי</strong> <small>[ואיך עשה כך]?</small> <strong>והתנן</strong> <small>[והרי שנינו</small> במשנתנו<small>]:</small> <strong>שלא תהא סנהדרין שומעת מפי התורגמן!</strong> ומשיבים: <strong>רבא מידע הוה ידע</strong> <small>[היה יודע]</small> <strong>מה דהוו אמרי</strong> <small>[שהיו אומרים]</small> שהבין את השפה, <strong>ואהדורי</strong> <small>[ולהשיב</small> להם בשפתם<small>]</small> <strong>הוא</strong> ש<strong>לא הוה ידע</strong> <small>[היה יודע],</small> והעמיד מתורגמן כדי שיוכל לחקור את העדים, אבל הוא עצמו הבין את דבריהם, כדין המשנה.
## דף ז.
 ובענין פסול עדים, מסופר: שני אנשים בשם <strong>אילעא וטוביה,</strong> שהיו עדים על שטר הלוואה, <strong>קריביה דערבא הוה</strong> <small>[קרוביו של הערב</small> להלוואה <small>היו],</small> ונשאלה שאלה לגבי כשרותם כעדים בשטר זה. <strong>סבר</strong> <small>[סבור</small> היה<small>]</small> <strong>רב פפא למימר</strong> <small>[לומר]:</small> <strong>גבי</strong> <small>[אצל]</small> <strong>לוה ומלוה רחיקי נינהו</strong> <small>[רחוקים הם]</small> ולכן עדותם בשטר זה כשירה. <strong>אמר ליה</strong> <small>[לו]</small> <strong>רב הונא בריה</strong> <small>[בנו]</small> של <strong>רב יהושע לרב פפא: אי לית ליה</strong> <small>[אם אין לו]</small> <strong>ללוה</strong> לשלם את חובו, <strong>לאו בתר ערבא אזיל</strong> <small>[האם לא אחר הערב הולך]</small> ה<strong>מלוה</strong> לגבות את חובו? אם כן, נמצא שהערב קשור בהלוואה הזו, ולכן יש לפסול את העדים הללו בשטר זה משום קירבת משפחה.
 <big>א משנה</big> ועוד בענין עדות על אדם שחייב מיתה. <strong>מי שנגמר דינו</strong> בבית דין למיתה, <strong>וברח,</strong> וחזר <strong>ובא לפני אותו בית דין</strong> שנתחייב בו — <strong>אין סותרין את דינו</strong> לדון אותו מחדש, אלא עושים בו כפי שפסקו קודם לכן. משום כך, <strong>כל מקום שיעמדו שנים ויאמרו: "מעידים אנו באיש פלוני שנגמר דינו</strong> למיתה <strong>בבית דין של פלוני, ופלוני ופלוני עדיו"</strong> — <strong>הרי זה יהרג</strong> על סמך עדותם זו.
  ועוד כמה דינים כלליים בענין זה: <strong>סנהדרין,</strong> שבכוחה לדון דיני נפשות, <strong>נוהגת</strong> בין <strong>בארץ ו</strong>בין <strong>בחוצה לארץ.</strong> ועוד אמרו: <strong>סנהדרין ההורגת</strong> פעם <strong>אחד בשבוע</strong> (בשבע שנים) <strong>נקראת חובלנית.</strong> משום שחכמי הסנהדרין היו מדקדקים הרבה בעדויות, ונדיר היה שיימצא אדם נהרג על ידם. <strong>ר' אליעזר בן עזריה אומר:</strong> סנהדרין ההורגת <strong>אחד לשבעים שנה</strong> נקראת חובלנית. <strong>ר' טרפון ור' עקיבא אומרים: אילו היינו בסנהדרין</strong> היינו דנים באופן כזה ש<strong>לא</strong> היה <strong>נהרג אדם מעולם. רבן שמעון בן גמליאל אומר:</strong> אם כך היו עושים <strong>אף הן</strong> היו <strong>מרבין</strong> בכך <strong>שופכי דמים</strong> (רוצחים) <strong>בישראל,</strong> שהרי אז הכל יודעים שאין עונש מוות קיים בפועל, ולא היו נרתעים מלרצוח.
 <big>ב גמרא</big> נאמר במשנה שמי שנגמר דינו וברח, וחזר לפני אותו בית דין — אין סותרים את דינו. ונדייק מכאן: <strong>לפני אותו בית דין הוא</strong> ש<strong>אין סותרין, הא</strong> <small>[הרי]</small> אם בא <strong>לפני בית דין אחר</strong> — <strong>סותרין,</strong> וחוזרים ודנים בו. אולם <strong>הא תני סיפא</strong> <small>[הרי שנה בסופה</small> של המשנה<small>]:</small> <strong>כל מקום שיעמדו שנים ויאמרו: "מעידין אנו את איש פלוני שנגמר דינו בבית דין פלוני, ופלוני ופלוני עדיו"</strong> — <strong>הרי זה נהרג,</strong> משמע שגם בבית דין אחר אין סותרים, אלא מסתמכים על מה שהוחלט בבית דין אחר. ואם כן, יש סתירה בין הדיוק של הרישא והסיפא!
 <strong>אמר אביי: לא קשיא</strong> <small>[אין זה קשה],</small> <strong>כאן</strong> בתחילת המשנה, שלמדנו ממנה שסותרים את דינו בבית דין אחר, מדובר כשבא לפני בית דין ש<strong>בארץ ישראל</strong> לאחר שנגמר דינו בחוצה לארץ, <strong>כאן</strong> בסוף המשנה, שלמדנו ממנה שאין סותרים — כשבא לפני בית דין <strong>בחוצה לארץ</strong> לאחר שנגמר דינו בארץ ישראל.
 <strong>דתניא</strong> <small>[ששנויה</small> ברייתא<small>]:</small> <strong>ר' יהודה בן דוסתאי אומר משום</strong> (בשם) <strong>ר' שמעון בן שטח: ברח</strong> הנידון <strong>מארץ לחוצה לארץ</strong> — <strong>אין סותרין</strong> <strong>את דינו</strong> אלא מבצעים מה שפסק בית דין שבארץ. ברח <strong>מחוצה לארץ לארץ</strong> — <strong>סותרין את דינו, מפני זכותה של ארץ ישראל,</strong> שמא ימצא לו בית הדין זכות.
 <big>ג</big> שנינו במשנה ש<strong>סנהדרין נוהגת</strong> בארץ ובחוץ לארץ. ומבררים: <strong>מנא הני מילי</strong> <small>[מנין הדברים הללו]</small> שגם בחוץ לארץ יש סנהדרין? <strong>דתנו רבנן</strong> <small>[ששנו חכמים]:</small> נאמר בדיני רוצחים <strong>"והיו אלה לכם לחקת משפט לדרתיכם</strong> בכל מושבותיכם" (במדבר לה, כט) <strong>למדנו לסנהדרין שנוהגת בארץ ובחוצה לארץ,</strong>
 <strong>אם כן, מה תלמוד לומר "בשעריך"</strong> ("שופטים ושוטרים תתן לך בכל שעריך". דברים טז, יח), שמשמע מכאן שרק בארץ ישראל (שרק בה ישנם "שעריך" — השייכים לעם ישראל) יש מצוה להקים בתי דין? יש לומר כך: <strong>בשעריך,</strong> בארץ, <strong>אתה מושיב בתי דינים בכל פלך ופלך</strong> (מחוז ומחוז) <strong>ובכל עיר ועיר, ו</strong>אילו <strong>בחוצה לארץ אתה מושיב</strong> סנהדרין <strong>בכל פלך ופלך, ו</strong>אולם <strong>אי</strong> (אין) <strong>אתה מושיב בכל עיר ועיר.</strong> וגם הוא מדוייק מ"בשעריך" — שבכל שער עיר שבארץ ישראל ראוי לעשות סנהדרין, ולא בחוץ לארץ.
 <big>ד</big> שנינו במשנה: <strong>סנהדרין ההורגת</strong> אחת לשבע שנים נקראת חובלנית. ור' אלעזר בן עזריה אומר: אחת לשבעים שנה. <strong>איבעיא להו</strong> <small>[נשאלה להם</small> ללומדים<small>]:</small> האם כוונתו של ר' אלעזר בן עזריה לומר שסנהדרין ההורגת <strong>אחת לשבעים שנה</strong> (ולא אחת לשבע שנים) <strong>נקראת חבלנית, או דלמא</strong> <small>[שמא]</small> כוונתו לומר כי <strong>אורח ארעא</strong> <small>[דרך העולם]</small> <strong>היא</strong> שסנהדרין הורגת אחת לשבעים שנה, ואז אינה נקראת חבלנית? שאלה זו לא נפתרה ונשארה ב<strong>תיקו</strong> <small>[תעמוד]</small> הבעיה במקומה.
 שנינו שם ש<strong>ר' טרפון ור' עקיבא אומרים: אילו היינו</strong> בסנהדרין לא נהרג בה אדם מעולם. ושואלים: <strong>היכי הוו עבדי</strong> <small>[כיצד היו עושים]</small> שלא ייהרג אדם, כאשר באים עדים ומעידים עליו שהרג אדם במזיד? <strong>ר' יוחנן ור' אלעזר דאמרי תרוייהו</strong> <small>[שאמרו שניהם]:</small> היו שואלים את העדים: האם <strong>ראיתם</strong> אם <strong>טריפה</strong> ש<strong>הרג</strong> אותו איש או <strong>שלם הרג?</strong> שמא היה האיש הזה חולה מחלה אנושה קודם לכן, והיה כבר נחשב כמת. ודבר כזה, שאי אפשר לדעת אותו בבירור, ממילא פוסל כל עדות של עדי הריגה.
 <strong>אמר רב אשי:</strong> גם <strong>אם תמצא לומר</strong> שבדקוהו לאחר מיתה, ו<strong>שלם הוה</strong> <small>[היה],</small> עדיין ניתן היה לערער ולומר: <strong>דלמא</strong> <small>[שמא]</small> <strong>במקום</strong> בו תקע את ה<strong>סייף</strong> בגוף ההרוג <strong>נקב הוה</strong> <small>[היה]</small> שכבר נתקע בו סייף, ואתם ראיתם אדם שעשה זאת בפעם השניה, כשהיה כבר בעצם הרוג.
  ושואלים:  <strong>בבועל את הערוה היכי הוו עבדי</strong> <small>[איך היו עושים]</small> כדי לפטור אותו? <strong>אביי ורבא דאמרי תרוייהו</strong> <small>[שאמרו שניהם],</small> היו שואלים אותם: האם <strong>ראיתם</strong> ממש את הביאה, <strong>כמכחול</strong> הנכנס <strong>בשפופרת?</strong> ומכיון שדבר זה קשה לראות אותו, אפשר לטעון שלא היתה עדות גמורה על הביאה. ושואלים: <strong>ורבנן</strong> <small>[וחכמים],</small> שאינם סבורים כר' טרפון ור' עקיבא, <strong>היכי דיינו</strong> <small>[איך היו דנים]</small> במקרה כגון זה? הלוא השאלה בכל זאת קיימת! ומשיבים: הם סברו <strong>כ</strong>דעת <strong>שמואל,</strong> ש<strong>אמר שמואל: במנאפים</strong> יש לדון <strong>משיראו כמנאפים,</strong> כעושים מעשה של ביאה, גם בלא ראיה של "כמכחול בשפופרת".
 
 <big>א משנה</big> <strong>אלו הן הגולין</strong> — <strong>ההורג נפש בשגגה,</strong> הוא זה שגולה. אולם בכך יש פרטים: <strong>היה מעגל במעגילה</strong> שהיו טחים את הגג בטיח, ומחליקים אותו במכשיר עגול שהיו מגלגלים על הגג, <strong>ונפלה עליו</strong> המעגילה על אדם <strong>והרגתו,</strong> או <strong>היה משלשל בחבית</strong> להורידה מן הגג <strong>ונפלה עליו</strong> על אדם <strong>והרגתו,</strong> או <strong>היה יורד בסולם ונפל עליו</strong> על האיש <strong>והרגתו</strong> — בכל אלה <strong>הרי זה גולה. אבל אם היה מושך במעגילה</strong> כלפי עצמו, <strong>ונפלה</strong> המעגילה מידיו <strong>עליו</strong> על אדם אחר <strong>והרגתו,</strong> או <strong>היה דולה בחבית</strong> ומעלה אותה, <strong>ונפסק החבל ונפלה עליו</strong> על אדם <strong>והרגתו,</strong>
## דף ז:
 <strong>היה עולה בסולם ונפל עליו</strong> על אדם אחר <strong>והרגו</strong> — <strong>הרי זה אינו גולה. זה הכלל: כל ש</strong>אירע לו הדבר <strong>בדרך ירידתו</strong> של ההורג — <strong>גולה, ו</strong>כל הריגה שנעשתה <strong>שלא בדרך ירידתו</strong> — <strong>אינו גולה.</strong>
 <big>א גמרא</big> על האמור במשנה שאין גולה אלא כשאירע הדבר בדרך ירידה, שואלים: <strong>מנא הני מילי</strong> <small>[מנין הדברים הללו]?</small> ש<strong>אמר שמואל:</strong> שכן <strong>אמר קרא</strong> <small>[הכתוב]</small> בפרשת הגולים לעיר מקלט <strong>"ויפל עליו וימת"</strong> (במדבר לה, כג) ללמדנו שאינו חייב גלות אלא <strong>עד שיפול דרך נפילה.</strong>
 ומביאים, <strong>תנו רבנן</strong> <small>[שנו חכמים]:</small> מה שנאמר שם <strong>"בשגגה"</strong> (במדבר לה, יא) — הרי זה בא ללמד <strong>פרט למזיד</strong> שאינו גולה. ומה שנאמר בפרשה אחרת של חייבי גלות <strong>"בבלי דעת"</strong> (דברים יט, ד) — הרי זה <strong>פרט למתכוין.</strong>
 ותוהים על הברייתא: מה צריך ללימוד מיוחד לגבי <strong>מזיד?</strong> והלוא <strong>פשיטא</strong> <small>[פשוט</small> הוא<small>]</small> שאינו גולה, שכן <strong>בר קטלא</strong> <small>[בן מוות]</small> <strong>הוא! אלא אמר רבא: אימא</strong> <small>[אמור]</small> שהכוונה ב"מזיד" היא <strong>פרט לאומר מותר</strong> כלומר, מי שהיה סבור שמותר להרוג את האיש. ובמקרה כזה, אף שאינו חייב מיתה, אינו גולה. <strong>אמר ליה</strong> <small>[לו]</small> <strong>אביי: אי</strong> <small>[אם]</small> מדובר פה באדם ה<strong>אומר מותר,</strong> הלוא אדם כזה <strong>אנוס הוא,</strong> ואיך אפשר לכנותו מזיד? <strong>אמר ליה</strong> <small>[לו]</small> רבא: <strong>שאני אומר</strong> לא כן, אלא <strong>האומר מותר,</strong> כיון שנתכוון להרוג — <strong>קרוב למזיד הוא.</strong>
 ועוד שנינו שם: <strong>"בבלי דעת"</strong> — <strong>פרט למתכוין.</strong> ותוהים: <strong>מתכוין? פשיטא</strong> <small>[פשוט],</small> הלוא <strong>בר קטלא</strong> <small>[בן מוות]</small> <strong>הוא! אמר רבה:</strong> הכוונה היא <strong>פרט למתכוין להרוג את הבהמה ו</strong>אירע לו ש<strong>הרג את האדם,</strong> וכן אם התכוון <strong>ל</strong>הרוג את ה<strong>גוי והרג את ישראל,</strong> וכן אם התכוון <strong>ל</strong>הרוג <strong>נפל</strong> (ולד שאינו בר קיימא) שאין חייבים על הריגתו, <strong>והרג</strong> ולד <strong>בן קיימא.</strong>
 <strong>תנו רבנן</strong> <small>[שנו חכמים]</small> בדין רוצח בשגגה, על הפסוק "ואם בפתע בלא איבה הדפו או השליך עליו כל כלי בלא צדיה" (במדבר לה, כב): <strong>"אם בפתע"</strong> — הרי זה בא למעט: <strong>פרט לקרן זוית,</strong> שאם בא הנרצח כנגדו מקרן זוית, ופגע בו בשגגה — אינו גולה. <strong>"בלא איבה"</strong> (במדבר לה, כב) — בא למעט: <strong>פרט לשונא,</strong> שאף שהדברים נראים לגמרי כשגגה, אנו מניחים שאין הדברים כן. <strong>"הדפו"</strong> (במדבר לה, כב) — כוונתו <strong>שדחפו בגופו</strong> ונהרג, שגם על כך הוא חייב לגלות. <strong>"או השליך עליו"</strong> — <strong>להביא</strong> (לרבות) <strong>ירידה שהיא צורך עליה,</strong> כגון שהיה מתכופף על מנת להרים דבר־מה, ובתוך כדי תנועה זו הרגו, שגם הוא גולה. <strong>"בלא צדיה"</strong> כוונתו — <strong>פרט למתכוין</strong> לזרוק אבן <strong>לצד זה והלכה לה לצד אחר.</strong>
 וכן נאמר ברוצח בשגגה <strong>"ואשר לא צדה"</strong> (שמות כא, יג), ומכאן למדים: <strong>פרט למתכוין לזרוק</strong> אבן <strong>שתים</strong> (שתי אמות), <strong>ו</strong>אירע ש<strong>זרק ארבע</strong> אמות, ונהרג בה אדם. ועוד ממה שנאמר בפרשה אחרת בדין זה <strong>"ואשר יבא את רעהו ביער"</strong> (דברים יט, ה) יש ללמוד: <strong>מה יער</strong> שהוא מקום הפקר, שיש <strong>רשות לניזק ולמזיק ליכנס לשם, אף כל</strong> מקום ש<strong>רשות לניזק ולמזיק ליכנס לשם</strong> יש בו דין גלות, ואין בכלל זה מי שנכנס לחצר חבירו שלא ברשותו, שאם נהרג שם בשגגה — אין בעל הבית גולה.
 <big>ב</big> ומביאים דיון הקשור במה שנזכר בברייתא. <strong>בעא מיניה</strong> <small>[שאל אותו]</small> <strong>ר' אבהו מר' יוחנן: היה עולה בסולם ונשמט השליבה</strong> של הסולם <strong>מתחתיו, ונפלה והרגה</strong> את חבירו, <strong>מהו,</strong> מה דינו לענין גלות? <strong>כי האי גוונא</strong> <small>[כגון זה]</small> הריגה בדרך <strong>עליה היא</strong> ופטור מגלות, <strong>או</strong> הריגה דרך <strong>ירידה היא,</strong> וחייב? <strong>אמר ליה</strong> <small>[לו]:</small> <strong>כבר</strong> <strong>נגעת</strong> בענין זה בברייתא, <strong>ב</strong>דין <strong>ירידה שהיא צורך עליה</strong> שאף זה בכלל חייבי גלות.
 <strong>איתיביה</strong> <small>[הקשה לו]</small> ר' אבהו ממה ששנינו במשנה, <strong>זה הכלל: כל שבדרך ירידתו</strong> — <strong>גולה, שלא בדרך ירידתו</strong> — <strong>אינו גולה,</strong> ומה שנאמר בלשון כוללת "כל <strong>שלא בדרך ירידתו" לאיתויי מאי</strong> <small>[להביא</small> לרבות <small>מה]</small> הוא בא שלא נתפרש קודם? <strong>לאו לאיתויי כהאי גוונא</strong> <small>[האם לא להביא</small> מקרה <small>כגון זה],</small> שכיון שלא היה הדבר בדרך ירידתו אלא בעלייתו, למרות שההריגה נגרמה על ידי השליבה שהפיל למטה — אינו גולה? ענה לו ר' יוחנן: <strong>וליטעמיך</strong> <small>[ולשיטתך]</small> שלשון זו לשון ריבוי היא, מה שנאמר קודם במשנה <strong>"כל שבדרך ירידתו</strong> גולה", <strong>לאיתויי מאי</strong> <small>[להביא מה]?</small> איזה מקרה מקביל יש לכך?
  אלא גם אתה מודה שדבר זה בא <strong>לאיתויי</strong> <small>[להביא,</small> לרבות<small>]</small> <strong>קצב</strong> החותך בשר ועצמות בסכין קצבים, <strong>הכא נמי</strong> <small>[כאן גם כן]</small> הובא הכלל <strong>לאיתויי</strong> <small>[להביא]</small> מקרה של <strong>קצב. דתניא</strong> <small>[ששנויה</small> ברייתא<small>]:</small> <strong>קצב שהיה מקצב</strong> וחותך אברים בקופיץ שבידו, <strong>תנא חדא</strong> <small>[שנה</small> חכם <small>אחד]:</small> אם הרג אדם כאשר היה האיש <strong>לפניו</strong> — <strong>חייב,</strong> אם פגע בו כשהיה האיש <strong>לאחריו</strong> — <strong>פטור. ותניא אידך</strong> <small>[ושנויה</small> ברייתא <small>אחרת]:</small> <strong>לאחריו</strong> — <strong>חייב, לפניו</strong> — <strong>פטור. ותניא אידך</strong> <small>[ושנויה</small> ברייתא <small>אחרת]:</small> <strong>בין לפניו בין לאחריו</strong> — <strong>חייב, ותניא אידך</strong> <small>[ושנויה</small> עוד ברייתא <small>אחרת]:</small> <strong>בין לפניו בין לאחריו</strong> — <strong>פטור,</strong> ולכאורה יש בברייתות אלה ארבע דעות שונות באותו נושא עצמו. <strong>ולא קשיא</strong> <small>[ואין</small> זה <small>קשה],</small> שהרי כאשר קצב רוצה להכות בכח על הבשר שלפניו, הוא מרים את הקופיץ ומוריד אותו לאחריו, לצורך התנופה, ולאחר מכן הוא מרים את הקופיץ מאחרי גבו ומוריד אותו לפניו על גוש הבשר שרצונו לחתוך. ונמצא שבמהלך זה הוא מוריד ומעלה את הקופיץ גם לפניו וגם לאחריו.
  וכך יש להסביר את הברייתות, שכל אחת מהן מדברת במקרה אחר: <strong>כאן</strong> שחייב לפניו ופטור לאחריו — <strong>בירידה שלפניו</strong> כשהוריד את הקופיץ לפניו, <strong>ועליה שלאחריו</strong> בזמן העלאת הגרזן מאחרי גבו. <strong>כאן</strong> שאמרו שלאחריו חייב ולפניו פטור — הוא <strong>בעליה שלפניו</strong> שמעלה את הקופיץ מלפניו, <strong>וירידה שלאחריו</strong> כדי שיוכל להניפו בכוח.
 <strong>כאן</strong> שאמרנו שבשניהם חייב — <strong>בירידה שלפניו ו</strong>ירידה <strong>של אחריו, כאן</strong> שבשניהם פטור — <strong>בעליה שלפניו ו</strong>עליה <strong>של אחריו.</strong> והוא מה שנאמר במשנה בשני הכללים שהובאו בה: כל שהרג בירידה חייב, וכל שדרך עליה פטור, בין מלפניו ובין לאחריו. עד כאן דברי ר' יוחנן. ושבים לדון בשאלתו של רבי אבהו, בענין מי שהיה עולה בסולם.
  ומציעים:  <strong>לימא כתנאי</strong> <small>[האם לומר</small> שהיא <small>כ</small>מחלוקת <small>תנאים],</small> ששנינו: <strong>היה עולה בסולם ונשמטה שליבה מתחתיו, תני חדא</strong> <small>[שנה</small> בברייתא <small>אחת]</small> <strong>חייב, ותניא אידך</strong> <small>[ושנויה</small> ברייתא <small>אחרת]</small> <strong>פטור. מאי לאו בהא קא מיפלגי</strong> [<small>האם לא</small> בנושא <small>זה הם חלוקים],</small> <strong>דמר סבר</strong> <small>[שחכם זה סבור]</small> <strong>ירידה היא,</strong> ולכן חייב, <strong>ומר סבר</strong> <small>[וחכם זה סבור]</small> <strong>עליה היא,</strong> ופטור?
  ודוחים:  <strong>לא, דכולי עלמא</strong> <small>[לדעת הכל]</small> <strong>עליה היא. ולא קשיא</strong> <small>[קשה]</small> ההבדל בין הברייתות, <strong>כאן</strong> מדובר <strong>לניזקין,</strong> שודאי חייב לשלם דמי נזיקין, ככל מזיק אחר, שלא חלקו בו באיזה אופן הזיק, אם בשוגג או במזיד. <strong>כאן</strong> — <strong>לגלות,</strong> הריהו פטור, משום גזירת הכתוב.
 <strong>איבעית אימא</strong> <small>[אם תרצה אמור]</small> <strong>הא והא</strong> <small>[זה וזה</small> מדברים<small>]</small> <strong>ל</strong>ענין <strong>גלות, ולא קשיא</strong> <small>[ואין</small> זה <small>קשה],</small> <strong>הא</strong> <small>[זה]</small> — <strong>דאתליע</strong> <small>[שהתליע]</small> העץ, <strong>הא</strong> <small>[זה]</small> ש<strong>לא אתליע</strong> <small>[התליע],</small> והיה זה כאונס, שלא יכול לדעת שתישבר השליבה.
 <strong>ואיבעית אימא</strong> <small>[ואם תרצה אמור]:</small> <strong>הא והא</strong> <small>[זה וזה]</small> מדובר ש<strong>לא אתליע</strong> <small>[התליע]</small> העץ, <strong>ולא קשיא</strong> <small>[ואינו קשה],</small> <strong>הא</strong> <small>[זה]</small> שפטור — <strong>דמיהדק</strong> <small>[שהיתה</small> השליבה <small>מהודקת]</small> ולא היה לו להעלות על הדעת שתיפול, <strong>והא</strong> <small>[וזה]</small> שחייב — ש<strong>לא מיהדק</strong> <small>[היתה מהודקת].</small>
 <big>ג משנה</big> <strong>נשמט הברזל</strong> (הלהב) של גרזן או קרדום <strong>מקתו,</strong> ועף <strong>והרג</strong> את הנפש, <strong>רבי אומר: אינו גולה, וחכמים אומרים: גולה.</strong> ניתז חלק <strong>מן העץ המתבקע</strong> על ידי הגרזן, והרג את הנפש, <strong>רבי אומר: גולה, וחכמים אומרים: אינו גולה.</strong>
 <big>ד גמרא</big> <strong>תניא</strong> <small>[שנויה</small> ברייתא<small>],</small> <strong>אמר להם רבי לחכמים: וכי נאמר</strong> בכתוב <strong>"ונשל הברזל מעצו"</strong> כלומר, מן הקת שלו? <strong>והלא לא נאמר אלא</strong> "ונשל הברזל <strong>מן העץ"?</strong> והכוונה היא שניתז חלק מן העץ שהוא חוטב! <strong>ועוד</strong> ראיה לכך, <strong>נאמר "עץ" למטה</strong> ("ונשל הברזל מן העץ") <strong>ונאמר "עץ" למעלה</strong> קודם לכן ("ונדחה ידו בגרזן לכרות העץ"), <strong>מה "עץ" האמור למעלה</strong> כוונתו <strong>מן העץ המתבקע, אף "עץ" האמור למטה</strong> כוונתו מן <strong>העץ המתבקע,</strong> ולא עץ הגרזן.
 <strong>אמר רב חייא בר אשי אמר רב: ושניהם,</strong> גם רבי וגם חכמים, <strong>מקרא אחד דרשו,</strong> שנאמר <strong>"ונשל הברזל מן העץ"</strong> (דברים יט, ה), <strong>רבי סבר: יש אם למסורת,</strong> שבסיס הלימוד הוא על פי מסורת הכתיב, ולאו דווקא על פי הניקוד המקובל, ולכן אפשר לקרוא כאילו <strong>"ונישל" כתיב,</strong> שהברזל מתיז חתיכת עץ מן העץ, <strong>ורבנן סברי</strong> <small>[וחכמים סבורים]:</small> <strong>יש אם למקרא,</strong> שבסיס הלימוד הוא בדרך הקריאה המקובלת, והרי <strong>"ונשל" קרינן</strong> <small>[קוראים אנו],</small> ומשמע שהברזל עצמו נשל מן העץ והרג.
  ושואלים:  <strong>ו</strong>כי <strong>רבי יש אם למסורת סבירא ליה</strong> <small>[סבור הוא]?</small>
## דף ח.
 <strong>והאמר</strong> <small>[והרי אמר]</small> <strong>רב יצחק בר' יוסף אמר ר' יוחנן: רבי, ור' יהודה בן רועץ, ובית שמאי, ור' שמעון, ור' עקיבא, כולהו סבירי להו</strong> <small>[כולם סבורים]</small> <strong>יש אם למקרא</strong> שהבסיס למדרש הוא דרך הקריאה המקובלת של הכתובים, ולא מסורת הכתב, ואיך אפשר לפרש את דברי רבי על פי שיטה אחרת? ומשיבים: <strong>היינו דקאמר להו</strong> <small>[זהו</small> הטעם <small>שהוא,</small> רבי, <small>אמר להם</small> לחכמים<small>]</small> <strong>"ועוד".</strong> כלומר, אם סבורים אתם שיש אם למסורת — הרי ראיה אחת, ואם לא — יש לי ראיה אחרת לדבר.
 <strong>אמר רב פפא: מאן דשדא פיסא לדיקלא</strong> <small>[מי שזרק רגב</small> אדמה <small>לדקל]</small> <strong>ואתר תמרי, ואזול תמרי וקטול</strong> <small>[והשיר תמרים</small> מהעץ, <small>והלכו התמרים</small> ונפלו על אדם <small>והרגו</small> אותו<small>],</small> <strong>באנו</strong> בשאלה זו <strong>למחלוקת</strong> של <strong>רבי ורבנן</strong> <small>[וחכמים]</small> כשמבקע עצים וניתזת חתיכה מן העץ והורגת, שלדעת רבי גולה ולדעת חכמים אינו גולה. ושואלים: <strong>פשיטא</strong> <small>[פשוט]</small> שכן הוא, שהרי זו לכאורה אותה מחלוקת, ומה צורך יש להשמיענו? ומשיבים: <strong>מהו דתימא</strong> <small>[שתאמר]</small> נפילת התמרים אינה נחשבת כדבר הנעשה מכוחו, אלא <strong>ככח כחו דמי</strong> <small>[נחשב],</small> וגם לרבי אינו חייב גלות, <strong>קא משמע לן</strong> <small>[משמיע לנו]</small> שאין הדבר נחשב כוח כוחו אלא מכוחו ממש.
  ושואלים: אם כן,  <strong>אלא כח כחו ל</strong>דעת <strong>רבי היכי משכחת לה</strong> <small>[כיצד אתה מוצא אותה],</small> שבו גם הוא פוטר מגלות, היכן יש דוגמא לכך? ומשיבים: <strong>כגון דשדא פיסא ומחיה לגרמא</strong> <small>[שזרק רגב והיכה בעצם,</small> בענף של הדקל<small>],</small> <strong>ואזיל גרמא ומחיה לכבאסא</strong> <small>[והלך הענף והיכה את אשכול התמרים]</small> <strong>ואתר תמרי</strong> <small>[והשיר תמרים],</small> <strong>ואזול תמרי וקטול</strong> <small>[והלכו התמרים והרגו],</small> שזה נקרא כוח כוחו.
 <big>א משנה</big> <strong>הזורק אבן לרשות הרבים והרג</strong> את הנפש — <strong>הרי זה גולה. ר' אליעזר בן יעקב אומר: אם מכשיצאתה</strong> (לאחר שיצאה) <strong>האבן מידו הוציא הלה</strong> ההרוג <strong>את ראשו וקבלה</strong> (נפגע בה) — <strong>הרי זה פטור,</strong> כי בשעה שזרק את האבן לרשות הרבים לא היה שם אדם.
 <strong>זרק את האבן לחצרו</strong> שלו <strong>והרג, אם</strong> הוא באופן ש<strong>יש רשות לניזק ליכנס לשם</strong> — <strong>גולה, ואם לאו</strong> — <strong>אינו גולה. שנאמר</strong> בפרשת ערי מקלט: <strong>"ואשר יבא את רעהו ביער"</strong> (דברים יט, ה), ויש ללמוד: <strong>מה היער רשות</strong> שווה <strong>לניזק ולמזיק ליכנס לשם, אף כל</strong> מקום ש<strong>רשות לניזק ולמזיק להכנס לשם</strong> חייב ההורג גלות. <strong>יצא</strong> מכלל זה <strong>חצר בעל הבית, שאין רשות</strong> שווה <strong>לניזק ולמזיק ליכנס לשם,</strong> שהרי הניזק אינו רשאי להיכנס לחצר חבירו, ובעל הבית פטור מגלות.
 <strong>אבא שאול אומר:</strong> אפשר ללמוד מפסוק זה לימוד נוסף, <strong>מה חטבת עצים</strong> שהוזכרה בפסוק הריהי דבר <strong>רשות,</strong> שהוא רשאי לעשותו או לא לעשותו, <strong>אף כל</strong> גולה בשגגה הוא דווקא כאשר ההריגה בשוגג היתה מתוך מעשה של <strong>רשות, יצא</strong> מכלל זה <strong>האב המכה את בנו, ו</strong>כן <strong>הרב הרודה</strong> (המעניש) <strong>את תלמידו,</strong> א <strong>ו שליח בית דין</strong> המכה, שכיון שכל אלה עושים מצוה, אם גרמו בשגגה להרוג את הנפש — אינם חייבים גלות.
 <big>ב גמרא</big> שנינו במשנה שהזורק אבן לרשות הרבים והרג — הרי זה גולה. ותוהים: הזורק <strong>לרשות הרבים,</strong> הלא <strong>מזיד הוא,</strong> שהרי יודע הוא שמצויים שם אנשים, והרי זה כמזיד! <strong>אמר רב שמואל בר יצחק:</strong> כאן לא מדובר בזורק אבן סתם, אלא <strong>בסותר</strong> (הורס) <strong>את כותלו</strong> ופגעה אחת האבנים מן הכותל באדם. ומשיבים: גם זה כמזיד הוא, <strong>איבעי ליה לעיוני</strong> <small>[צריך היה להסתכל]</small> אם ישנו אדם בצד האחר! ומשיבים: מדובר <strong>בסותר את כותלו בלילה,</strong> שאין אנשים מצויים. ודוחים: <strong>בלילה נמי איבעי ליה לעיוני</strong> <small>[גם כן היה צריך להסתכל]</small> תחילה לפני שזרק את האבן, שכיון שרשות הרבים היא, שמא הולכים שם בני אדם!
  ומשיבים: מדובר  <strong>בסותר את כותלו ל</strong>תוך <strong>אשפה,</strong> שבמקרה זה לא היה צריך להביא בחשבון שיש שם אנשים. ותוהים: <strong>האי</strong> <small>[אותה]</small> <strong>אשפה היכי דמי</strong> <small>[איך היתה בדיוק]?</small> <strong>אי שכיחי</strong> <small>[אם מצויים]</small> <strong>בה רבים,</strong> כגון שהולכים להיפנות בה לצורכיהם — אם כן <strong>פושע הוא, אי לא שכיחי</strong> <small>[אם לא מצויים]</small> <strong>בה רבים,</strong> הרי אף שהיא רשות הרבים מבחינת היותה שייכת לרבים, מכל מקום <strong>אנוס הוא,</strong> שלא היה לו להעלות על דעתו שיש שם אדם!
 <strong>אמר רב פפא: לא</strong> <strong>צריכא</strong> <small>[נצרכה]</small> <strong>אלא ל</strong>מקרה של <strong>אשפה העשויה ליפנות</strong> שאנשים ניפנים <strong>בה בלילה, ואין עשויה ליפנות בה ביום,  ואיכא דמקרי ויתיב</strong> <small>[ו</small>אולם <small>יש ש</small>אדם <small>ניקרה</small> מזדמן <small>ויושב]</small> ועושה שם את צרכיו בכל זאת. <strong>פושע לא הוי</strong> <small>[איננו]</small> הזורק את האבן — <strong>דהא</strong> <small>[שהרי]</small> <strong>אינה עשויה ליפנות בה ביום,</strong> ומצד שני, <strong>אונס נמי לא הוי</strong> <small>[גם כן אין זה],</small> <strong>דהא איכא דמקרי ויתיב</strong> <small>[שהרי יש ש</small>אדם <small>מזדמן ויושב</small> שם<small>],</small> והיה לו להביא בחשבון שיש אפשרות כגון זו, ולכן דינו כשוגג שגולה.
 <big>ג</big> שנינו במשנה ש<strong>ר' אליעזר בן יעקב אומר</strong> שאם הנפגע הוציא את ראשו לאחר שנזרקה האבן לרשות הרבים — הזורק פטור. ומביאים עוד בענין זה, <strong>תנו רבנן</strong> <small>[שנו חכמים]:</small> נאמר "ונשל הברזל מן העץ <strong>ומצא</strong> את רעהו ומת" (דברים יט, ה) — <strong>פרט ל</strong>מי ש<strong>ממציא את עצמו</strong> ונהרג. <strong>מכאן אמר ר' אליעזר בן יעקב: אם משיצתה האבן מידו הוציא הלה</strong> הנפגע <strong>את ראשו וקבלה,</strong> ונהרג <strong>—</strong> <strong>פטור.</strong>
 ושואלים: <strong>למימרא</strong> <small>[האם לומר]</small> שהביטוי <strong>"ומצא" מעיקרא משמע</strong> <small>[מתחילה משמעו]?</small> כלומר, ש"מצא" הוא דבר שהיה מצוי עוד קודם המעשה? <strong>ורמינהי</strong> <small>[משליכים,</small> מראים סתירה<small>]:</small> נאמר במי שמכר משדה אחוזתו וזכותו לפדותה: "והשיגה ידו <strong>ומצא</strong> כדי גאולתו" (ויקרא כה, כו) — <strong>פרט ל</strong>מוכר לצורך זה מה שהיה <strong>מצוי</strong> כבר בידו קודם לכן, בזמן שמכר שדה זה. לומר <strong>שלא ימכור</strong> קרקע שיש לו <strong>ב</strong>מקום <strong>רחוק ויגאול בקרוב,</strong> או ימכור <strong>ב</strong>קרקע <strong>רעה ויגאול ביפה,</strong> שהוא אינו רשאי להשתמש בזכות שלו לגאול את השדה. ומפרשה זו משמע ש"מצא" הוא דבר שנמצא לאחר זמן, ולא שהיה מצוי קודם לכן!
 <strong>אמר רבא:</strong> אין זו קושיה, <strong>הכא מענייניה דקרא והתם מענייניה דקרא</strong> <small>[כאן מעניינו של הכתוב ושם מעניינו של הכתוב],</small> שכל אחד מהם מובן לפי עניינו והקשרו. ומפרטים: <strong>התם מענייניה דקרא</strong> <small>[שם מעניינו של הכתוב],</small> שנאמר <strong>"ומצא" דומיא</strong> <small>[בדומה]</small> למה שנאמר <strong>"השיגה ידו", מה השיגה ידו</strong> כוונתו <strong>מהשתא</strong> <small>[מעכשיו],</small> שהרי אם היתה משגת ידו קודם לא היה מוכר כלל, <strong>אף "מצא" נמי מהשתא</strong> <small>[גם כן</small> פירושו <small>מעכשיו]</small> ולא שהיה מצוי קודם לכן. ואילו <strong>הכא מענייניה דקרא</strong> <small>[כאן,</small> בענין גלות, <small>מעניינו של הכתוב],</small> <strong>"ומצא" דומיא</strong> <small>[בדומה]</small> ל<strong>יער, מה יער</strong> הריהו <strong>מידי דאיתיה מעיקרא</strong> <small>[דבר שישנו מתחילה],</small> <strong>אף "ומצא" נמי</strong> <small>[גם כן]</small> <strong>מידי דאיתיה מעיקרא</strong> <small>[דבר שישנו מתחילה].</small> 
 <big>ד</big> שנינו במשנה בענין <strong>הזורק את האבן,</strong> שלדעת אבא שאול יש ללמוד מן הפסוק "ואשר יבוא את רעהו ביער לחטוב עצים", שכשם שחטיבת העצים היא רשות, אף כל רוצח בשגגה החייב גלות הוא זה העושה מעשה של רשות, ולא של מצוה. <strong>אמר ליה ההוא מרבנן</strong> <small>[לו אחד החכמים]</small> <strong>לרבא: ממאי</strong> <small>[ממה,</small> מנין<small>]</small> ש<strong>מחטבת עצים</strong> של <strong>רשות</strong> אנו למדים? <strong>דלמא</strong> <small>[שמא]</small> מדובר <strong>מחטבת עצים של סוכה</strong> שחוטב עצים לצורך סוכתו, <strong>ומחטבת עצים של מערכה</strong> כלומר, לצורך עריכתם על גבי המזבח, שחטיבת עצים של מצוה היא, <strong>ואפילו הכי</strong> <small>[כך]</small> <strong>אמר רחמנא ליגלי</strong> <small>[הכתוב שיגלה]!</small> <strong>אמר ליה</strong> <small>[לו]</small> <strong>רבא: כיון</strong> שבמקרים אלו, <strong>אם</strong> הבא לחטוב עצים <strong>מצא</strong> עץ <strong>חטוב</strong> כבר <strong>אינו חוטב,</strong> ואם כן <strong>לאו</strong> <small>[אין</small> זו<small>]</small> <strong>מצוה, השתא נמי</strong> <small>[עכשיו גם כן],</small> אף על פי שהוא עושה זאת לצורך מצוה — <strong>לאו</strong> <small>[אין</small> זו<small>]</small> <strong>מצוה.</strong> שאין חטיבת העצים מעשה מצוה לעצמו, אלא רק אמצעי עבור המצוה.
 <strong>איתיביה</strong> <small>[הקשה לו]</small> <strong>רבינא לרבא</strong> ממה ששנינו במשנתנו: <strong>יצא האב המכה את בנו, והרב הרודה את תלמידו, ושליח בית דין.</strong> ולפי אותה סברה שהעלית, <strong>לימא</strong> <small>[נאמר]</small> בענין האב המכה את בנו: <strong>כיון</strong> ש<strong>אילו</strong> היה הבן <strong>גמיר</strong> <small>[לומד]</small> <strong>לאו</strong> <small>[לא</small> היתה<small>]</small> <strong>מצוה</strong> להכותו, <strong>השתא נמי</strong> <small>[עכשיו גם כן],</small> כשמכה אותו לצורך, <strong>לאו</strong> <small>[אין</small> זו<small>]</small> <strong>מצוה,</strong> ולכן הוא צריך לגלות! ענה לו רבא: <strong>התם אף על גב דגמיר</strong> <small>[שם אף על פי ש</small>הבן <small>לומד]</small> <strong>מצוה</strong> היא להכותו מפעם לפעם, <strong>דכתיב</strong> <small>[שנאמר]</small> <strong>"יסר בנך ויניחך ויתן מעדנים לנפשך"</strong> (משלי כט, יז).
 <strong>הדר</strong> <small>[חזר]</small> ו<strong>אמר רבא: לאו מילתא היא דאמרי</strong> <small>[לא דבר</small> של ממש <small>הוא שאמרתי],</small> האופן בו הוכחתי שהפסוק בענין הורג בשגגה אינו עוסק בחטיבת עצים של מצוה. אלא יש להוכיח זאת מן הלשון <strong>"ואשר יבא את רעהו ביער",</strong> שמן הלשון "אשר" יש להבין כי <strong>מה יער</strong> שמדובר עליו בפסוק זה הוא באופן <strong>דאי בעי עייל ואי בעי לא עייל</strong> <small>[שאם רוצה</small> אדם <small>נכנס ואם רוצה אינו נכנס],</small> <strong>ואי סלקא דעתך</strong> <small>[ואם עולה על דעתך]</small> שמדובר בפסוק על מי שחוטב עצים ל<strong>מצוה, מי סגיא דלא עייל</strong> <small>[האם יש אפשרות</small> האם רשאי <small>שלא להיכנס]?</small>
 <strong>אמר ליה</strong> <small>[לו]</small> <strong>רב אדא בר אהבה לרבא:</strong> והאם <strong>כל היכא דכתיב</strong> <small>[מקום</small> בתורה <small>שנאמר]</small> <strong>"אשר",</strong> מדבר רק במקרה <strong>דאי בעי</strong> <small>[שאם רוצה]</small> <strong>הוא,</strong> ולא מחמת מצוה או כורח? <strong>אלא מעתה</strong> מה שנאמר <strong>"ואיש אשר יטמא ולא יתחטא</strong> ונכרתה הנפש ההיא... כי את מקדש ה' טמא" (במדבר יט, כ), מדבר לפי זה דווקא במקרה ש<strong>אי בעי מיטמא אי בעי לא מיטמא</strong> <small>[</small>ש<small>אם</small> הוא <small>רוצה</small> הוא <small>נטמא אם</small> הוא <small>רוצה אינו נטמא],</small> שנטמא בדבר הרשות. ואם כן, אם נטמא מפני שטיפל ב<strong>מת מצוה, דלא סגי דלא מיטמא</strong> <small>[שאי אפשר שלא ייטמא לו],</small> שהרי כל המוצאו חייב לטפל בקבורתו, <strong>הכי נמי</strong> <small>[כך גם כן]</small> נאמר ש<strong>פטור</strong> כשהוא נכנס טמא למקדש?
  ענה לו רבא: <strong>שאני התם</strong> <small>[שונה שם]</small> ש<strong>אמר קרא</strong> <small>[הכתוב]</small> באותו ענין
## דף ח:
 <strong>"טמא יהיה"</strong> (במדבר יט, יג) לומר: <strong>מכל מקום,</strong> מכל סיבה שנטמא הרי הוא טמא.
  ומקשים: הרי  <strong>ההוא מיבעי ליה</strong> <small>[אותו</small> כתוב <small>נצרך לו]</small> לענין אחר, <strong>לכדתניא</strong> <small>[לכמו ששנויה</small> בברייתא<small>]:</small> <strong>"טמא יהיה"</strong> — הרי זה בא <strong>לרבות טבול יום</strong> אדם שנכנס למקדש באותו יום שטבל מטומאתו, שאף הוא חייב כרת, <strong>"טומאתו בו"</strong> (במדבר יט, יג) — <strong>לרבות מחוסר כיפורים</strong> כגון מצורע שנטהר מטומאתו אבל עדיין לא הקריב קרבן לגמר טהרתו! <strong>אמר ליה</strong> <small>[לו]</small> רבא: <strong>אנא</strong> <small>[אני]</small> <strong>מ"עוד טומאתו" קא אמינא</strong> <small>[אני אומר],</small> אני למד דין זה. כלומר, מכיון שנאמר "עוד טומאתו בו", הרי "עוד" זה בא לרבות וללמד שבכל אופן שיש בו טומאה הוא חייב. זו היתה גרסה אחת של הסוגיה.
 <strong>איכא דמתני לה</strong> <small>[יש ששונה אותה]</small> את כל המשא והמתן הזה <strong>אהא</strong> <small>[על</small> ברייתא <small>זו]:</small> נאמר <strong>"בחריש ובקציר תשבת"</strong> (שמות לד, כא), <strong>ר' עקיבא אומר:</strong> אף שכתוב זה עוסק בשנת השמיטה, <strong>אינו צריך לומר</strong> לאסור <strong>חריש של שביעית</strong> או <strong>קציר של שביעית</strong> עצמה, <strong>שהרי כבר נאמר "שדך לא תזרע וכרמך לא תזמר"</strong> (ויקרא כה, ד), ואם כן, מה בא כתוב זה ללמדנו? <strong>אלא</strong> לאסור <strong>אפילו חריש של ערב שביעית שנכנס</strong> כלומר, שמועיל <strong>ל</strong>שנה ה<strong>שביעית, ו</strong>כן <strong>קציר של</strong> תבואה שהגיעה לבישולה בשנה ה<strong>שביעית, שיצא</strong> ונקצר <strong>למוצאי שביעית</strong> שגם הם אסורים.
 <strong>ר' ישמעאל אומר:</strong> פסוק זה אינו עוסק כלל באיסור שביעית, אלא באיסור חריש וקציר בשבת, וכך יש ללמוד מפסוק זה: <strong>מה חריש</strong> הוא תמיד מעשה של <strong>רשות,</strong> שלא מצאנו חרישה שהיא מצוה לעצמה — <strong>אף קציר</strong> זה הנזכר בכתוב הריהו דווקא קציר של <strong>רשות. יצא</strong> מכלל זה <strong>קציר העומר שהוא מצוה,</strong> והוא מותר גם בשבת.
 <strong>אמר ליה</strong> <small>[לו]</small> <strong>ההוא מרבנן</strong> <small>[אחד החכמים]</small> <strong>לרבא: ממאי</strong> <small>[ממה,</small> מנין<small>]</small> יודע ר' ישמעאל שהחרישה שמדובר עליה באותו פסוק היא <strong>חרישה</strong> של <strong>רשות? דלמא</strong> <small>[שמא]</small> מדובר ב<strong>חרישת</strong> שדה לצורך תבואה שתשמש לקצירת ה<strong>עומר</strong> שהיא <strong>מצוה, ואפילו הכי</strong> <small>[כך]</small> <strong>אמר רחמנא</strong> <small>[אמרה התורה]</small> <strong>"תשבת"! אמר ליה</strong> <small>[לו]</small> רבא: <strong>כיון</strong> ש<strong>אם מצא</strong> שדה <strong>חרוש</strong> <strong>אינו חורש</strong> כלומר, אינו מצווה לחרוש במיוחד לצורך העומר, והוא זורע לצורך העומר במה שנחרש כבר, אם כן <strong>לאו</strong> <small>[אין]</small> בחריש זה כשלעצמו <strong>מצוה.</strong>
 <strong>איתיביה</strong> <small>[הקשה לו]</small> <strong>רבינא לרבא</strong> ממשנתנו: <strong>יצא האב המכה את בנו, והרב הרודה את תלמידו, ושליח בית דין</strong> שאם הרגו בשגגה, בזמן שקיימו את מצוותם — פטורים מגלות. ויש לברר: <strong>ואמאי</strong> <small>[ומדוע]</small> פטור האב המכה את בנו? <strong>לימא</strong> <small>[נאמר]</small> <strong>כיון</strong> ש<strong>אילו גמיר</strong> <small>[היה לומד]</small> הבן, <strong>לאו</strong> <small>[לא]</small> היתה זו <strong>מצוה</strong> להכותו, <strong>השתא נמי לאו</strong> <small>[עכשיו גם כן,</small> כשמכהו לצורך, <small>אין</small> זו<small>]</small> <strong>מצוה,</strong> ויהיה חייב! השיב לו רבא: <strong>התם אף על גב דגמיר</strong> <small>[שם אף על פי ש</small>הוא <small>לומד],</small> <strong>נמי</strong> <small>[גם כן]</small> <strong>מצוה קא עביד</strong> <small>[עושה</small> האב<small>]</small> כאשר מכה אותו, <strong>דכתיב</strong> <small>[שנאמר]</small> <strong>"יסר בנך ויניחך"</strong> (משלי כט, יז).
 <strong>הדר</strong> <small>[חזר]</small> ו<strong>אמר רבא: לאו מילתא היא דאמרי</strong> <small>[אין זה דבר</small> של ממש מה <small>שאמרתי],</small> שלא זה ההסבר מנין שאין הפסוק עוסק בחריש של מצוה. אלא זה הוא ההסבר: <strong>קצירה</strong> שנאמרה בכתוב זה היא <strong>דומיא</strong> <small>[בדומה]</small> ל<strong>חרישה, מה חרישה</strong> הנזכרת בפסוק זה, אם <strong>מצא חרוש</strong> — <strong>אינו חורש,</strong> שאין כלל חרישה שהיא מצוה לעצמה, <strong>אף קצירה נמי</strong> <small>[גם כן]</small> הנזכרת בפסוק זה, הרי היא כזו שאם <strong>מצא קצור אינו קוצר, ואי סלקא דעתך</strong> <small>[ואם עולה על דעתך]</small> שמדובר בפסוק זה כשחורש וקוצר לצורך <strong>מצוה,</strong> וכי <strong>מצא קצור אינו קוצר?!</strong> הלא <strong>מצוה לקצור ולהביא</strong> את העומר! ומכאן שמדובר בקציר של רשות.
 <big>א משנה</big> <strong>האב גולה על ידי</strong> (בגלל) <strong>הבן,</strong> שאם הרג את הבן בשגגה — הריהו גולה בגלל הריגה זו לעיר מקלט. <strong>ו</strong>כן <strong>הבן גולה על  ידי האב</strong> אם הרגו בשגגה. <strong>הכל גולין על ידי ישראל</strong> שמי שהרג בשגגה אדם מישראל הרי זה גולה, <strong>וישראל גולין על ידיהן, חוץ מגר תושב. וגר תושב אינו גולה</strong> כשהורג בשגגה <strong>אלא על ידי גר תושב</strong> אחר.
 <big>ב גמרא</big> נאמר במשנה: <strong>האב גולה על ידי הבן.</strong> ומקשים: <strong>והאמרת</strong> <small>[והרי אמרת]</small> במשנה הקודמת: <strong>יצא האב המכה את בנו,</strong> שאינו גולה! ומשיבים: במשנתנו מדובר <strong>דגמיר</strong> <small>[ש</small>הבן <small>לומד],</small> ואין זו הכאה של מצוה. ומקשים: <strong>והאמרת אף על גב דגמיר</strong> <small>[והרי אמרת</small> ש<small>אף על פי ש</small>הוא <small>לומד]</small> <strong>מצוה קעביד</strong> <small>[הוא עושה]!</small> ומשיבים: כאן מדובר <strong>בשוליא דנגרי</strong> <small>[בשוליה של נגרים],</small> במי שאביו מלמדו נגרות, והיכה אותו אביו משום שאינו לומד כראוי.
  ומקשים: גם  <strong>שוליא דנגרי</strong> — <strong>חיותא היא דלמדיה</strong> <small>[</small>ב<small>שוליית הנגרים</small> — <small>חיים הוא שלימדו],</small> ומצוה עושה האב כשמלמד אותו, ורשות בידו להכותו לשם כך! ומשיבים: מדובר <strong>דגמיר אומנותא אחריתי</strong> <small>[שלומד אומנות אחרת]</small> ולכן יש בידו פרנסה לחיים, ולכן אין רשות לאב להכותו שילמד דווקא מקצוע זה.
 <big>ג</big> שנינו במשנה: <strong>והבן גולה על ידי האב וכו'. ורמינהי</strong> <small>[ומשליכים,</small> מראים סתירה<small>],</small> שהרי על הכתוב "ונס שמה רוצח <strong>מכה נפש</strong> בשגגה" (במדבר לה, יא) אמרו: <strong>פרט למכה אביו,</strong> שעונשו חמור יותר ממכה נפש סתם, ואינו יכול לגלות. <strong>אמר רב כהנא: לא קשיא</strong> <small>[אין</small> זה <small>קשה],</small> <strong>הא</strong> <small>[זו]</small> כשיטת <strong>ר' שמעון, והא</strong> <small>[וזו]</small> כשיטת <strong>רבנן</strong> <small>[חכמים],</small> שנחלקו מה דינו של ההורג את אביו במזיד, שחייב שתי מיתות: סייף — כרוצח, משום שהרג את אביו, וחנק — משום שחבל בו, ודינו למות בחמורה שביניהן.
 <strong>ל</strong>דעת <strong>ר' שמעון</strong> ש<strong>אמר</strong> שדין <strong>חנק חמור מסייף,</strong> ולכן דינו בחנק, הרי דווקא <strong>שגגת</strong> עבירה שבמזיד חייב עליה מיתת <strong>סייף</strong> <strong>ניתנה לכפרה</strong> על ידי גלות, אבל <strong>שגגת חנק</strong> שהיא חמורה יותר, <strong>לא ניתנה לכפרה</strong> על ידי גלות.
  ואילו <strong>לרבנן דאמרי</strong> <small>[ל</small>דעת <small>חכמים שאומרים]</small> <strong>סייף חמור מחנק,</strong> ולכן דינו של הורג אביו בסייף, הרי <strong>הורג אביו [בשוגג]</strong> <strong>שגגת סייף הוא, ושגגת סייף</strong> הרי <strong>ניתנה לכפרה</strong> אצל כל רוצח, והיא הדעה המובאת במשנתנו.
 <strong>רבא אמר:</strong> מה ששנינו שמכה אביו אינו גולה — אין כוונתו למי שהיכה ותוך כדי כך הרג את אביו בשגגה, שאדם כזה גולה. אלא כוונתו: <strong>פרט לעושה חבורה באביו בשוגג,</strong> שהוא אינו גולה. והחידוש שבדבר הוא, שכן <strong>סלקא דעתך אמינא</strong> <small>[יעלה על דעתך לומר]:</small> <strong>כיון</strong> שאם עשה חבורה באביו <strong>במזיד בר קטלא</strong> <small>[בן מוות]</small> <strong>הוא,</strong> אם כן, אם עשה זאת <strong>בשוגג נמי ליגלי</strong> <small>[גם כן יגלה</small> על כך<small>],</small> כמי ששגג ברצח, <strong>קא משמע לן</strong> <small>[משמיע לנו]</small> שדין גלות בשגגה הוא דווקא בהורג, ולא בעבירות אחרות.
 <big>ד</big> שנינו ש<strong>הכל גולין על ידי ישראל</strong> וישראל גולין על ידיהן, שאם הרגו בשגגה את ישראל הרי הם גולים, ולהיפך. ושואלים: <strong>"הכל גולין על ידי ישראל" לאיתויי מאי</strong> <small>[להביא</small> לרבות <small>מה],</small> את מי מוסיפים על ידי הביטוי "הכל"? ומשיבים: <strong>לאיתויי עבד וכותי.</strong> ומעירים: <strong>תנינא להא</strong> <small>[שנינו</small> כבר <small>את זה]</small> <strong>דתנו רבנן</strong> <small>[ששנו חכמים]:</small> <strong>עבד וכותי גולה ולוקה על ידי ישראל, ו</strong>כן <strong>ישראל גולה ולוקה על ידי כותי ועבד.</strong>
 ודנים בברייתא זו, <strong>בשלמא</strong> <small>[נניח]</small> <strong>עבד וכותי גולה על ידי ישראל ולוקה, גולה</strong> — כגון <strong>דקטליה</strong> <small>[שהרגו]</small> את הישראל בשגגה, <strong>ולוקה —</strong> <strong>דלטייה</strong> <small>[שקיללו]</small> ועבר בכך על מצות לא תעשה. <strong>אלא ישראל גולה ולוקה על ידי כותי</strong> כיצד הוא? <strong>בשלמא</strong> <small>[נניח]</small> <strong>גולה</strong> — <strong>דקטליה</strong> <small>[שהרג אותו,</small> את הכותי<small>]</small> בשגגה, <strong>אלא לוקה אמאי</strong> <small>[על מה]?</small> אם תאמר משום <strong>דלטייה</strong> <small>[שקילל אותו],</small> הלוא מן הפסוק ממנו למדו איסור זה, <strong>"ונשיא בעמך לא תאר"</strong> (שמות כב, כז), דייקו כי מדובר בו דווקא <strong>בעושה מעשה עמך,</strong> שנוהג כישראל כשר, ולא ברשע. וכותי זה, גם אם נידון כגר, מכל מקום אינו נוהג כהוגן, שכיון שהוא כותי הוא עובר על כמה וכמה מצוות, ואיננו עושה מעשה עמך!
 <strong>אלא אמר רב אחא בר יעקב:</strong> מה שהוזכר בברייתא זו שלוקה אינו בקללה, אלא <strong>כגון שהעיד בו</strong> הישראל בכותי, וכן הכותי בישראל, שהוא חייב מלקות, <strong>והוזם.</strong> ומקשים: <strong>דכוותיה גבי</strong> <small>[וכיוצא בו אצל]</small> <strong>עבד,</strong> צריך אתה לפרש <strong>ש</strong>העבד <strong>העיד בו</strong> באדם מישראל שחייב מלקות <strong>והוזם,</strong> ואולם <strong>עבד בר עדות הוא?</strong> הלוא אין העבד כשר להעיד! <strong>אלא אמר רב אחא בריה</strong> <small>[בנו]</small> של <strong>רב איקא: הכא במאי עסקינן</strong> <small>[כאן במה אנו עוסקים],</small> שהכותי והעבד לוקה בגלל ישראל, ולהיפך — <strong>כגון שהכהו הכאה</strong>
## דף ט.
 <strong>שאין בה</strong> בגובה התשלום שחייב עליה, כדי <strong>שוה פרוטה,</strong> ואז לוקים עליה. ש<strong>אמר ר' אמי אמר ר' יוחנן:</strong> אף שהמכה את חבירו משלם לו תשלומי נזיקין, ואינו לוקה, אם <strong>הכהו</strong> לחבירו <strong>הכאה שאין בה שוה פרוטה,</strong> כיון שאין בה כדי תשלום — הרי זה <strong>לוקה</strong> ארבעים מלקות חסר אחת, שעבר על "לא תעשה" שבתורה. ומעירים: <strong>ו</strong>צריך לומר לשיטה זו ש<strong>לא מקשינן</strong> <small>[אין אנו מקישים,</small> משווים<small>]</small> <strong>הכאה לקללה</strong> כפי שיש הסבורים כן, אלא אף על פי שבקללה האיסור הוא דווקא כאשר המקולל הוא "עושה מעשה עמך" ולא עובר עבירה, כגון כותי, מכל מקום לגבי הכאה, גם אם היכה אדם שאינו כשר — לוקה על הכאתו.
 <big>א</big> שנינו במשנה: "הכל גולין על ידי ישראל, וישראל גולין על ידיהן, <strong>חוץ מעל ידי גר תושב" וכו'.</strong> ושואלים: <strong>אלמא</strong> <small>[מכאן]</small> יש להסיק ש<strong>גר תושב גוי הוא,</strong> ולכן אין הוא גולה כשהרג ישראל. <strong>אימא סיפא</strong> <small>[אמור</small> את <small>סופה</small> של המשנה<small>]:</small> <strong>גר תושב גולה על ידי גר תושב,</strong> ומכאן יש להסיק שאין הוא כגוי, שהרי אם גוי הוא — הלוא אין דין גלות בגוי, ונמצאת איפוא סתירה בין תחילת המשנה לסופה! <strong>אמר רב כהנא: לא קשיא</strong> <small>[אין</small> זה <small>קשה],</small> <strong>כאן</strong> בסוף המשנה מדובר <strong>בגר תושב שהרג גר תושב</strong> שהריהו גולה, <strong>כאן</strong> בתחילת המשנה מדובר <strong>בגר תושב שהרג</strong> את <strong>ישראל ינו גולה, משום שאין דינו כישראל שניתן לו להתכפר בגלות.</strong>
 <strong>איכא דרמי קראי אהדדי</strong> <small>[</small>ו<small>היה שהשליך מקראות זה על זה,</small> הראה סתירה ביניהם<small>],</small> <strong>כתיב</strong> <small>[נאמר]</small> בכתוב אחד <strong>"לבני ישראל ולגר ולתושב בתוכם תהיינה שש הערים</strong> האלה למקלט" (במדבר לה, טו), הרי שגר תושב גולה, <strong>וכתיב</strong> <small>[ונאמר]</small> בפסוק אחר: <strong>"והיו לכם הערים למקלט"</strong> (במדבר לה, יב), ודיוק הכתוב הוא <strong>"לכם"</strong> — <strong>ולא לגרים</strong> תושבים, שאינם גולים! על כך <strong>אמר רב כהנא: לא קשיא</strong> <small>[אין</small> זה <small>קשה],</small> <strong>כאן</strong> שאינם גולים — מדובר <strong>בגר תושב שהרג ישראל, כאן</strong> שגולים — מדובר <strong>בגר תושב שהרג גר תושב.</strong>
 <strong>ורמינהי</strong> <small>[ומשליכים,</small> מראים סתירה<small>]</small> לדין זה של המשנה ממה ששנינו בברייתא: <strong>לפיכך גר</strong> (תושב) <strong>וגוי שהרגו</strong> — <strong>נהרגין,</strong> ואפילו הרגו בשוגג. ונדייק: <strong>קתני</strong> <small>[הריהו שונה]</small> <strong>גר דומיא</strong> <small>[בדומה]</small> ל<strong>גוי,</strong> שהרי שנה את שניהם יחד, והשווה את דינם. ומכאן נסיק: <strong>מה גוי לא שנא דקטל בר מיניה</strong> <small>[לא שונה אם הרג</small> את <small>בן מינו]</small> כלומר, גוי כמותו, <strong>ולא שנא דקטל דלאו בר מיניה</strong> <small>[ולא שונה אם הרג</small> את <small>שאינו בן מינו,</small> כגון ישראל<small>]</small> — הרי זה <strong>נהרג</strong> בכל מקרה. אם כן <strong>אף גר, לא שנא דקטל בר מיניה ולא שנא קטל דלאו בר מיניה</strong> <small>[לא שונה אם הרג</small> את <small>בן מינו ולא שונה אם הרג</small> את <small>שאינו בן מינו]</small> הריהו <strong>נהרג</strong> עליו, ואינו גולה לעיר מקלט!
 <strong>אמר רב חסדא: לא קשיא</strong> <small>[אין</small> זה <small>קשה],</small> <strong>כאן</strong> במשנתנו, שיש בו דין גלות מדובר <strong>שהרגו דרך ירידה, כאן</strong> בברייתא, שאין בו דין גלות מדובר <strong>שהרגו דרך עלייה.</strong> כיצד? אם גר תושב הרג גר תושב בשגגה <strong>דרך ירידה,</strong> ש<strong>ישראל גלי</strong> <small>[גולה]</small> על כגון זה — <strong>איהו נמי סגי ליה</strong> <small>[הוא גם כן די לו]</small> <strong>בגלות.</strong> ואולם אם הרגו <strong>דרך עלייה,</strong> ש<strong>ישראל פטור</strong> בכגון זה מגלות — <strong>הוא נהרג.</strong>
 <strong>אמר ליה</strong> <small>[לו]</small> <strong>רבא: ולאו</strong> <small>[והאם לא]</small> <strong>קל וחומר הוא? ומה דרך ירידה</strong> ש<strong>ישראל גלי</strong> <small>[גולה]</small> על כך, <strong>איהו נמי סגי ליה</strong> <small>[הוא גם כן די לו]</small> <strong>בגלות,</strong> ואינו נענש יותר. אם הרגו <strong>דרך עלייה,</strong> ש<strong>ישראל פטור,</strong> וכי <strong>איהו</strong> <small>[הוא]</small> <strong>נהרג</strong> ונענש יותר?!
 <strong>אלא אמר רבא:</strong> בברייתא בה למדנו שגר תושב נהרג (אם הרג בשגגה גר תושב אחר) ולא גולה, מדובר <strong>באומר מותר,</strong> שלא חשב שיש איסור בדבר. אבל בשוגג — גולה, כבמשנה. <strong>אמר ליה</strong> <small>[לו]</small> <strong>אביי:</strong> הלוא <strong>אומר מותר אנוס הוא,</strong> שכיון שלא ידע כלל — הריהו כאנוס, ומדוע ייהרג? <strong>אמר ליה</strong> <small>[לו]</small> רבא: <strong>שאני אומר</strong> לא כך, אלא <strong>אומר מותר</strong> — <strong>קרוב למזיד הוא,</strong> שהרי מכל מקום נתכוון להרוג.
 ומעירים: <strong>ו</strong>רבא ורב חסדא <strong>אזדו לטעמייהו</strong> <small>[הולכים</small> הם <small>לשיטותיהם]</small> בענין זה. <strong>דאיתמר</strong> <small>[שנאמר]</small> שנחלקו בבעיה הבאה: גר תושב שהרג אדם <strong>כסבור</strong> שהוא הורג <strong>בהמה ונמצא</strong> שהיה זה <strong>אדם,</strong> חשב שהרג <strong>גוי ונמצא גר תושב. רבא אומר: חייב</strong> מיתה, ומדוע? לדעתו <strong>אומר מותר קרוב למזיד הוא.</strong> ואילו <strong>רב חסדא אומר: פטור,</strong> שלדעתו <strong>אומר מותר אנוס הוא.</strong>
 <strong>איתיביה</strong> <small>[הקשה לו]</small> <strong>רבא לרב חסדא:</strong> נאמר באבימלך מלך גרר, שלקח אליו את שרה אשת אברהם: "ויבוא אלקים אל אבימלך בחלום הלילה ויאמר לו <strong>הנך מת על האשה אשר לקחת</strong> והיא בעולת בעל" (בראשית כ, ג), והרי כאשר לקח את שרה חשב שהיא פנויה, שהרי אברהם אמר לו ששרה אחותו היא, ולפיכך סבר שהדבר מותר, ובכל זאת נאמר לו שהוא חייב מיתה. <strong>מאי לאו</strong> <small>[האם אין]</small> הכוונה — הנך ראוי להיענש במיתה <strong>בידי אדם</strong> בבית דין? ומכאן שהאומר מותר —  חייב!
  ודוחים: לא, הכוונה היא שחייב מיתה  <strong>בידי שמים,</strong> אבל בידי אדם אין על כך עונש. ומעירים: <strong>דיקא נמי דכתיב</strong> <small>[מדוייק גם כן</small> שכן הוא, <small>ש</small>הרי <small>נאמר]</small> "ואחשוך גם אנכי אותך <strong>מחטוא לי"</strong> (בראשית כ, ו), משמע שהחטא הוא כלפי שמים בלבד, ובדיני אדם לא היה חייב.
  ומקשים על כך: <strong>ולטעמיך</strong> <small>[ולשיטתך],</small> שכך אתה מדייק מן הכתוב, מה שאמר יוסף לאשת פוטיפר "ואיך אעשה הרעה הגדולה הזאת <strong>וחטאתי לאלהים"</strong> (בראשית, לט, ט), האם גם כן תדייק כך ותאמר שהכוונה היא רק <strong>לאלהים ולא לאדם?</strong> הלא חטא זה הוא ניאוף, ועונשו גם בדיני בני נח במיתה! <strong>אלא</strong> כוונת הדברים היא שהחטא הוא לאלהים, <strong>דינו מסור לאדם</strong> לבצע בו דין מוות, <strong>הכא נמי</strong> <small>[כאן גם כן,</small> באבימלך<small>]</small> אפשר לומר שחוטא הוא כלפי שמים ו<strong>דינו מסור לאדם,</strong> ואם כן אין מכאן הוכחה.
 <strong>איתיביה</strong> <small>[הקשה לו]</small> <strong>אביי לרבא:</strong> הרי אמר אבימלך לפני ה' <strong>"הגוי גם צדיק תהרג"</strong> (בראשית, כ, ד), ואם אבימלך אומר כן לפני ה' ואין הקדוש ברוך הוא אומר לו שרשע הוא, משמע שהודה לו, ומכאן שהאומר מותר נחשב כאנוס! ומשיבים: אינו כן, <strong>התם כדקא מהדרי עלויה</strong> <small>[שם הוא כפי שמשיבים לו</small> תשובה משמים<small>]</small> שאינו צודק בטענתו, אמר לו הקדוש ברוך הוא: <strong>"ועתה השב אשת האיש כי נביא הוא"</strong> (בראשית, כ, ז),
## דף ט:
 ויש לתמוה: מה עניינו של "כי נביא הוא"? וכי אשת <strong>נביא הוא דתיהדר</strong> <small>[שתוחזר],</small> ואילו זו <strong>דלאו</strong> <small>[שלא]</small> אשת <strong>נביא</strong> היא <strong>לא תיהדר</strong> <small>[תוחזר]?!</small>
 <strong>אלא</strong> צריך לפרש זאת <strong>כ</strong>פי ש<strong>אמר ר' שמואל בר נחמני.</strong> ש<strong>אמר ר' שמואל בר נחמני אמר ר' יונתן: הכי קאמר ליה</strong> <small>[כך אמר לו]</small> הקדוש ברוך הוא לאבימלך <strong>"ועתה השב אשת האיש"</strong> (בראשית כ, ז) <strong>מכל מקום</strong> כלומר, בלא קשר לכך שהוא נביא. ומה שנאמר "כי נביא הוא" מובנו בהקשר אחר: <strong>ודקאמרת</strong> <small>[ומה שאתה אומר]</small> <strong>"הגוי גם צדיק תהרג, הלא הוא אמר לי אחותי היא" וגו'</strong> (בראשית, ד— ה) לומר שאנוס אתה ופטור בדין זה — אין אתה צודק בכך, כי <strong>נביא הוא וממך למד</strong> שעליו לנהוג כפי שנהג. שכן <strong>אכסנאי</strong> (אורח) <strong>הוא שבא לעיר, על עסקי אכילה ושתייה שואלין אותו</strong> מארחיו, האם הוא זקוק למאכל או למשקה, <strong>כלום שואלין אותו</strong> על האשה שהיא עמו <strong>"אשתך זו" "אחותך זו"?</strong> אלא הבין שאתם חשודים על חטיפת נשים, ומשום כך אמר על שרה שאחותו היא, ולכן היית חייב מיתה על שרה.
  ומעירים:  <strong>מכאן שבן נח נהרג</strong> על עבירה שעונשה מיתה גם במקרה שהוא אומר מותר, <strong>שהיה לו ללמוד ולא למד.</strong> 
 <big>א משנה</big> <strong>הסומא</strong> (העיוור) שהרג אדם בשגגה — <strong>אינו גולה, דברי ר' יהודה. ר' מאיר אומר:</strong> אף הוא <strong>גולה. השונא אינו גולה,</strong> משום שיש להניח שלא היה זה בשגגה גמורה. <strong>ר' יוסי אומר: השונא</strong> לא רק שאינו גולה, אלא אף <strong>נהרג</strong> על ידי בית הדין, <strong>מפני שהוא כמועד</strong> (כמותרה) על ידי עדים שלא יעשה כן, שחזקתו שבכוונה עשה. <strong>ר' שמעון אומר: יש שונא גולה ויש שונא שאינו גולה. זה הכלל</strong> בדבר זה: <strong>כל שהוא</strong> הרואה <strong>יכול לומר לדעת הרג,</strong> שהמעשה אירע באופן שיש מקום להניח שהיתה זו הריגה במזיד — הרי השונא נהרג על כך. ואף שהוא אומר שהיתה זו שגגה — אנו מניחים שלא היה כן. <strong>ו</strong>אם <strong>שלא לדעת הרג,</strong> אלא רואים שהדבר היה כדרך תאונה — <strong>הרי זה גולה</strong> אפילו כאשר הוא שונא. 
 <big>ב גמרא</big> על דין סומא שנחלקו בו ר' יהודה ור' מאיר במשנה,  <strong>תנו רבנן</strong> <small>[שנו חכמים]:</small> נאמר בפרשת הגולים לעיר מקלט, שהגולה הוא מי שהרג את רעהו "<strong>בלא ראות</strong>" (במדבר לה, כג), ומשמע שמדובר במי שבדרך כלל רואה — <strong>פרט לסומא,</strong> שאינו רואה כלל, ולא רק במקרה זה, אלו <strong>דברי ר' יהודה. ר' מאיר אומר</strong> להיפך: <strong>"בלא ראות"</strong> — הרי זה בא <strong>לרבות את הסומא</strong> שאף הוא גולה.
  ומסבירים:  <strong>מאי טעמא</strong> <small>[מהו הטעם]</small> של <strong>ר' יהודה</strong> — <strong>דכתיב</strong> <small>[שנאמר]</small> בפרשת הגולים <strong>"ואשר יבא את רעהו ביער"</strong> (דברים יט, ה), והרי זה ביטוי כללי, הכולל כל אדם, ו<strong>אפילו</strong> הוא <strong>סומא. אתא</strong> <small>[בא]</small> הכתוב <strong>"בלא ראות" מעטיה</strong> <small>[מיעט אותו]</small> שמי שאינו יכול לראות כלל, אינו בגדר הלכה זו.
 <strong> ור' מאיר</strong> לומד בצורה אחרת: <strong>"בלא ראות"</strong> בא <strong>למעט, "בבלי דעת"</strong> (דברים יט, ד) גם הוא בא <strong>למעט,</strong> אם כן <strong>הוי</strong> <small>[הריהו]</small> <strong>מיעוט אחר מיעוט,</strong> וכלל הוא: <strong>אין מיעוט אחר מיעוט אלא לרבות,</strong> ולכן מרבה אף את הסומא, שאף הוא גולה.
  ושואלים:  <strong>ור' יהודה</strong> מה הוא משיב על כך? ומשיבים: <strong>"בבלי דעת" פרט למתכוין הוא דאתא</strong> <small>[שבא],</small> לומר שהמתכוון אינו גולה, ולשיטתו "בלא ראות" ו"בלי דעת" אינם מיעוט באותו נושא, ולכן אין זה בכלל מיעוט אחר מיעוט הבא לרבות.
 <big>ג</big> שנינו במשנה שר' <strong>יוסי אומר השונא נהרג</strong> מפני שהוא כמועד. ושואלים: <strong>והא לא אתרו ביה</strong> <small>[והרי</small> בפועל <small>לא התרו בו</small> העדים<small>],</small> ואין בית דין עונשים עונשי גוף אלא לאחר התראה! ומשיבים: <strong>מתניתין</strong> <small>[משנתנו]</small> כדעת <strong>ר' יוסי בר יהודה היא, דתניא</strong> <small>[ששנויה</small> ברייתא<small>]</small> <strong>ר' יוסי בר יהודה אומר: חבר</strong> (תלמיד חכם) <strong>אינו צריך התראה</strong> כדי שיענישו אותו בית דין בעונשי הגוף על עבירה שעשה, <strong>לפי ש</strong>מעיקרה <strong>לא ניתנה התראה אלא להבחין בין שוגג למזיד,</strong> והחבר — חזקה עליו שיודע, ולכן מזיד הוא.
 <big>ד</big> שנינו במשנה <strong>ר' שמעון אומר: יש שונא גולה</strong> ויש שונא שאינו גולה. ועל כך מוסיפים: <strong>תניא</strong> <small>[שנויה</small> ברייתא<small>]:</small> <strong>כיצד אמר ר' שמעון יש שונא גולה ויש שונא שאינו גולה?</strong> כגון, <strong>נפסק</strong> (נקרע) החבל שהיה בידו, ונפל חפץ שהיה תלוי בו, והרג את חבירו — הרי זה <strong>גולה</strong> על ידו, שנראה שהיתה זו תאונה. אבל אם <strong>נשמט</strong> חפץ מידו — <strong>אינו גולה,</strong> שאנו מניחים שהיה זה הדבר במזיד, שהירפה את אחיזתו עד שנפל החפץ.
  ושואלים:  <strong>והתניא</strong> <small>[והרי שנויה</small> ברייתא<small>]</small> <strong>ר' שמעון אומר: לעולם אינו גולה עד שישמט מחצלו</strong> (מעגילה) <strong>מידו,</strong> שעושה בו מלאכה. וכיון שאמר דין זה בכלל, גם לגבי שונאו, אם כן <strong>קשיא</strong> <small>[קשה]</small> מדין <strong>נפסק</strong> על דין <strong>נפסק, קשיא</strong> <small>[קשה]</small> מדין <strong>נשמט</strong> על דין <strong>נשמט!</strong>
 ומשיבים: <strong>נפסק</strong> על <strong>נפסק לא קשיא</strong> <small>[קשה],</small> <strong>הא</strong> <small>[זה]</small> — <strong>באוהב, והא</strong> <small>[וזה]</small> — <strong>בשונא,</strong> שבאוהב אנו מניחים שהיה אנוס והוא פטור מגלות, ובשונא אנו מניחים שלא התכוון, אבל מצד אחר לא היה אנוס לגמרי, ולכן גולה.
  ו<strong>נשמט</strong> על <strong>נשמט</strong> גם כן <strong>לא קשיא</strong> <small>[קשה],</small> כי <strong>הא</strong> <small>[זו]</small> — דעת <strong>רבי, והא</strong> <small>[וזו]</small> — דעת <strong>רבנן</strong> <small>[</small><small>חכמים]</small> שנחלקו במשנה לעיל (מכות ז,ב) במקרה שנשמט ברזל מן הקת והרג, שלדעת רבי אינו גולה, ולדעת חכמים גולה. שהברייתא הראשונה, האומרת שאם נשמט מידו אינו גולה — דעת רבי היא, לפי שיטת ר' שמעון. והברייתא השניה, האומרת שאם נשמט מחצלו גולה — דעת חכמים לשיטתו.
 <big>ה משנה</big> <strong>להיכן גולין</strong> ההורגים בשגגה — <strong>לערי מקלט, לשלש</strong> הערים <strong>שבעבר הירדן ולשלש</strong> הערים <strong>שבארץ כנען. שנאמר "את שלש הערים תתנו מעבר לירדן ואת שלש הערים תתנו בארץ כנען" וגו'</strong> (במדבר לה, יד). ומעירים: <strong>עד שלא נבחרו שלש</strong> ערי המקלט <strong>שבארץ ישראל לא היו שלש שבעבר הירדן קולטות,</strong> אף ששלוש אלה נבחרו כבר על ידי משה (ראה דברים ד, מא), <strong>שנאמר "שש ערי מקלט תהיינה"</strong> (במדבר לה, יג) לומר: <strong>עד שיהיו ששתן קולטות כאחת</strong> (ביחד), באותו הזמן, וכל עוד חלק מהן אינן קולטות — אף השאר אינן קולטות.
  ועוד בדין ערי מקלט: <strong>ומכוונות להן דרכים מזו לזו,</strong> כלומר שהיו מסדרים ומיישרים את הדרכים המובילות לערי המקלט, <strong>שנאמר "תכין לך הדרך ושלשת"</strong> (במדבר, יט, ג).
 <strong>ומוסרין להן</strong> לבורחים לעיר המקלט <strong>שני תלמידי חכמים, שמא יהרגנו</strong> גואל הדם <strong>בדרך. וידברו אליו</strong> אל גואל הדם אותם תלמידי חכמים, וישכנעו אותו שלא יהרגנו מפני שהוא שוגג. <strong>ר' מאיר אומר:</strong> אף <strong>הוא</strong> הרוצח בשגגה <strong>מדבר על ידי עצמו,</strong> שהוא יכול לדבר עבור עצמו, <strong>שנאמר "וזה דבר הרצח</strong> אשר ינוס שם וחי" (במדבר, יט, ד), ללמד שהרוצח עצמו מדבר.
 <strong>ר' יוסי בר יהודה אומר: בתחלה,</strong> הדבר הראשון שעושים ההורגים אדם, <strong>אחד שוגג ואחד מזיד מקדימין</strong> (מזדרזים) ובורחים <strong>לערי מקלט, ובית דין</strong> שבעירו <strong>שולחין ומביאין אותו משם</strong> לדונו. <strong>מי שנתחייב מיתה בבית דין</strong> שנמצא שהיה רוצח במזיד — <strong>הרגוהו</strong> בית הדין, <strong>ו</strong>זה <strong>שלא נתחייב מיתה</strong> כגון שמצאו שאירע הדבר באונס — <strong>פטרוהו. מי שנתחייב גלות</strong> — <strong>מחזירין אותו למקומו</strong> (לעיר המקלט), <strong>שנאמר</strong> "ושפטו העדה בין המכה ובין גואל הדם... <strong>והשיבו אתו העדה אל עיר מקלטו" וגו'</strong> (במדבר לה, כה) משמע שקודם שנשפט כבר היה בעיר המקלט, ולאחר מכן מביאים אותו למשפט לפני העדה במקום המעשה, ואחר כך משיבים אותו לעיר המקלט.
 <big>ו גמרא</big> <strong>תנו רבנן</strong> <small>[שנו חכמים]:</small> <strong>שלש ערים הבדיל משה בעבר הירדן</strong> לערי מקלט, <strong>וכנגדן הבדיל יהושע בארץ כנען, ומכוונות היו</strong> הערים שכאן וכאן זו כנגד זו, <strong>כמין שתי שורות</strong> גפנים <strong>שבכרם,</strong> ובאופן זה: <strong>חברון בהר יהודה כנגד בצר במדבר, שכם בהר אפרים כנגד רמות בגלעד, קדש בהר נפתלי כנגד גולן בבשן.</strong> ונאמר <strong>"ושלשת</strong> את גבול ארצך" (דברים יט, ג) כלומר, <strong>שיהו משולשין</strong> במרחקים שווים, כלומר <strong>שיהא</strong> המרחק <strong>מדרום</strong> מהגבול הדרומי של הארץ, עד <strong>לחברון,</strong> שהיא עיר המקלט הראשונה מדרום, <strong>כ</strong>מו המרחק <strong>מחברון לשכם, ומחברון לשכם כמשכם לקדש, ומשכם לקדש כמקדש ל</strong>גבול ה<strong>צפון.</strong>
 ותוהים תחילה על מספר הערים: <strong>בעבר הירדן</strong> שהיו בו שניים וחצי שבטים בלבד היו <strong>תלת</strong> <small>[שלוש]</small> ערים, <strong>בארץ ישראל</strong> שישבו בה תשעה שבטים ויותר — גם כן רק <strong>תלת</strong> <small>[שלוש]?!</small> <strong>אמר אביי: בגלעד</strong> שבעבר הירדן <strong>שכיחי</strong> <small>[מצויים]</small> <strong>רוצחים,</strong> ולכן היו צריכים להוסיף בעבר הירדן מספר גדול יותר של ערי מקלט,  ל
## דף י.
 <strong>דכתיב</strong> <small>[שנאמר]</small> <strong>"גלעד קרית פעלי און עקבה מדם"</strong> (הושע ו, ח). <strong>מאי</strong> <small>[מה</small> פירוש<small>]</small> הביטוי <strong>"עקבה מדם"? אמר ר' אלעזר: שהיו עוקבין</strong> (אורבים) על מנת <strong>להרוג נפשות.</strong>
 ושואלים עוד: <strong>ומאי שנא מהאי גיסא ומהאי גיסא דמרחקי</strong> <small>[ומה שונה מצד זה ומצד זה שהיו</small> ערי המקלט <small>רחוקות],</small> שהרי מגבול הארץ הצפוני או הדרומי עד עיר המקלט הראשונה היה המרחק גדול, רבע מאורך הארץ, <strong>ומאי שנא מציעאי דמקרבי</strong> <small>[ומה שונות האמצעיות שהן קרובות]?</small> שהרי באמצע הארץ, המרחק ממקום הרצח לעיר המקלט הקרובה הוא לכל היותר חצי ממרחק זה!
 <strong>אמר אביי: בשכם נמי שכיחי</strong> <small>[גם כן מצויים]</small> <strong>רוצחים, דכתיב</strong> <small>[שנאמר]</small> <strong>"וכחכי איש גדודים חבר כהנים, דרך ירצחו שכמה" וגו'</strong> (הושע ו, ט). ושואלים: <strong>מאי</strong> <small>[מה</small> פירוש<small>]</small> <strong>"חבר כהנים"? אמר ר' אלעזר: שהיו מתחברין</strong> יחד <strong>להרוג נפשות, ככהנים הללו שמתחברין</strong> שהולכים חבורות חבורות <strong>לחלוק</strong> ביניהם את <strong>התרומות בבית הגרנות.</strong>
 ושואלים: <strong>ותו ליכא</strong> <small>[ועוד אין]</small> אלא רק שש הערים הללו? <strong>והא כתיב</strong> <small>[והרי נאמר]:</small> "את שש ערי המקלט אשר תתנו לנוס שמה הרוצח <strong>ועליהם תתנו ארבעים ושתים עיר"</strong> (במדבר לה, י), משמע שלכל ערי הלויים יש דין ערי מקלט! <strong>אמר אביי: הללו,</strong> שש הערים שנקבעו לכך — <strong>קולטות</strong> את הרוצח בשגגה <strong>בין</strong> שהגיע לשם <strong>לדעת</strong> שידע שזו עיר מקלט, <strong>בין שלא לדעת</strong> (ידע). ואילו <strong>הללו,</strong> ארבעים ושתים האחרות, <strong>לדעת</strong> — <strong>קולטות, שלא לדעת</strong> — <strong>אינן קולטות.</strong>
 ועוד שואלים: <strong>וחברון,</strong> האם <strong>עיר מקלט הוא? והכתיב</strong> <small>[והרי נאמר]</small> <strong>"ויתנו לכלב את חברון כאשר דבר משה"</strong> (שופטים א, כ), משמע שחברון היתה שייכת לכלב שהיה משבט יהודה, ולא היתה עיר של לויים! <strong>אמר אביי: פרוודהא</strong> <small>[פרבריה,</small> הכפרים שסביבה<small>]</small> ניתנו לכלב, ואולם העיר עצמה היתה עיר של כהנים, <strong>דכתיב</strong> <small>[שנאמר]</small> במפורש בחלוקת הערים ללויים: "ויתנו להם את קרית ארבע... היא חברון... <strong>ואת שדה העיר ואת חצריה נתנו לכלב בן יפנה"</strong> (יהושע כא, יא— יב).
  ועוד שואלים: <strong>ו</strong>האם <strong>קדש עיר מקלט הואי</strong> <small>[היתה]?</small> <strong>והכתיב</strong> <small>[והרי נאמר]</small> <strong>"וערי מבצר הצדים צר וחמת רקת וכנרת וגו' וקדש ואדרעי ועין חצור"</strong> (יהושע, יט, לה—לז), <strong>ותניא</strong> <small>[ושנויה</small> ברייתא<small>]:</small> <strong>ערים הללו</strong> ערי המקלט, <strong>אין עושין אותן לא טירין</strong> (ישובים) <strong>קטנים, ולא כרכים גדולים, אלא עיירות בינוניות.</strong> ומן הכתוב נראה שקדש היתה עיר מבצר גדולה! <strong>אמר רב יוסף: תרתי</strong> <small>[שתי]</small> <strong>קדש הואי</strong> <small>[היו],</small> וקדש זו הנזכרת ביהושע בין ערי המבצר איננה עיר המקלט קדש. <strong>אמר רב אשי: כגון</strong> העיר <strong>סליקום, ואקרא</strong> <small>[והמבצר]</small> של <strong>סליקום,</strong> שהיו קרובים זה לזה, אבל כל אחד היה ישוב לעצמו. וכן היה מבצר בקדש, והעיר עצמה, שהיתה עיירה בינונית, היא שימשה כעיר מקלט.
 <big>א</big> <strong>גופא</strong> <small>[</small>דנים <small>לגופה]</small> של אותה הברייתא שהזכרנו, ומביאים אותה בשלמות: <strong>ערים הללו</strong> של מקלט, <strong>אין עושין אותן לא טירין קטנים ולא כרכין גדולים, אלא עיירות בינוניות. ואין מושיבין</strong> (מקימים) <strong>אותן אלא במקום מים, ואם אין שם מים</strong> שאין מעיין סמוך לעיר — <strong>מביאין להם מים</strong> על ידי אמת מים. <strong>ו</strong>כן <strong>אין מושיבין אותן אלא במקום שווקים, ואין מושיבין אותן אלא במקום אוכלוסין</strong> שיש הרבה אנשים החיים באזור, שבאים לעיר. <strong>נתמעטו אוכלוסיהן</strong> — <strong>מוסיפין עליהן. נתמעטו דיוריהן</strong> (תושבים) הדרים בעיר עצמה — <strong>מביאין להם</strong> דיירים חדשים, שיש בהם <strong>כהנים לוים וישראלים.</strong>
 <strong>ואין מוכרין בהן</strong> בערי המקלט <strong>לא כלי זיין, ולא כלי מצודה</strong> (צייד) כדי שלא יזדמן נשק לידיו של גואל הדם שיוכל בו להרוג את הרוצח, אלו <strong>דברי ר' נחמיה. וחכמים מתירין. ושוין</strong> (ומסכימים) ר' נחמיה וחכמים <strong>שאין פורסין בתוכן</strong> של ערי המקלט <strong>מצודות</strong> (רשתות), <strong>ואין מפשילין</strong> (כורכים, עושים) <strong>לתוכן חבלים,</strong> וטעמו של דבר <strong>כדי שלא תהא רגל גואל הדם מצויה שם,</strong> שאם גואל הדם בא לעיר המקלט מסיבות שונות, כדי לרכוש מצודות או חבלים, בכל פעם הוא עלול לפגוש את הרוצח, ושמא יהרגנו.
 <strong>אמר ר' יצחק: מאי קרא</strong> <small>[מהו הכתוב]</small> המלמד את הדברים הללו — שנאמר ברוצח בשגגה: <strong>"ונס אל אחת מן הערים האל וחי"</strong> (דברים ד, מב), כלומר: <strong>עביד ליה מידי דתהוי ליה חיותא</strong> <small>[עשה לו דבר</small> כדי <small>שתהיה לו חיות],</small> ולכן צריכים לדאוג שיוכל הנמלט לחיות בעיר הזו.
 <strong>תנא</strong> <small>[שנה</small> החכם<small>]:</small> <strong>תלמיד שגלה</strong> — <strong>מגלין רבו עמו</strong> לעיר המקלט, על מנת שילמדנו שם, <strong>שנאמר "וחי",</strong> וכאמור, הכוונה היא: <strong>עביד ליה מידי דתהוי ליה חיותא</strong> <small>[עשה לו דבר שתהיה לו</small> בו <small>חיות],</small> וכיון שחייו של התלמיד תלויים בלימודו — צריך רבו להיות עמו. <strong>אמר ר' זעירא: מכאן</strong> אנו למדים <strong>שלא ישנה אדם לתלמיד שאינו הגון,</strong> שהרי תלמיד כזה יכול לגרום לרבו שיגלה.
 <strong>אמר ר' יוחנן: הרב שגלה</strong> — <strong>מגלין ישיבתו עמו.</strong> ושואלים: <strong>איני</strong> <small>[כן הוא]</small> שצריך הרב לגלות? <strong>והא</strong> <small>[והרי]</small> <strong>אמר ר' יוחנן</strong> עצמו: <strong>מנין לדברי תורה שהן קולטין,</strong> שהם נחשבים כעיר מקלט, ושאסור לפגוע באדם העוסק בתורה? <strong>שנאמר</strong> ברשימת ערי המקלט <strong>"את בצר</strong> <strong>במדבר" וגו'</strong> (דברים ד, מג), <strong>וכתיב בתריה</strong> <small>[ונאמר אחריו]</small> <strong>"וזאת התורה"</strong> (דברים ד, מד) לומר שגם התורה היא כעיר מקלט.
  ומתרצים:  <strong>לא קשיא</strong> <small>[אין</small> זה <small>קשה],</small> <strong>הא</strong> <small>[זה]</small> שתורה נחשבת כעיר מקלט — <strong>בעידנא דעסיק</strong> <small>[בזמן ש</small>הוא <small>עוסק]</small> <strong>בה, הא</strong> <small>[זה]</small> שאין התורה נחשבת כעיר מקלט — <strong>בעידנא דלא עסיק</strong> <small>[בזמן שאינו עוסק]</small> <strong>בה.</strong> מה שאין כן בערי המקלט, שעצם מושבו בעיר היא הגנה לו.
 <strong>ואי בעית אימא</strong> <small>[ואם תרצה אמור],</small> <strong>מאי</strong> <small>[מה</small> פירוש<small>]</small> דברי ר' יוחנן שדברי תורה <strong>קולטין</strong> — מצילים <strong>ממלאך המות,</strong> ולא בענין רוצח בשגגה. <strong>כי הא</strong> <small>[כמו</small> מעשה <small>זה]</small> ש<strong>רב חסדא הוה יתיב וגריס בבי</strong> <small>[היה יושב ולומד בבית]</small> <strong>רב, ולא הוה קא יכול שליחא דמלאכא דמותא למיקרב</strong> <strong>לגביה</strong> <small>[ולא היה יכול שליחו של מלאך המוות להתקרב אליו],</small> משום <strong>דלא הוה שתיק פומיה מגירסא</strong> <small>[שלא היה שותק פיו מללמוד],</small> <strong>סליק ויתיב אארזא דבי</strong> <small>[עלה</small> השליח הזה <small>וישב על הארז של בית]</small> <strong>רב, פקע ארזא ושתיק</strong> <small>[נשבר הארז,</small> <small>והשתתק]</small> רב חסדא לרגע מפני הרעש הפתאומי, <strong>ויכיל ליה</strong> <small>[ויכול</small> היה <small>לו]</small> להמיתו. והיא דוגמה לכך שדברי התורה מצילים ממיתה כאשר עוסק בהם.
 <big>ב</big> <strong>אמר ר' תנחום בר חנילאי: מפני מה זכה ראובן לימנות בהצלה תחלה,</strong> שעיר המקלט הראשונה ברשימת ערי המקלט (דברים ד, מג) היא העיר בצר שבנחלת ראובן — <strong>מפני שהוא פתח בהצלה תחלה</strong> בהצלתו של יוסף מידי אחיו, <strong>שנאמר "וישמע ראובן ויצלהו מידם"</strong> (בראשית לז, כא).
 <strong>דרש ר' שמלאי: מאי דכתיב</strong> <small>[מהו שנאמר]</small> <strong>"אז יבדיל משה שלש ערים בעבר הירדן מזרחה שמש"</strong> (דברים ד, מא)? <strong>אמר לו הקדוש ברוך הוא למשה: הזרח שמש לרוצחים,</strong> תן להם תקוה להצלה. והוא שנאמר "מזרחה שמש". <strong>איכא דאמרי</strong> <small>[יש שאומרים]</small> כך <strong>אמר לו</strong> הקדוש ברוך הוא: <strong>הזרחת שמש לרוצחים</strong> על ידי הבדלה זו.
  ובענין שנזכר במשנתנו, <strong>דרש ר' סימאי: מאי דכתיב</strong> <small>[מהו שנאמר]</small> <strong>"אהב כסף לא ישבע כסף ומי אהב בהמון לא תבואה"</strong> (קהלת ה, ט)? <strong>"אהב כסף לא ישבע כסף"</strong> — <strong>זה משה רבינו,</strong> ומדוע נקרא הוא כך? שכך היתה אהבתו למצוות, <strong>שהיה יודע שאין שלש ערים שבעבר הירדן קולטות</strong> את הרוצחים בשגגה <strong>עד</strong> (כל עוד) <strong>שלא נבחרו שלש</strong> הערים ש<strong>בארץ כנען,</strong> ומה שעשה בבחירת ערי המקלט לא היתה לו חשיבות למעשה, <strong>ו</strong>מכל מקום <strong>אמר: מצוה שבאה לידי אקיימנה.</strong>
 וכך דורשים גם את המשך הפסוק ביחס לתורה: <strong>"ומי אהב בהמון לא תבואה"</strong> — <strong>למי נאה</strong> (ראוי) <strong>ללמד בהמון</strong> (בקהל) — <strong>מי שכל תבואה שלו</strong> (שדורש "לא" כמו "לו"), שמי שיודע את כל פרי ותנובת התורה, הוא הראוי ללמד אותה ברבים. <strong>והיינו</strong> <small>[וזהו]</small> ש<strong>אמר ר' אלעזר: מאי דכתיב</strong> <small>[מהו שנאמר]</small> <strong>"מי ימלל גבורות ה' ישמיע כל תהלתו"</strong> (תהלים קו, ב)? <strong>למי נאה (ללמד) [למלל] גבורות ה'</strong> — <strong>מי שיכול להשמיע כל תהלתו,</strong> ומי שהוא יודע רק מקצת — אינו ראוי ללמד ברבים.
 <strong>ורבנן</strong> <small>[וחכמים],</small> <strong>ואיתימא</strong> <small>[ויש אומרים]</small> בשם <strong>רבה בר מרי,</strong> ש<strong>אמר</strong> פירוש אחר לפסוק: <strong>"מי אהב בהמון לו תבואה"</strong> — <strong>כל האוהב למלמד בהמון,</strong> את חכמי התורה המלמדים לרבים — <strong>לו תבואה —</strong> יהיו לו פירות, בנים תלמידי חכמים. ומספרים: <strong>יהבו ביה רבנן עינייהו</strong> <small>[נתנו חכמים עיניהם],</small> כששמעו מאמר זה, <strong>ברבא בריה</strong> <small>[בנו של]</small> <strong>רבה</strong> שהיה אוהב תלמידי חכמים מרביצי תורה, וזכה לבנים תלמידי חכמים. ומוסיפים להביא מה שדרשו חכמים בפסוק זה.
 <strong>(סימן</strong> לדברים האמורים בהמשך: <strong>אשי ללמוד, רבינא ללמד).</strong>
 <strong>רב אשי אמר: כל האוהב ללמוד בהמון,</strong> עם חברים רבים — <strong>לו תבואה,</strong> הוא יצליח בלימודו. <strong>והיינו</strong> <small>[וזהו]</small> ש<strong>אמר ר' יוסי בר' חנינא: מאי דכתיב</strong> <small>[מהו שנאמר]</small> <strong>"חרב אל הבדים ונאלו"</strong> (ירמיה נ, לו) — <strong>חרב</strong> ראויה לבוא <strong>על צוארי שונאיהם של תלמידי חכמים</strong> (לשון נקיה, והכוונה לתלמידי חכמים) <strong>שיושבין ועוסקין בתורה בד בבד</strong> (כל אחד בנפרד). והוא שנאמר "חרב אל הבדים" — לשון ריבוי של "בד". <strong>ולא עוד אלא שמטפשין</strong> (נעשים טפשים) כשלומדים באופן זה, ומהיכן למדים דבר זה? <strong>כתיב הכא</strong> <small>[נאמר כאן]</small> <strong>"ונאלו", וכתיב התם</strong> <small>[ונאמר שם]</small> <strong>"אשר נואלנו"</strong> (במדבר יב, יא), במשמעות — אשר נהגנו בטפשות. <strong>ולא עוד אלא שחוטאין</strong> על ידי כך, <strong>שנאמר</strong> בהמשך אותו כתוב <strong>"ואשר חטאנו". ואיבעית אימא מהכא</strong> <small>[ואם תרצה אמור מכאן]</small> ראיה מה פירוש "נואלו" — שנאמר <strong>"נואלו שרי צען"</strong> (ישעיה יט, יג).
  ואילו <strong>רבינא אמר</strong> בפירושו של פסוק זה: <strong>כל האוהב ללמד בהמון</strong> — <strong>לו תבואה.</strong> שמתוך שהוא מלמד את הרבים תורתו משתבחת. <strong>והיינו</strong> <small>[וזהו]</small> ש<strong>אמר רבי: הרבה תורה למדתי מרבותי, ומחבירי יותר מהם, ומתלמידי יותר מכולן.</strong>
 ועוד בשבח לימוד תורה <strong>אמר ר' יהושע בן לוי: מאי דכתיב</strong> <small>[מהו שנאמר]</small> <strong>"עמדות היו רגלינו בשעריך ירושלם"</strong> (תהלים קכב, ב)? <strong>מי גרם לרגלינו שיעמדו במלחמה</strong> ויצליחו בה — <strong>שערי ירושלם, שהיו עוסקים</strong> בהם <strong>בתורה,</strong> שמפרש "בשעריך" — בגלל שעריך, מקום המשפט והתורה.
 <strong>ו</strong>עוד <strong>אמר ר' יהושע בן לוי: מאי דכתיב</strong> <small>[מהו שנאמר]</small> <strong>"שיר המעלות לדוד שמחתי באמרים לי בית ה' נלך"</strong> (תהלים קכב, א)? <strong>אמר דוד לפני הקדוש ברוך הוא: רבונו של עולם, שמעתי בני אדם שהיו אומרים: מתי ימות זקן זה</strong> (דוד), <strong>ויבא שלמה בנו</strong> וימלוך <strong>ויבנה בית הבחירה ונעלה לרגל.</strong> שהרי ידוע היה לכל שבימי דוד לא ייבנה המקדש, אלא רק בנו אחריו. <strong>ו</strong>אף ששמעתי דבר זה שלכאורה יש בו לצערני — <strong>שמחתי. אמר לו הקדוש ברוך הוא: "כי טוב יום בחצריך מאלף"</strong> (תהלים פד, יא) — <strong>טוב לי יום אחד שאתה עוסק בתורה לפני, מאלף עולות שעתיד שלמה בנך להקריב לפני על גבי המזבח</strong> (כפי שמפורש בספר מלכים א ג, ד). 
 <big>ג</big>  נאמר במשנה <strong>ומכוונות להם</strong> לערי המקלט <strong>דרכים. תניא</strong> <small>[שנויה</small> ברייתא<small>]:</small> <strong>ר' אליעזר בן יעקב אומר: ל</strong>
## דף י:
 <strong>"מקלט" היה כתוב על</strong> שלט בכל <strong>פרשת דרכים</strong> (צומת), לסימון הדרך הפונה לעיר המקלט, <strong>כדי שיכיר הרוצח</strong> בשגגה את דרכו לעיר המקלט <strong>ויפנה לשם. אמר רב כהנא: מאי קרא</strong> <small>[מהו הכתוב]</small> המלמד זאת? <strong>"תכין לך הדרך"</strong> (דברים יט, ג) לומר: <strong>עשה [לך] הכנה לדרך.</strong>
 <big>א</big> ומתוך שהוזכרה הלכה זו, מביאים: <strong>רב חמא בר חנינא</strong> בדרשתו <strong>פתח לה פתחא להאי פרשתא מהכא</strong> <small>[פתיחה לפרשה זו</small> של דיני גלות <small>מכאן]</small> מפסוק זה: <strong>"טוב וישר ה' על כן יורה חטאים בדרך"</strong> (תהלים כה, ח), וכך אמר: <strong>אם לחטאים יורה</strong> דרך, שהרי מעמידים שלטים בדרכים המורים להורגים היכן היא עיר המקלט — <strong>קל וחומר לצדיקים</strong> שעוזר להם ה' ומורה להם דרך טובה.
 <strong>ר' שמעון בן לקיש</strong> בדרשתו <strong>פתח לה פתחא להאי פרשתא מהכא</strong> <small>[פתיחה לפרשה זו מכאן]:</small> נאמר במי שהרג בשגגה <strong>"ואשר לא צדה</strong> (התכוון) <strong>והאלהים אנה</strong> (זימן) <strong>לידו</strong> ושמתי לך מקום אשר ינוס שמה" (שמות כא, יג). ויש לתמוה: מדוע יגרום ה' לאדם להכשילו במעשה כזה? תשובה לדבר מצויה בפסוק <strong>"כאשר יאמר משל הקדמני מרשעים יצא רשע"</strong> (שמואל א כד, יג), שאין מעשה רע נעשה אלא על ידי מי שכבר יש בו חטא.
  ולפי זה יש להבין את הפסוק "והאלקים אנה לידו", <strong>במה הכתוב מדבר</strong> — <strong>בשני בני אדם שהרגו את הנפש, אחד הרג בשוגג ואחד הרג במזיד, לזה אין עדים</strong> שהרג <strong>ולזה אין עדים</strong> שהרג, ואין איש יודע מה שעשו, ולכן אינם נענשים זה בגלות וזה במיתה. <strong>הקדוש ברוך הוא מזמינן</strong> מביאם לכך שיזדמנו שניהם <strong>לפונדק אחד, זה שהרג במזיד יושב תחת הסולם, וזה שהרג בשוגג יורד בסולם, ונפל עליו והרגו,</strong> ובהזדמנות זו יש עדים בדבר, ונמצא <strong>זה שהרג במזיד</strong> — <strong>נהרג</strong> כראוי לו, <strong>וזה שהרג בשוגג</strong> — <strong>גולה</strong> כראוי לו.
  ואגב העיסוק בדרך שה' מוליך בה את האדם, מביאים, <strong>אמר רבה בר רב הונא אמר רב הונא, ואמרי לה</strong> <small>[ויש האומרים אותה</small> אמרה<small>]</small> ש<strong>אמר רב הונא אמר ר' אלעזר: מן התורה ומן הנביאים ומן הכתובים</strong> אנו למדים ש<strong>בדרך שאדם רוצה לילך בה</strong> — שם <strong>מוליכין אותו</strong> ומסייעים לו.
 <strong>מן התורה</strong> אנו למדים דבר זה, <strong>דכתיב</strong> <small>[שנאמר]</small> שאמר ה' תחילה לבלעם: <strong>"לא תלך עמהם"</strong> (במדבר כב, יד), עם שרי בלק, <strong>ו</strong>לאחר מכן כאשר הפציר, והוכיח בעצמו שהוא רוצה ללכת, <strong>כתיב</strong> <small>[נאמר]:</small> <strong>"קום לך אתם"</strong> (במדבר כב, כ). <strong>מן הנביאים</strong> — <strong>דכתיב</strong> <small>[שנאמר]:</small> <strong>"אני ה' אלהיך מלמדך להועיל מדריכך בדרך (זו) תלך"</strong> (ישעיה מח, יז), כלומר, בדרך שהאדם בחר ללכת בה — שם ידריכוהו משמים. <strong>מן הכתובים</strong> — <strong>דכתיב</strong> <small>[שנאמר]:</small> <strong>"אם ללצים הוא יליץ ולענוים יתן חן"</strong> (משלי ג, לד), משמע שאם רוצה אדם ללכת בדרך ליצנות עוזרים לו משמים להיות לץ, ולרוצים להיות ענווים נותנים חן.
 <big>ב</big> ושוב לענין ההלכה בדינו של הגולה, <strong>אמר רב הונא: רוצח שגלה לעיר מקלט, ומצאו גואל הדם</strong> בדרכו לעיר המקלט, <strong>והרגו</strong> — <strong>פטור</strong> גואל הדם. ומעירים: <strong>קסבר</strong> <small>[סבור הוא]</small> רב הונא, שהכתוב "פן ירדף גואל הדם אחרי הרוצח... והכהו נפש... <strong>ולו אין משפט מות</strong> כי לא שונא הוא לו מתמול שלשום" (דברים יט, ו) — <strong>בגואל הדם הוא דכתיב</strong> <small>[שנאמר],</small> שאין גואל הדם נענש אם הרג את הרוצח.
 <strong>מיתיבי</strong> <small>[מקשים]</small> על דברי רב הונא, ממה ששנינו בברייתא: <strong>"ולו אין משפט מות"</strong> — <strong>ברוצח הכתוב מדבר,</strong> כלומר זה שרצח בשגגה אין עליו משפט מות, ולכן נצטוו ישראל לעשות ערי מקלט להצילו ממיתה. ודנה הברייתא ומוכיחה שאכן הדברים מוסבים על הרוצח: <strong>אתה אומר</strong> שמדובר <strong>ברוצח, או אינו אלא בגואל הדם? כשהוא אומר</strong> קודם לכן <strong>"והוא לא שנא לו מתמול שלשום"</strong> (דברים יט, ד) ושם בוודאי מדובר על הרוצח — <strong>הוי אומר</strong> שגם מי שמדובר עליו כאן בלשון זו <strong>ברוצח הכתוב מדבר.</strong> ואם כן קשה על רב הונא מברייתא זו!
  ומשיבים: רב הונא  <strong>הוא דאמר כי האי תנא</strong> <small>[שאומר כ</small>דעת <small>תנא זה]</small> שיש לו שיטה אחרת משיטת ברייתא זו. <strong>דתניא</strong> <small>[ששנויה</small> ברייתא<small>]</small> אחרת: <strong>"ולו אין משפט מות"</strong> — <strong>בגואל הדם הכתוב מדבר.</strong> ויש לדון: <strong>אתה אומר בגואל הדם הכתוב מדבר, או אינו אלא ברוצח? כשהוא אומר "כי לא שונא הוא לו מתמול שלשום"</strong> — <strong>הרי</strong> שהכתוב על ה<strong>רוצח אמור, הא</strong> <small>[הרי]</small> <strong>מה אני מקיים "ולו אין משפט מות"</strong> — <strong>בגואל הדם הכתוב מדבר.</strong>
 ומנסים להביא ראיה ממשנתנו, <strong>תנן</strong> <small>[שנינו</small> במשנתנו<small>]:</small> <strong>מוסרין לו</strong> להורג בשגגה הגולה לעיר מקלט <strong>שני תלמידי חכמים, שמא יהרגנו</strong> גואל הדם <strong>בדרך, וידברו אליו.</strong> ונברר: <strong>מאי לאו</strong> <small>[האם אין]</small> הכוונה <strong>דמתרו ביה</strong> <small>[שמתרים בו]</small> החכמים בגואל הדם, <strong>דאי קטיל</strong> <small>[שאם</small> הוא <small>הורג]</small> את הרוצח בשגגה <strong>בר קטלא</strong> <small>[בן מוות]</small> <strong>הוא?</strong> והרי זה שלא כדברי רב הונא הפוטר את גואל הדם שהרג את רוצח בשגגה.
  ודוחים:  <strong>לא,</strong> אפשר להסביר <strong>כדתניא</strong> <small>[כמו ששנויה</small> ברייתא<small>]:</small> <strong>וידברו אליו דברים הראויים לו</strong> לגואל הדם, <strong>אומרים לו: אל תנהג בו מנהג שופכי דמים, בשגגה בא מעשה לידו. ר' מאיר אומר: הוא מדבר על ידי עצמו, שנאמר "וזה דבר הרצח"</strong> (דברים יט, ד) כלומר, הרוצח עצמו צריך להתנצל ולומר את הדברים. <strong>אמרו לו</strong> חכמים לר' מאיר: <strong>הרבה שליחות עושה.</strong> שיש דברים רבים שאדם עצמו קשה לו לעשותם, ואם הוא עושה אותם הם אינם מתקבלים, והם נעשים בדרך טובה יותר על ידי שליח. ודנים בלשון הברייתא.
 <strong>אמר מר</strong> <small>[החכם]:</small> <strong>בשגגה בא מעשה לידו.</strong> ותוהים: <strong>פשיטא</strong> <small>[פשוט</small> הדבר<small>],</small> <strong>דאי</strong> <small>[שאם]</small> <strong>במזיד,</strong> וכי <strong>בר</strong> <small>[בן]</small> <strong>גלות הוא?</strong> ומשיבים: <strong>אין</strong> <small>[כן],</small> שפעמים שאף רוצח במזיד בורח לעיר מקלט, ומוסיפים:
 <strong>והא תניא</strong> <small>[והרי שנויה</small> ברייתא<small>],</small> <strong>ר' יוסי בר' יהודה אומר: בתחלה,</strong> כל הרוצחים <strong>אחד שוגג ואחד מזיד מקדימין</strong> ובורחים <strong>לערי מקלט, ו</strong>לאחר מכן <strong>בית דין</strong> שבמקומם <strong>שולחין ומביאין אותם משם.</strong>
 ולאחר שביררו בית הדין את דינו, <strong>מי שנתחייב מיתה</strong> — <strong>הרגוהו, שנאמר "ושלחו זקני עירו ולקחו אתו משם ונתנו אתו ביד גאל הדם ומת"</strong> (שם יב). <strong>מי שלא נתחייב</strong> כל עונש על מעשהו — <strong>פטרוהו, שנאמר: "והצילו העדה את הרצח מיד גאל הדם"</strong> (במדבר לה, כה<strong>) מי שנתחייב גלות</strong> — <strong>מחזירין אותו למקומו</strong> לעיר המקלט, <strong>שנאמר "והשיבו אתו העדה אל עיר מקלטו אשר נס שמה"</strong> (במדבר לה, כה).
 <strong>רבי אומר:</strong> אין התורה מצווה על ההורגים במזיד לברוח לערי מקלט, אלא התורה מתייחסת למצב הקיים, וההורגים במזיד <strong>מעצמן הן גולין, כסבורין הן</strong> כי <strong>אחד שוגג ואחד מזיד</strong> — <strong>קולטות</strong> הערים הללו, <strong>והן אינן יודעין שבשוגג קולטות, במזיד אינן קולטות.</strong>
 <big>ג</big> <strong>אמר ר' אלעזר: עיר</strong> מקלט <strong>שרובה רוצחים</strong> כלומר, שברחו אליה הרבה רוצחים בשגגה עד שנעשתה רובה רוצחים — שוב <strong>אינה קולטת, שנאמר</strong> במי שהרג בשגגה וברח לעיר מקלט <strong>"ודבר באזני זקני העיר ההיא את דבריו"</strong> (יהושע כ, ד), שיש לו דברים המיוחדים לו להגיד לזקני העיר, <strong>ולא שהושוו דבריהן לדבריו,</strong> שאף הם אמרו דברים אלה בשעתם כאשר הם גלו לעיר המקלט בהיותם רוצחים בשגגה.
 <strong>ו</strong>עוד <strong>אמר ר' אלעזר: עיר שאין בה זקנים</strong> (חכמים) — <strong>אינה קולטת</strong> רוצחים בשגגה, <strong>דבעינן</strong> <small>[שצריכים אנו]</small> שיתקיים הכתוב "ודבר באזני <strong>זקני העיר" וליכא</strong> <small>[ואין].</small> ובנקודה זו נחלקו חכמים, וכך <strong>איתמר</strong> <small>[נאמר]:</small> <strong>עיר שאין בה זקנים, ר' אמי ור' אסי, חד</strong> <small>[אחד</small> מהם<small>]</small> <strong>אומר: קולטת, וחד</strong> <small>[ואחד</small> מהם<small>]</small> <strong>אומר: אינה קולטת.</strong> ומסבירים: <strong>למאן דאמר</strong> <small>[ל</small>דעת <small>מי שאומר]</small> <strong>אינה קולטת</strong> — <strong>בעינן</strong> <small>[צריכים אנו]</small> שיהיו <strong>"זקני העיר", וליכא</strong> <small>[ואין</small> כאן<small>].</small> <strong>למאן דאמר</strong> <small>[</small>ו<small>ל</small>דעת <small>מי שאומר]</small> <strong>קולטת</strong> — תנאי זה הוא <strong>מצוה בעלמא</strong> <small>[בלבד],</small> לכתחילה, אבל למעשה — גם בלא זקנים יש לה דין עיר מקלט.
 <strong>ו</strong>עוד נחלקו בענין זה בנושאים אחרים: <strong>עיר שאין בה זקנים, ר' אמי ור' אסי, חד</strong> <small>[אחד</small> מהם<small>]</small> <strong>אמר: נעשה בה בן סורר ומורה, וחד</strong> <small>[ואחד</small> מהם<small>]</small> <strong>אמר: אין נעשה בה בן סורר ומורה.</strong> ומסבירים את טעמיהם: <strong>למאן דאמר</strong> <small>[ל</small>דעת <small>מי שאומר]</small> <strong>אין נעשה בה בן סורר ומורה</strong> — <strong>בעינן</strong> <small>[צריכים אנו]</small> שיתקיים הכתוב "ותפשו בו אביו ואמו והוציאו אותו אל <strong>זקני עירו</strong> ואל שער מקומו" (דברים כא, יט), <strong>וליכא</strong> <small>[ואין</small> כאן<small>].</small> <strong>למאן דאמר</strong> <small>[ל</small>דעת <small>מי שאומר]</small> <strong>נעשה בן סורר ומורה</strong> — "זקני עירו" הוא <strong>מצוה בעלמא</strong> <small>[בלבד],</small> לכתחילה.
 <strong>ו</strong>עוד נחלקו ב<strong>עיר שאין בה זקנים, ר' אמי ור' אסי, חד</strong> <small>[אחד</small> מהם<small>]</small> <strong>אמר: מביאה עגלה ערופה</strong> אם נמצא אדם הרוג ליד העיר הזו, <strong>וחד</strong> <small>[ואחד</small> מהם<small>]</small> <strong>אמר: אינה מביאה עגלה ערופה.</strong> וגם כאן דומים טעמיהם: <strong>למאן דאמר</strong> <small>[ל</small>דעת <small>מי שאומר]</small> <strong>אינה מביאה עגלה ערופה</strong> — <strong>בעינן</strong> <small>[צריכים אנו]</small> שיתקיים "והורידו <strong>זקני העיר ההיא</strong> את העגלה" (שם כא, ד), <strong>וליכא</strong> <small>[ואין</small> כאן<small>].</small> <strong>למאן דאמר</strong> <small>[ל</small>דעת <small>מי שאומר]</small> <strong>מביאה עגלה ערופה</strong> — "זקני העיר ההיא" הוא <strong>מצוה בעלמא</strong> <small>[בלבד].</small>
 <big>ד</big> <strong>אמר ר' חמא בר חנינא: מפני מה נאמרה פרשת רוצחים</strong>
## דף יא.
 <strong>בלשון עזה, דכתיב</strong> <small>[שנאמר]</small> <strong>"וידבר ה' אל יהושע לאמר דבר אל בני ישראל לאמר תנו לכם את ערי המקלט אשר דברתי אליכם</strong> ביד משה" (יהושע כ, א— ב)? מדוע נאמר "וידבר ה'", שהוא בלשון קשה, ולא נאמר "ויאמר", כמו בשאר המקומות שמוזכרים דברי ה' ליהושע? <strong>מפני ש</strong>ערי המקלט <strong>הן</strong> מצוה <strong>של התורה,</strong> ולכן יש להן תוקף מיוחד.
  ושואלים:  <strong>למימרא</strong> <small>[האם לומר]</small> ש<strong>כל</strong> לשון <strong>דיבור, לשון קשה</strong> היא? ומשיבים: <strong>אין</strong> <small>[כן],</small> <strong>כדכתיב</strong> <small>[כמו שנאמר]</small> באחי יוסף <strong>"דבר האיש אדני הארץ אתנו קשות"</strong> (בראשית מב, ל). ומקשים: <strong>והתניא</strong> <small>[והרי שנויה</small> ברייתא<small>]</small> על הפסוק "אז <strong>נדברו</strong> יראי ה'" (מלאכי ג, טז), <strong>אין "נדברו" אלא לשון נחת, וכן הוא אומר "ידבר עמים תחתינו"</strong> (תהלים מז, ד) שמתפרש: ינהל בשקט ובנחת עמים תחתינו! ומשיבים: אין זו קושיה, <strong>"דבר" לחוד, "ידבר" לחוד,</strong> שיש להבחין בין צורות שונות של אותו שורש עצמו.
  (וסימן לדברים הבאים <strong>סימנ"י רבנ"ן מהמנ"י וספר"י).</strong>
 ושבים לשאלה מדוע נאמרה פרשת רוצחים ליהושע בלשון קשה, ואומרים, <strong>פליגי בה</strong> <small>[נחלקו בכך]</small> <strong>ר' יהודה ורבנן, חד</strong> <small>[אחד</small> מהם<small>]</small> <strong>אומר: מפני ששיהם</strong> ששיהה אותם, את ערי המקלט, ולא קיים את המצוה מיד. <strong>וחד</strong> <small>[ואחד</small> מהם<small>]</small> <strong>אומר: מפני שהן של תורה,</strong> ולכן היה צורך לומר זאת בלשון עזה, לקיים את מצות התורה הזאת. ומביאים מחלוקת נוספת הקשורה לפרשת ערי המקלט שביהושע.
  נאמר <strong>"ויכתב יהושע את הדברים האלה בספר תורת אלהים"</strong> (יהושע כד, כו), <strong>פליגי בה</strong> <small>[נחלקו בכך]</small> <strong>ר' יהודה ור' נחמיה</strong> באלו דברים מדובר, <strong>חד</strong> <small>[אחד</small> מהם<small>]</small> <strong>אומר:</strong> הכוונה היא ל<strong>שמנה פסוקים</strong> אחרונים בתורה, שבהם מדובר על מות משה, והם הדברים שכתב והוסיף יהושע בספר תורת אלקים (ספר התורה) על הדברים שכתבם משה. <strong>וחד</strong> <small>[ואחד</small> מהם<small>]</small> <strong>אומר:</strong> זו פרשת <strong>ערי מקלט</strong> הכתובה בספר יהושע (פרק כ).
  ודנים:  <strong>בשלמא למאן דאמר</strong> <small>[נניח ל</small>דעת <small>מי שאומר],</small> שהכוונה היא ל<strong>שמונה פסוקים</strong> שבתורה — <strong>היינו דכתיב</strong> <small>[זהו שנאמר]</small> "ויכתוב... <strong>בספר תורת אלהים",</strong> שנכתבו הדברים בספר התורה עצמו. <strong>אלא למאן דאמר</strong> <small>[ל</small>דעת <small>מי שאומר]</small> שהכוונה היא לפרשת <strong>ערי מקלט</strong> שבספר יהושע <strong>מאי</strong> <small>[מה</small> משמע<small>]</small> "<strong>בספר תורת אלהים</strong>"? והרי לא נכתבו דברים אלה בתורה! ומשיבים: <strong>הכי קאמר</strong> <small>[כך אמר],</small> כך צריך להבין את הדברים: <strong>ויכתוב יהושע בספרו את הדברים האלה הכתובים בספר תורת אלהים.</strong> אגב מחלוקות אלו מזכירים עוד מחלוקת בין ר' יהודה וחכם אחר, שלא נתפרש בה מה אמר כל אחד.
 <strong>ספר</strong> תורה <strong>שתפרו</strong> את יריעות הקלף שלו <strong>בפשתן, פליגי בה</strong> <small>[נחלקו בכך]</small> בדינו של ספר זה <strong>ר' יהודה ור' מאיר, חד</strong> <small>[אחד</small> מהם<small>]</small> <strong>אומר: כשר, וחד</strong> <small>[ואחד</small> מהם<small>]</small> <strong>אומר: פסול.</strong>
 ומסבירים את דעותיהם: <strong>למאן דאמר</strong> <small>[ל</small>דעת <small>מי שאומר]</small> <strong>פסול,</strong> טעם הדבר הוא — <strong>דכתיב</strong> <small>[</small>משום <small>שנאמר]</small> "והיה לך לאות על ידך ולזכרון בין עיניך... <strong>למען תהיה תורת ה' בפיך"</strong> (שמות יג, ט), <strong>ואיתקש</strong> <small>[והוקשה,</small> הושוותה<small>]</small> <strong>כל התורה כולה</strong> בפסוק זה <strong>לתפילין,</strong> שנזכרים קודם בפסוק זה: <strong>מה תפילין הלכה למשה מסיני לתופרן בגידין</strong> — <strong>אף כל</strong> היריעות של ספר תורת ה' צריך <strong>לתפרן בגידין</strong> הלקוחים מבהמה. <strong>ואידך</strong> <small>[והאחר]</small> סבור: <strong>כי איתקש</strong> <small>[כאשר הוקשה</small> הושוותה<small>]</small> התורה לתפילין הרי זה דווקא לענין <strong>למותר בפיך,</strong> שאין עושים יריעות ספר תורה אלא ממין בהמה שמותר באכילה לישראל, אבל <strong>ל</strong>פרטי <strong>הלכותיו לא איתקש</strong> <small>[הושוותה].</small>
 <strong>אמר רב: חזינן להו</strong> <small>[ראיתי אותן]</small> <strong>לתפילין דבי חביבי</strong> <small>[של בית דודי,</small> ר' חייא<small>]</small> <strong>דתפירי בכיתנא</strong> <small>[ש</small>הם <small>תפורים בפשתן],</small> <strong>ולית הלכתא כוותיה</strong> <small>[ואין הלכה כמותו]</small> אלא תפירתן צריכה להיות דווקא בגידים.
 <big>א משנה</big> נאמר בתורה כי הרוצח בשגגה יושב בעיר המקלט עד מות הכהן הגדול. ואמרו על כך: <strong>אחד</strong> כהן גדול <strong>משוח בשמן המשחה</strong> כדרך שהיו הכהנים הגדולים נמשחים לכהונה בזמן בית ראשון, <strong>ואחד</strong> כהן גדול <strong>המרובה בבגדים</strong> בלבד, כדרך שהיה בבית השני, שהלבישום שמונה בגדי כהונה גדולה, אבל לא נמשחו בשמן המשחה, <strong>ואחד</strong> כהן גדול <strong>שעבר ממשיחותו</strong> כגון שנמצא פסול בכהן גדול ומינו את זה תחתיו, ולאחר שחזר הכהן הראשון לכשרותו, העבירו את זה מן הכהונה הגדולה — כולם במותם <strong>מחזירין את הרוצח</strong> מעיר מקלטו. <strong>ר' יהודה אומר: אף</strong> כהן <strong>משוח מלחמה</strong> שנמשח כדי לצאת בראש הצבא למלחמה, <strong>מחזיר</strong> במותו <strong>את הרוצח.</strong>
 <strong>לפיכך אימותיהן של כהנים</strong> גדולים <strong>מספקות להן</strong> לגולים לערי המקלט <strong>מחיה וכסות, כדי שלא יתפללו על בניהם שימותו,</strong> שאם יהיו חייהם קשים שם — יתפללו שימותו הכהנים הגדולים, ויוכלו לצאת משם.
 <big>ב גמרא</big> על האמור במשנה, שכל הכהנים הללו במותם מחזירים את הרוצח מעיר המקלט, שואלים: <strong>מנא הני מילי</strong> <small>[מנין הדברים הללו]?</small> <strong>אמר רב כהנא:</strong> ש<strong>אמר קרא</strong> <small>[הכתוב]</small> <strong>"וישב בה עד מות הכהן הגדל</strong> אשר משח אותו בשמן הקדש" (במדבר לה, כה), <strong>וכתיב</strong> <small>[ונאמר]</small> גם <strong>"כי בעיר מקלטו ישב עד מות הכהן הגדל"</strong> (במדבר לה, כח), <strong>וכתיב</strong> <small>[ונאמר]</small> עוד <strong>"ואחרי מות הכהן הגדל"</strong> (במדבר לה, כח), הרי נזכר שלוש פעמים "כהן גדול" כנגד שלושה מיני כהנים גדולים שנמנו במשנה לדעת התנא הראשון: משוח בשמן המשחה, מרובה בגדים, וכהן שעבר ממשיחותו.
 <strong>ור' יהודה</strong> סבור: <strong>כתיב קרא אחרינא</strong> <small>[נאמר</small> עוד <small>כתוב אחר]</small> <strong>"לשוב לשבת בארץ עד מות הכהן"</strong> (במדבר לה, לב) הרי שנזכר כהן נוסף, והוא משוח המלחמה. <strong>ואידך</strong> <small>[ו</small>התנא <small>האחר]</small> סבור: <strong>מ</strong>כיון ש<strong>לא כתיב</strong> <small>[נאמר]</small> באותו פסוק <strong>"הגדול"</strong> — אין זה רמז לכהן נוסף אלא <strong>חד מהנך</strong> <small>[אחד מאלה]</small> <strong>הוא</strong> שהוזכרו קודם לכן, ואין כאן אלא חזרה על אותם דברים.
 <big>ג</big> נאמר במשנה: <strong>לפיכך אימותיהן של כהנים</strong> היו מספקות מחיה וכסות לגולים, כדי שלא יתפללו על בניהן שימותו. ותוהים: <strong>טעמא</strong> <small>[הטעם,</small> דווקא<small>]</small> משום ש<strong>לא מצלו</strong> <small>[יתפללו],</small> <strong>הא מצלו</strong> — <strong>מייתי</strong> <small>[הרי אם יתפללו</small> שימותו — הם אכן <small>ימותו]?</small> <strong>והכתיב</strong> <small>[והרי נאמר]</small> <strong>"כצפור לנוד כדרור לעוף כן קללת חנם לא תבא"</strong> (משלי כו, ב), והרי קללת חינם היא זו, ומדוע יחששו לה? <strong>אמר ליה</strong> <small>[לו]</small> <strong>ההוא סבא</strong> <small>[זקן אחד]:</small> <strong>מפירקיה</strong> <small>[מדרשתו]</small> של <strong>רבא שמיע לי</strong> <small>[שמעתי]</small> שאין זו קללת חנם, כיון שהכהנים הגדולים יש להם מקצת אשמה במעשה הרציחה שעשו אלה, <strong>ש</strong>כן <strong>היה להן לבקש רחמים על דורן</strong> שלא תארע תקלה של רצח, ואף לא בשגגה, <strong>ולא בקשו.</strong> וכיון שיש בהם קצת אשמה יכולה התפילה שימותו להזיק להם.
 <strong>ואיכא דמתני</strong> <small>[יש ששונים]</small> את המשנה בגירסה שונה במקצת: לפיכך אימותיהן של כהנים מספקות להם מחיה וכסות — <strong>כדי שיתפללו על בניהם שלא ימותו.</strong> ונדייק: <strong>טעמא דמצלו</strong> <small>[הטעם,</small> דווקא, משום <small>שמתפללים]</small> לא ימותו, <strong>הא לא מצלו</strong> — <strong>מייתי</strong> <small>[הרי</small> אם <small>לא יתפללו</small> — <small>ימותו]?</small> <strong>מאי הוה ליה למעבד</strong> <small>[מה היה לו</small> לכהן הגדול <small>לעשות]</small> כדי למנוע את הדבר? <strong>הכא אמרינן</strong> <small>[כאן,</small> בבבל <small>אומרים אנו]</small> פתגם זה: <strong>טוביה חטא וזיגוד מנגיד</strong> <small>[לוקה</small>]. שאדם בשם טוביה חטא חטא מסויים, ואדם בשם זיגוד בא לבדו להעיד עליו. וכיון שאין מקבלים עדות כזו, והוא כמוציא שם רע בלבד — הלקוהו משום הוצאת שם רע. ונמצא שהחוטא יצא בלא עונש, ודווקא זה שבא להעיד על כך לקה. ומכאן נעשה הדבר לפתגם מקובל לאדם שלוקה בעוון חבירו.
 <strong>התם אמרי</strong> <small>[שם</small> בארץ ישראל היו <small>אומרים]</small> פתגם אחר על אותו ענין: <strong>שכם נסיב</strong> <small>[נושא</small> אשה<small>]</small> <strong>ומבגאי גזיר</strong> <small>[מל]</small> את עצמו. שלקחו לדוגמה מה שאירע בעיר שכם, כאשר שכם רצה לשאת את דינה וגרם לכל בני העיר שימולו. שנמצא ששכם הוא הנושא את האשה ונהנה, ואילו כל מי שנמצא שם צריך היה לסבול ולמול את עצמו.
 <strong>אמר ליה ההוא סבא</strong> <small>[לו זקן אחד]:</small> <strong>מפירקיה</strong> <small>[מדרשתו]</small> של <strong>רבא שמיע לי</strong> <small>[שמעתי]</small> מדוע ראויים הכהנים הגדולים לעונש — <strong>שהיה להן לבקש רחמים על דורן</strong> שלא תארע תקלה של רצח בשגגה, <strong>ולא בקשו,</strong> ולכן היו צריכים תפילה של הגולים עצמם בעדם. ומביאים ראיה נוספת לרעיון זה, <strong>כי הא דההוא גברא דאכליה אריא ברחוק תלתא פרסי מיניה</strong> <small>[כמו</small> מעשה זה <small>שאדם אחד שאכל אותו אריה במרחק שלש פרסות ממנו]</small> ממקומו של <strong>ר' יהושע בן לוי, ולא אישתעי</strong> <small>[שוחח]</small> <strong>אליהו</strong> הנביא <strong>בהדיה תלתא יומי</strong> <small>[אתו שלושה ימים],</small> שהקפיד עליו על אדם שנהרג בסביבתו, משום שלא התפלל שלא יארע דבר כגון זה במקומו. מכיון שדיברנו בעניני קללות והתגשמותן, מביאים עוד.
 <strong>אמר רב יהודה אמר רב: קללת חכם</strong> — <strong>אפילו בחנם,</strong> כאשר מתברר שלא היתה סיבה לקללה זו — מכל מקום <strong>היא באה</strong> על המקולל. <strong>מנלן</strong> <small>[מנין לנו]</small> זאת? <strong>מ</strong>מה שאירע ב<strong>אחיתופל, שבשעה שכרה דוד שיתין</strong> את היסודות העמוקים הנמצאים מתחת למזבח שבבית המקדש, <strong>קפא תהומא בעא למישטפא לעלמא</strong> <small>[צף</small> ועלה <small>התהום וביקש לשטוף את העולם].</small> <strong>אמר</strong> דוד: <strong>מהו,</strong> האם מותר <strong>לכתוב שם</strong> קדוש <strong>אחספא</strong> <small>[על חרס]</small> <strong>ומישדא בתהומא דליקו אדוכתיה</strong> <small>[ולזרוק אותו בתהום</small> כדי <small>שיעמוד</small> התהום <small>במקומו]?</small> והשאלה היתה האם אין בכך משום בזיון השם שמשתמשים בו בדבר זה, ושהוא עלול להימחק בכך. <strong>ליכא דאמר ליה מידי</strong> <small>[לא היה מי שאמר</small> שהשיב <small>לו דבר].</small> <strong>אמר</strong> דוד: <strong>כל היודע דבר זה ואינו אומרו</strong> — יהיה עונשו ש<strong>יחנק בגרונו.</strong>
 <strong>נשא אחיתופל קל וחומר בעצמו, אמר: ומה</strong> על מנת <strong>לעשות שלום בין איש לאשתו,</strong> כשחושד האיש באשתו שהיא סוטה, ומביאה לשתות מי סוטה, <strong>אמרה התורה: שמי שנכתב בקדושה ימחה על המים,</strong> שהרי מוחקים במים אלה מן המגילה שכתוב בה כמה פעמים שם ה', ומשקים איתם את האשה, כדי לעשות שלום בין בני הזוג. לצורך דבר כזה של תהום העלול לשטוף את כל העולם, שהוא שלום והצלה <strong>לכל העולם כולו לא כל שכן</strong> שמותר להשתמש בשם, גם אם הוא עלול להימחק במים? <strong>אמר ליה</strong> <small>[לו]</small> אחיתופל לדוד: <strong>שרי</strong> <small>[מותר]</small> הדבר. ועל סמך זה <strong>כתב</strong> דוד <strong>שם אחספא</strong> <small>[על חרס],</small> <strong>שדי אתהומא, נחת וקם אדוכתיה</strong> <small>[זרק על התהום,</small> ו<small>ירד</small> התהום <small>ועמד במקומו].</small>
 <strong>ואפילו הכי כתיב</strong> <small>[ואפילו כך נאמר]</small> בזמן מרד אבשלום <strong>"ואחיתפל ראה כי לא נעשתה עצתו ויחבש את החמור ויקם וילך אל ביתו אל עירו ויצו אל ביתו ויחנק"</strong> (שמואל ב יז, כג). הרי שאף שלא היה מקום לקללה זו שקילל דוד לחול, שהרי השיב לו אחיתופל מה ששאל, מכל מקום כיון שיצא דבר קללה עליו מפי דוד — נתקיימה בו הקללה.
  ועוד בענין זה <strong>אמר ר' אבהו: קללת חכם</strong> — <strong>אפילו</strong> נאמרה <strong>על תנאי היא באה</strong> (מתקיימת). <strong>מנלן</strong> <small>[מנין לנו]?</small> <strong>מעלי</strong> הכהן הגדול, <strong>דקאמר ליה</strong> <small>[שאמר לו]</small> <strong>[עלי] לשמואל</strong> כשהיה לו חזון נבואה על עלי שבניו לא הלכו בדרכיו: <strong>"כה יעשה לך אלהים וכה יוסיף אם תכחד ממני דבר"</strong> (שמואל א ג, יז). <strong>ואף על גב דכתיב</strong> <small>[ואף על פי שנאמר]</small> מיד אחר כך <strong>"ויגד לו שמואל את כל הדברים ולא כחד ממנו"</strong> (שמואל א ג, יח) — <strong>[ואפילו הכי] כתיב</strong> <small>[כך נאמר]</small> מאוחר יותר לעת זקנת שמואל <strong>"ולא הלכו בניו בדרכיו"</strong> (שמואל א ח, ג) כלומר, שכה עשה לו אלקים כמו שעשה לעלי, שבניו לא הלכו בדרכיו. הרי שאף שעלי קיללו על תנאי אם לא יגלה לו, ואילו שמואל גילה לו, ולא התקיים התנאי — מכל מקום פגעה הקללה בשמואל.
## דף יא:
 ובענין דומה של דבר שקיים אף שמעיקרו נעשה על תנאי, <strong>אמר רב יהודה אמר רב: נידוי,</strong> גם אם נעשה <strong>על תנאי</strong> — <strong>צריך הפרה,</strong> ולמרות שמתקיים התנאי. <strong>מנלן</strong> <small>[מנין לנו]</small> כן? <strong>מיהודה, דכתיב</strong> <small>[שנאמר]</small> כאשר ביקש מיעקב אביו לקחת אתו את בנימין למצרים: <strong>"אם לא הביאתיו אליך...</strong> וחטאתי לך כל הימים" (בראשית מג, ט), כלומר אהיה כל הזמן בנידוי, כחוטא. <strong>ואמר ר' שמואל בר נחמני אמר ר' יונתן: מאי דכתיב</strong> <small>[מהו שנאמר]</small> בברכת משה לשבטים: <strong>"יחי ראובן ואל ימת"</strong> (דברים לג, ו) וסמוך לו <strong>"וזאת ליהודה"</strong> (דברים לג, ז)? מדוע נקשרה ברכת יהודה לברכת ראובן?
 <strong>כל אותן ארבעים שנה שהיו ישראל במדבר, עצמותיו של יהודה היו מגולגלין בארון</strong> כשהן נפרדות זו מזו, מפני נידוי זה שנידה עצמו ולא הותר לו, <strong>עד שעמד משה ובקש עליו רחמים</strong> מה' <strong>אמר לפניו: רבונו של עולם, מי גרם לראובן שיודה</strong> על חטאו בבלהה — <strong>יהודה,</strong> שכיון שהודה יהודה על חטאו בתמר — שמע ראובן והודה אף הוא, ולכן <strong>"וזאת ליהודה... שמע ה' קול יהודה"</strong> (דברים לג, ז).
  מסופר, <strong>עאל איבריה לשפא</strong> <small>[נכנסו איבריו למקומם]</small> ולא היו מגולגלים יותר, אך עדיין <strong>לא הוה קא מעיילי ליה למתיבתא דרקיע</strong> <small>[היו מכניסים אותו לישיבה של מעלה]</small> ולכן הוסיף משה וביקש עליו <strong>"ואל עמו תביאנו"</strong> (דברים לג, ז), שיהא עם שאר הצדיקים. ועדיין <strong>לא הוה קא ידע למישקל ומיטרח בשמעתא בהדי רבנן</strong> <small>[היה יודע לשאת ולתת בהלכה יחד עם חכמים]</small> בישיבה של מעלה, על כן הוסיף וביקש משה <strong>"ידיו רב לו"</strong> (דברים לג, ז). ועדיין <strong>לא הוה ידע לפרוקי קושיא</strong> <small>[היה יודע לתרץ קושיות]</small> שהקשו עליו, ועל כך התפלל משה <strong>"ועזר מצריו תהיה"</strong> (דברים לג, ז).
 <big>א</big> שנינו במשנה מי נחשבים ככהנים גדולים שבמותם יוצא הרוצח מעיר המקלט. <strong>איבעיא להו</strong> <small>[נשאלה להם</small> ללומדים<small>]:</small> מה כוונת המשנה? האם דווקא <strong>במיתת כולן הוא חוזר,</strong> ואינו חוזר במיתת אחד מהם, <strong>או דלמא</strong> <small>[שמא]</small> די <strong>במיתת אחד מהן</strong> כדי שיחזור?
  ומציעים:  <strong>תא שמע</strong> <small>[בוא</small> ו<small>שמע]</small> ממה ששנינו במשנה הבאה: <strong>נגמר דינו</strong> של רוצח <strong>בלא</strong> שיהא באותה שעה <strong>כהן גדול</strong> — <strong>אינו יוצא משם לעולם; ואם איתא</strong> <small>[יש]</small> מקום לומר שיוצא אף במותו של אחד מאלה — <strong>ליהדר ביה בדהנך</strong> <small>[שיחזור ב</small>גלל אחד <small>מאלה]</small> האחרים, מרובה בגדים או כהן שעבר! ומשיבים: מדובר <strong>בדליכא</strong> <small>[כשאין]</small> שם אחרים, אלא רק כהן גדול אחד.
 <big>ב משנה</big> אם <strong>משנגמר דינו</strong> של הרוצח לגלות <strong>מת כהן גדול</strong> — <strong>הרי זה אינו גולה,</strong> שמיתת הכהן הגדול פטרה אותו. <strong>אם עד שלא נגמר דינו מת כהן גדול, ומנו אחר תחתיו, ולאחר מכן נגמר דינו</strong> — <strong>חוזר במיתתו של</strong> כהן גדול <strong>שני.</strong> ואולם אם <strong>נגמר דינו בלא כהן גדול</strong> כלל, שלא היה כהן גדול בזמן גמר הדין, <strong>ו</strong>כן <strong>ההורג כהן גדול</strong> בשגגה, <strong>ו</strong>כן <strong>כהן גדול שהרג</strong> בשגגה — <strong>אינו יוצא משם לעולם.</strong>
 <strong>ו</strong>הגולה <strong>אינו יוצא</strong> מן העיר כלל, <strong>לא לעדות</strong> בענין <strong>מצוה, ולא לעדות</strong> בענין <strong>ממון, ולא לעדות</strong> בענין דיני <strong>נפשות. ואפילו</strong> הוא אדם ש<strong>ישראל צריכים לו, ואפילו</strong> הוא <strong>שר צבא ישראל כיואב בן צרויה —</strong> <strong>אינו יוצא משם לעולם, שנאמר "אשר נס שמה"</strong> (במדבר לה, כה), לומר: <strong>שם תהא דירתו, שם תהא מיתתו, שם תהא קבורתו.</strong>
 ועוד הלכה: <strong>כשם שהעיר קולטת</strong> — <strong>כך תחומה קולט. רוצח שיצא חוץ לתחום</strong> עיר המקלט <strong>ומצאו</strong> שם <strong>גואל הדם, ר' יוסי הגלילי אומר: מצוה ביד גואל הדם</strong> להורגו, <strong>ורשות ביד כל אדם</strong> לעשות זאת. <strong>ר' עקיבא אומר: רשות ביד גואל הדם, וכל אדם חייבין עליו</strong> אם הרגוהו.
 <big>ג גמרא</big> שנינו במשנה שאם משנגמר דינו מת כהן גדול — הרי זה אינו גולה. ושואלים: <strong>מאי טעמא</strong> <small>[מה טעם]</small> הדבר? <strong>אמר אביי: קל וחומר</strong> הוא, <strong>ומה מי שגלה כבר</strong> — <strong>יצא עכשיו</strong> במותו של כהן גדול זה, <strong>מי שלא גלה</strong> עדיין — <strong>אינו דין שלא יגלה?</strong> ודוחים: <strong>ודלמא</strong> <small>[ושמא]</small> נאמר אחרת: <strong>האי</strong> <small>[זה]</small> ש<strong>גלה</strong> כבר — <strong>איכפר ליה</strong> <small>[נתכפר לו]</small> עוונו על ידי הגלות, ולכן הוא יוצא במות הכהן הגדול, <strong>האי</strong> <small>[זה]</small> ש<strong>לא גלה</strong> עדיין — <strong>לא</strong> נתכפר לו, ולכן לא יוצא במות הכהן! ודוחים: <strong>מידי</strong> <small>[כלום]</small> <strong>גלות קא מכפרא</strong> <small>[מכפרת]</small> כדי לפוטרו? <strong>מיתת כהן הוא דמכפרא</strong> <small>[שמכפרת],</small> והרי מת הכהן!
  שנינו, ש<strong>אם עד שלא נגמר דינו</strong> מת הכהן הגדול ונתמנה כהן גדול אחר, ואחר כך נגמר דינו — הרי הוא יוצא במותו של הכהן הגדול השני. ושואלים: <strong>מנא הני מילי</strong> <small>[מנין הדברים הללו]?</small> <strong>אמר רב כהנא:</strong> ש<strong>אמר קרא</strong> <small>[הכתוב]</small> <strong>"וישב בה עד מות הכהן הגדל אשר משח אתו בשמן הקדש"</strong> (במדבר לה, ה), <strong>וכי הוא</strong> הרוצח <strong>מושחו</strong> את הכהן? <strong>אלא</strong> הכוונה היא: <strong>זה</strong> כהן גדול <strong>שנמשח בימיו</strong> של אותו רוצח, מזמן שנעשה זה רוצח בשגגה.
  ושואלים: ומדוע תולים את הדברים במותו של כהן זה? והרי לעיל אמרנו שיש שייכות לכהן הגדול במוות שבשגגה, משום שהיה לו להתפלל שלא יארע דבר כזה. אולם כאן, כאשר כהן גדול זה לא היה עדיין כהן גדול בשעת ההריגה,  <strong>מאי הוה ליה למעבד</strong> <small>[מה היה לו לעשות]?</small> ומשיבים: <strong>היה לו לבקש רחמים</strong> (להתפלל) על אותו רוצח בשגגה <strong>שיגמור דינו</strong> בבית הדין <strong>לזכות</strong> ולא יידון לגלות, <strong>ולא ביקש.</strong>
 <big>ד</big> <strong>אמר אביי: נקטינן</strong> <small>[מוחזקים אנו]</small> בהלכה זו: הרוצח בשגגה ש<strong>נגמר דינו</strong> לגלות, <strong>ומת</strong> לפני שגלה — <strong>מוליכין את עצמותיו לשם,</strong> לעיר המקלט, ושם הוא נקבר, <strong>דכתיב</strong> <small>[שנאמר]</small> <strong>"לשוב לשבת בארץ עד מות הכהן"</strong> (במדבר לה, לב), <strong>ואיזהו ישיבה שהיא בארץ</strong> בתוך הארץ עצמה — <strong>הוי אומר זו קבורה. תנא</strong> <small>[שנה</small> החכם<small>]:</small> <strong>מת</strong> הרוצח בשגגה בעיר המקלט, <strong>קודם שמת כהן גדול,</strong> הרי לאחר מות הכהן <strong>מוליכין עצמותיו על קברי אבותיו, דכתיב</strong> <small>[שנאמר]</small> <strong>"ישוב הרצח אל ארץ אחזתו"</strong> (במדבר לה,  כח) <strong>איזהו ישיבה שהיא ב</strong>תוך <strong>ארץ אחוזתו</strong> — <strong>הוי אומר זו קבורה.</strong>
 <big>ה</big> ומעלים שאלה אחרת: אם <strong>נגמר דינו</strong> של ההורג לגלות, <strong>ונעשה כהן</strong> גדול שהיה בימיו <strong>בן גרושה או בן חלוצה,</strong> שבאו עדים והעידו שכהן גדול זה הוא כהן פסול, <strong>פליגי בה</strong> <small>[נחלקו בכך],</small> בשאלה האם רוצח בשגגה יוצא על ידי כך מעיר המקלט, <strong>ר' אמי ור' יצחק נפחא. חד</strong> <small>[אחד</small> מהם<small>]</small> <strong>אומר: מתה כהונה</strong> כלומר, אנו דנים זאת כאילו מת הכהן הגדול, ולכן הגולים שבים למקומם. <strong>וחד</strong> <small>[ואחד</small> מהם<small>]</small> <strong>אומר: בטלה כהונה</strong> —  הרי זה כאילו לא היה אז כהן גדול, ואינם יוצאים מעיר המקלט לעולם.
  ושואלים:  <strong>לימא בפלוגתא</strong> <small>[האם נאמר</small> כי <small>במחלוקת</small> של<small>]</small> <strong>ר' אליעזר ור' יהושע קא מיפלגי</strong> <small>[חלוקים הם]</small> ר' אמי ור' יצחק נפחא. <strong>דתנן</strong> <small>[ששנינו</small> במשנה<small>]:</small> <strong>היה</strong> כהן <strong>עומד</strong> בבית המקדש <strong>ומקריב על גבי המזבח, ונודע שהוא בן גרושה או בן חלוצה,</strong> והריהו איפוא כהן פסול לעבודה, <strong>ר' אליעזר אומר: כל קרבנות שהקריב</strong> הריהם <strong>פסולין</strong> — שהרי התברר שאינו כהן כשר, <strong>ור' יהושע מכשיר</strong> את הקרבנות שכבר הקריב.
  ומעתה האם נאמר כי <strong>מאן דאמר</strong> <small>[מי שאומר</small> כאן<small>]</small> <strong>מתה</strong> כהונה — הוא סבור <strong>כר' יהושע,</strong> ולכן הוא אומר שהכהן הגדול שנודע שהוא פסול הריהו נפסל מכאן ולהבא, והרי זה כאילו מת, אבל כהונתו לא בטלה מעיקרה. <strong>ומאן דאמר</strong> <small>[ומי שאומר]</small> <strong>בטלה</strong> כהונה, סבור <strong>כר' אליעזר,</strong> ומשום כך הוא סבור שהכהונה מופקעת מתחילתה, ונמצא שבזמן שנגמר דינו לא היה כלל כהן גדול?
## דף יב.
 <strong>אליבא</strong> <small>[על פי</small> שיטתו<small>]</small> של <strong>ר' אליעזר כולי עלמא לא פליגי</strong> <small>[הכל אינם חלוקים],</small> שלדעתו ודאי בטלה כהונה, <strong>כי פליגי</strong> <small>[כאשר נחלקו]</small> הרי זה <strong>אליבא</strong> <small>[על פי</small> שיטתו<small>]</small> של <strong>ר' יהושע,</strong> ובאופן זה: <strong>מאן דאמר</strong> <small>[מי שאומר]</small> <strong>מתה</strong> כהונה הרי הוא סבור <strong>כר' יהושע</strong> בפשטות, <strong>ו</strong>אולם גם <strong>מאן דאמר</strong> <small>[ומי שאומר]</small> <strong>בטלה</strong> כהונה יכול לסבור כמותו, ולומר כי <strong>עד כאן לא</strong> שמענו ש<strong>קאמר</strong> <small>[</small>ש<small>אומר]</small> <strong>ר' יהושע התם</strong> <small>[שם]</small> אלא בענין עבודתו של הכהן בבית המקדש, <strong>דכתיב</strong> <small>[שנאמר]</small> בה <strong>"ברך ה' חילו ופעל ידיו תרצה"</strong> (דברים לג, יא) ודרשו: "חילו" — <strong>אפילו חללין שבו,</strong> שבדיעבד גם פועל ידיהם של חללים בהקרבת הקרבן עולה לרצון וכשר ("ופועל ידיו תרצה"), <strong>אבל הכא</strong> <small>[כאן]</small> לעצם מעמדו של הכהן <small>—</small> <strong>אפילו ר' יהושע מודה</strong> שבטלה כהונה.
 <big>א</big> שנינו במשנה כי מי ש<strong>נגמר דינו</strong> לגלות אינו יוצא כלל מעיר המקלט, ואפילו כל ישראל צריכים לו, ואפילו היה שר צבא ישראל כיואב בן צרויה. ואגב כך מביאים דברים שנאמרו לגבי יואב בענין זה. <strong>אמר רב יהודה אמר רב: שתי טעיות טעה יואב באותה שעה</strong> שברח מפני שלמה, <strong>דכתיב</strong> <small>[שנאמר]</small> <strong>"וינס יואב אל אהל ה' ויחזק בקרנות המזבח"</strong> (מלכים א ב, כח),
 <strong>טעה</strong> — <strong>שאינו קולט</strong> במזבח <strong>אלא גגו, והוא תפס בקרנותיו</strong> של המזבח. <strong>טעה</strong> טעות שניה — <strong>שאינו קולט אלא מזבח בית עולמים, והוא תפס מזבח של שילה. אביי אומר: בהא נמי מיטעא טעה</strong> <small>[בזה גם כן טעה]</small> — <strong>שאינו קולט אלא כהן ועבודה בידו, והוא זר היה.</strong>
 בהמשך לדבר זה מביאים מה ש<strong>אמר ריש לקיש: שלש טעיות עתיד</strong> המלאך <strong>שרו של רומי לטעות, דכתיב</strong> <small>[שנאמר]</small> <strong>"מי זה בא מאדם חמוץ בגדים מבצרה"</strong> (ישעיהו סג, א) שמדבר בדרך משל על בואו של הקב"ה לאחר הריגת שרו של אדום בבצרה: <strong>טועה</strong> שרה של רומי — <strong>שאינה קולטת אלא</strong> עיר המקלט <strong>בצר, והוא גולה לבצרה</strong> שאינה בצר. <strong>טועה</strong> — <strong>שאינה קולטת אלא</strong> רוצח ב<strong>שוגג, והוא מזיד היה. טועה</strong> — <strong>שאינה קולטת אלא אדם, והוא מלאך הוא.</strong>
 <big>ב</big> ועוד לענין הלכה שנאמרה במשנה. <strong>אמר ר' אבהו: ערי מקלט לא נתנו לקבורה, דכתיב</strong> <small>[שנאמר]</small> בערי הלויים <strong>"ומגרשיהם יהיו לבהמתם ולרכשם ולכל חיתם"</strong> (במדבר לה, ג), והמלים "לכל חייתם" באו ללמדנו: <strong>לחיים נתנו ולא לקבורה,</strong> והלויים הגרים בערי המקלט נקברים מחוץ למגרש העיר ולא בתוכו. <strong>מיתיבי</strong> <small>[מקשים</small> על כך<small>]</small> ממה שדרשו במשנתנו, את הכתוב <strong>"שמה"</strong> (במדבר לה, כה), שהגולה לעיר המקלט <strong>שם תהא דירתו, שם תהא מיתתו, שם תהא קבורתו!</strong> ומשיבים: <strong>רוצח שאני, דגלי ביה רחמנא</strong> <small>[רוצח שונה, שגילתה בו התורה]</small> והורתה במיוחד לקוברו שם, אבל בני העיר אינם נקברים בעיר המקלט.
 שנינו במשנה: <strong>כשם שהעיר קולטת</strong> כך תחומה קולט. <strong>ורמינהו</strong> <small>[ומשליכים,</small> מראים סתירה לכך<small>]</small> ממה ששנינו על הכתוב <strong>"וישב בה"</strong> (במדבר לה, כה) ופירשו: <strong>"בה"</strong> — <strong>ולא בתחומה! אמר אביי: לא קשיא</strong> <small>[אין</small> זה <small>קשה];</small> <strong>כאן</strong> שתחום העיר דינו כעיר — <strong>לקלוט,</strong> שלענין קליטה והצלה אף תחום העיר קולט, ואין גואל הדם רשאי להורגו שם. <strong>כאן</strong> שאין תחום העיר כעיר — <strong>לדור,</strong> שאינו רשאי לדור אלא רק בעיר עצמה.
  ותוהים: לשם מה צריך לומר שהרוצח אינו יכול  <strong>לדור</strong> בתחום העיר? <strong>תיפוק ליה</strong> <small>[תצא לו]</small> הלכה זו מטעם אחר ששנינו — ש<strong>אין עושין</strong> בערי הלויים <strong>שדה</strong> של העיר <strong>מגרש</strong> (מקום פנוי) <strong>ולא מגרש שדה, לא מגרש עיר, ולא עיר מגרש.</strong> ואם כן, בתחום העיר העשוי למגרש אין רשאים כלל לעשות מקום דירה! <strong>אמר רב ששת: לא נצרכה אלא למחילות,</strong> שאם הרוצח עושה מחילה בתחום העיר וגר בה, הרי אף שאין בכך איסור מצד קלקול שדה העיר — אסור לו לעשות כן מצד גזירת הכתוב שישב בתוך העיר דווקא.
 <big>ג</big> שנינו במשנה מחלוקת בין ר' יוסי הגלילי ור' עקיבא בדבר <strong>רוצח שיצא חוץ לתחום</strong> אם רשאי או מצווה גואל הדם להורגו, ומה דינם של אנשים שאינם גואלי הדם. <strong>תנו רבנן</strong> <small>[שנו חכמים]</small> על הפסוק "ומצא אותו גואל הדם מחוץ לגבול עיר מקלטו <strong>ורצח גאל הדם את הרצח</strong> אין לו דם" (במדבר לה,  כז) — <strong>מצוה</strong> היא <strong>ביד גואל הדם</strong> להורגו, <strong>אין</strong> שם <strong>גואל הדם</strong> לקיים מצוה זו — <strong>רשות ביד כל אדם</strong> אחר שאינו גואל הדם להורגו, אלו <strong>דברי ר' יוסי הגלילי. ר' עקיבא אומר: רשות ביד גואל הדם</strong> להורגו, <strong>וכל אדם</strong> אחר <strong>חייבין עליו</strong> אם הרגו.
  ומסבירים:  <strong>מאי טעמא</strong> <small>[מה הטעם]</small> של <strong>ר' יוסי הגלילי</strong> — <strong>מי כתיב</strong> <small>[האם נאמר]</small> בפסוק <strong>"אם רצח</strong> גואל הדם את הרוצח אין לו דם"? הלוא נאמר "ורצח את הרוצח", לומר שמצוה היא. <strong>ור' עקיבא</strong> טוען: <strong>מי כתיב</strong> <small>[האם נאמר]</small> <strong>"ירצח"</strong> בלשון צווי? הרי נאמר רק "ורצח" שהוא כסיפור דברים.
  ובענין זה מביאים מה ש<strong>אמר מר זוטרא בר טוביה אמר רב: רוצח שיצא חוץ לתחום</strong> עיר המקלט, <strong>ומצאו</strong> שם <strong>גואל הדם והרגו</strong> — הרי זה <strong>נהרג עליו.</strong> ותוהים: <strong>כמאן</strong> <small>[כמי]</small> אמר דבר זה? הרי זה <strong>לא כר' יוסי הגלילי</strong> שאומר שמצוה להורגו, <strong>ולא כר' עקיבא</strong> שאומר שרשות להורגו!
  ומשיבים:  <strong>הוא דאמר כי האי תנא</strong> <small>[שאומר כ</small>דעת <small>תנא זה],</small> <strong>דתניא</strong> <small>[ששנויה</small> ברייתא<small>]</small> <strong>ר' אליעזר אומר:</strong> נאמר "ולא ימות הרוצח <strong>עד עמדו לפני העדה למשפט"</strong> (במדבר לה, יב), <strong>מה תלמוד לומר</strong> בפסוק זה? <strong>לפי שנאמר</strong> "ומצאו אותו גואל הדם... <strong>ורצח גאל הדם את הרצח"</strong> ((במדבר לה, כז) <strong>יכול</strong> ירצחנו <strong>מיד? תלמוד לומר "עד עמדו לפני העדה למשפט",</strong> משמע, שאין גואל הדם רשאי להרוג את הרוצח אלא לאחר שיצא חייב בדין, ובמקרה שלא נידון עדיין, אמר מר זוטרא בשם רב שגואל הדם נהרג עליו.
  ושואלים:  <strong>ור' יוסי ור' עקיבא, האי</strong> <small>[</small>פסוק <small>זה]</small> <strong>"עד עמדו לפני העדה למשפט" מאי דרשי ביה</strong> <small>[מה דורשים</small> הם <small>בו]?</small> ומשיבים: <strong>ההוא מיבעי ליה לכדתניא</strong> <small>[אותו</small> פסוק <small>נצרך להם לכמו ששנויה</small> בברייתא<small>],</small> <strong>ר' עקיבא אומר: מנין לסנהדרין ש</strong>הם עצמם <strong>ראו אחד שהרג את הנפש, שאין</strong> הם עצמם <strong>ממיתין אותו</strong> (דנים אותו למיתה), <strong>עד שיעמוד</strong> ויישפט <strong>בבית דין אחר? תלמוד לומר "עד עמדו לפני העדה למשפט",</strong> לומר: <strong>עד שיעמוד בבית דין אחר,</strong> שכיון שהם עצמם ראו את מעשה הרצח שוב אינם יכולים עוד לדון בזכותו כראוי.
 <strong>תנו רבנן</strong> <small>[שנו חכמים]</small> נאמר <strong>"אם יצא יצא הרצח...</strong> ורצח גואל הדם את הרוצח אין לו דם" ((במדבר לה, כו— כז), <strong>אין לי אלא</strong> שיצא <strong>במזיד,</strong> שרשאי גואל הדם להורגו, יצא <strong>בשוגג מנין? תלמוד לומר</strong> בלשון כפולה <strong>"אם יצא יצא", מכל מקום.</strong>
 ושואלים: <strong>והתניא</strong> <small>[והרי שנויה</small> ברייתא<small>]:</small> <strong>וההורגו</strong> את הרוצח שיצא בשגגה, <strong>במזיד —</strong> <strong>נהרג,</strong> הרגו <strong>בשוגג</strong> — <strong>גולה!</strong> ומשיבים: <strong>לא קשיא</strong> <small>[אין</small> זה <small>קשה],</small> <strong>הא כמאן דאמר: אמרינן</strong> <small>[זה כ</small>שיטת <small>מי שאומר: אומרים אנו]</small> <strong>דברה תורה כלשון בני אדם,</strong> ולכן לשון כפולה, כגון "יצוא יצא", אינה מלמדת דבר, <strong>הא כמאן דאמר: לא אמרינן</strong> <small>[זה כ</small>דעת <small>מי שאומר: אין אנו אומרים]</small> <strong>דברה תורה כלשון בני אדם,</strong> והכפילות באה לרבות גם על היוצא בשוגג, שדמו מותר.
 <strong>אמר אביי: מסתברא כמאן דאמר</strong> <small>[מסתבר</small> לפרש כאן <small>כ</small>דעת <small>מי שאומר]</small> <strong>דברה תורה כלשון בני אדם,</strong> ואין מדובר גם על מי שיצא בשוגג, ומדוע — <strong>שלא יהא סופו</strong> של ההורג בשגגה <strong>חמור מתחלתו. מה תחלתו,</strong> כלומר במשפט ששופטים אותו על הרצח, אם הרג <strong>במזיד</strong> — <strong>נהרג, בשוגג</strong> — <strong>גולה. אף סופו,</strong> כשבאים לדון בהריגתו שלו, <strong>במזיד</strong> — <strong>נהרג, בשוגג</strong> — <strong>גולה.</strong>
 <big>ד</big> <strong>תני חדא</strong> <small>[שנויה</small> ברייתא <small>אחת]:</small> <strong>אב שהרג</strong> את בנו — <strong>בנו</strong> האחר <strong>נעשה לו גואל הדם</strong> והורגו. <strong>ותניא אידך</strong> <small>[ושנויה</small> ברייתא <small>אחרת]</small> <strong>אין בנו נעשה לו גואל הדם.</strong> ומציעים: <strong>לימא</strong> <small>[האם לומר]</small> כי <strong>הא</strong> <small>[זו]</small> שאומרת שבנו נעשה גואל הדם להורגו היא שיטת <strong>ר' יוסי הגלילי,</strong> שאומר שמצוה היא להרוג את הרוצח, ולכן המצוה מוטלת גם על הבן. <strong>והא</strong> <small>[וזו]</small> האוסרת להרוג את האב כשיטת <strong>ר' עקיבא,</strong> הסבור שרשות היא?
  ודוחים:  <strong>ותסברא</strong> <small>[וכי יכול אתה לסבור כן],</small> <strong>בין למאן דאמר</strong> <small>[למי שאומר]</small> <strong>מצוה בין למאן דאמר</strong> <small>[למי שאומר]</small> <strong>רשות, מי שרי</strong> <small>[האם מותר]</small> לבן לעשות זאת? <strong>והאמר</strong> <small>[והרי אמר]</small> <strong>רבה בר רב הונא, וכן תנא דבי</strong> <small>[ושנה</small> החכם <small>בבית מדרשו]</small> של <strong>ר' ישמעאל: לכל</strong> עבירות שבתורה, גם אם חטא האב וצריך להכותו או לקללו, <strong>אין הבן נעשה שליח לאביו להכותו ולקללתו, חוץ</strong> מן המקרה שהיה האב <strong>מסית, שהרי אמרה תורה</strong> במסית <strong>"לא תחמל ולא תכסה עליו"</strong> (דברים יג, ט)!
 <strong>אלא</strong> יש לומר באופן אחר, <strong>לא קשיא</strong> <small>[אינו קשה],</small> <strong>הא</strong> <small>[זה</small> נאמר<small>]</small> <strong>בבנו,</strong> שאסור לו להיות גואל הדם להרוג את האב, <strong>והא</strong> <small>[וזה]</small> <strong>בבן בנו,</strong> שכיון שאין מוטלת עליו מצות כיבוד אב — יכול הוא להיות גואל הדם, ויהרוג את סבו.
 <big>ה משנה</big> נאמר במשנה הקודמת כי כשם שהעיר קולטת את ההורג בשגגה, כך גם תחומה קולט. ומוסיפים: <strong>אילן שהוא עומד בתוך התחום</strong> של עיר המקלט, <strong>ונופו</strong> (ענפיו) <strong>נוטה חוץ לתחום</strong> העיר, <strong>או עומד חוץ לתחום ונופו נוטה בתוך התחום</strong> — <strong>הכל הולך אחר הנוף,</strong> ולפי זה דנים אם הוא בתוך או מחוץ לתחום.
 <big>ו גמרא</big> <strong>ורמינהי</strong> <small>[ומשליכים,</small> מראים סתירה<small>],</small> ממה ששנינו לדיני אכילת מעשר שני בתוך ירושלים: <strong>אילן שהוא עומד בתוך הפנים,</strong> בתוך ירושלים <strong>ונוטה לחוץ</strong> לחומת העיר, <strong>או עומד בחוץ ונוטה לפנים,</strong> הכלל הוא: מה ש<strong>מכנגד החומה ולפנים</strong> — נחשב <strong>כלפנים,</strong> מה ש<strong>מכנגד החומה ולחוץ</strong> — <strong>כלחוץ.</strong> משמע איפוא שאין הולכים באילן אחר הנוף או אחר עיקרו, אלא כל חלק ממנו לפי מיקומו ביחס לחומת העיר!
  ודוחים:  <strong>מעשר</strong> על <strong>ערי מקלט קא רמית</strong> <small>[אתה משליך,</small> מראה סתירה<small>]?</small> אין הדברים דומים, <strong>מעשר בחומה תלה רחמנא</strong> <small>[תלתה התורה],</small> והחומה בלבד היא הקובעת את תחום העיר, <strong>ערי מקלט בדירה תלה רחמנא</strong> <small>[תלתה התורה]</small> את דינם, ולכן הולכים אחר מה שהוא יכול לדור בו, <strong>בנופו מתדר ליה</strong> <small>[הוא יכול לדור],</small> <strong>בעיקרו</strong> בגזעו של עץ <strong>לא מתדר ליה</strong> <small>[אינו יכול לדור],</small> ולכן הולכים אחר הנוף.
 <strong>ורמי</strong> <small>[ומשליכים,</small> מראים סתירה<small>]</small> מדין <strong>מעשר</strong> על דין <strong>מעשר, דתניא</strong> <small>[ששנויה</small> ברייתא<small>]:</small> <strong>בירושלים הלך אחר הנוף</strong> שהיכן שהנוף נמצא — שם נחשב מקומו של העץ, וכן <strong>בערי מקלט</strong> — <strong>הלך אחר הנוף.</strong> והרי שנינו קודם שלענין מעשר הולכים אחר החומה! <strong>אמר רב כהנא: לא קשיא</strong> <small>[אין</small> זה <small>קשה],</small> כי <strong>הא</strong> <small>[זו]</small> כשיטת <strong>ר' יהודה, והא</strong> <small>[וזו]</small> כשיטת <strong>רבנן</strong> <small>[חכמים].</small> ומה היא מחלוקתם? <strong>דתניא</strong> <small>[ששנויה</small> ברייתא<small>]</small> לענין אכילת מעשר שני בירושלים,  ל
## דף יב:
 <strong>ר' יהודה אומר: במערה</strong> — <strong>הולך אחר פתחה,</strong> שאם פתחה בתוך העיר — הרי כל המערה נחשבת כבתוך העיר, ומותר לאכול בה מעשר. <strong>באילן</strong> — <strong>הולך אחר נופו.</strong> והיא שיטת הברייתא האומרת שבירושלים וגם בערי מקלט הולכים אחר הנוף.
  ודוחים: ומנין שכך יסבור ר' יהודה לענין ערי מקלט?  <strong>אימור</strong> <small>[אמור]</small> ש<strong>שמעת ליה</strong> <small>[אותו]</small> את <strong>ר' יהודה</strong> במפורש <strong>גבי</strong> <small>[אצל]</small> <strong>מעשר</strong> שהוא הולך אחר הנוף <strong>לחומרא,</strong> שאם <strong>עיקרו</strong> של העץ <strong>בחוץ ונופו בפנים</strong> בתוך ירושלים, <strong>כי היכי</strong> <small>[כמו]</small> ש<strong>בנופו לא מצי פריק</strong> <small>[אינו יכול לפדות]</small> את פירות המעשר, אלא חייב לאוכלם בירושלים — <strong>בעיקרו</strong> (בגזעו) <strong>נמי</strong> <small>[גם כן]</small> <strong>לא מצי פריק</strong> <small>[אינו יכול לפדות],</small> לפי שגזעו נמשך אחר נופו. אבל אם היה <strong>עיקרו מבפנים ונופו מבחוץ</strong> היה מחמיר גם בצד אחר, <strong>כי היכי</strong> <small>[כמו]</small> ש<strong>בנופו לא מצי אכיל</strong> <small>[אינו יכול לאכול]</small> את הפירות מחוץ לירושלים <strong>בלא פדייה</strong> — <strong>בעיקרו נמי</strong> <small>[גם כן]</small> <strong>לא מצי אכיל</strong> <small>[אינו יכול לאכול]</small> <strong>בלא פדייה,</strong> ואם כן הולך הוא אחר הנוף רק להחמיר.
 <strong>אלא גבי</strong> <small>[אצל]</small> <strong>ערי מקלט, בשלמא</strong> <small>[נניח]</small> אם <strong>עיקרו בחוץ ונופו בפנים,</strong> אפשר לומר: <strong>כי היכי</strong> <small>[כמו]</small> ש<strong>בנופו לא מצי קטיל ליה</strong> <small>[אינו יכול,</small> רשאי, <small>להרוג אותו],</small> כך <strong>בעיקרו נמי</strong> <small>[גם כן]</small> <strong>לא מצי קטיל ליה</strong> <small>[אינו יכול להרוג אותו].</small> <strong>אלא</strong> אם היה <strong>עיקרו בפנים ונופו בחוץ,</strong> האם תאמר <strong>כי היכי</strong> <small>[כמו]</small> ש<strong>בנופו</strong> הוא <strong>מצי קטיל ליה</strong> <small>[יכול להרוג אותו],</small> <strong>בעיקרו נמי מצי קטיל ליה</strong> <small>[גם כן יכול להרוג אותו]?!</small> ואיך אפשר לומר זאת? <strong>הא גואי קאי</strong> <small>[הרי הוא עומד בפנים]</small> בתוך עיר מקלט, ובוודאי אינו יכול להורגו שם, ואם כן כיצד ניתן לומר שהולכים אחר הנוף!
 <strong>אמר רבא,</strong> אפשר להסביר כך: אם היה גזעו של העץ בפנים ונופו נוטה לחוץ, והרוצח בשגגה עומד <strong>בעיקרו</strong> — <strong>דכולי עלמא לא פליגי דלא מצי קטיל</strong> <small>[הכל אינם חלוקים שאינו יכול להרוג</small> אותו<small>],</small> ולא על כך אמר ר' יהודה שהעיקר הולך אחר הנוף. ומן הצד האחר, אם <strong>קאי</strong> <small>[עומד]</small> הרוצח <strong>בנופו</strong> של העץ, <strong>ויכול</strong> גואל הדם <strong>להורגו בחצים ובצרורות</strong> — <strong>דכולי עלמא לא פליגי דמצי קטיל ליה</strong> <small>[הכל אינם חלוקים שיכול להרוג אותו],</small> וגם לדעת חכמים, שהרי נופו מחוץ לעיר.
 <strong>כי פליגי</strong> <small>[כאשר חלוקים]</small> ר' יהודה וחכמים — הרי זה <strong>ב</strong>שאלה לענין <strong>מהוי</strong> <small>[שייעשה]</small> <strong>עיקרו דרגא</strong> <small>[מדרגה]</small> <strong>לנופו</strong> לעלות להורגו שם. <strong>מר סבר</strong> <small>[חכם זה,</small> ר' יהודה, <small>סבור]:</small> <strong>הוי</strong> <small>[נעשה]</small> <strong>עיקרו דרגא</strong> <small>[מדרגה]</small> <strong>לנופו</strong> ויכול להגיע לגזעו של העץ בפנים, ומשם לעלות לנופו שבחוץ ולהרוג את הרוצח, והוא מה שאמר שהולכים אחר הנוף. <strong>ומר סבר</strong> <small>[וחכם זה,</small> חכמים, <small>סבור]:</small> <strong>לא הוי</strong> <small>[נעשה]</small> <strong>עיקרו דרגא</strong> <small>[מדרגה]</small> <strong>לנופו.</strong>
 <strong>רב אשי אמר: מאי</strong> <small>[מה</small> פירוש<small>]</small> <strong>"אחר הנוף"</strong> בדברי ר' יהודה — אין הכוונה רק אחר הנוף ולא אחר הגזע, אלא שבנוסף למקום הגזע הולכים <strong>אף אחר הנוף,</strong> במקום שיש בדבר להחמיר, ולכן עץ שעיקרו בפנים ונופו בחוץ, ייחשב לענין עיר המקלט כאילו היה נופו בפנים.
 <big>א משנה</big> רוצח שגלה לעיר המקלט ו<strong>הרג</strong> אדם בשגגה <strong>באותה העיר</strong> — <strong>גולה</strong> בה עצמה <strong>משכונה לשכונה, ובן לוי</strong> שמושבו בעיר מקלט והרג — <strong>גולה מעיר</strong> זו <strong>לעיר</strong> מקלט אחרת.
 <big>ב גמרא</big> ובדין האמור במשנה, בבן לוי הגולה, מביאים מה ש<strong>תנו רבנן</strong> <small>[שנו חכמים]:</small> נאמר "ואשר לא צדה... <strong>ושמתי לך מקום</strong> אשר ינוס שמה" (שמות כא, יג), <strong>"ושמתי לך"</strong> — כוונתו <strong>בחייך,</strong> שאף בחייו של משה רבינו כבר היה מקום שנועד לרוצחים בשגגה מעין עיר מקלט. <strong>"מקום"</strong> — כוונתו <strong>ממקומך,</strong> שמקומו של משה, מחנה הלויים, היה מקום המקלט במדבר, <strong>"אשר ינוס שמה". מלמד שהיו ישראל מגלין</strong> את הרוצח בשגגה גם <strong>במדבר,</strong> קודם שנכנסו לארץ. <strong>להיכן</strong> היו <strong>מגלין</strong> אותו כשהיו במדבר — <strong>למחנה לויה,</strong> ששימש כעיר מקלט.
 <strong>מכאן אמרו: בן לוי שהרג</strong> — <strong>גולה מפלך לפלך</strong> (ממחוז אחד לשני) לעיר לויים אחרת, <strong>ו</strong>אולם <strong>אם גלה לפלכו</strong> לעירו שלו — <strong>פלכו קולטו. אמר רב אחא בריה</strong> <small>[בנו]</small> של <strong>רב איקא: מאי קרא</strong> <small>[מה המקרא]</small> המלמד דבר זה, שרוצח המצוי בעיר מקלט מוצא מקלט באותה עיר עצמה — שנאמר <strong>"כי בעיר מקלטו ישב"</strong> (במדבר לה, כח) כוונתו: <strong>עיר שקלטתו כבר</strong> הריהי נעשית לו עיר מקלט גם להבא.
 <big>ג משנה</big> <strong>כיוצא בו, רוצח שגלה לעיר מקלטו ורצו אנשי העיר לכבדו</strong> מפני שהיה אדם גדול, <strong>יאמר להם "רוצח אני", אמרו לו</strong> בני העיר: <strong>"אף על פי כן"</strong> כלומר, יודעים אנו, ובכל זאת רוצים אנו לכבדך — <strong>יקבל מהן</strong> את הכבוד, <strong>שנאמר "וזה דבר הרוצח"</strong> (דברים יט, יב) שצריך לדבר ולהגיד להם שרוצח הוא, ואולם די בכך.
## דף יג.
 <strong>מעלים</strong> (משלמים) <strong>היו</strong> הרוצחים בשגגה, הגרים בעיר המקלט, <strong>שכר ללוים</strong> הגרים באותה עיר על שהיו שוכרים מהם דירות לגור בהן, שהרי ערי מקלט ערי הלויים היו, אלו <strong>דברי ר' יהודה. ר' מאיר אומר: לא היו מעלים להן שכר,</strong> והיו גרים שם בחינם, משום שגזירת הכתוב היא. <strong>ו</strong>עוד נחלקו: רוצח שחוזר למקומו במות הכהן הגדול <strong>חוזר ל</strong>אותה <strong>שררה</strong> (תפקיד ציבורי) <strong>שהיה בה</strong> לפני שגלה, אלו <strong>דברי ר' מאיר. ר' יהודה אומר: לא היה חוזר לשררה שהיה בה.</strong>
 <big>א גמרא</big> <strong>אמר רב כהנא: מחלוקת</strong> זו בין ר' יהודה ור' מאיר, אם משלמים ללויים בעלי הבתים בעיר המקלט, היא דווקא <strong>בשש</strong> ערי המקלט המנויות בתורה במפורש, <strong>דמר סבר</strong> <small>[שחכם זה,</small> ר' יהודה, <small>סבור]</small> שמה שנאמר "ערי מקלט תהיינה <strong>לכם"</strong> (במדבר לה, יא) לרוצחים שבכם, כוונתו <strong>לקליטה</strong> בלבד, שערים אלו אמורות להוות מקלט לרוצח, אבל אין זה נותן לרוצחים זכויות נוספות בעיר עצמה, ולכן צריכים לשלם ללויים. <strong>ומר סבר</strong> <small>[וחכם זה,</small> ר' מאיר, <small>סבור]:</small> <strong>"לכם"</strong> — כוונתו <strong>לכל צרכיכם,</strong> ולכן אין צריכים לשלם ללויים. <strong>אבל בארבעים ושתים</strong> ערי הלויים הנוספות, שאף הן היו ערי מקלט — <strong>דברי הכל היו מעלין להם שכר.</strong>
 <strong>אמר ליה</strong> <small>[לו]</small> <strong>רבא:</strong> אי אפשר לומר כן, כי <strong>הא</strong> <small>[הרי]</small> <strong>ודאי "לכם"</strong> — <strong>לכל צרכיכם משמע,</strong> ובוודאי שבשש ערי המקלט אין צריכים לשלם ללויים. <strong>אלא אמר רבא:</strong> כך צריך לומר, <strong>מחלוקת</strong> היא דווקא <strong>בארבעים ושתים</strong> ערי הלויים הנוספות, <strong>דמר סבר</strong> <small>[שחכם זה,</small> ר' יהודה, <small>סבור]</small> שמה שנאמר <strong>"ועליהם תתנו</strong> ארבעים ושתים עיר" (מדבר לה, ו) כוונתו <strong>כי הנך</strong> <small>[כמו</small> ערים <small>אלו]</small> רק <strong>ל</strong>ענין <strong>קליטה,</strong> כמו שנאמר תחילה "את שש ערי המקלט אשר תתנו לנוס שמה הרוצח", שגם אלה קולטות. <strong>ומר סבר</strong> <small>[וחכם זה,</small> ר' מאיר, <small>סבור]:</small> <strong>"ועליהם תתנו"</strong> — <strong>כי הנך</strong> <small>[כמו אלה]</small> לכל ענין, <strong>מה הנך</strong> <small>[אלה]</small> שש ערי המקלט המפורשות ניתנו <strong>לכל צרכיכם, אף הני נמי</strong> <small>[אלה גם כן]</small> — <strong>לכל צרכיכם, אבל בשש</strong> ערי המקלט המפורשות — <strong>דברי הכל לא היו מעלים להן שכר.</strong>
 <big>ב</big> שנינו במשנה מחלוקת לגבי השאלה האם הרוצח שחזר מגלותו <strong>חוזר</strong> גם <strong>לשררה שהיה בה.</strong> ובענין זה מביאים מה ש<strong>תנו רבנן</strong> <small>[שנו חכמים]</small> לגבי עבד עברי שמשתחרר ביובל, שנאמר בו <strong>"ושב אל משפחתו ואל אחזת אבותיו ישוב"</strong> (ויקרא כה, מא) שיש לדורשו: <strong>למשפחתו הוא שב, ואינו שב למה שהחזיקו אבותיו</strong> לענין גדולה וכבוד, אלו <strong>דברי ר' יהודה. ר' מאיר אומר: אף הוא שב למה שהחזיקו אבותיו,</strong> שנאמר <strong>"אל אחזת אבותיו",</strong> וכוונתו — <strong>כאבותיו.</strong>
 <strong>וכן ב</strong>רוצח ה<strong>גולה</strong> לעיר מקלט הדין כן, שהרי <strong>כשהוא אומר "ישוב",</strong> ומלה זו מיותרת היא, שהרי נאמר בתחילת הדברים "ושב", אלא באה <strong>לרבות את הרוצח.</strong>
 ושואלים: <strong>מאי</strong> <small>[מה</small> פירוש<small>]</small> <strong>"וכן בגולה"?</strong> ומסבירים: <strong>כדתניא</strong> <small>[כמו ששנויה</small> ברייתא<small>]</small> שנאמר: <strong>"ישוב הרצח אל ארץ אחזתו"</strong> (במדבר לה, כח) — <strong>לארץ אחוזתו הוא שב, ואינו שב למה שהחזיקו אבותיו</strong> בעניני גדולה, אלו <strong>דברי ר' יהודה. ר' מאיר אומר: אף הוא</strong> הרוצח <strong>שב למה שהחזיקו אבותיו,</strong> ומנין — <strong>גמר</strong> <small>[למד]</small> מגזירה שווה <strong>שיבה שיבה</strong> ("ישוב" "ישוב") <strong>מהתם</strong> <small>[משם],</small> מעבד עברי שנאמר בו "לאחוזת אבותיו ישוב", ולדעת ר' מאיר הכוונה לחזקת אבותיו, שאף ברוצח שנאמר בו "ישוב" הדין כן.
   
 <big>א משנה</big> לאחר שהביאה המשנה את רשימות הנהרגים (במסכת סנהדרין) ואת אלו הגולים, מביאה המשנה <strong>ואלו הן הלוקין</strong> מן התורה, משום שעברו על מצוות לא תעשה: <strong>הבא על אחותו, ו</strong>כן הבא <strong>על אחות אביו, ועל אחות אמו, ועל אחות אשתו, ועל אשת אחיו, ועל אשת אחי אביו, ועל הנדה. אלמנה</strong> שנישאה <strong>לכהן גדול, גרושה וחלוצה לכהן הדיוט, ממזרת ו</strong>כן <strong>נתינה</strong> (מבני הגבעונים) שנישאה <strong>לישראל, בת ישראל</strong> שנישאה <strong>לנתין ו</strong>כן בת ישראל שנישאה <strong>לממזר</strong> — כל אלה לוקים.
  וקצת פרטים בדבר, אם היתה אשה שהיא גם <strong>אלמנה ו</strong>גם <strong>גרושה,</strong> שנתאלמנה וחזרה ונישאה ונתגרשה — <strong>חייבין עליה משום שני שמות</strong> (שני כתובים, שני איסורים) שכהן גדול שנושא אותה לוקה גם משום אלמנה וגם משום גרושה. אם היתה אשה אחת גם <strong>גרושה</strong> מאדם אחד <strong>ו</strong>גם <strong>חלוצה</strong> מאדם אחר — הכהן שבא עליה <strong>אינו חייב אלא משום אחת בלבד.</strong>
 ועוד מן הלוקים: <strong>הטמא שאכל את הקדש, ו</strong>כן <strong>הבא אל המקדש טמא, ו</strong>ה<strong>אוכל חלב, ו</strong>כן האוכל <strong>דם, ונותר</strong> מן הקרבנות, <strong>ופגול</strong> (קרבן שנפסל משום שחשבו להקריבו שלא בזמנו), <strong>ו</strong>האוכל קרבן <strong>טמא.</strong>
 <strong>והשוחט</strong> או <strong>מעלה</strong> קרבן על המזבח <strong>בחוץ</strong> מחוץ למקדש, <strong>והאוכל חמץ בפסח, והאוכל ו</strong>כן <strong>העושה מלאכה ביום הכפורים, והמפטם את השמן</strong> שעושה שמן מבושם כעין שמן המשחה שמשחו בו את כלי המקדש, שלא לצורך קודש, <strong>והמפטם את הקטורת</strong> כדרך הקטורת שבמקדש, להדיוט, <strong>והסך בשמן המשחה, והאוכל נבילות וטריפות שקצים ורמשים.</strong>
 ועוד לוקה אם <strong>אכל טבל</strong> (תבואה שלא הפרישו ממנה תרומות ומעשרות כלל) <strong>ומעשר ראשון שלא נטלה תרומתו</strong> שלא הפרישו ממנו מעשר מן המעשר, <strong>ומעשר שני והקדש שלא נפדו.</strong>
 ובפרטי איסורי האכילה, <strong>כמה יאכל מן הטבל ויהא חייב? ר' שמעון אומר:</strong> אפילו אם אוכל <strong>כל שהוא</strong> חייב מלקות. <strong>וחכמים אומרים:</strong> עד שיאכל <strong>כזית,</strong> שהוא השיעור הקטן ביותר הנקרא אכילה. <strong>אמר להן ר' שמעון: אי</strong> (אין) <strong>אתם מודים לי באוכל נמלה,</strong> אף על פי שגודלה <strong>כל שהוא שהוא חייב? אמרו לו:</strong> על נמלה לוקה <strong>מפני שהיא כברייתה</strong> כלומר, הריהי יצור שלם, כפי שנבראה, והוא מה שאסרה התורה. <strong>אמר להן: אף חטה אחת כברייתה</strong> היא יחידה שלמה, ולוקה עליה.
 <big>ב גמרא</big> על רשימת הלוקים במשנה מעירים: <strong>חייבי כריתות קא תני</strong> <small>[שנה],</small> שהרי הרשימה של רוב הלוקים הראשונים, כוללת דברים שיש בהם לא רק איסור לא תעשה, אלא גם נאמר בתורה שחייבים עליהם כרת, ובכל זאת לוקים על איסורים אלה. ואילו <strong>חייבי מיתות בית דין</strong> — <strong>לא קתני</strong> <small>[שנה]</small> ביניהם. משמע שעל איסורים אלה אין לוקים, ואם כן, <strong>מתניתין מני</strong> <small>[משנתנו כ</small>שיטת <small>מי היא]?</small> שיטת <strong>ר' עקיבא היא. דתניא</strong> <small>[ששנויה</small> ברייתא<small>]</small> שנחלקו תנאים בדבר זה: <strong>אחד חייבי כריתות, ואחד חייבי מיתות בית דין  ל</strong>
## דף יג:
 <strong>ישנו בכלל מלקות ארבעים,</strong> שכיון שעברו על לא תעשה שבתורה — לוקים, אלו <strong>דברי ר' ישמעאל.</strong>
 <strong>ר' עקיבא אומר: חייבי כריתות ישנו בכלל מלקות ארבעים,</strong> ומדוע — <strong>שאם עשו תשובה</strong> על חטאם זה <strong>בית דין של מעלה מוחלין להן</strong> על עונש הכרת, ולכן אין לפוטרם ממלקות. <strong>חייבי מיתות בית דין</strong> — <strong>אינו בכלל מלקות ארבעים, ש</strong>כן גם <strong>אם עשו תשובה</strong> — <strong>אין בית דין של מטה מוחלין להן,</strong> אלא דנים אותם למיתה, ואין אדם נענש פעמיים על אותה עבירה.
 <strong>ר' יצחק אומר</strong> שיטה אחרת: אף חייבי כריתות כחייבי מיתות בית דין, אינם לוקים. וטעם הדבר — <strong>חייבי כריתות בכלל</strong> אחד <strong>היו,</strong> ככתוב "כי כל אשר יעשה מכל התועבות האלה ונכרתו הנפשות העושות מקרב עמם" (ויקרא יח, כט), ובכללם גם הבא על אחותו, <strong>ולמה יצאת</strong> למה נתפרש במיוחד דין <strong>כרת באחותו,</strong> שנאמר שוב "ואיש אשר יקח את אחותו... ונכרתו לעיני בני עמם" (ויקרא כ, יז) — כדי להדגיש: <strong>לדונו</strong> את הבא על אחותו <strong>בכרת</strong> דווקא <strong>ולא במלקות,</strong> ומכאן למדים גם לכל חייבי הכריתות שאין לוקים.
 <big>א</big> ומסבירים את השיטות. <strong>מאי טעמא</strong> <small>[מה הטעם]</small> של <strong>ר' ישמעאל</strong> שמחייב מלקות גם בחייבי מיתות בית דין? <strong>דכתיב</strong> <small>[שנאמר]</small> <strong>"אם לא תשמר לעשות את כל דברי התורה הזאת"</strong> (דברים כח, נח) <strong>וכתיב</strong> <small>[ונאמר]</small> מיד אחר כך בעונשו של העובר על כתוב זה <strong>"והפלא ה' את מכתך"</strong> (דברים כח, נט), והרי דרשו בענין זה: <strong>הפלאה זו איני יודע מה היא, כשהוא אומר</strong> בחייבי מלקות <strong>"והפילו השפט והכהו לפניו"</strong> (דברים כה, ב) — <strong>הוי אומר הפלאה זו מלקות היא, וכתיב</strong> <small>[ונאמר]</small> שהפלאה זו באה כעונש <strong>"אם לא תשמר לעשות את כל</strong> דברי התורה הזאת", משמע שמי שאיננו מקיים כל אחת מן המצוות —  מלקים אותו, ואף חייבי מיתות בית דין בכלל זה.
  ושואלים:  <strong>אי הכי</strong> <small>[אם כך]</small> מפרש ר' ישמעאל, <strong>חייבי עשה נמי</strong> <small>[גם כן]</small> ילקו, שהרי נאמר בכתוב זה "כל דברי התורה הזאת"! ומשיבים: <strong>"אם לא תשמר" כתיב</strong> <small>[נאמר],</small> <strong>וכ</strong>שיטת <strong>ר' אבין אמר ר' אילעי,</strong> ש<strong>אמר ר' אבין אמר ר' אילעי: כל מקום שנאמר</strong> בתורה לשון <strong>"השמר"</strong> או <strong>"פן" ו</strong>כן <strong>"אל"</strong> — <strong>אינו אלא</strong> איסור <strong>לא תעשה.</strong> וכיון שנאמר בכתוב זה "אם לא תשמור" —  הכוונה היא דווקא לעובר על מצוות לא תעשה שלוקה.
  ומקשים:  <strong>אי הכי</strong> <small>[אם כך],</small> על <strong>לאו שאין בו מעשה נמי</strong> <small>[גם כן]</small> ילקה, והרי אין לוקים עליו! ודוחים: "אם לא תשמור <strong>לעשות" כתיב</strong> <small>[נאמר],</small> וזה לא עשה מעשה.
  ושואלים:  <strong>לאו שניתק לעשה</strong> שנלווית אליו מצות עשה (כגון שלא לקחת האם על הבנים, אלא לשלח את האם) <strong>נמי</strong> <small>[גם כן]</small> ילקה עליו, שהרי יש בו מעשה, והרי אין לוקים עליו! ודוחים: אין מלקים על לאו שכזה, משום שאין מלקות אלא <strong>דומיא</strong> <small>[בדומה]</small> ל<strong>לאו</strong> של <strong>חסימה</strong> שאסור לחסום שור בדישו (דברים כה, ד). שלאו זה הובא בתורה בסמוך לדין המלקות, כחלק מאותה פרשיה עצמה, ומסמיכות זו אנו למדים שאין לוקה על מצוות לא תעשה אלא בדומה לזו, והרי היא אינה ניתקת לעשה.
  ומעירים:  <strong>השתא דאתית להכי</strong> <small>[עכשיו שהגעת לכך]</small> לתירוץ זה, את <strong>כולהו</strong> <small>[כל]</small> השאלות הקודמות <strong>נמי</strong> <small>[גם כן]</small> יש לתרץ באותו אופן, שאין לוקים עליהן משום שלוקים רק על לאו שהוא <strong>דומיא</strong> <small>[דומה]</small> ל<strong>לאו</strong> של <strong>חסימה,</strong> שהוא לא תעשה דווקא, ויש בו מעשה.
 <big>ב</big> ומבררים: <strong>ור' עקיבא מאי טעמא</strong> <small>[מה הטעם]</small> שלדעתו חייבי מיתות בית דין אינם לוקים? נאמר "והכהו <strong>כדי רשעתו"</strong> (דברים כה, ב) לומר: <strong>משום רשעה אחת אתה מחייבו</strong> בעונש, <strong>ואי אתה מחייבו משום שתי רשעיות,</strong> שאין אדם נענש בשני עונשים על חטא אחד, ודי לו שנענש במיתה.
 <strong>ור' ישמעאל</strong> סבור בענין זה: <strong>הני מילי</strong> <small>[דברים אלה]</small> אמורים לענין <strong>מיתה וממון, או מלקות וממון,</strong> שאין מענישים אותו בשניהם כאחת, <strong>אבל מיתה ומלקות</strong> אינם כשני עונשים, אלא <strong>מיתה אריכתא</strong> <small>[ארוכה]</small> <strong>היא,</strong> שקודם מלקים אותו ואחר כך הורגים אותו.
  ושואלים:  <strong>ולר' עקיבא, אי הכי</strong> <small>[אם כך]</small> <strong>חייבי כריתות נמי</strong> <small>[גם כן],</small> כיון שהם חייבים כרת לא יתחייבו בעונש נוסף של מלקות! <strong>מאי אמרת</strong> <small>[מה אתה אומר]</small> בתשובה לכך, <strong>שאם עשו תשובה</strong> הרי הם נפטרים מן המיתה?  ואולם <strong>השתא מיהת לא עבדי</strong> <small>[עכשיו בכל אופן</small> עדיין <small>לא עשו]!</small>
 <strong>אמר ר' אבהו: בפירוש ריבתה תורה חייבי כריתות למלקות, דגמר</strong> <small>[שלמד]</small> בגזירה שווה <strong>"לעיני"</strong> ("ונכרתו לעיני בני עמם" ויקרא כ, יז) <strong>מ"לעיניך"</strong> ("ארבעים יכנו... ונקלה אחיך לעיניך" דברים כה, ג). <strong>מתקיף לה</strong> <small>[מקשה על כך]</small> <strong>ר' אבא בר ממל: אי הכי</strong> <small>[אם כך]</small> <strong>חייבי מיתות בית דין נמי נגמר</strong> <small>[גם כן נלמדם]</small> מגזירה שווה, ממה שכתוב <strong>"מעיני"</strong> ("אם מעיני העדה נעשתה לשגגה" במדבר טו, כד) האמור בעבודה זרה, שחייבים עליה מיתת בית דין, <strong>מ"לעיניך"</strong> האמור במלקות, וילקו אף חייבי מיתות בית דין!
  ודוחים:  <strong>דנין</strong> לומדים בגזירה שווה <strong>"לעיני" מ"לעיניך"</strong> בגלל הדמיון בלשון, <strong>ואין דנין "מעיני" מ"לעיניך".</strong> ושואלים: והאם הבדל זה מונע מלדרוש גזירה שווה?
 <strong>ומאי נפקא מיניה</strong> <small>[מה יוצא מזה]</small> מה משנה הבדל קטן זה? <strong>והא תנא דבי</strong> <small>[והרי שנה</small> החכם <small>מבית</small> מדרשו<small>]</small> של <strong>ר' ישמעאל:</strong> נאמר <strong>"ושב הכהן"</strong> (ויקרא יד, יט) ונאמר <strong>"ובא הכהן"</strong> (במדבר טו, מד), <strong>זו היא שיבה וזו היא ביאה,</strong> ולמדים גזירה שווה מזה על זה, אף שהמילים כלל אינן זהות!
 <strong>ועוד</strong> אפשר לומר: <strong>לגמר</strong> <small>[שנלמד]</small> גזירה שווה <strong>"מעיני"</strong> האמור במיתת בית דין <strong>מ"לעיני"</strong> האמור בכריתות, שבין מילים אלו יש דמיון, <strong>דהא גמור</strong> <small>[שהרי</small> כבר <small>למד]</small> דין מלקות בחייבי כריתות שנאמר בהם <strong>"לעיני" מ"לעיניך"!</strong>
 ומעירים: <strong>קבלה מיניה</strong> <small>[קבל ממנו]</small> <strong>ר' שמואל בר רב יצחק</strong> שזה הוא טעם הדבר: מה שלמדים מהכתוב <strong>"כדי רשעתו"</strong> — <strong>משום רשעה אחת אתה</strong> (בית הדין) <strong>מחייבו, ואי אתה מחייבו משום שתי רשעיות</strong> — דווקא <strong>ברשעה</strong> בעונש <strong>המסורה לבית דין הכתוב מדבר,</strong> אבל עונש שבידי שמים איננו בכלל זה.
 <big>ג</big> <strong>רבא אמר:</strong> את המחלוקת שבין ר' ישמעאל ור' עקיבא יש להגדיר ולהעמיד באופן זה: אם <strong>אתרו ביה</strong> <small>[התרו בו]</small> בשעת עבירה שהוא נענש <strong>לקטלא</strong> <small>[למיתה]</small> — <strong>כולי עלמא לא פליגי</strong> <small>[הכל,</small> ואף ר' ישמעאל, <small>אינם חלוקים]</small> ש<strong>אין לוקה ומת. כי פליגי</strong> <small>[כאשר נחלקו]</small> הרי זה כגון <strong>דאתרו ביה</strong> <small>[שהתרו בו]</small> <strong>למלקות</strong> בלבד, <strong>ר' ישמעאל סבר</strong> <small>[סבור]:</small> <strong>לאו שניתן לאזהרת מיתת בית דין —</strong> <strong>לוקין עליו,</strong> אם התרו בו רק למלקות. <strong>ור' עקיבא סבר:</strong> שכל <strong>לאו שניתן לאזהרת מיתת בית דין</strong> — <strong>אין לוקין עליו,</strong> שאין בו חיוב מלקות כלל, ורק לענין מיתת בית דין נאמר.
 ושואלים: <strong>ו</strong>לדעת <strong>ר' עקיבא, אי הכי</strong> <small>[אם כך]</small> <strong>חייבי כריתות נמי</strong> <small>[גם כן]</small> נאמר כי <strong>לאו שניתן לאזהרת כרת הוא,</strong> ולא למלקות! <strong>אמר ליה</strong> <small>[לו]</small> <strong>רב מרדכי לרב אשי: הכי</strong> <small>[כך]</small> <strong>אמר אבימי מהגרוניא משמיה</strong> <small>[משמו]</small> של <strong>רבא: חייבי כריתות</strong> כלל <strong>לא צריכי</strong> <small>[צריכים]</small> <strong>התראה</strong> בכתוב, כדי להיענש, <strong>שהרי</strong> המבטל מצוות <strong>פסח ומילה ענש</strong> עליהם הכתוב בכרת <strong>אף על פי שלא הזהיר,</strong> ומשום כך נותרת האזהרה שבחייבי כריתות לענין מלקות.
  ושואלים:  <strong>ודלמא</strong> <small>[ושמא]</small> <strong>אזהרה</strong> שנאמרה בחייבי כריתות נאמרה רק <strong>ל</strong>ענין <strong>קרבן,</strong> שאם עובר בשגגה על הלאו חייב להביא קרבן חטאת, אבל לא ילקה על כך. וראיה לדבר, <strong>דהא</strong> <small>[שהרי]</small> <strong>פסח ומילה דלית בהו</strong> <small>[שאין בהם]</small> <strong>אזהרה לא מייתי</strong> <small>[מביאים]</small> <strong>קרבן</strong> אם ביטלו אותם!
  ודוחים:  <strong>התם לאו היינו טעמא</strong> <small>[שם,</small> בביטול פסח ומילה, <small>לא זהו הטעם]</small> שאין מביאים קרבן, <strong>אלא משום דאיתקש</strong> <small>[שהוקשה,</small> הושוותה<small>]</small> <strong>כל התורה כולה</strong> לענין קרבן חטאת שמביאים על שגגה <strong>לעבודה זרה: מה עבודה זרה</strong> שהיא דבר שאומרים לו לאדם <strong>שב ואל תעשה</strong> — מביא עליה קרבן חטאת אם עבר ועשה מעשה בשוגג, <strong>אף כל</strong> עבירה שיש בה <strong>שב ואל תעשה,</strong> אם עבר ועשה מעשה בשוגג — חייב עליו חטאת, <strong>לאפוקי הני</strong> <small>[להוציא</small> את <small>אלה],</small> פסח ומילה, שיש בהן ציווי של <strong>קום עשה,</strong> והעבירה שהוא עובר היא בהימנעות בלבד.
 <strong>רבינא אמר: לעולם</strong> טעמו של ר' עקיבא לחייב מלקות בחייבי כריתות, הוא <strong>ל</strong>
## דף יד.
 <strong>כדאמרינן מעיקרא</strong> <small>[כמו שאמרנו מתחילה],</small> שחייבי כריתות ישנם בכלל מלקות משום <strong>שאם עשו תשובה, בית דין של מעלה מוחלין להן,</strong> ולכן אין כאן "שתי רשעיות", כדי לפוטרם ממלקות. <strong>מאי אמרת</strong> <small>[מה אתה אומר],</small> מה טענת כנגד זה? <strong>הא</strong> <small>[הרי]</small> עדיין <strong>לא עבוד</strong> <small>[עשו]</small> <strong>תשובה</strong> — יש לומר כי מכל מקום <strong>לא פסיקא מילתא</strong> <small>[חתוך,</small> מוחלט <small>הדבר]</small> <strong>לכרת,</strong> וכיון שאין כאן כרת ברור — אין פוטרים אותם ממלקות משום כך.
 <big>א</big> שנינו בברייתא לעיל, <strong>ר' יצחק אומר:</strong> כל <strong>חייבי כריתות</strong> המנויים בפרשת אחרי מות (ויקרא יח) <strong>בכלל</strong> אחד <strong>היו,</strong> ובכללם אחותו, <strong>ולמה יצאת</strong> שוב <strong>כרת באחותו</strong> בפרשת קדושים (ויקרא  כ, יז) — <strong>לדונו בכרת ולא במלקות.</strong> שלדעתו גם חייבי כריתות, כמו חייבי מיתות בית דין, אינם לוקים.
  ושואלים:  <strong>ורבנן</strong> <small>[וחכמים]</small> כלומר, ר' ישמעאל ור' עקיבא, שאינם סבורים כך, אלא שחייבי כריתות לוקים, <strong>כרת</strong> שנאמרה במיוחד <strong>באחותו למה לי</strong> ומה הוא בא ללמד? ומשיבים: <strong>לחלק</strong> כלומר, ללמד שיש עונש נפרד על כל אחת מן העריות (ושאר הכריתות) לחוד, <strong>וכ</strong>דברי <strong>ר' יוחנן,</strong> ש<strong>אמר ר' יוחנן: שאם עשאן כולם,</strong> שעבר על כל העבירות המנויות שם <strong>בהעלם</strong> (חוסר ידיעה) <strong>אחד,</strong> שעשה את כולן בשגגה אחת — <strong>חייב</strong> להביא קרבן <strong>על כל אחת ואחת</strong> מהן, משום שיש חיוב כרת בכל אחת לעצמה.
  ושואלים:  <strong>ור' יצחק,</strong> הלומד מכרת האמור באחותו את שיטתו, דין זה <strong>לחלק</strong> לקרבנות, <strong>מנא ליה</strong> <small>[מנין לו]?</small> ומשיבים: <strong>נפקא ליה</strong> <small>[יוצא לו]</small> <strong>מ</strong>מקור אחר, שנאמר <strong>"ואל אשה בנדת טמאתה</strong> לא תקרב" (ויקרא יח, יט), שמייתור הלשון הזה יש ללמוד <strong>לחייב על כל אשה ואשה.</strong>
 ושואלים: <strong>ורבנן נמי תיפוק ליה מהא</strong> <small>[וחכמים גם כן, תצא להם</small> הלכה זו <small>מ</small>פסוק <small>זה]</small> ולא מכרת האמור באחותו! ומשיבים: <strong>אין הכי נמי</strong> <small>[כן כך</small> הוא <small>גם כן],</small> שגם הם למדים מפסוק זה לחלק בקרבנות. <strong>ו</strong>חוזרת השאלה: <strong>אלא</strong> לשיטתם, <strong>כרת</strong> שכתוב <strong>אחותו למה לי?</strong> ומשיבים: <strong>לחייבו</strong> שלושה קרבנות נפרדים אם בא <strong>על אחותו ועל אחות אביו ועל אחות אמו</strong> בהעלם אחד.
  ותוהים:  <strong>פשיטא</strong> <small>[פשוט]</small> שכן הוא, <strong>הרי גופין מוחלקים</strong> שהרי הן שלוש נשים נפרדות, <strong>הרי שמות מוחלקין</strong> שיש כאן שלוש עבירות שונות, ומה החידוש בדבר? <strong>אלא, לחייבו</strong> שלושה קרבנות <strong>על אחותו, שהיא</strong> גם <strong>אחות אביו, שהיא</strong> גם <strong>אחות אמו.</strong> ומסבירים: <strong>והיכי משכחת לה</strong> <small>[ואיך אתה מוצא אותה]</small> שיהיה דבר כזה? <strong>ברשיעא בר רשיעא</strong> <small>[ברשע בן רשע].</small> כיצד? בא אדם על אמו, והוליד ממנה שתי בנות, וחזר ובא על אחת מהבנות הללו, והוליד ממנה בן, ואותו בן בא על אחות אמו, שהיא גם אחותו (שהרי היא בת אביו) וגם אחות אביו (שמצד אמה היא אחות אביו, אחות האיש שבא על אמו).
  ושואלים:  <strong>ור' יצחק הא מנא ליה</strong> <small>[</small>דבר <small>זה מנין לו]?</small> ומשיבים: <strong>נפקא ליה</strong> <small>[יוצא לו]</small> הדבר <strong>מקל וחומר, דתניא</strong> <small>[</small>כמו <small>ששנויה</small> ברייתא<small>]:</small> <strong>אמר ר' עקיבא: שאלתי את רבן גמליאל ור' יהושע באיטליז</strong> (מקום ממכר הבשר) <strong>של</strong> העיר <strong>עימאום,</strong> בשעה <strong>שהלכו</strong> שניהם <strong>ליקח</strong> (לקנות) <strong>בהמה ל</strong>צורך <strong>משתה</strong> (סעודת החתונה) של <strong>בנו של רבן גמליאל.</strong> וכך היתה השאלה: <strong>הבא על אחותו שהיא אחות אביו שהיא אחות אמו, מהו</strong> דינו לגבי קרבן? האם <strong>[אינו] חייב על כולן אלא אחת, או חייב על כל אחת ואחת?</strong>
 <strong>אמרו לו: זו לא שמענו,</strong> לא קיבלנו מסורת בהלכה מסויימת זו, <strong>אבל שמענו</strong> הלכה בענין דומה: <strong>הבא על חמש נשים נדות בהעלם אחד, שחייב</strong> להביא קרבן חטאת <strong>על כל אחת ואחת</strong> מהן, <strong>ונראין דברים</strong> לגבי המקרה ששאלת, שחייב על כל אחת <strong>מקל וחומר,</strong> כיצד? <strong>ומה נדה שהיא שם אחד</strong> כלומר סוג אחד של איסור — <strong>חייב על כל אחת ואחת, כאן</strong> באשה זו <strong>ששלשה שמות</strong> (איסורים) הן — <strong>לא כל שכן</strong>  שיהיה חייב עליה שלוש חטאות?
  ומסבירים:  <strong>ואידך</strong> <small>[והאחר,</small> חכמים<small>]</small> הסבורים שצריך ללמוד דבר זה מפסוק מפורש, סבורים כי <strong>קל וחומר פריכא</strong> <small>[שביר]</small> <strong>הוא,</strong> שאינו קל וחומר שעומד בפני ביקורת, שהרי אפשר לטעון כנגדו: <strong>מה לנדה</strong> — <strong>שכן גופין מוחלקין,</strong> שהרי מדובר כשבא על נשים שונות, מה שאין כן במקרה שלנו שמדובר באשה אחת.
  ושואלים:  <strong>ולאידך נמי</strong> <small>[ול</small>שיטת <small>האחר,</small> ר' יצחק, <small>גם כן],</small> <strong>האי</strong> <small>[הרי]</small> <strong>ודאי קל וחומר פריכא</strong> <small>[שביר]</small> <strong>הוא,</strong> שאי אפשר ללמוד ממנו! <strong>אלא,</strong> צריך לומר שדין זה, לחייב שלוש חטאות על אחותו שהיא גם אחות אביו וגם אחות אמו, <strong>נפקא ליה</strong> <small>[יוצא,</small> נלמד <small>לו]</small> <strong>מ"אחתו" דסיפא</strong> <small>[שבסוף</small> אותו פסוק<small>].</small> שנאמר בתחילה "ואיש אשר יקח את אחותו בת אביו או בת אמו... ונכרתו", ואחר כך נאמר "ערות אחותו גילה עוונו ישא" (ויקרא כ, יז), וחזרה זו על המלה "אחותו", באה ללמד שחייב על כל איסור ואיסור לעצמו.
  ושואלים:  <strong>ואידך</strong> <small>[והאחר,</small> חכמים<small>]</small> שלמדו דין זה מ"אחותו" הראשון, <strong>"אחותו" דסיפא</strong> <small>[שבסוף]</small> <strong>למה לי,</strong> מה הוא בא ללמד? ומשיבים: <strong>לחייבו על אחותו</strong> שהיא גם <strong>בת אביו ו</strong>גם <strong>בת אמו, לומר שאין עונשין מן הדין</strong> (מקל וחומר). שהרי פרטה התורה עונש לגבי אחותו בת אביו לחוד, וגם לגבי אחותו בת אמו לחוד, ומכל מקום צריך ללמדנו שאם אחות זו היא גם בת אביו וגם בת אמו חייב עליה.
  ושואלים:  <strong>ואידך</strong> <small>[והאחר,</small> ר' יצחק<small>]</small> שלמד מכתוב זה דבר אחר, מנין לו שחייב על אחותו מאב ומאם? ומשיבים: <strong>איבעית אימא</strong> <small>[אם תרצה אמור]</small> <strong>גמר</strong> <small>[</small>הריהו <small>למד]</small> כעין גזירה שווה <strong>עונש מאזהרה,</strong> שכשם שבאזהרה= באיסור למדנו שיש איסור גם באחותו בת אביו ובת אמו, כן הוא גם בעונש. <strong>ואיבעית אימא</strong> <small>[ואם תרצה אמור],</small> <strong>נפקא ליה</strong> <small>[יוצא לו]</small> הדבר  ל
## דף יד:
 <strong>מ"אחותו" דרישא</strong> <small>[שבתחילת</small> הפסוק<small>]</small> (ויקרא כ, יז), שהיה יכול להיכתב "כי יקח את בת אביו או בת אמו" בלי להזכיר את המלה "אחותו", ומייתור המלה הוא למד עונש לאחותו בת אביו ואמו.
 <strong>ואידך</strong> <small>[והאחר,</small> חכמים<small>]</small> סבור: כיון שייתור המלה "אחותו" אינו מלמד לעניינו, יש ללמוד ממנו לענין אחר, <strong>ההוא</strong> <small>[אותו]</small> כתוב <strong>מיבעי ליה</strong> <small>[נצרך לו]</small> לענין אחר, <strong>לחלק</strong> שיהיה דין <strong>כרת</strong> נפרד, וחיוב קרבן חטאת נפרד בשגגה, גם <strong>למפטם</strong> (רוקח) שמן המשחה, <strong>ו</strong>גם <strong>לסך</strong> משמן המשחה, למרות שהכתוב כולל את שניהם בכרת אחד, שנאמר לגבי שמן המשחה "איש אשר ירקח כמוהו ואשר יתן ממנו על זר ונכרת מעמיו" (שמות ל, לג).
 <strong>ואידך סבר</strong> <small>[והאחר,</small> ר' יצחק, <small>סבור]</small> בענין זה <strong>כ</strong>דברי <strong>ר' אלעזר אמר ר' הושעיא.</strong> ש<strong>אמר ר' אלעזר אמר ר' הושעיא:</strong> כלל הוא, <strong>כל מקום שאתה מוצא שני לאוין</strong> מחולקים, <strong>וכרת אחד</strong> שנאמר על שניהם, הכוונה היא ש<strong>חלוקין הן לקרבן,</strong> שאם עשה את שניהם בשגגה מביא שני קרבנות. ולכן אין צורך בכתוב מיוחד בענין מפטם וסך.
 <strong>ואי בעית אימא</strong> <small>[ואם תרצה אמור]:</small> <strong>לא סבר לה</strong> <small>[אינו סבור</small> בענין זה<small>]</small> <strong>כר' אלעזר, ונפקא ליה</strong> <small>[ויוצא לו]</small> חילוק חטאות במפטם וסך בשמן המשחה <strong>מ</strong>ייתור אחר, והוא הכתוב <strong>"ואיש אשר ישכב את אשה דוה...</strong> ונכרתו שניהם" (ויקרא כ, יח) שנאמר בה עונש כרת בנפרד, למרות שהיא נכללת בתוך כל העבירות שחייבים עליהן כרת, ואם אינו ענין לגופה תנהו ענין למפטם וסך.
 <strong>ואידך</strong> <small>[והאחר,</small> חכמים<small>]</small> מה הוא לומד מכאן — <strong>ההוא מיבעי ליה</strong> <small>[אותו</small> פסוק <small>נצרך לו]</small> <strong>ל</strong>כמו שאמר <strong>ר' יוחנן,</strong> ש<strong>אמר ר' יוחנן משום</strong> (בשם) <strong>ר' שמעון בן יוחי: מנין שאין האשה טמאה</strong> טומאת נדה <strong>עד שיצא מדוה</strong> (דם הנדה) <strong>דרך ערותה,</strong> שאם יצא דרך מקום אחר בגוף אינה טמאה? <strong>שנאמר "ואיש אשר ישכב את אשה דוה וגלה את ערותה"</strong> (ויקרא כ, יח), <strong>מלמד שאין האשה טמאה עד שיצא מדוה דרך ערותה</strong> דווקא, ולא ממקום אחר.
 <big>א</big> שנינו במשנה: <strong>וטמא שאכל את הקדש,</strong> והבא למקדש טמא, שהם לוקים. ושואלים: <strong>בשלמא</strong> <small>[נניח]</small> בדין <strong>הבא למקדש טמא,</strong> שכן <strong>כתיב</strong> <small>[נאמר]</small> בתורה <strong>עונש</strong> לדבר זה, <strong>וכתיב</strong> <small>[ונאמר]</small> גם <strong>אזהרה</strong> (קביעת איסור) על כך. ומפרטים: <strong>עונש</strong> — <strong>דכתיב</strong> <small>[שנאמר]</small> <strong>"את משכן ה' טמא ונכרתה"</strong> (במדבר יט, יג). <strong>אזהרה,</strong> שיש איסור בדבר — שנאמר <strong>"ולא יטמאו את מחניהם"</strong> (במדבר ה, ג). <strong>אלא טמא שאכל את הקדש, בשלמא</strong> <small>[נניח]</small> <strong>עונש</strong> אכן <strong>כתיב</strong> <small>[נאמר],</small> <strong>"והנפש אשר תאכל בשר מזבח השלמים אשר לה' וטמאתו עליו ונכרתה"</strong> (ויקרא ז, כ), <strong>אלא אזהרה,</strong> האיסור על כך, <strong>מנין?</strong>
 <strong>ריש לקיש אומר:</strong> הדבר נלמד ממה שנאמר ביולדת, קודם שתטהר לגמרי, <strong>"בכל קדש לא תגע"</strong> (ויקרא יב, ד), שכוונתו אינה נגיעה סתם, אלא אכילה.
 <strong>ר' יוחנן אומר, תני</strong> <small>[שנה]</small> החכם <strong>ברדלא </strong><strong>אתיא</strong> <small>[בא,</small> נלמד<small>]</small> הדבר בגזירה שווה של <strong>"טומאתו" "טומאתו", כתיב הכא</strong> <small>[נאמר כאן]</small> בטמא שאכל קדשים <strong>"וטמאתו עליו ונכרתה", וכתיב התם</strong> <small>[ונאמר שם]</small> בטמא הנכנס למקדש <strong>"טמא יהיה עוד טמאתו בו"</strong> (במדבר יט, יג), <strong>מה להלן</strong> בטמא הנכנס למקדש — יש <strong>עונש ואזהרה</strong> (כמבואר לעיל), <strong>אף כאן</strong> בטמא האוכל קודש, למדים שיש <strong>עונש ואזהרה.</strong>
 ומבררים את השיטות: <strong>בשלמא</strong> <small>[נניח]</small> מובן הדבר, מדוע <strong>ריש לקיש לא אמר כר' יוחנן,</strong> שמקור הדין הוא בגזירה שווה — כי <strong>גזירה שוה</strong> זו <strong>לא גמיר</strong> <small>[קיבל במסורת]</small> מרבו, ואין אדם למד גזירה שווה מעצמו. <strong>אלא ר' יוחנן מאי טעמא</strong> <small>[מה טעם]</small> <strong>לא אמר כריש לקיש,</strong> שמקור האיסור לטמא שאכל את הקודש, הוא "בכל קדש לא תגע", שהרי זה לכאורה ראיה פשוטה יותר? ומשיבים: <strong>אמר לך</strong> <small>[</small>יכול היה <small>לומר לך]</small> ר' יוחנן: <strong>ההוא</strong> <small>[אותו</small> כתוב<small>]</small> אינו אזהרה על אכילת קדש בטומאה, אלא הוא <strong>אזהרה ל</strong>אוכל <strong>תרומה</strong> בטומאה.
  ושואלים:  <strong>וריש לקיש,</strong> באמת <strong>אזהרה לתרומה</strong> שלא יאכל בטומאה, <strong>מנא ליה</strong> <small>[מנין לו]?</small> ומשיבים: <strong>נפקא ליה</strong> <small>[יוצא,</small> נלמד <small>לו]</small> הדבר <strong>מ</strong>מה שנאמר <strong>"איש איש מזרע אהרן והוא צרוע או זב</strong> בקדשים לא יאכל עד אשר יטהר" (ויקרא כב, ד), והניסוח "מזרע אהרן" מורה שהאיסור חל על כל מי שמזרעו, גם נשים, ולפיכך יש לברר: <strong>אי זהו דבר שהוא שוה ב</strong>כל <strong>זרעו של אהרן,</strong> שכן בקדשים יש דברים שאין בת הכהן אוכלת — <strong>הוי אומר זו תרומה.</strong> ושואלים: <strong>ואידך</strong> <small>[והאחר,</small> ר' יוחנן<small>]</small> מה הוא למד מכתוב זה? ומשיבים: <strong>ההוא</strong> <small>[אותו</small> כתוב<small>]</small> נאמר <strong>ל</strong>איסור <strong>אכילה</strong> של תרומה, <strong>והא</strong> <small>[וזה]</small> הכתוב "בכל קדש לא תגע" — <strong>ל</strong>איסור <strong>נגיעה.</strong>
 ושואלים: <strong>וריש לקיש האי</strong> <small>[</small>כתוב <small>זה]</small> <strong>"בכל קדש לא תגע"</strong> (ויקרא יב, ד) <strong>להכי</strong> <small>[לכך]</small> <strong>הוא דאתא</strong> <small>[שבא]</small> ללמד, לטמא שאכל את הקודש? הלא <strong>ההוא</strong> <small>[אותו]</small> כתוב <strong>מיבעי ליה</strong> <small>[נצרך לו]</small> ללמד כפשוטו, <strong>לטמא שנגע בקדש! דאיתמר</strong> <small>[שנאמר]</small> שנחלקו בדבר זה: <strong>טמא שנגע בקדש, ריש לקיש אומר: לוקה</strong> על כך, <strong>ר' יוחנן אומר: אינו לוקה.</strong> ופירשו את שיטותיהם, <strong>ריש לקיש אומר: לוקה,</strong> שהרי נאמר <strong>"בכל קדש לא תגע"</strong> (ויקרא יב, ד). <strong>ר' יוחנן אומר: אין לוקה,</strong> שלדעתו <strong>ההוא</strong> <small>[אותו</small> פסוק<small>]</small> <strong>אזהרה לתרומה הוא דאתא</strong> <small>[שבא]</small> ללמד!
  ומשיבים: לדעת ריש לקיש, שני הדברים נלמדו מפסוק זה, דין  <strong>טמא שנגע בקדש</strong> נלמד <strong>מדאפקיה רחמנא</strong> <small>[מ</small>מה <small>שהוציאה</small> שכתבה <small>אותו התורה]</small> <strong>בלשון נגיעה, אזהרה לאוכל</strong> בטומאה נלמדה ממה ש<strong>אתקוש</strong> <small>[הוקשו</small> הושוו<small>]</small> בפסוק זה <strong>קדש למקדש,</strong> כמבואר להלן.
  ושואלים:  <strong>ואכתי להכי</strong> <small>[ועדיין, לכך,</small> לצורך זה<small>]</small> <strong>הוא דאתא</strong> <small>[שבא]</small> הפסוק? הלא <strong>ההוא מיבעי ליה</strong> <small>[אותו</small> כתוב <small>נצרך לו]</small> לריש לקיש, ללמד <strong>ל</strong>ענין <strong>טמא שאכל בשר קדש לפני זריקת דמים</strong> על המזבח, כשעדיין לא הותר בשר זה באכילה! <strong>דאיתמר</strong> <small>[שנאמר]</small> שנחלקו בבעיה זו: <strong>טמא שאכל בשר קדש לפני זריקת דמים, ריש לקיש אומר: לוקה</strong> על כך, <strong>ר' יוחנן אומר: אינו לוקה.</strong>
 <strong>ריש לקיש אומר: לוקה,</strong> שהרי נאמר <strong>"בכל קדש לא תגע",</strong> וכיון שנאמר הדבר בלשון כוללת, <strong>לא שנא</strong> <small>[אינו שונה]</small> <strong>לפני זריקה ולא שנא</strong> <small>[ואינו שונה]</small> <strong>לאחר זריקה. ר' יוחנן אומר: אינו לוקה.</strong> ומסבירים, <strong>ר' יוחנן לטעמיה</strong> <small>[לשיטתו]</small> לעיל, שמקור האיסור הוא בגזירה שווה, ש<strong>אמר קרא</strong> <small>[הכתוב]</small> <strong>"טומאתו" "טומאתו", וכי כתיב</strong> <small>[וכאשר נאמר]</small> <strong>"טומאתו"</strong> בענין אכילת בשר קודש (ויקרא ז, כ) — <strong>לאחר זריקה הוא דכתיב</strong> <small>[שנאמר]!</small> ומשיבים: לדעת ריש לקיש, <strong>ההיא</strong> <small>[אותה</small> הלכה<small>]</small> <strong>מ"בכל קדש" נפקא</strong> <small>[יוצאת],</small> שלשון הריבוי "כל" באה לרבות גם בשר קדש לפני זריקה.
  ומעירים, <strong>תניא כוותיה</strong> <small>[שנויה</small> ברייתא <small>כשיטת]</small> <strong>ריש לקיש:</strong> נאמר <strong>"בכל קדש לא תגע"</strong> — הרי זו <strong>אזהרה לאוכל. אתה אומר אזהרה לאוכל, או אינו אלא</strong> כפשוטו <strong>אזהרה לנוגע? תלמוד לומר "בכל קדש לא תגע ואל המקדש</strong> לא תבוא" (ויקרא ז, כ), <strong>מקיש</strong> (משווה) הכתוב באיסורו של הטמא <strong>קדש למקדש, מה מקדש</strong> — <strong>דבר שיש</strong> <strong>בו</strong> בעונשו <strong>נטילת נשמה</strong> (שהרי עונשו של הנכנס למקדש בטומאה הוא כרת) — <strong>אף כל</strong> שהוזכר באותו פסוק, הוא <strong>דבר שיש בו נטילת נשמה</strong> (עונש כרת), <strong>ואי</strong> <small>[ואם]</small> מדובר <strong>בנגיעה</strong> — <strong>מי איכא</strong> <small>[האם יש</small> בה<small>]</small> <strong>נטילת נשמה? אלא</strong> ודאי מדבר הכתוב <strong>באכילה.</strong>
 <big>ב</big> <strong>אמר רבה בר בר חנה אמר ר' יוחנן: כל לא תעשה שקדמו עשה</strong> אינו בכלל "לאו הניתק לעשה" (שהוא לאו שיש אחריו מצות עשה המורה מה לעשות אחר כך כדי לתקן מה שעשה), ולכל הדעות <strong>לוקין עליו.  ל</strong>
## דף טו.
 <strong>אמרו לו: אמרת</strong> הלכה זו? <strong>אמר להו</strong> <small>[להם]:</small> <strong>לא. אמר רבה</strong> בלשון שבועה: <strong>האלהים! אמרה</strong> את ההלכה הזו, <strong>וכתיבא</strong> <small>[וכתובה]</small> הלכה זו בתורה, <strong>ותנינא</strong> <small>[ו</small>כן <small>שנינו]</small> בדברי חכמים; <strong>כתיבא</strong> <small>[כתובה]</small> — שנאמר <strong>"וישלחו מן המחנה</strong> כל צרוע וכל זב... <strong>ולא יטמאו את מחניהם"</strong> (במדבר ה, ב— ד), הרי שיש כאן מצות לא תעשה שעוברים הטמאים, ומצות עשה לשלח את הטמאים. ומכל מקום הואיל והעשה קודם ללאו, ומתקיים גם בלעדיו — לוקים על הלאו, שהרי <strong>תנינא</strong> <small>[ושנינו]</small> במשנתנו בכלל הלוקים: <strong>הבא למקדש טמא.</strong>
 ושואלים: <strong>אלא מאי טעמא קא הדר ביה</strong> <small>[מה טעם חזר בו]?</small> ומשיבים: <strong>משום דקשיא ליה</strong> <small>[שהיה קשה לו]</small> מדין <strong>אונס</strong> נערה בתולה, שחייב מן התורה לשאתה לאשה, ונאסר עליו לשלחה כל ימיו. <strong>דתניא</strong> <small>[ששנויה</small> ברייתא<small>]:</small> <strong>אונס שגירש</strong> את אשתו, <strong>אם ישראל הוא</strong> — <strong>מחזיר</strong> אותה, <strong>ואינו לוקה</strong> על מה שגירש ועבר על "לא יוכל שלחה כל ימיו" (דברים כב, כט). <strong>אם כהן הוא,</strong> שאינו יכול להחזירה, שהרי אסור לכהן לשאת גרושה — <strong>לוקה</strong> משום לאו זה, <strong>ואינו מחזיר.</strong>
 ומעתה נברר: <strong>אם ישראל הוא</strong> — <strong>מחזיר ואינו לוקה, אמאי</strong> <small>[מדוע]?</small> הלא <strong>לא תעשה שקדמו עשה הוא,</strong> שהרי נאמרה תחילה מצות עשה "ולו תהיה לאשה" (דברים כב, כט), ורק אחר כך נאמר "לא יוכל שלחה", <strong>ו</strong>כיון שעבר והוציאה <strong>לילקי</strong> <small>[שילקה]</small> על כך! ומכאן שאין לוקים על לאו כזה.
 <strong>אמר עולא</strong> בדחיית קושי זה: מצות העשה שבאונס אינה עשה שקודם ללאו, אלא היא עשה הבא אחרי הלאו ומנתק אותו, לפי שהוא בא במקרה שכבר נשא את אנוסתו וגירשה. וההוכחה לכך: ראוי היה לכאורה ש<strong>לא יאמר</strong> הכתוב <strong>"לו תהיה לאשה"</strong> (דברים כב, כט) <strong>באונס, וליגמר</strong> <small>[ושנלמד]</small> את ההלכה הזו <strong>ממוציא שם רע</strong> על אשתו שזנתה קודם נישואיה, בקל וחומר: <strong>ומה מוציא שם רע שלא עשה מעשה</strong> אלא רק דיבר בפיו — <strong>אמר רחמנא</strong> <small>[אמרה התורה]</small> <strong>"ולו תהיה לאשה"</strong> (דברים כ"ט  יט), <strong>אונס</strong> שעשה מעשה בפועל של אונס — <strong>לא כל שכן</strong> שחייב לשאתה?
  אם כן <strong>למה נאמר</strong> דין זה גם באונס? אלא <strong>אם אינו ענין לפניו</strong> לעצם ההלכה שחייב לשאת אותה לאחר שנאנסה על ידו, <strong>תנהו ענין לאחריו</strong> לאחר שנשאה, לומר <strong>שאם גירש</strong> אותה לאחר מכן <strong>יחזיר.</strong> ואם כן "ולו תהיה לאשה" אינו קודם ללאו של "לא יוכל שלחה", אלא בא לתקן אותו.
  ומקשים:  <strong>ואכתי</strong> <small>[ועדיין]</small> אין זו ראיה, שהרי <strong>אונס ממוציא שם רע לא גמר</strong> <small>[אינו</small> יכול <small>ללמוד],</small> משום <strong>דאיכא למיפרך</strong> <small>[שיש</small> מקום <small>לשבור]</small> את הקל וחומר, ולומר: <strong>מה למוציא שם רע</strong> שהחמיר בו הכתוב יותר מבאונס, <strong>שכן לוקה ומשלם,</strong> שלא ככלל הרגיל שאין אדם נענש בשני עונשים על אותה עבירה!
  ומסבירים:  <strong>אלא,</strong> כך יש לומר: <strong>לא יאמר "לו תהיה לאשה" במוציא שם רע, וליגמר</strong> <small>[ושילמד]</small> הלכה זו <strong>מאונס</strong> בקל וחומר: <strong>ומה אונס שאינו לוקה ומשלם,</strong> בכל זאת <strong>אמר רחמנא</strong> <small>[אמרה התורה]</small> <strong>"ולו תהיה לאשה", מוציא שם רע לא כל שכן? ו</strong>אם כן <strong>למה נאמר</strong> "ולו תהיה לאשה" במוציא שם רע? אלא, <strong>אם אינו ענין למוציא שם רע</strong> — <strong>תנהו ענין לאונס,</strong> ו<strong>אם אינו ענין לפניו</strong> שצריך לשאתה, שהרי כבר נאמר בו הדבר במפורש — <strong>תנהו ענין לאחריו,</strong> שאם נשאה וגירשה — חייב להחזירה. ואם כן אין זה לאו שקדמו עשה, ולכן אינו לוקה.
  ודוחים ראיה זו: <strong>ומוציא שם רע מאונס נמי לא גמר</strong> <small>[גם כן אינו</small> יכול <small>ללמוד]</small> משום <strong>דאיכא למיפרך</strong> <small>[שיש</small> מקום <small>לשבור]</small> את ההשוואה, ולומר, כפי שכבר אמרנו לעיל: <strong>מה לאונס</strong> — <strong>שכן עשה מעשה,</strong> ואילו מוציא שם רע רק דיבר!
  ומציעים:  <strong>אלא</strong> מכאן יש ראיה: <strong>לא יאמר "לו תהיה לאשה" במוציא שם רע,</strong> שביטוי זה מיותר לגמרי, <strong>שהרי אשתו היא,</strong> וצריך היה לומר רק שאסור לו לגרשה. אם כן <strong>למה נאמר? אם אינו ענין למוציא שם רע תנהו ענין לאונס, ואם אינו ענין לפניו תנהו ענין לאחריו.</strong> והואיל ואין העשה קודם ללאו — לכן אין לוקים עליו.
  ומקשים על לימוד זה: <strong>ואימא</strong> <small>[ואמור]</small> כך, <strong>אם אינו ענין לפניו</strong> של <strong>מוציא שם רע,</strong> שהרי אשתו היא — <strong>תנהו ענין לאחריו דידיה</strong> <small>[שלו],</small> של מוציא שם רע, שגם אם עבר וגירש את אשתו ועבר על "לא יוכל לשלחה כל ימיו", שחייב לשאתה, <strong>דלא לקי</strong> <small>[שאינו לוקה]</small> משום שעשה זה מתקן את הלאו, ואינו קודם לו. אבל לגבי אונס — אין עשה לשאתה לאחר שגירשה, אלא קודם לכן, ואף על פי כן אינו לוקה!
  ומשיבים:  <strong>אין הכי נמי</strong> <small>[כן, כך</small> הוא <small>גם כן],</small> <strong>ו</strong>אולם <strong>אתי</strong> <small>[בא]</small> <strong>אונס וגמר מיניה</strong> <small>[ולמד ממנו]</small> שקיים בו אותו דין. ושואלים: <strong>במאי גמר מיניה</strong> <small>[במה</small> באיזו דרך <small>למד ממנו]?</small> <strong>אי</strong> <small>[אם]</small> <strong>בקל וחומר אי</strong> <small>[אם]</small> <strong>ב"מה מצינו",</strong> והרי בשתי דרכים אלה <strong>איכא למיפרך כדפרכינן</strong> <small>[יש</small> מקום <small>להקשות כפי שהקשינו</small> כבר<small>]:</small> <strong>מה למוציא שם רע</strong> — <strong>שכן לא עשה מעשה!</strong>
 <strong>אלא אמר רבא:</strong> מנין שיש מצוה על האונס להחזיר את אנוסתו שגירשה, שהיא מנתקת את הלאו של "לא יוכל שלחה" — מייתור המלים "כל ימיו", ש<strong>כל ימיו,</strong> גם לאחר שנשאה לאשה, הריהו מצווה <strong>בעמוד והחזר</strong> במקרה שגירשה, ולכן אינו לוקה. ומוסיפים: <strong>וכן, כי אתא</strong> <small>[כאשר בא]</small> <strong>רבין</strong> מארץ ישראל לבבל <strong>אמר</strong> בשם <strong>ר' יוחנן: כל ימיו בעמוד והחזר.</strong>
 <strong>אמר ליה</strong> <small>[לו]</small> <strong>רב פפא לרבא,</strong> שיש לשאול על דברי ר' יוחנן: מדוע לאו שקדמו עשה לוקים עליו? <strong>והא לא דמי לאויה</strong> <small>[והרי אין דומה לאו</small> זה <small>שלו]</small> <strong>ללאו</strong> של <strong>חסימה</strong> ("לא תחסום שור בדישו". דברים כה, ד), שממנו למדים מה הם האיסורים שיש עליהם עונש מלקות, שהרי בלאו של חסימה אין מצות עשה כתובה! <strong>אמר ליה</strong> <small>[לו]</small> רבא: וכי <strong>משום דכתב ביה רחמנא</strong> <small>[שכתבה בו התורה]</small> בענין זה מצות <strong>עשה יתירא, מגרע גרע</strong> <small>[נעשה גרוע</small> יותר<small>]</small> ואין לוקים עליו?
  הקשה לו רב פפא: <strong>אי הכי</strong> <small>[אם כך],</small> כל <strong>לאו שניתק לעשה נמי לימא</strong> <small>[גם כן נאמר]</small> אותו דבר: <strong>משום דכתב ביה רחמנא</strong> <small>[שכתבה בו התורה]</small> מצות <strong>עשה יתירא מגרע גרע</strong> <small>[נעשה גרוע יותר]</small> ולא ילקו עליו? <strong>אמר ליה</strong> <small>[לו]</small> רבא: <strong>ההוא</strong> בלאו הניתק לעשה, דין מלקות בטל מפני שמצות העשה <strong>לנתוקי לאו</strong> <small>[לנתק את הלאו]</small> מעונש מלקות <strong>הוא דאתא</strong> <small>[שבאה],</small> וכל זמן שבידו לקיים את העשה אינו לוקה על הלאו.
 ושבים לדברי רבא לענין אונס, שכל ימיו הריהו מצווה בעמוד והחזר, ולכן אינו לוקה על "לא יוכל שלחה", ומקשים: <strong>הניחא למאן דאמר</strong> <small>[זה נוח למי שאומר]</small> שהשאלה אם לוקים על לאו שניתק לעשה תלויה בשאלה האם <strong>ביטלו ולא ביטלו</strong> את העשה, שרק אם פעל באופן שביטל את מצוות העשה שבדבר, שלא יוכל עוד לקיימה, כגון אם היה זה כהן שגירש את אנוסתו, הריהו לוקה. אבל אונס רגיל אינו לוקה משום שלא ביטל את המצוה, שהרי יכול הוא עדיין להחזירה כל ימיו.
 <strong>אלא למאן דאמר</strong> <small>[ל</small>דעת <small>מי שאומר]</small> שהשאלה אם לוקה או לא תלויה בשאלה האם <strong>קיימו ולא קיימו</strong> שרק אם מקיים את העשה באופן מיידי אינו לוקה, אבל אם לא עשה זאת מיד הוא לוקה, <strong>מאי</strong> <small>[מה]</small> <strong>איכא למימר</strong> <small>[מה יש לומר]?</small> הרי מיד כשלא החזירה הריהו חייב מלקות!
## דף טו:
 ומשיבים: <strong>מידי הוא טעמא</strong> <small>[הרי טעם זה]</small> שכל ימיו הריהו בעמוד והחזר, לא אמרנו <strong>אלא ל</strong>שיטת <strong>ר' יוחנן,</strong> להסביר מדוע אין האונס לוקה, למרות שהוא לאו שקדמו עשה. <strong>האמר ליה</strong> <small>[הרי אמר לו]</small> <strong>ר' יוחנן לתנא</strong> <small>[לחוזר המשניות],</small> <strong>תני</strong> <small>[שנה</small> כך<small>]:</small> <strong>בטלו</strong> את העשה — <strong>חייב, ולא בטלו</strong> — <strong>פטור,</strong> ולשיטתו הדבר מתיישב היטב.
  ומה עניינו, <strong>דתני תנא קמיה</strong> <small>[ששנה חוזר המשניות לפני]</small> <strong>ר' יוחנן</strong> ברייתא זו: <strong>כל מצות לא תעשה שיש בה קום עשה,</strong> אם <strong>קיים עשה שבה</strong> — <strong>פטור</strong> ממלקות, אם <strong>ביטל עשה שבה</strong> — <strong>חייב.</strong>
 <strong>אמר ליה</strong> <small>[לו]:</small> <strong>מאי קא אמרת</strong> <small>[מה אתה אומר]?</small> הלא יש בנוסח זה לשון כפולה וסותרת, שמן הרישא <strong>קיים</strong> — <strong>פטור,</strong> עולה שאם <strong>לא קיים</strong> — <strong>חייב,</strong> ומן הסיפא שאם <strong>ביטל</strong> — <strong>חייב,</strong> עולה שאם <strong>לא ביטל</strong> — <strong>פטור,</strong> למרות שלא קיים את העשה! אלא <strong>תני</strong> <small>[שנה]</small> כך: אם <strong>ביטלו</strong> — חייב, <strong>ו</strong>אם <strong>לא ביטלו</strong> — פטור. <strong>ור' שמעון בן לקיש אומר:</strong> אכן, צריך לאחד את הלשונות בברייתא, אבל באופן אחר, שצריך לומר: אם <strong>קיימו</strong> — פטור, <strong>לא קיימו</strong> — חייב.
   ומבררים: <strong>במאי קא מיפלגי</strong> <small>[במה הם חלוקים]</small> מה יסודה של מחלוקת זו? <strong>בהתראת ספק</strong> כשמתרים באדם על עבירה שאין זה ברור שילקה עליה, <strong>קא מיפלגי</strong> <small>[הם חלוקים],</small> <strong>מר סבר</strong> <small>[חכם זה,</small> ר' יוחנן, <small>סבור]</small> ש<strong>התראת ספק שמה</strong> (נחשבת) <strong>התראה,</strong> שגם אם אין זה ברור שאותו אדם ייענש על אותה עבירה — אפשר להתרות בו שלא יעשה מעשה זה שיביאנו לידי מלקות, ואם אכן עבר — לוקה.
 <strong>ומר סבר</strong> <small>[וחכם זה,</small> ריש לקיש, <small>סבור]</small> <strong>התראת ספק לא שמה</strong> (נחשבת) <strong>התראה.</strong> ולכן, לשיטת ר' יוחנן, כאשר מגרש את האנוסה, אף שאין זה ודאי שיבטל את העשה — מתרים בו שילקה, ואם יימצא שביטל את העשה, כגון שידור ממנה הנאה — ילקו אותו. ואילו ריש לקיש סבור שאם הדבר תלוי בביטול העשה — לא היה לוקה, שהרי זו התראת ספק, ואין לוקים עליה. ולכן הוא מסביר שהמלקות תלויות בקיום העשה, ואם לא קיים מיד את העשה (להחזירה) —  מלקים אותו. ונמצא שכשמתרים בו שילקה אם יגרש, התראת ודאי היא.
  ומעירים:  <strong>ואזדו לטעמייהו</strong> <small>[והולכים</small> הם <small>לטעמיהם,</small> לשיטותיהם<small>],</small> <strong>דאיתמר</strong> <small>[שנאמר]</small> שנחלקו בבעיה הבאה: אדם שאמר <strong>"שבועה שאוכל ככר זה היום", ועבר היום ולא אכלה,</strong> מה דינו? <strong>ר' יוחנן וריש לקיש דאמרי תרוייהו</strong> <small>[שאמרו שניהם]:</small> <strong>אינו לוקה</strong> על כך. משום שבועת שקר. אלא שנחלקו בטעמה של ההלכה, <strong>ר' יוחנן אומר: אינו לוקה  ל</strong>
## דף טז.
 <strong>משום דהוי</strong> <small>[שהריהו]</small> <strong>לאו שאין בו מעשה,</strong> שהרי כשעובר על השבועה ואינו אוכל אינו עושה כל מעשה, <strong>ו</strong>כלל הוא: <strong>כל לאו שאין בו מעשה —</strong> <strong>אין לוקין עליו. ריש לקיש אומר: אינו לוקה, משום דהוי</strong> <small>[שהריהו]</small> <strong>התראת ספק,</strong> שהרי אין יכולים להתרות בו כשהוא עומד להישבע שהוא עומד באותה שעה לעבור על שבועתו, שהרי כל עוד שיש זמן ביום — יכול הוא לאכול את הככר ולקיים את שבועתו, <strong>וכל התראת ספק</strong> — <strong>לא שמה התראה.</strong>
 ואומרים, <strong>ותרוייהו אליבא</strong> <small>[ושניהם</small> הולכים <small>לפי שיטת]</small> <strong>ר' יהודה. דתניא</strong> <small>[ששנויה</small> ברייתא<small>]:</small> נאמר בקרבן הפסח <strong>"ולא תותירו ממנו עד בקר, והנתר ממנו עד בקר</strong> באש תשרפו" (שמות יב, י), <strong>בא הכתוב ליתן</strong> מצות <strong>עשה</strong> של שריפה <strong>אחר</strong> מצות <strong>לא תעשה</strong> של הותרה, <strong>לומר שאין לוקין עליו,</strong> על לאו זה של נותר, אלו <strong>דברי ר' יהודה. ר' יוחנן דייק הכי</strong> <small>[כך]</small> מדברי ר' יהודה: <strong>טעמא</strong> <small>[הטעם]</small> שאינו לוקה הוא רק מכיון ש<strong>בא הכתוב</strong> ונתן עשה על כך, <strong>הא</strong> <small>[הרי]</small> אם <strong>לא</strong> היה <strong>בא הכתוב,</strong> היה <strong>לוקה</strong> על כך, <strong>אלמא</strong> <small>[מכאן]</small> ש<strong>התראת ספק שמה</strong> (נחשבת) <strong>התראה,</strong> שהרי היו מתרים בו שלא יותיר, למרות שאולי לא יתחייב על כך אם ישרוף את הנותר.
 <strong>וריש לקיש דייק הכי</strong> <small>[כך]:</small> <strong>טעמא</strong> <small>[הטעם]</small> שאינו לוקה הוא רק מכיון ש<strong>בא הכתוב, הא</strong> <small>[הרי]</small> אם <strong>לא בא הכתוב</strong> — היה <strong>לוקה, אלמא</strong> <small>[מכאן]</small> שגם על <strong>לאו שאין בו מעשה לוקין עליו,</strong> שהרי די בכך שלא יאכל את הבשר כדי לעבור על הלאו.
 ושואלים: <strong>ור' שמעון בן לקיש נמי</strong> <small>[גם כן],</small> <strong>הא</strong> <small>[הרי]</small> <strong>ודאי התראת ספק הוא</strong> כשמתרים בו על איסור ההותרה, ומדוע אינו מסביר כך את דברי ר' יהודה, שהתראת ספק שמה התראה?
  ומשיבים:  <strong>סבר לה כאידך תנא</strong> <small>[סבור הוא כ</small>שיטת <small>התנא האחר]</small> בשם <strong>ר' יהודה. דתניא</strong> <small>[ששנויה</small> ברייתא<small>]:</small> מי שנתגרשה אמו ונישאה לאחר מכן, בלא להמתין זמן מספיק, וילדה אותו לאחר שבעה חודשים לנישואיה עם בעלה השני, שהם תשעה חודשים לגירושיה מבעלה הראשון, ולא ברור עתה אם הבן הנולד הוא בנו של הבעל הראשון או של השני, ונמצאים איפוא שני אנשים שהם ספק אביו, אם <strong>הכה</strong> הבן את <strong>זה</strong> את אחד הבעלים של אמו, <strong>וחזר והכה</strong> את <strong>זה</strong> הבעל האחר, או ש<strong>קילל זה וחזר וקילל זה,</strong> וכן אם <strong>הכה שניהם בבת אחת או קילל שניהם בבת אחת</strong> — הרי הוא <strong>חייב</strong> משום מכה ומקלל אביו. <strong>ר' יהודה אומר:</strong> אם קילל את שניהם <strong>בבת אחת</strong> — <strong>חייב,</strong> אבל אם עשה זאת <strong>בזה אחר זה,</strong> והתרו בו לפני שהכה או קילל כל אחד מהם — <strong>פטור.</strong> ומכאן ראיה שסבור ר' יהודה שאין לוקים על התראת ספק, שהרי כאשר מכה כל אחד לעצמו — אי אפשר להתרות בו בודאות שהוא מכה את אביו.
  ועתה שואלים מצד שני: <strong>ור' יוחנן נמי</strong> <small>[גם כן],</small> <strong>הא</strong> <small>[הרי]</small> <strong>ודאי</strong> איסור ההותרה <strong>לאו שאין בו מעשה הוא,</strong> ומדוע איננו תולה את טעם דברי ר' יהודה בזה, לומר שלאו שאין בו מעשה —  לוקים עליו?
  ומשיבים:  <strong>סבר לה כי הא</strong> <small>[סבור הוא כ</small>מימרה <small>זו]</small> שנאמרה בשמו, ש<strong>אמר רב אידי בר אבין אמר רב עמרם אמר ר' יצחק, אומר ר' יוחנן: ר' יהודה אומר משום</strong> (בשם) <strong>ר' יוסי הגלילי: כל לא תעשה שבתורה, לאו שיש בו מעשה</strong> — <strong>לוקין עליו, לאו שאין בו מעשה</strong> — <strong>אין לוקין עליו, חוץ מן הנשבע</strong> לשקר, או <strong>מימר</strong> בהמת הקדש בבהמת חולין, שאומר שזו תהיה תמורת זו, <strong>והמקלל את חבירו בשם</strong> ה', שאף על פי שכל אלה לא עשו מעשה —  לוקים.
  ושואלים: אף שיישבנו את שיטות ר' יוחנן וריש לקיש, מכל מקום  <strong>קשיא</strong> <small>[קשה]</small> מדבריו של <strong>ר' יהודה</strong> על דבריו של <strong>ר' יהודה,</strong> שהובאו שיטות סותרות בשמו, לגבי לאו שאין בו מעשה ולגבי התראת ספק!
  ומשיבים:  <strong>אי</strong> <small>[אם]</small> <strong>ל</strong>דעת <strong>ר' שמעון בן לקיש</strong> צריך להגיד כי <strong>תרי תנאי אליבא</strong> <small>[שני תנאים</small> חלוקים <small>לפי שיטתו]</small> של <strong>ר' יהודה, אי</strong> <small>[אם]</small> <strong>לר' יוחנן</strong> — <strong>לא קשיא</strong> <small>[אינו קשה],</small> שאפשר לומר: <strong>הא דידיה</strong> <small>[זו</small> שיטתו <small>שלו]</small> והוא סבור שלאו שאין בו מעשה לוקים עליו, ו<strong>הא דרביה</strong> <small>[זו של רבו],</small> ר' יוסי הגלילי, הסבור שלאו שאין בו מעשה אין לוקים עליו.
 <big>א</big> <strong>תנן התם</strong> <small>[שנינו שם</small> במשנה<small>]:</small> <strong>הנוטל אם על הבנים</strong> שעבר על דברי תורה "לא תקח האם על הבנים, שלח תשלח את האם ואת הבנים תקח לך" (דברים כב, ו—ז), <strong>ר' יהודה אומר: לוקה</strong> על מה שעבר ולקח, <strong>ואינו משלח</strong> את האם. <strong>וחכמים אומרים: משלח ואינו לוקה;</strong> וטעמם, <strong>זה הכלל: כל מצות לא תעשה שיש בה קום עשה</strong> — <strong>אין חייבין עליה. אמר ר' יוחנן: אין לנו</strong> בענין זה <strong>אלא</strong> מצוה <strong>זאת ועוד אחרת,</strong> שיש אפשרות ללקות עליה, ואינו לוקה אם אכן קיים את מצות העשה שבה.
 <strong>אמר ליה</strong> <small>[לו]</small> <strong>ר' אלעזר: היכא</strong> <small>[היכן]</small> יש אותה מצוה נוספת? <strong>אמר ליה</strong> <small>[לו]:</small> <strong>לכי תשכח</strong> <small>[כאשר תמצא]</small> כלומר, לך ותמצא. <strong>נפק, דק, ואשכח</strong> <small>[יצא</small> מבית המדרש, <small>דקדק</small> בדברים, <small>ומצא].</small> <strong>דתניא</strong> <small>[ששנויה</small> ברייתא<small>]:</small> <strong>אונס שגירש</strong> את אנוסתו, <strong>אם ישראל הוא</strong> — <strong>מחזיר ואינו לוקה</strong> משום "לא יוכל שלחה", <strong>ואם כהן הוא,</strong> ואינו יכול עוד להחזירה, משום שכל גרושה אסורה לכהן — <strong>לוקה ואינו מחזיר.</strong>
 ושואלים: <strong>הניחא למאן דתני</strong> <small>[זה נוח למי ששונה]</small> שהמלקות על לא תעשה שיש בו עשה תלויות בשאלה האם <strong>קיימו</strong> את העשה או <strong>לא קיימו,</strong> שאם אין האיש מקיים את העשה ברגע שמוטל עליו הדבר — מלקים אותו.
 <strong>אלא למאן דתני</strong> <small>[למי ששונה]</small> <strong>ביטלו ולא ביטלו,</strong> שרק אם ביטל האיש בפועל את האפשרות לקיים את העשה הריהו לוקה על הלאו, הרי <strong>בשלמא</strong> <small>[נניח]</small> ל<strong>גבי שילוח הקן משכחת לה</strong> <small>[יכול אתה למצוא אותה]</small> שביטל את העשה, כגון שהרג את האם ואינו יכול עוד לשלחה. <strong>אלא אונס, ביטלו ולא ביטלו, היכי משכחת לה</strong> <small>[איך אתה מוצא</small> אפשרות <small>כזו]</small> שהאיש יכול לבטל את האפשרות לחזור ולשאתה?
 <strong>אי דקטלה</strong> <small>[אם שהרג אותה]</small> ולכן איננו יכול לשאתה — הלוא במקרה זה ממילא אינו נענש במלקות, <strong>קם ליה בדרבה מיניה</strong> <small>[</small>משום ש<small>עומד הוא ב</small>עונש <small>גדול ממנו],</small> בעונש מיתה! <strong>אמר רב שימי מחוזנאה</strong> <small>[ממחוזא]:</small> <strong>כגון שקיבל לה</strong> עבורה דמי <strong>קידושין מאחר,</strong> ועל ידי כך גרם ששוב לא יוכל לשאת אותה. <strong>אמר רב:</strong> אם מעיינים בדבר רואים שאין פתרון כזה אפשרי, שכן <strong>אי שוויתיה</strong> <small>[אם</small> היא <small>עשתה אותו]</small> <strong>שליח</strong> לקבל קידושין — <strong>איהי קא מבטלא ליה</strong> <small>[היא המבטלת אותו]</small> מן העשה, שהדבר תלוי ברצונה, ואם כן אין הוא חייב כלל. <strong>אי</strong> <small>[אם]</small> <strong>לא שוויתיה</strong> <small>[עשתה אותו]</small> <strong>שליח</strong> — <strong>כל כמיניה</strong> <small>[וכי בכוחו]</small> לקבל קידושין עבור אשה שלא בקשה ממנו לעשות זאת? <strong>ולא כלום היא!</strong>
 <strong>אלא אמר רב שימי מנהרדעא:</strong> כאן מדובר <strong>כגון שהדירה ברבים,</strong> שנדר בפני רבים הנאה ממנה, ואסור לו לשאת אותה. ושואלים: <strong>הניחא</strong> <small>[זה נוח]</small> <strong>למאן דאמר</strong> <small>[ל</small>דעת <small>מי שאומר]</small> <strong>נדר שהודר ברבים</strong> — <strong>אין לו הפרה,</strong> ולכן ביטל את האפשרות לקיים את המצוה לחזור ולשאתה. <strong>אלא למאן דאמר</strong> <small>[ל</small>דעת <small>מי שאומר]</small> שגם נדר כזה <strong>יש לו הפרה, מאי איכא למימר</strong> <small>[מה יש לומר]?</small> הלא יכול להתיר את הנדר ולשאתה! ומשיבים: ש<strong>מדירה לה על דעת רבים</strong> שתלה בדעתם את קיום הנדר, ולנדר כזה אין התרה. ש<strong>אמר אמימר, הלכתא</strong> <small>[הלכה]</small> היא: <strong>נדר שהודר ב</strong>פני <strong>רבים</strong> — <strong>יש לו הפרה, על דעת רבים</strong> — <strong>אין לו הפרה.</strong>
 ועוד שואלים על דברי ר' יוחנן: <strong>ותו ליכא</strong> <small>[ועוד אין]</small> מצות לא תעשה שיש בה עשה, ולוקה עליה? <strong>והא איכא</strong> <small>[והרי יש]</small> <strong> <strong>(סימן גזל משכן ופאה)</strong> גזל, דרחמנא אמר</strong> <small>[שהתורה אמרה]</small> <strong>"לא תגזל"</strong> (ויקרא יט, יג), וגם נאמר <strong>"והשיב את הגזלה"</strong> (ויקרא ה, כג). וכן דין <strong>משכון, דרחמנא אמר</strong> <small>[שהתורה אמרה]</small> <strong>"לא תבא אל ביתו לעבט עבטו"</strong> (דברים כד, יא), ובהמשך נאמר <strong>"השב תשיב לו העבוט כבא השמש"</strong> (דברים כד, יג),
 <strong>ומשכחת לה</strong> <small>[ומוצא אתה אותה]</small> שלוקה בשני מקרים אלה גם למי שסבור שהדברים תלויים <strong>בקיימו ולא קיימו,</strong> כשאינו רוצה לקיים את מצות העשה ולהשיב את הדבר, <strong>ו</strong>גם ב<strong>ביטלו ולא ביטלו,</strong> כגון שמשמיד את הדבר הגזול או את המשכון! ומשיבים: <strong>התם</strong> <small>[שם]</small> בשני המקרים הללו, <strong>כיון</strong> ש<strong>חייב בתשלומין</strong> בהחזרת מה שלקח שלא כדין, יש טעם אחר שאינו לוקה, לפי הכלל: ש<strong>אין</strong> אדם <strong>לוקה ומשלם</strong> על אותו מעשה.
 <strong>מתקיף לה</strong> <small>[מקשה על כך]</small> <strong>ר' זירא: הא איכא</strong> <small>[הרי יש]</small> אפשרות שלא יוכל לשלם, כגון שלקח <strong>משכונו של גר, ומת הגר,</strong> ואין לו יורשים שיוכל להחזיר להם. ואם כן אין בזה תשלומים, ובכל זאת אינו לוקה!
## דף טז:
 ומשיבים: <strong>התם</strong> <small>[שם],</small> <strong>גברא</strong> <small>[האיש]</small> <strong>בר תשלומין הוא,</strong> שחיוב התשלומים חל עליו, <strong>ו</strong>רק <strong>שיעבודא</strong> <small>[השיעבוד]</small> של ה<strong>גר הוא דקא פקע</strong> <small>[שפקע],</small> שאין לו למי לשלם, ולכן אינו לוקה.
  ושואלים:  <strong>והא איכא</strong> <small>[והרי</small> עדיין <small>יש]</small> דין <strong>פאה,</strong> שיש מצות לא תעשה שלא לכלות את השדה, ומצות עשה הניתקת לה להניח לעני ולגר, <strong>דרחמנא אמר</strong> <small>[שהתורה אמרה]</small> <strong>"לא תכלה פאת</strong> שדך" (ויקרא כג, כב), ואחר כך נאמר <strong>"לעני ולגר תעזב אתם"</strong> (ויקרא כג, כב),
 <strong>דמשכחת לה</strong> <small>[שאתה יכול למצוא]</small> דוגמא לביטול העשה גם <strong>ב</strong>דרך של <strong>קיימו ולא קיימו</strong> — כשלא נתן פאה, וגם ב<strong>ביטלו ולא ביטלו. דתנן</strong> <small>[ששנינו</small> במשנה<small>]:</small> <strong>מצות פאה להפריש מן הקמה</strong> (התבואה כשהיא צומחת בקרקע) כלומר, להניח חלק שאינו קצור. <strong>לא הפריש מן הקמה</strong> וקצר הכל — <strong>מפריש מן העומרין</strong> את חלק הפאה. <strong>לא הפריש מן העומרין</strong> — <strong>מפריש מן הכרי</strong> (ערימת החטים) <strong>עד שלא מירח</strong> לפני שסידרה והחליקה, שאז נעשתה התבואה "דגן", וחלה על התבואה חובת תרומות ומעשרות. אם כבר <strong>מירחו</strong> — <strong>מעשר</strong> את הכרי תחילה <strong>ו</strong>אחר כך <strong>נותן לו</strong> לעני. אבל אם טחן את הדגן —  שוב אינו מפריש פאה. ונמצא שיש דרך לבטל את מצות הפרשת הפאה, ומדוע לא הזכיר גם אותה ר' יוחנן?
  ומשיבים: הוא סבור  <strong>כ</strong>שיטת <strong>ר' ישמעאל,</strong> ש<strong>אמר: אף מפריש</strong> פאה <strong>מן העיסה</strong> כלומר, לעולם לא בטלה מצות פאה, ואם לא הפריש קודם פאה מן התבואה או מן הקמח — מפריש אף מעיסת הבצק. ומקשים: <strong>ולר' ישמעאל נמי משכחת לה</strong> <small>[גם כן אפשר למצוא אותה]</small> דרך של ביטול, <strong>דאכל</strong> <small>[שהוא אוכל]</small> את ה<strong>עיסה,</strong> ואז אינו יכול להפריש עוד!
 <strong>אלא</strong> יש לחזור ממה שאמרנו, ולפרש שר' יוחנן שאמר <strong>"זאת</strong> (שילוח הקן) <strong>ועוד אחרת"</strong> — <strong>אהא</strong> <small>[על זו]</small> על דין פאה אמר, <strong>אבל אונס</strong> — לא, שאינו יכול לבטל את מצות העשה של החזרתה, גם אם מדירה על דעת רבים. <strong>דהיכא אמרינן</strong> <small>[</small>משום <small>שהיכן אנו אומרים]</small> שנדר <strong>על דעת רבים אין לו הפרה</strong> — <strong>ל</strong>צורך <strong>דבר הרשות, אבל</strong> במקום שצריך להפר <strong>לדבר מצוה</strong> — אפילו נדר על דעת רבים <strong>יש לו הפרה.</strong> ואף כאן, אם נודר שלא לשאת את אנוסתו — הרי הוא נודר כנגד המצוה שעליו, ויש לנדר התרה.
  ומביאים ראיה לדבר, <strong>כי הא דההוא מקרי דרדקי דהוה פשע בינוקי</strong> <small>[כמו</small> מעשה <small>זה של מלמד תינוקות אחד שהיה פושע,</small> התרשל <small>בתינוקות]</small> שלא השגיח עליהם כראוי, <strong>אדריה</strong> <small>[הדיר אותו]</small> <strong>רב אחא</strong> על דעת רבים, שלא ילמד יותר. <strong>ואהדריה</strong> <small>[והחזיר אותו]</small> <strong>רבינא</strong> למרות זאת, משום <strong>דלא אשתכח דדייק כוותיה</strong> <small>[שלא נמצא</small> אחר <small>שהיה מדייק כמותו]</small> בלימוד. הרי שלצורך מצוה, אפילו נדר שהודר על דעת רבים יש לו הפרה.
 <big>א</big> שנינו במשנה בכלל הלוקים: <strong>והאוכל נבילות וטריפות שקצים ורמשים. אמר רב יהודה: האי מאן</strong> <small>[מי]</small> ש<strong>אכל ביניתא דבי כרבא</strong> <small>[</small>מעין <small>דג הנמצא</small> בתלמי <small>החריש</small><small>]</small> <strong>מלקינן ליה</strong> <small>[מלקים אנו אותו]</small> <strong>משום "שרץ השרץ על הארץ</strong> לא תאכלום" (ויקרא יא, מא). מסופר, <strong>ההוא</strong> <small>[</small>אדם <small>אחד]</small> ש<strong>אכל ביניתא דבי כרבא</strong> <small>[דג שבין התלמים]</small> <strong>ונגדיה</strong> <small>[והלקהו]</small> <strong>רב יהודה.</strong>
 <strong>אמר אביי: אכל פוטיתא</strong> שהוא מין שרץ מים — <strong>לוקה ארבעה</strong> חיובי מלקות, ששני לאוים כתובים בשרץ המים: "כל אשר אין לו סנפיר וקשקשת... מבשרם לא תאכלו" (ויקרא י—יא), וכן "וכל אשר אין לו סנפיר וקשקשת לא תאכלו" (דברים יד, י). ועוד שני לאוים כתובים בשרץ סתם: "אל תשקצו את נפשותיכם בכל השרץ השורץ, ולא תטמאו בהם" (ויקרא יא, מג), הרי ארבעה.
  אכל <strong>נמלה</strong> — <strong>לוקה חמש</strong> פעמים מלקות, שנוסף לשני לאוים האמורים בשקץ סתם,  לוקה גם <strong>משום "השרץ השרץ על הארץ</strong>... לא יאכל" (ויקרא יא, מא), ומשום "...וכל השרץ השורץ על הארץ לא תאכלום" (ויקרא יא, מג), ומשום "ולא תטמאו את נפשותיכם בכל השרץ הרומש על הארץ" (ויקרא יא, מד).
  אכל <strong>צרעה</strong> — <strong>לוקה שש</strong> פעמים מלקות: חמש — כמו נמלה, ועוד אחד — <strong>משום שרץ העוף</strong> ("וכל שרץ העוף טמא הוא לכם לא יאכלו" דברים יד, יט).
 <strong>אמר רב אחאי: המשהה את נקביו</strong> ואיננו יוצא לעשות צרכיו כשהוא צריך לכך — <strong>עובר משום "לא תשקצו</strong> את נפשותיכם" (ויקרא כ, כה). <strong>אמר רב ביבי בר אביי: האי מאן דשתי בקרנא דאומנא</strong> <small>[מי ששותה מים מן הקרן של מקיז הדם]</small> שאליה נשפך הדם — <strong>קא עבר</strong> <small>[הריהו עובר]</small> <strong>משום "לא תשקצו".</strong>
 <strong>אמר רבא בר רב הונא:</strong> אם <strong>ריסק תשעה נמלים והביא</strong> עוד <strong>אחד חי</strong> (שלם) עד ש<strong>השלימן</strong> כולן <strong>לכזית</strong> ואכלם — <strong>לוקה שש</strong> פעמים מלקות: <strong>חמש</strong> — <strong>משום בריה</strong> משום הנמלה החיה שאכל, שכאמור לעיל לוקה עליה משום חמישה לאוים, <strong>ואחד</strong> לוקה — <strong>משום</strong> שבסך הכל אכל <strong>כזית נבילה. רבא אמר</strong> בשם <strong>ר' יוחנן: אפילו</strong> אכל <strong>שנים</strong> שתי נמלים מרוסקות, <strong>והוא</strong> האחד החי, לוקה באופן זה. ו<strong>רב יוסף אמר: אפילו אחד והוא.</strong> ומעירים: <strong>ולא פליגי</strong> <small>[ואין</small> הם <small>חלוקים],</small> אלא <strong>הא</strong> <small>[זה]</small> — <strong>ברברבי</strong> <small>[בגדולים]</small> אם הם משלימים לכזית כשהם גדולים, <strong>והא</strong> <small>[וזה]</small> — <strong>בזוטרי</strong> <small>[בקטנים],</small> ואין כאן הבדל בהלכה.
 <big>ב</big> שנינו במשנה בכלל הלוקים <strong>"אכל טבל ומעשר ראשון". אמר רב: אכל טבל של מעשר עני</strong> כלומר, אם אכל תבואה שעדיין לא הפרישו ממנה מעשר עני — <strong>לוקה</strong> אף שהופרשו ממנה תרומה ומעשה ראשון.
  ומסבירים:  <strong>כמאן</strong> <small>[כ</small>דעת <small>מי]</small> — <strong>כי האי</strong> <small>[כמו זה]</small> ה<strong>תנא, דתניא</strong> <small>[ששנויה</small> ברייתא<small>],</small> <strong>אמר ר' יוסי: יכול לא יהא חייב אלא על הטבל שלא הורם ממנו כל עיקר,</strong> שלא הפרישו ממנו כל מתנה. אבל אם <strong>הורם ממנו תרומה גדולה ולא הורם ממנו מעשר ראשון,</strong> או הורם <strong>מעשר ראשון ולא מעשר שני, ואפילו</strong> לא הורם ממנו <strong>מעשר עני, מנין</strong> שהוא טבל ושהוא חייב עליו — 
 <strong>תלמוד לומר "לא תוכל לאכל בשעריך</strong> מעשר דגנך ותירושך ויצהרך" (דברים יב, יז), <strong>ולהלן</strong> <small>[הלאה]</small> <strong>הוא אומר</strong> "ונתת ללוי לגר ליתום ולאלמנה <strong>ואכלו בשעריך ושבעו"</strong> (דברים כו, יב), <strong>מה להלן</strong> <small>[הלאה]</small> "ואכלו בשעריך" הוא <strong>מעשר עני, אף כאן</strong> מדובר כאשר מעורב בתבואה <strong>מעשר עני, ואמר רחמנא</strong> <small>[ואמרה התורה]</small> <strong>"לא תוכל</strong> לאכול", שיש בזה איסור לאו.
 <strong>אמר רב יוסף:</strong> דבר זה שנוי <strong>כתנאי</strong> <small>[כ</small>מחלוקת <small>תנאים],</small> ש<strong>ר' אליעזר אומר: אין צריך לקרות את השם על מעשר עני של דמאי</strong> שאין צורך להפריש מעשר עני מן הדמאי (מתבואה שרק מחמת ספק אנו מפרישים עליה תרומות ומעשרות) כי מעשר עני הוא רק התחייבות כספית לעניים, ואינם יכולים לתובעו, מחמת הספק. ולדעת ר' אליעזר, אין התבואה נאסרת כשאין מפרישים ממנה מעשר זה. <strong>וחכמים אומרים:  ל</strong>
## דף יז.
 <strong>קורא את השם</strong> על חלק מסויים מן התבואה שהוא יהא מעשר עני, <strong>ו</strong>אולם <strong>אינו צריך להפריש</strong> ולתת בפועל.
  ומציעים:  <strong>מאי לאו בהא קא מיפלגי</strong> <small>[האם לא בזה הם חולקים],</small> <strong>דמר סבר</strong> <small>[שחכם זה,</small> חכמים, <small>סבור]:</small> דבר שלא הופרש ממנו מעשר עני ב<strong>ודאי</strong> — מעשר עני <strong>טובלו,</strong> שהתבואה היא טבל, ולכן גם בספק צריך להפריש. <strong>ומר סבר</strong> <small>[וחכם זה,</small> ר' אליעזר, <small>סבור]:</small> אפילו <strong>ודאי</strong> — <strong>אינו טובלו</strong> מעשר עני, ולפיכך בספק אין הוא צריך אפילו לקרוא את השם? <strong>אמר ליה</strong> <small>[לו]</small> <strong>אביי</strong> לרב יוסף: <strong>אי הכי</strong> <small>[אם כך]</small> אתה מפרש את המחלוקת, <strong>אדמיפלגי</strong> <small>[עד ש</small>הם <small>חלוקים]</small> <strong>בספיקו</strong> בדמאי, <strong>ליפלגו</strong> <small>[שיחלקו]</small> <strong>בודאי,</strong> האם הוא טבל כשוודאי לא הפריש מעשר עני!
 <strong>אלא</strong> צריך לחזור מפירוש ראשון, ולומר <strong>דכולי עלמא</strong> <small>[לדעת הכל]</small> לא הפריש מעשר עני <strong>ודאי</strong> — <strong>טובלו.</strong> <strong>והכא בהא קא מיפלגי</strong> <small>[וכאן ב</small>דבר <small>זה נחלקו],</small> <strong>מר סבר</strong> <small>[חכם זה,</small> ר' אליעזר, <small>סבור]:</small> <strong>לא נחשדו עמי הארץ על מעשר עני של דמאי</strong> כלומר, אין עמי הארץ חשודים שלא הפרישו מעשר עני. ומדוע, <strong>כיון דממונא</strong> <small>[שממון]</small> <strong>הוא,</strong> ואין בו קדושה, לכן <strong>אפרושי מפריש</strong> <small>[מפריש],</small> אף כי בפועל אינו נותן אותו לעניים. <strong>ורבנן סברי</strong> <small>[וחכמים סבורים]:</small> <strong>כיון דטריחא ליה מילתא</strong> <small>[שטורח</small> הוא <small>לו הדבר]</small> — <strong>לא מפריש</strong> אף מעשר עני. 
 <big>א</big> במשנה נחלקו: <strong>כמה יאכל מן הטבל</strong> ויהא חייב, ר' שמעון אומר: כל שהוא, וחכמים אומרים: כזית. <strong>אמר רב ביבי אמר ר' שמעון בן לקיש: מחלוקת</strong> זו היא <strong>בחטה,</strong> אם אכל חטה אחת של טבל. <strong>אבל בקמח</strong> — <strong>דברי הכל</strong> איננו חייב אלא אם אכל <strong>כזית. ור' ירמיה אמר ר' שמעון בן לקיש: כמחלוקת בזו</strong> בחיטה, <strong>כך מחלוקת בזו</strong> בקמח.
  ומנסים להביא ראיה, <strong>תנן</strong> <small>[שנינו</small> במשנה<small>]</small> <strong>אמר להם ר' שמעון: אי</strong> (אין) <strong>אתם מודים לי באוכל נמלה כל שהוא שהוא חייב? אמרו לו:</strong> חייב עליה <strong>מפני שהיא כברייתה. אמר להן: אף חטה אחת כברייתה.</strong> ונדקדק מדברי ר' שמעון: <strong>חטה</strong> — <strong>אין</strong> <small>[כן],</small> <strong>קמח</strong> — לא.  שאף הוא אינו מחייב על אכילת קמח אלא באכילה חשובה שהיא כזית, כדברי רב ביבי בשם ר' שמעון בן לקיש!
  ומשיבים: ר' שמעון  <strong>לדבריהם</strong> על פי שיטתם של חכמים <strong>קאמר להו</strong> <small>[אומר להם],</small> וכך צריך להבין: <strong>לדידי</strong> <small>[לשיטתי]</small> <strong>אפילו</strong> אם אכל <strong>קמח</strong> כל שהוא <strong>נמי</strong> <small>[גם כן]</small> חייב. <strong>אלא לדידכו אודו לי מיהת</strong> <small>[לשיטתכם הודו לי על כל פנים]</small> ש<strong>חטה אחת,</strong> שהיא <strong>כברייתה</strong> חייב עליה. <strong>ורבנן</strong> <small>[וחכמים]</small> אומרים: <strong>בריית נשמה</strong> (יצור חי) — <strong>חשובה</strong> נחשבת לדבר לעצמו, <strong>חטה</strong> אחת — <strong>לא חשובה.</strong> ומעירים, <strong>תניא כותיה</strong> <small>[שנויה</small> ברייתא <small>כשיטתו]</small> של <strong>ר' ירמיה</strong> שאף לענין קמח חלק ר' שמעון, שכך שנינו, <strong>ר' שמעון אומר:</strong> האוכל איסור <strong>כל שהוא</strong> נדון <strong>למכות, לא אמרו</strong> שיעור <strong>כזית אלא לענין קרבן</strong> שאינו מתחייב קרבן על אכילת איסור בשגגה אלא אם כן אכל כזית.
 <big>ב משנה</big> כהן <strong>האוכל בכורים עד שלא</strong> (לפני) ש<strong>קרא עליהם</strong> המביאם את הדברים שצריך מביא הביכורים לומר בשעת הבאת בכורים (ראה דברים כו, ג— י), וכן האוכל <strong>קדשי קדשים חוץ לקלעים</strong> (לקלעי החצר של המשכן), ובמקדש בירושלים — מחוץ לעזרה. וכן האוכל <strong>קדשים קלים</strong> או <strong>מעשר שני חוץ לחומה</strong> של ירושלים. וכן <strong>השובר את העצם ב</strong>קרבן <strong>פסח הטהור,</strong> בכל אלה — <strong>הרי זה לוקה ארבעים</strong> מלקות. <strong>אבל המותיר</strong> עד בוקר יום חמישה עשר בניסן מן הבשר <strong>ב</strong>קרבן פסח ה<strong>טהור, ו</strong>כן <strong>השובר</strong> עצם <strong>ב</strong>פסח ה<strong>טמא</strong> — <strong>אינו לוקה ארבעים.</strong>
 <strong>הנוטל</strong> מן הקן <strong>אם על הבנים,</strong> ועובר על דברי התורה שאסרה ליטול אותה יחד עימם, <strong>ר' יהודה אומר: לוקה</strong> על מה שעשה, <strong>ואינו משלח,</strong> אינו צריך עוד לשלח את האם לאחר שלקחה. <strong>וחכמים אומרים: משלח, ו</strong>אז <strong>אינו לוקה.</strong> ו<strong>זה הכלל: כל מצות לא תעשה שיש בה</strong> גם מצות <strong>קום עשה</strong> — <strong>אין חייבין עליה</strong> מלקות, אלא יקיים את העשה.
 <big>ג גמרא</big> על האמור במשנה בענין כהן שאוכל ביכורים לפני שקרא עליהם מי שהביאם, שהוא לוקה, <strong>אמר רבה בר בר חנה אמר ר' יוחנן:</strong> משנתנו <strong>זו</strong> היא <strong>דברי ר' עקיבא סתימתאה</strong> שרגילים דבריו להיאמר במשנה בסתם, ללא ציון שמו. <strong>אבל חכמים אומרים: בכורים</strong> ה<strong>הנחה</strong> שלהם ליד המזבח — <strong>מעכבת בהן,</strong> ובלי זה אסורים הם באכילה, אבל <strong>קריאה</strong> — <strong>אין מעכבת בהן,</strong> ואם הניח ולא קרא, אינו לוקה האוכלם.
  ושואלים:  <strong>ולימא</strong> <small>[ושיאמר]</small> ר' יוחנן ש<strong>זו דברי ר' שמעון סתימתאה</strong> שהרי מצאנו במפורש שזו שיטת ר' שמעון, ולמה ציין את שיטת ר' עקיבא שאינה מפורשת? ומשיבים: <strong>הא קא משמע לן</strong> <small>[</small>דבר <small>זה משמיע לנו]</small> ש<strong>ר' עקיבא כר' שמעון סבירא ליה</strong> <small>[סבור הוא],</small> אף שלא נתפרש הדבר.
  ומבררים:  <strong>מאי</strong> <small>[מה]</small> הם דברי <strong>ר' שמעון</strong> אלה? <strong>דתניא</strong> <small>[ששנויה</small> ברייתא<small>]</small> בענין הדברים האסורים באכילה מחוץ לירושלים: נאמר "לא תוכל לאכול בשעריך מעשר דגנך ותירושך ויצהרך ובכורות בקרך וצאנך וכל נדריך אשר תדור ונדבותיך ותרומת ידך" (דברים יב, יז), <strong>ו</strong>דרשו: <strong>"ותרומת ידך"</strong> — <strong>אלו בכורים.</strong>
 <strong>אמר ר' שמעון: מה בא</strong> כתוב <strong>זה ללמדנו? אם</strong> לאסור <strong>לאוכלן חוץ לחומה,</strong> שחייבים לאוכלם בירושלים בלבד — הרי דבר זה נלמד ב<strong>קל וחומר ממעשר</strong> שני, <strong>הקל</strong> יותר בדינו מן הביכורים, ובאופן זה: <strong>ומה מעשר הקל,</strong> מי ש<strong>אוכלן חוץ לחומה לוקה</strong> — <strong>בכורים לא כל שכן? הא</strong> <small>[הרי]</small> <strong>לא בא הכתוב אלא לאוכל מבכורים עד שלא קרא עליהם,</strong> לומר <strong>שהוא לוקה.</strong>
 וממשיכה הברייתא במדרש הפסוק: נאמר <strong>"ונדבתיך"</strong> — <strong>זו תודה ושלמים,</strong> שבאים מנדבת לבו של אדם. <strong>אמר ר' שמעון: מה בא</strong> כתוב <strong>זה ללמדנו? אם לאוכל</strong> קרבנות אלו <strong>חוץ לחומה</strong> — דבר זה נלמד ב<strong>קל וחומר ממעשר</strong> שני שאסור לאוכלו חוץ לחומה, למרות שאינו קרבן, ולוקים עליו. <strong>הא</strong> <small>[הרי]</small> איפוא <strong>לא בא הכתוב אלא</strong> ללמד <strong>לאוכל בתודה ובשלמים לפני זריקה</strong> של הדם על המזבח, קודם שהותרו באכילה, <strong>שהוא לוקה.</strong>
 ועוד דרשו: <strong>"ובכרת"</strong> — <strong>זה הבכור. אמר ר' שמעון: מה בא</strong> כתוב <strong>זה ללמדנו? אם לאוכלן חוץ לחומה</strong> — <strong>קל וחומר ממעשר</strong> שני, <strong>אם</strong> לאסור לאוכלם <strong>לפני זריקה</strong> — <strong>קל וחומר מתודה ושלמים</strong> שהם קלים יותר, שהם נאכלים לישראלים. <strong>הא</strong> <small>[הרי]</small> <strong>לא בא הכתוב אלא ל</strong>זר, שאינו כהן, ה<strong>אוכל מן הבכור אפילו לאחר זריקה</strong> — <strong>שהוא לוקה.</strong>
 ועוד דרשו: <strong>"בקרך וצאנך" —</strong> <strong>זו חטאת ואשם,</strong> שהם קדשי קדשים, ונאכלים רק בעזרה. <strong>אמר ר' שמעון: מה בא זה ללמדנו?</strong>
 <strong>אם לאוכלן חוץ לחומה</strong> — <strong>קל וחומר ממעשר, אם</strong> לאסור לאוכלם <strong>לפני זריקה</strong> — <strong>קל וחומר מתודה ושלמים</strong> שהם קדשים קלים, <strong>אם</strong> לאסור לאוכלם <strong>לאחר זריקה</strong> — <strong>קל וחומר מבכור,</strong> שנאכל גם מחוץ לעזרה. <strong>הא</strong> <small>[הרי]</small> <strong>לא בא הכתוב אלא</strong> ללמד <strong>לאוכל מחטאת ואשם אפילו לאחר זריקה חוץ לקלעים</strong> (מחוץ לעזרה) <strong>שהוא לוקה.</strong>
 עוד נאמר בכתוב שם <strong>"נדריך"</strong> — <strong>זו עולה,</strong> שהיא קדשי קדשים ועולה כליל למזבח. שאדם מביאה כנדר, ואינה חובה על האדם. <strong>אמר ר' שמעון: מה בא זה ללמדנו?</strong>
 <strong>אם לאוכלן חוץ לחומה</strong> — <strong>קל וחומר ממעשר, אם</strong> לאוכלם <strong>לפני זריקה</strong> — <strong>קל וחומר מתודה ושלמים, אם</strong> שיאכלם זר <strong>לאחר זריקה</strong> — <strong>קל וחומר מבכור, אם</strong> לאוכלם <strong>חוץ לקלעים</strong> — <strong>קל וחומר מחטאת ואשם, הא</strong> <small>[הרי]</small> <strong>לא בא הכתוב  ל</strong>
## דף יז:
 <strong>אלא לאוכל מן העולה לאחר זריקה, אפילו בפנים, שהוא לוקה.</strong> עד כאן דברי ר' שמעון.
 <strong>אמר רבא:</strong> מי <strong>דילידא אימיה</strong> <small>[שיולדת</small> אותו <small>אמו]</small> והרי הוא <strong>כר' שמעון</strong> — <strong>תיליד</strong> <small>[תלד],</small> <strong>ואי</strong> <small>[ואם]</small> <strong>לא</strong> — <strong>מוטב ש</strong><strong>לא תיליד</strong> <small>[תלד]</small> אותו כלל. שהתפעל מדברי ר' שמעון, ואמר בשבחו שכך צריך אדם להיות מופלג בחכמה. והוסיף רבא: <strong>ו</strong>אומר אני דבר זה <strong>אף על גב דאית להו פירכא</strong> <small>[אף על פי שיש להן</small> לכל מסקנותיו <small>פירכה]</small> שיש מקום להקשות עליהן. כיצד?
 <strong>מאי חומרא</strong> <small>[מה החומרה]</small> שיש ב<strong>בכורים ממעשר</strong> שני — <strong>שכן</strong> הביכורים <strong>אסורים לזרים</strong> שאינם כהנים, מה שאין כן מעשר שני. ואולם אפשר לומר <strong>אדרבה</strong> <small>[גדולה מזו,</small> להיפך<small>],</small> <strong>מעשר חמור</strong> מביכורים, <strong>שכן</strong> הוא <strong>אסור</strong> באכילה <strong>לאונן</strong> (מי שמת לו מת באותו יום), מה שאין כן בביכורים.
 <strong>ו</strong>כן <strong>מאי חומרא</strong> <small>[מה החומרה]</small> של <strong>תודה ושלמים ממעשר</strong> שני — <strong>שכן</strong> תודה ושלמים <strong>טעונין</strong> (צריכים) <strong>מתן דמים ו</strong>הקרבת <strong>אימורין</strong> (חלקים מן הקרבן) <strong>לגבי</strong> <small>[אצל]</small> <strong>מזבח.</strong> אבל אפשר לומר <strong>אדרבה</strong> <small>[גדולה מזו,</small> להיפך<small>],</small> <strong>מעשר חמור</strong> מתודה ושלמים, <strong>שכן</strong> פירותיו <strong>טעונין</strong> לפדייתם דווקא <strong>כסף צורה</strong> כלומר, דווקא במטבע ולא בחתיכת כסף, ואף לא במטבע ללא הטבעה (אסימון), אבל תודה ושלמים, ושאר קדשים שנפסלו, נפדים בשוויים.
 <strong>ו</strong>כן <strong>מאי חומרא</strong> <small>[מה החומרה]</small> של <strong>בכור מתודה ושלמים</strong> — <strong>שכן קדושתו</strong> של הבכור <strong>מרחם,</strong> ושאר הקדשים מוקדשים על ידי האדם. ואולם <strong>אדרבה</strong> <small>[גדולה מזו,</small> להיפך<small>],</small> אפשר לומר: <strong>תודה ושלמים חמורים, שכן טעונים סמיכה</strong> לפני הקרבתם, <strong>ו</strong>כן טעונים <strong>נסכים, ו</strong>כן טעונים <strong>תנופת</strong> (הרמת) <strong>חזה ושוק,</strong> מה שאין כן בבכור.
 <strong>ו</strong>עוד יש להקשות: <strong>מאי חומרא</strong> <small>[מה החומרה]</small> של <strong>חטאת ואשם מבכור</strong> — <strong>שכן</strong> חטאת ואשם הם <strong>קדשי קדשים.</strong> ואולם <strong>אדרבה</strong> <small>[גדולה מזו,</small> להיפך<small>],</small> אפשר לומר ש<strong>בכור חמור</strong> מהם, <strong>שכן קדושתו מרחם,</strong> שהרי בלידתו הוא קדוש ואין קדושתו באה על ידי הקדשה בפה.
 <strong>ו</strong>כן <strong>מאי חומרא</strong> <small>[מה החומרה]</small> של <strong>עולה מחטאת ואשם</strong> — <strong>שכן</strong> היא עולה <strong>כליל</strong> לה', ואין בה חלק לכהנים. ואולם אפשר לומר: <strong>אדרבה</strong> <small>[גדולה מזו,</small> להיפך<small>],</small> <strong>חטאת ואשם חמירי</strong> <small>[חמורים]</small> יותר <strong>שכן מכפרי</strong> <small>[מכפרים],</small> ועולה מובאת כנדבה.
  ועוד יש להקשות: <strong>וכולהו חמירי</strong> <small>[וכולם חמורים]</small> <strong>מעולה,</strong> משום <strong>דאית בהו</strong> <small>[שיש בהם]</small> <strong>שתי אכילות,</strong> שחלק מהם נאכל (נשרף) על המזבח, וחלקם לבני אדם, מה שאין כן בעולה שיש בה אכילת מזבח בלבד.
  ושואלים:  <strong>אלא</strong> לאחר שפרך רבא את כל הראיות של ר' שמעון, <strong>מאי</strong> <small>[מה]</small> שיבח אותו כל כך עד שאמר <strong>דילידא אימיה</strong> <small>[שיולדת אמו]</small> שתלד <strong>כר' שמעון?</strong> ומסבירים: <strong>דלמאי דסבירא ליה לדידיה</strong> <small>[שלפי מה שהוא,</small> ר' שמעון, <small>סבור, לשיטתו]</small> הוא <strong>מסרס ליה לקרא ודריש ליה</strong> <small>[משנה אותו את</small> סדר <small>המקרא ודורש אותו].</small> שהרי ר' שמעון אינו דורש את הפסוק לפי סדרו, אלא מתחיל מסופו, מביכורים. לפי שאם היה רוצה לדרוש כסדר הכתוב לא היה יכול להגיע לאותן מסקנות. ורבא התפעל מן האופן בו דרש ר' שמעון.
  ושואלים לגופם של דברי ר' שמעון, שלמד בדרך קל וחומר איסורי לאו שלא נתפרשו בתורה: <strong>וכי מזהירין מן הדין?</strong> <strong>הא</strong> <small>[הרי]</small> <strong>אפילו למאן דאמר</strong> <small>[ל</small>דעת <small>מי שאומר]</small> <strong>עונשין מן הדין,</strong> שאם כבר יש אזהרה מפורשת בדבר, למדים במדת קל וחומר מדין אחר על העונש, בכל אופן גם הוא סבור ש<strong>אין מזהירין מן הדין,</strong> לבנות איסור חדש בדרך קל וחומר! ומשיבים: לא בא ר' שמעון לומר שיש כאן לאו ממש מן התורה שלוקים עליו, אלא <strong>איסורא בעלמא</strong> <small>[איסור בלבד]</small> שנלמד מדרשת הכתוב.
  ומקשים: איך אפשר לפרש כך?  <strong>והאמר</strong> <small>[והרי אמר]</small> <strong>רבא: זר שאכל מן העולה לפני זריקה חוץ לחומה, ל</strong>דעת <strong>ר' שמעון לוקה חמש:</strong> משום זרות, ומשום אכילת עולה, ומשום אכילת קרבן לפני זריקה, ומשום אכילת קדשי קדשים מחוץ לעזרה, ומשום אכילת קדשים מחוץ לירושלים. משמע מדבריו שלדעת ר' שמעון יש בכל אלה לאו ממש מן התורה עד שלוקים עליו! ומשיבים: אין הכוונה שלוקה ממש, אלא לומר ש<strong>חמשה איסורין הוו</strong> <small>[הם]</small> בדבר, אבל אין לוקה מן התורה.
  ועוד מקשים: <strong>והא אנן תנן</strong> <small>[והרי אנו שנינו</small> במשנה<small>]</small> בענין זה: <strong>אלו הן הלוקין</strong> מן התורה, ונמנה ביניהם האיסור לאכול ביכורים לפני קריאה, והסכמנו שמשנתנו היא לשיטת ר' שמעון!
## דף יח.
 <strong>אלא</strong> כך יש לפרש: בעצם כל הפסוק הזה ("לא תוכל לאכול בשעריך מעשר דגנך" וכו'. דברים יב, יז) <strong>קרא יתירא</strong> <small>[מקרא מיותר]</small> <strong>הוא, מכדי כתיב</strong> <small>[הלא נאמר]</small> כבר <strong>"והבאת שם ואכלת לפני ה' אלהיך במקום" וגו'</strong> ("והבאתם שמה עולותיכם וזבחיכם ואת מעשרותיכם ואת תרומת ידכם ונדריכם ונדבותיכם ובכורות בקרכם וצאנכם ואכלתם שם לפני ה' אלהיכם". שם ו— ז) הרי שכבר נתפרטו באותה פרשה כל הדברים שצריך לאכול בירושלים דוקא, אם כן <strong>לכתוב רחמנא</strong> <small>[שתכתוב התורה]</small> <strong>"לא תוכל לאוכלם"</strong> באופן כללי, וממילא היה בזה איסור לאו שמחייב מלקות על כל אחד ואחד מן הפרטים המפורשים כבר, <strong>מיהדר מפרש בהו רחמנא</strong> <small>[לחזור ולפרט</small> כל אחד <small>בהם בתורה]</small> <strong>למה לי?</strong>
 <strong>אלא</strong> באה חזרה זו <strong>ליחודי להו לאוי</strong> <small>[ליחד להם לאוים]</small> <strong>לכל חד וחד</strong> <small>[אחד ואחד]</small> שיש איסור מיוחד נוסף בכל אחד מן הפרטים שנמנו בפסוק השני. ואנו למדים איפוא לא מקל וחומר, שהרי אין מזהירים מן הדין, אלא מיתור המקראות. ולא בא ר' שמעון אלא ללמד בדרך הקל וחומר מהו האיסור המיוחד שנוסף בכל אחד מן הפרטים.
 <big>א</big> <strong>גופא</strong> <small>[לגופה]</small> של ההלכה שאמרנו, <strong>אמר רבא: זר שאכל מן העולה לפני זריקה חוץ לחומה, לר' שמעון לוקה חמש.</strong> ושואלים: <strong>ולילקי נמי</strong> <small>[ושילקה גם כן]</small> <strong>משום</strong> איסור נוסף <strong>"וזר לא יאכל כי קדש הם"</strong> (שמות כט, לג)! ומשיבים: <strong>הני מילי</strong> <small>[דברים אלה]</small> איסור זה שזר לא יאכל קדש, הוא רק <strong>היכא</strong> <small>[היכן]</small> ש<strong>לכהנים</strong> הדבר <strong>חזי</strong> <small>[ראוי]</small> לאכילה, <strong>הכא דלכהנים נמי לא חזי</strong> <small>[כאן שלכהנים גם כן אינו ראוי],</small> שהרי אסור לכל אדם לאכול מן העולה — אין בו איסור מיוחד לזר.
  ושואלים:  <strong>ולילקי נמי</strong> <small>[ושילקה גם כן]</small> <strong>משום</strong> האיסור של <strong>"ובשר בשדה טרפה לא תאכלו"</strong> (שמות כב, ל), שמן המלה "בשדה" למדנו הלכה כללית: <strong>כיון שיצא בשר חוץ למחיצתו</strong> ("בשדה"), כגון בשר קדשים שיצא מחוץ לקלעים, שהיא המחיצה הראויה לו לפי עניינו — הרי הוא <strong>נאסר</strong> באכילה, ויש עליו מצות לא תעשה! ומשיבים: <strong>הני מילי</strong> <small>[דברים אלה]</small> אמורים <strong>היכא דבפנים חזי</strong> <small>[היכן שבפנים</small> הוא <small>ראוי]</small> לאכילה, ואז יש איסור על אכילתו מחוץ למחיצתו. <strong>הכא</strong> <small>[כאן</small> בקרבן עולה<small>],</small> ש<strong>בפנים</strong> הוא <strong>נמי לא חזי</strong> <small>[גם כן לא ראוי]</small> לאכילה, שהרי אין העולה ראויה לאכילת אדם —  אין בו איסור אכילה לזר.
  ושואלים:  <strong>ולילקי נמי</strong> <small>[ושילקה גם כן]</small> כפי הדברים שאמר <strong>ר' אליעזר,</strong> ש<strong>אמר ר' אליעזר:</strong> נאמר על הנותר מבשר ומלחם המילואים <strong>"לא יאכל כי קדש הוא"</strong> (שמות כט, לד),  ל
## דף יח:
 <strong>כל שבקדש פסול</strong> כל קדשים שנפסלו מכל טעם שהוא — <strong>בא הכתוב ליתן</strong> מצות <strong>לא תעשה על אכילתו!</strong> ומשיבים: כאן אין הדבר שייך, שכן <strong>הני מילי היכא</strong> <small>[דברים אלה</small> אמורים <small>במקום]</small> ש<strong>קודם פסולו</strong> היה <strong>חזי</strong> <small>[ראוי],</small> <strong>הכא</strong> <small>[כאן]</small> ש<strong>קודם פסולו נמי לא חזי</strong> <small>[גם כן אין ראוי]</small> לא שייך בו איסור זה.
  ושואלים:  <strong>ולילקי נמי כאידך</strong> <small>[ושילקה גם כן כ</small>אימרה <small>אחרת]</small> של <strong>ר' אליעזר, דתניא</strong> <small>[ששנויה</small> ברייתא<small>],</small> <strong>ר' אליעזר אומר: כל שהוא ב"כליל תהיה"</strong> שיש מצוה לשרוף אותו כולו, בא הכתוב <strong>ליתן לא תעשה על אכילתו,</strong> כאמור "כליל תהיה לא תאכל" (ויקרא ו, טז)! ומשיבים: <strong>אין הכי נמי</strong> <small>[כן, כך</small> הוא <small>גם כן],</small> <strong>ורבא</strong> שאמר כי לדעת ר' שמעון לוקה חמש — דווקא <strong>מהאי קרא קאמר</strong> <small>[מאותו פסוק</small> שדרש ר' שמעון לעיל <small>אמר],</small> אף שיש גם איסור נוסף ב"כליל תהיה".
 <big>א</big> <strong>אמר רב גידל אמר רב: כהן שאכל מחטאת ואשם לפני זריקה</strong> של דם קרבנות אלה על המזבח — <strong>לוקה. מאי טעמא</strong> <small>[מה טעם</small> הדבר<small>]?</small> ש<strong>אמר קרא</strong> <small>[הכתוב]</small> בענין קרבנות המילואים, שהותרו באכילה רק לכהנים, כחטאת ואשם: <strong>"ואכלו אתם אשר כפר בהם"</strong> (שמות כט, לג), לדייק: דווקא <strong>לאחר כפרה</strong> — <strong>אין</strong> <small>[כן]</small> יאכלו אותם, ואולם <strong>לפני כפרה</strong> — לא. ולשיטתו, <strong>לאו הבא מכלל עשה</strong> כלומר, איסור הנובע מתוך מצות עשה — <strong>לאו הוא</strong> כשאר הלאוים, ולוקים עליו.
 <strong>מתיב</strong> <small>[מקשה]</small> על כך <strong>רבא:</strong> הלא נאמר <strong>"וכל בהמה מפרסת פרסה ושסעת שסע שתי פרסות מעלת גרה בבהמה אתה תאכלו"</strong> (דברים יד, ו), ומכאן אפשר לדייק: <strong>"אתה תאכלו"</strong> — <strong>ואין בהמה אחרת תאכלו,</strong> שבא הכתוב לשלול, ולאסור אכילתה של בהמה אחרת שאין בה סימני טהרה. <strong>ואי כדקאמרת</strong> <small>[ו</small>אולם <small>אם כמו שאתה אומר]</small> שמצות העשה יוצרת ממילא מצות לא תעשה, מה שנאמר הלאה <strong>"את זה לא תאכלו"</strong> (דברים יד, ז) <strong>למה לי?</strong> והרי הדבר נלמד כבר ממצות העשה! אלא ודאי לאו הבא מכלל עשה — עשה הוא, ואין לוקים עליו!
 <strong>אלא,</strong> יש לדחות את מה שאמרנו ולתקן: <strong>אי איתמר הכי איתמר</strong> <small>[אם נאמר כך נאמר]</small> <strong>אמר רב גידל אמר רב: זר</strong> (מי שאינו כהן) <strong>שאכל מחטאת ואשם, לפני זריקה</strong> — <strong>פטור, מאי טעמא</strong> <small>[מה טעם</small> הדבר<small>]?</small> ש<strong>אמר קרא</strong> <small>[הכתוב]</small> <strong>"ואכלו אתם אשר כפר בהם...</strong> וזר לא יאכל כי קדש הם", ואנו למדים: <strong>כל היכא דקרינן ביה</strong> <small>[בכל מקום שאנו קוראים בו]</small> <strong>"ואכלו אתם אשר כפר בהם"</strong> — באותו דבר <strong>קרינן ביה</strong> <small>[קוראים אנו בו]</small> גם כן <strong>"וזר לא יאכל קדש", וכל היכא דלא קרינן ביה</strong> <small>[וכל מקום שאין אנו קוראים בו]</small> <strong>"ואכלו אתם אשר כפר בהם"</strong> כגון כאן, קודם זריקת הדם על המזבח, שגם לכהנים אסורים קרבנות אלה — <strong>לא קרינן ביה</strong> <small>[אין אנו קוראים בו]</small> <strong>"וזר לא יאכל".</strong>
 <big>ב</big> ושבים לדון בדין קריאה של הביכורים שהוזכר במשנה. <strong>אמר ר' אלעזר אמר ר' הושעיה: בכורים, הנחה</strong> ליד המזבח — <strong>מעכבת בהן,</strong> שאם לא עשו זאת, אינם מותרים לכהנים. <strong>קרייה</strong> (קריאה) של פרשת הביכורים <strong>אין מעכבת בהן.</strong>
 ושואלים: <strong>ומי</strong> <small>[והאם]</small> <strong>אמר ר' אלעזר הכי</strong> <small>[כך]?</small> <strong>והא</strong> <small>[והרי]</small> <strong>אמר ר' אלעזר אמר ר' הושעיא: הפריש בכורים קודם לחג</strong> הסוכות, <strong>ועבר עליהן החג</strong> — <strong>ירקבו,</strong> ואין להם תקנה. <strong>מאי לאו</strong> <small>[האם לא]</small> סיבת הדבר היא <strong>משום דלא מצי למיקרי</strong> <small>[שאינו יכול</small> עוד <small>לקרוא]</small> <strong>עליהן</strong> את הקריאה, לפי שזמן הקריאה הוא רק עד החג? <strong>ואי סלקא דעתך</strong> <small>[ואם עולה על דעתך]</small> לומר ש<strong>קרייה אין מעכבת בהם, אמאי</strong> <small>[מדוע]</small> <strong>ירקבו?</strong>
 ומשיבים: ר' אלעזר סבור <strong>כ</strong>שיטת <strong>ר' זירא.</strong> ש<strong>אמר ר' זירא</strong> בהלכות מנחות, ומכאן כלל גדול לדברים אחרים: <strong>כל הראוי לבילה</strong> (לבלילה) כל מנחה שראויה מצד גודלה לבלול אותה בשמן, כדין התורה — <strong>אין בילה מעכבת בו,</strong> וגם אם לא נבללה בפועל — אין הדבר פוסל את המנחה. <strong>וכל שאינו ראוי לבילה,</strong> שאי אפשר כלל לבלול אותו — <strong>בילה</strong> שציותה התורה <strong>מעכבת בו.</strong> וגם כאן, אף שהקריאה כשלעצמה איננה מעכבת, מכל מקום הביכורים צריכים להיות ראויים לקריאה. ואילו ביכורים אלו שעבר עליהם חג הסוכות — שוב אינם ראויים לקריאה, ולכן יירקבו.
 <strong>ר' אחא בר יעקב מתני לה</strong> <small>[היה שונה אותה,</small> את ההלכה הזו<small>]</small> שיוחסה למעלה בשם ר' אלעזר, <strong>כ</strong>דברי <strong>ר' אסי אמר ר' יוחנן, וקשיא ליה</strong> <small>[והיה קשה לו]</small> מתוך כך מדברי <strong>ר' יוחנן</strong> על דברי <strong>ר' יוחנן.</strong> וכך שאל: <strong>ומי</strong> <small>[והאם]</small> <strong>אמר ר' יוחנן בכורים הנחה מעכבת בהן, קרייה אין מעכבת בהן? והא בעא מיניה</strong> <small>[והרי שאל אותו]</small> <strong>ר' אסי מר' יוחנן: בכורים מאימתי מותרין לכהנים? ואמר ליה</strong> <small>[לו]:</small> אותם ביכורים <strong>הראוין לקרייה</strong> — מותרים <strong>משקרא עליהן, ושאין ראוין לקרייה</strong> — <strong>משראו פני הבית.</strong> הרי שלדעתו, ביכורים שאינם ראוים לקריאה — אינם פסולים. ומצד שני, כיון שלא הזכיר הנחה כלל, משמע שהנחה אינה מעכבת בהם.
  ואם כן הרי זו סתירה כפולה: <strong>קשיא</strong> <small>[קשה]</small> מדין <strong>קרייה</strong> על דין <strong>קרייה, קשיא</strong> <small>[קשה]</small> מדין <strong>הנחה</strong> על דין <strong>הנחה!</strong>
 ומתרצים: מדין <strong>קרייה</strong> על דין <strong>קרייה לא קשיא</strong> <small>[קשה],</small> שיש לומר: <strong>הא</strong> <small>[זו]</small> שקריאה מעכבת <small>—</small> אמר כדעת <strong>ר' שמעון</strong> האמורה במשנתנו, <strong>והא</strong> <small>[וזו]</small> שאין קריאה מעכבת — כדעת <strong>רבנן</strong> <small>[חכמים].</small> מדין <strong>הנחה</strong> על דין <strong>הנחה נמי לא קשיא</strong> <small>[גם כן אינו קשה],</small> <strong>הא</strong> <small>[זו]</small> — כשיטת <strong>ר' יהודה,</strong> שסבור שאין הנחה מעכבת, <strong>והא</strong> <small>[וזו]</small> — <strong>כשיטת</strong> <strong>רבנן</strong> <small>[חכמים],</small> והם סבורים שהנחה מעכבת.
  ושואלים:  <strong>מאי</strong> <small>[מה</small> היא<small>]</small> שיטת <strong>ר' יהודה</strong> שאנו רומזים לה? <strong>דתניא</strong> <small>[ששנויה</small> ברייתא<small>],</small> <strong>ר' יהודה אומר:</strong> נאמר בביכורים <strong>"והנחתו</strong> לפני ה' אלהיך" (דברים כו, י) — אין זו הנחה אלא <strong>זו תנופה</strong> (הנפה). <strong>אתה אומר זו תנופה, או אינו אלא הנחה ממש? כשהוא אומר</strong> קודם לכן "ולקח הכהן הטנא מידך <strong>והניחו</strong> לפני מזבח ה' אלהיך" (דברים כו, ד) — <strong>הרי הנחה</strong> ליד המזבח <strong>אמור, הא</strong> <small>[הרי]</small> <strong>מה אני מקיים "והנחתו"</strong> — יש לפרש ש<strong>זו תנופה.</strong>
 ומסבירים: <strong>ומאן</strong> <small>[ומיהו]</small> ה<strong>תנא דפליג עליה</strong> <small>[החולק עליו]</small> על <strong>ר' יהודה —</strong> שיטת <strong>ר' אליעזר בן יעקב היא, דתניא</strong> <small>[ששנויה</small> ברייתא<small>]:</small> <strong>"ולקח הכהן הטנא מידך</strong> והניחו לפני מזבח ה' אלהיך" (דברים כו, ד) — <strong>לימד על הבכורים שטעונין תנופה, דברי ר' אליעזר בן יעקב.</strong> ומסבירים: <strong>מאי טעמא</strong> <small>[מה הטעם]</small> של <strong>ר' אליעזר בן יעקב?</strong>
 <strong>אתיא</strong> <small>[בא,</small> נלמד<small>]</small> הדבר בגזירה שווה <strong>"יד" "יד" משלמים,</strong> כיצד? <strong>כתיב הכא</strong> <small>[נאמר כאן]</small> בביכורים <strong>"ולקח הכהן הטנא מידך"</strong> (דברים כו,ד), <strong>וכתיב</strong> <small>[ונאמר]</small> בקרבן שלמים "המקריב את זבח שלמיו לה'... <strong>ידיו תביאינה את אשי ה'...</strong> להניף אותו תנופה לפני ה' " (ויקרא ז, כט— ל), ויש ללמוד משני דינים אלה זה על זה: <strong>מה כאן</strong> בביכורים <strong>כהן</strong> עושה זאת — <strong>אף להלן</strong> בשלמים צריך שיהיה זה <strong>כהן,</strong> ומן הצד האחר: <strong>מה להלן</strong> בשלמים <strong>בעלים,</strong> שהרי נאמר "המקריב... ידיו תביאנה" — <strong>אף כאן</strong> בביכורים <strong>בעלים. הא</strong> <small>[הרי]</small> <strong>כיצד</strong> אפשר שתיעשה התנופה גם על ידי הכהן וגם על ידי הבעלים? <strong>מניח כהן ידיו תחת ידי בעלים ומניף</strong> יחד אתו.
 <big>ג</big> <strong>אמר רבא בר אדא אמר ר' יצחק: בכורים</strong>
## דף יט.
 <strong>מאימתי מחייבין עליהם</strong> מיתה את הזר שאכלם — <strong>משיראו פני הבית</strong> (בית המקדש), כלומר משיכנסו לתחום המקדש. ומעירים: <strong>כמאן</strong> <small>[כ</small>דעת <small>מי]</small> אמר הלכה זו — <strong>כי האי תנא</strong> <small>[כ</small>דעת <small>תנא זה],</small> <strong>דתניא</strong> <small>[ששנויה</small> ברייתא<small>],</small> <strong>ר' אליעזר אומר: בכורים</strong> שהיו <strong>מקצתן בחוץ</strong> לבית המקדש <strong>ומקצתן בפנים,</strong> אותם <strong>שבחוץ</strong> — <strong>הרי הן</strong> נחשבים <strong>כחולין לכל דבריהם</strong> (דיניהם), <strong>שבפנים</strong> — <strong>הרי הן כהקדש לכל דבריהם.</strong>
 <big>א</big> <strong>אמר רב ששת: בכורים, הנחה</strong> ליד המזבח — <strong>מעכבת בהן, קרייה</strong> (קריאה) — <strong>אין מעכבת בהן.</strong>
 ומעירים: <strong>כמאן</strong> <small>[כ</small>דעת <small>מי]</small> — <strong>כי האי תנא</strong> <small>[כ</small>דעת <small>תנא זה],</small> <strong>דתניא</strong> <small>[ששנויה</small> ברייתא<small>]:</small> <strong>ר' יוסי אומר שלשה דברים משום</strong> (בשם) <strong>שלשה זקנים,</strong> וזה אחד מהם, <strong>ר' ישמעאל אומר: יכול יעלה אדם מעשר שני בזמן הזה</strong> (לאחר חורבן הבית) <strong>בירושלים, ויאכלנו? ו</strong>לכאורה <strong>דין</strong> (סברה) <strong>הוא,</strong> שיש מקום ללמוד שאסור הדבר מסברה, שכן קרבן <strong>בכור טעון הבאת מקום</strong> שצריך להביאו למקדש לזובחו שם, <strong>ומעשר שני טעון הבאת מקום</strong> לירושלים, <strong>מה בכור אינו</strong> נאכל <strong>אלא בפני הבית</strong> — <strong>אף מעשר אינו</strong> נאכל <strong>אלא בפני הבית.</strong>
 ויש לדחות: <strong>מה לבכור שכן טעון</strong> (חייב) <strong>מתן דמים ו</strong>הקרבת <strong>אימורין</strong> (חלקים פנימיים של הקרבן) <strong>לגבי מזבח,</strong> ולכן כשאין המקדש בנוי אין מביאים אותו. מה שאין כן במעשר שני, שצריך רק לאוכלו בירושלים! ומשיבים: <strong>בכורים יוכיחו,</strong> שהם אינם טעונים מתן דמים, ובכל זאת הם מובאים ונאכלים רק בפני הבית. ויש לדחות ראיה זאת: <strong>מה לבכורים</strong> — <strong>שכן טעונים הנחה</strong> לפני המזבח, אבל מעשר שני שאינו טעון מזבח — שמא צריך להביא אותו גם בזמן הזה לירושלים ולאוכלו שם,
 <strong>תלמוד לומר: "ואכלת לפני ה' אלהיך...</strong> מעשר דגנך... ובכורות בקרך וצאנך" (דברים יד, כג), <strong>מקיש</strong> (משווה) הכתוב <strong>מעשר לבכור, מה בכור אינו</strong> נאכל <strong>אלא לפני הבית</strong> — <strong>אף מעשר אינו</strong> נאכל <strong>אלא לפני הבית.</strong> ומכאן מוכיח רב ששת את דבריו: <strong>ואם איתא</strong> <small>[יש]</small> שקריאה מעכבת ביכורים, מדוע נאמר רק "מה לביכורים שכן טעונים הנחה"? <strong>ליפרוך</strong> <small>[שיקשה</small> אחרת<small>]:</small> <strong>מה לבכורים</strong> — <strong>שכן טעונין קרייה ו</strong>גם <strong>הנחה!</strong>
 <strong>אמר רב אשי:</strong> מה שלא נזכרה קריאה — אין זו הוכחה, שהרי <strong>נהי דעיכובא ליכא</strong> <small>[גם אם אמנם שעיכוב אין]</small> בקריאה, ואולם <strong>מצוה מי ליכא</strong> <small>[האם אין]</small> בכך? ולכל הדעות מצוה היא לקרוא, <strong>ו</strong>מכל מקום <strong>לימא</strong> <small>[שיאמר]</small> שיש <strong>מצוה</strong> בקריאה <strong>וליפרוך</strong> <small>[ויפרוך]</small> גם בכך את הראיה מביכורים, שבביכורים יש מצות קריאה לכתחילה, מה שאין כן במעשר! <strong>אלא אמר רב אשי,</strong> טעם אחר יש שלא הוזכרה כאן קריאה: <strong>כיון דאיכא</strong> <small>[שיש]</small> <strong>בכורי הגר, דבעי למימר</strong> <small>[ש</small>הוא <small>צריך לומר]</small> "באתי אל הארץ <strong>אשר נשבע [ה'] לאבתינו"</strong> (דברים כו, ג) <strong>ולא מצי אמר</strong> <small>[ואינו יכול לומר]</small> זאת, שהרי לאבותיו של הגר לא נשבע ה', ולכן הוא מביא ביכורים ואינו קורא, משום כך <strong>לא פסיקא ליה</strong> <small>[אין</small> זה <small>חתוך,</small> מוחלט, <small>לו],</small> כדי שיוכל להקשות ממנו.
  ושואלים: מדוע צריך התנא ללמוד שאין מביאים מעשר שני לירושלים בזמן הזה מההיקש בכתוב?  <strong>וליהדר דינא</strong> <small>[ושיחזור</small> יהפוך, את <small>הדין]</small> <strong>ותיתי</strong> <small>[ותבוא]</small> לו ההוכחה <strong>ב</strong>דרך הלימוד של <strong>"מה הצד",</strong> שישווה מצד אחד לביכורים ומצד שני לבכור, וילמד מן הצד השווה לשניהם — שטעונים הבאת מקום — שגם מעשר שטעון הבאת מקום, איננו טעון הבאה שלא בפני הבית! ומשיבים: <strong>משום דאיכא למיפרך</strong> <small>[שיש</small> מקום <small>לפרוך]</small> השוואה זו, ולומר: <strong>מה להצד השוה שבהן</strong> — <strong>ש</strong>על כל פנים <strong>כן יש בהן צד מזבח,</strong> מה שאין כן במעשר.
 ושואלים: <strong>ומאי קסבר</strong> <small>[ומה סבור]</small> ר' ישמעאל כשהניח מתחילה שבכור טעון הבאה רק בפני הבית? <strong>אי קסבר</strong> <small>[אם הוא סבור]</small> בכלל ש<strong>קדושה ראשונה</strong> של המקדש <strong>קדשה לשעתה וקדשה לעתיד לבא,</strong> והמקום נשאר מקודש גם כשאין בית המקדש בנוי, אם כן <strong>אפילו בכור נמי</strong> <small>[גם כן]</small> יביא אותו למקום המקדש, ויקריב אותו במזבח כלשהו וייאכל, <strong>אי קסבר</strong> <small>[אם הוא סבור]</small> ש<strong>קדושה ראשונה קדשה לשעתה ולא קדשה לעתיד לבא</strong> — <strong>אפילו בכור נמי תבעי</strong> <small>[גם כן תישאל]</small> השאלה במקרה דומה (כמבואר להלן), האם הוא נאכל בירושלים!
 <strong>אמר רבינא: לעולם</strong> יש לומר כי <strong>קסבר</strong> <small>[סבור הוא]:</small> <strong>קדשה לשעתה ולא קדשה לעתיד לבא, ו</strong>מדוע פשוט לנו שאינו נאכל? <strong>הכא</strong> <small>[כאן]</small> מדובר <strong>בבכור שנזרק דמו קודם חורבן הבית, וחרב הבית, ועדיין בשרו קיים.</strong> וטעם הדבר הוא משום ש<strong>מקשינן</strong> <small>[מקישים,</small> משווים <small>אנו]</small> <strong>בשרו לדמו, מה דמו</strong> צריך להיות נזרק <strong>במזבח</strong> — <strong>אף בשרו</strong> אינו נאכל אלא <strong>ב</strong>זמן <strong>מזבח. ו</strong>בעקבות כך <strong>מקיש</strong> (ומשווה) גם דין <strong>מעשר ל</strong>דין <strong>בכור,</strong> לומר שאף אכילת מעשר תלויה בקיום הבית.
  ושואלים:  <strong>וכי דבר הלמד בהקש חוזר ומלמד</strong> לדין אחר <strong>בהקש?</strong> והרי אנו יודעים שבכל דיני קדשים אין למדים למד מלמד (דבר שנלמד באחת המידות שהתורה נדרשת בהם) אלא במקרים יוצאים מן הכלל, וכל ענין צריך מקור לעצמו! ומשיבים: <strong>מעשר דגן חולין הוא,</strong> ולכן לא חלה לגביו הגבלה זו שיש בדיני קדשים, שלענין חולין למדים גם למד מלמד.
## דף יט:
 ומקשים: <strong>הניחא למאן דאמר</strong> <small>[זה נוח ל</small>שיטת <small>מי שאומר]</small> <strong>בתר</strong> <small>[אחר]</small> ה<strong>למד אזלינן</strong> <small>[אנו הולכים],</small> שאם הדבר שנלמד בהיקש הוא חולין — אפשר ללמוד מדבר שהוא קדשים, למרות שהוא עצמו נלמד בהיקש. <strong>אלא למאן דאמר</strong> <small>[ל</small>דעת <small>מי שאומר]</small> <strong>בתר</strong> <small>[אחר]</small> <strong>מלמד אזלינן</strong> <small>[אנו הולכים],</small> ואם המלמד הוא דבר שבקדשים אין למדים ממנו, מאחר שהוא עצמו נלמד בהיקש, <strong>מאי איכא למימר</strong> <small>[מה יש לומר]?</small> והרי כאן המלמד הוא קדשים, ובקדשים אין למדים למד מלמד!
  ומשיבים: לשיטה זו אין כאן כלל "למד מלמד", שכן  <strong>דם ובשר חדא מילתא היא</strong> <small>[דבר אחד הוא],</small> ואין כלל היקש מדם לבשר. וכיון שדם ובשר נחשבים כדבר אחד, הרי יש פה רק היקש אחד — שלמדים מדמו ובשרו של בכור לדין מעשר.
 <big>א</big> שנינו במשנה שהאוכל <strong>קדשי קדשים</strong> וכו' ומעשר שני חוץ לחומה — לוקה. ומקשים: הלא כבר <strong>תנינא חדא זימנא</strong> <small>[שנינו</small> זאת <small>פעם אחת]</small> במשנה הראשונה בפרק זה, בכלל הלוקים: האוכל <strong>מעשר שני והקדש שלא נפדו,</strong> ומדוע חזר ושנה דין מעשר שני? <strong>אמר ר' יוסי בר חנינא:</strong> יש הבדל במקרים בהם עוסקות שתי המשניות, שכן <strong>סיפא</strong> <small>[סופה]</small> של המשנה, המקרה שמדובר בו במשנה שלנו, עוסק <strong>במעשר שני טהור וגברא</strong> <small>[ואדם]</small> <strong>טהור, דקא אכיל</strong> <small>[שאוכל]</small> אותם <strong>חוץ לחומה</strong> של ירושלים. <strong>רישא</strong> <small>[בתחילה]</small> במשנה הראשונה, מדובר <strong>במעשר שני טמא וגברא</strong> <small>[ואיש]</small> <strong>טמא, וקא אכיל ליה</strong> <small>[והוא אוכל אותו]</small> <strong>בירושלים.</strong>
 ושואלים: <strong>ומנלן דמחייב עליה</strong> <small>[ומנין לנו שמתחייב עליו</small> מלקות<small>]</small> <strong>משום טומאה?</strong> <strong>דתניא</strong> <small>[ששנויה</small> ברייתא<small>],</small> <strong>ר' שמעון אומר:</strong> נאמר בוידוי המעשר <strong>"לא בערתי ממנו בטמא"</strong> (דברים כו, יד), והלשון הכללית הזו באה ללמד: <strong>בין שאני</strong> (האדם) <strong>טמא והוא</strong> (המעשר) <strong>טהור, בין שאני טהור והוא טמא.</strong> ומוסיף התנא: <strong>והיכן מוזהר על אכילה איני יודע.</strong> שאף שמן הכתוב ברור שאסור לאכול מעשר בטומאה, לא מצאנו מפורש היכן נאמר האיסור הזה.
  ועוד לפני שמביא התנא ראיה לכך, תוהים: הלא לענין אכילת המעשר ב<strong>טומאת הגוף</strong> (כשהאדם טמא) <strong>בהדיא כתיב</strong> <small>[במפורש נאמר]</small> <strong>"נפש אשר תגע בו וטמאה עד הערב ולא יאכל מן הקדשים"</strong> (ויקרא כב, ו), וכפי שדייקו חכמים, מדובר שם גם על מעשר שני — ומכאן שהוא אסור באכילה לאדם טמא! <strong>אלא</strong> כשאמר התנא "היכן מוזהר על האכילה איני יודע", שאלתו היתה: <strong>טומאת עצמו</strong> כשהמעשר עצמו טמא <strong>מנין</strong> לנו שאסור גם הטהור לאכול אותו?
  והתשובה לכך היא: <strong>דכתיב</strong> <small>[שנאמר]</small> לענין מעשר שני <strong>"לא תוכל לאכל בשעריך</strong> מעשר דגנך תירושך ויצהרך..." (דברים יב, יז), <strong>ולהלן</strong> בדין בכור שנפל בו מום <strong>הוא אומר "בשעריך תאכלנו הטמא והטהור"</strong> (דברים טו, כב),
 <strong>ותניא דבי</strong> <small>[ושנויה</small> ברייתא על כך <small>מבית</small> מדרשו<small>]</small> של <strong>ר' ישמעאל: אפילו טמא וטהור אוכלין</strong> בו בבשרו של הבכור <strong>בקערה אחת ואין חוששין,</strong> שאין איסור לא לאוכלו בטומאת הגוף ולא לאוכלו כשהוא טמא. <strong>וקאמר רחמנא</strong> <small>[ואמרה תורה]:</small> <strong>היאך</strong> <small>[אותו]</small> <strong>טמא דשרי</strong> <small>[שהותר]</small> <strong>לך</strong> לאכול <strong>גבי</strong> <small>[יחד]</small> עם <strong>טהור התם</strong> <small>[שם]</small> "בשעריך", <strong>הכא לא תיכול</strong> <small>[כאן,</small> במעשר <small>לא תאכל]</small> באותו אופן, שאינך רשאי לאכול מעשר בטומאה בירושלים, כמו שאתה אוכל בכור בעל מום בשעריך.
 <big>ב</big> העמדנו את דין מעשר שני שלא נפדה, שהובא במשנה הראשונה בפרק זה, במעשר טמא, ומשמע מן הדברים שניתן לפדות אותו, ושואלים: <strong>ומנא לן</strong> <small>[ומנין לנו]</small> ש<strong>בר</strong> <small>[בן]</small> <strong>פדייה הוא,</strong> שאפשר לפדות את המעשר שנטמא?
  ש<strong>אמר ר' אלעזר: מנין למעשר שני שנטמא שפודין אותו אפילו בירושלים? תלמוד לומר "כי לא תוכל שאתו</strong> כי ירחק ממך המקום... ונתתה בכסף..." (דברים יד, כד— כה), <strong>ואין "שאת" אלא אכילה, שנאמר "וישא משאת מאת פניו"</strong> (בראשית מג, לד) כלומר, מתנות של דברים הנאכלים. ולכן "לא תוכל שאתו" משמעו כמו "לא תוכל לאכלו", ומדוע — מפני שנטמא, ואמרה תורה שפודים אותו, גם אם המקום אינו רחוק אלא בירושלים.
  ואגב זה מביאים דרשה אחרת ש<strong>אמר רב ביבי אמר רב אסי: מנין למעשר שני טהור שפודין אותו</strong> <strong>אפילו בפסיעה אחת חוץ לחומה,</strong> ולאו דוקא כשהיה זה במרחק גדול ("כי ירחק ממך הדרך")? <strong>שנאמר "כי לא תוכל שאתו",</strong> שאם יש סיבה שאי אפשר לשאתו ולהכניסו — פודים אותו, בין שהיה במקום קרוב או רחוק. ומקשים: <strong>האי מבעי ליה</strong> <small>[</small>הרי פסוק <small>זה נצרך לו]</small> <strong>ל</strong>מה שלמד ממנו <strong>ר' אליעזר</strong> (אלעזר) למעשר שני שנטמא, שפודים אותו בירושלים!
  ומשיבים:  <strong>אם כן,</strong> שנאמר הדבר רק לשם הלימוד שלמד ר' אלעזר, <strong>לימא קרא</strong> <small>[שיאמר הכתוב]</small> במפורש <strong>"לא תוכל לאוכלו", מאי</strong> <small>[מה]</small> שינוי הלשון <strong>"שאתו"?</strong> ושואלים: אם כן, <strong>ואימא</strong> <small>[ואמור]</small> שכל מקרא זה <strong>כולו להכי</strong> <small>[לכך]</small> <strong>הוא דאתא</strong> <small>[שבא],</small> לענין פדיונו אף במקום קרוב! ומשיבים: <strong>אם כן, לימא קרא</strong> <small>[שיאמר הכתוב]</small> <strong>"לא תוכל ליטלו", מאי</strong> <small>[מה]</small> מלמדת לשון <strong>"שאתו"? שמע מינה תרתי</strong> <small>[למד ממנה שתים],</small> שתי הלכות אלה.
  ובענין זה מסופר, <strong>יתיב</strong> <small>[ישב]</small> <strong>רב חנינא ורב הושעיא</strong> איתו, <strong>וקא מבעיא להו</strong> <small>[ונשאלה להם</small> שאלה<small>]:</small> <strong>אפיתחא</strong> <small>[על הפתח]</small> של <strong>ירושלים,</strong> מה דינו? האם ניתן לפדות מעשר שני? ומסבירים את שאלתם: <strong>פשיטא</strong> <small>[פשוט]</small> היה להם שאם <strong>הוא בחוץ ומשאו</strong> (ובתוכו המעשר) <strong>בפנים</strong> — <strong>קלטוהו מחיצות</strong> את המעשר, ודינו כנכנס. ואולם השאלה היא אם היה <strong>הוא בפנים ומשאו בחוץ, מהו?</strong> וצדדי השאלה: האם משום שהמעשר עצמו עדיין לא נכנס לירושלים יכול הוא לפדותו. או שמא אף כי המעשר עדיין מחוץ לירושלים, כיון שהאיש הנושאו כבר נכנס — נחשב כאילו גם המעשר נכנס?
 <strong>תנא להו ההוא סבא</strong> <small>[שנה להם זקן אחד]</small> <strong>בדבי</strong> <small>[ב</small>ברייתות של <small>בית</small> מדרשו<small>]</small> של <strong>ר' שמעון בן יוחי</strong> בתשובה לשאלתם: לשון הכתוב בענין זה <strong>"כי ירחק ממך המקום"</strong> (דברים יד, כד), "ממך", כוונתה — <strong>ממילואך,</strong> האדם וכל הצמוד והנקשר אליו, ובכלל זה משא שעליו. ולכן, אם חלק ממילואו — בין הוא ובין משאו נמצא בפנים, הרי זה נחשב כאילו היה כולו בפנים, ולכן לא ניתן לפדות את המעשר.
  ועוד בענין דומה <strong>בעי</strong> <small>[שאל]</small> <strong>רב פפא:</strong> אם <strong>נקיט ליה בקניא</strong> <small>[מחזיק אותו</small> את המעשר <small>בקנה]</small> והוא תלוי מאחריו, <strong>מאי</strong> <small>[מה]</small> דינו לענין זה? וצדדי השאלה: כיון שהקנה ארוך והמעשר אינו מונח ממש על גופו — אינו נחשב כמילואו, או מאחר שהוא בכל זאת נושאו הריהו כחלק מגופו? לשאלה זו לא נמצא פתרון, והשאירו אותה ב<strong>תיקו</strong> <small>[תעמוד]</small> השאלה במקומה.
 <big>ג</big> <strong>אמר ר' אסי אמר ר' יוחנן: מעשר שני מאימתי חייבין עליו</strong> אם אוכלים אותו מחוץ לחומה — <strong>משראה פני החומה</strong> ונכנס כבר לירושלים. <strong>מאי טעמא</strong> <small>[מה טעם]</small> הדבר? ש<strong>אמר קרא</strong> <small>[הכתוב]</small> בענין מעשר שני <strong>"לפני ה' אלהיך תאכלנו" (שנה בשנה)</strong> (שם יב, יח), <strong>וכתיב</strong> <small>[ונאמר]</small> קודם לכן <strong>(כי) "לא תוכל לאכל בשעריך"</strong> (שם יז), ויש להבין כי <strong>כל היכא דקרינן ביה</strong> <small>[בכל מקום שאנו קוראים בו]</small> <strong>"לפני ה' אלהיך תאכלנו"</strong> — <strong>קרינן ביה</strong> <small>[קוראים אנו בו]</small> את האיסור <strong>"לא תוכל לאכול בשעריך",</strong> שיש איסור לאו באכילתו בחוץ. <strong>וכל היכא דלא קרינן ביה</strong> <small>[וכל מקום שאין אנו קוראים בו]</small> <strong>"לפני ה' אלהיך תאכלנו"</strong> שהוא עדיין בחוץ — <strong>לא קרינן ביה</strong> <small>[אין אנו קוראים בו]</small> <strong>"לא תוכל לאכול בשעריך".</strong>
 <strong>מיתיבי</strong> <small>[מקשים]</small> על כך ממה ששנינו, <strong>ר' יוסי אומר: כהן שעלתה בידו תאנה של טבל</strong> שלא הופרשו ממנה תרומות ומעשרות, והוא רוצה להפריש ממנה תרומה ומעשר כדי שיוכל לאוכלה, <strong>אמר: תאנה זו, תרומתה</strong> (התרומה שצריך להפריש ממנה) אני קובע אותה <strong>בעוקצה</strong> (בחלק המחבר את התאנה לאילן), <strong>מעשר ראשון</strong> יהא <strong>בצפונה, ומעשר שני לדרומה. ו</strong>מדובר כשאותה שנה <strong>היא שנת מעשר שני</strong> שצריך להפריש בה מעשר שני (בשנה הראשונה, השניה, הרביעית או החמישית של מחזור שנות השמיטה), <strong>והוא בירושלים</strong> כשאמר לשון זו. <strong>או</strong> שהיתה זו שנת <strong>מעשר עני</strong> (בשנה השלישית או השישית למחזור השמיטה), ואמר שמעשר עני לדרומה <strong>והוא בגבולין</strong> (מחוץ לירושלים), אם <strong>אכלה —</strong> ל
## דף כ.
 <strong>לוקה אחת,</strong> משום שלא הפריש ממנה תרומת מעשר (מעשר מן המעשר הראשון), ולפני הפרשה זו התאנה היא עדיין טבל. אבל אם היה מפריש ממנה גם תרומת מעשר היה רשאי לאכול הכל, שהרי כהן הוא ורשאי לאכול תרומה ותרומת מעשר, ששתיהן ניתנות לכהנים.
 <strong>וזר שאכלה</strong> את התאנה הזו — <strong>לוקה שתים,</strong> גם משום טבל, וגם משום חלק התרומה שיש בה, שהיא אסורה עליו. ומעירים, <strong>שאילו בתחלה אכלה</strong> הזר, לפני שהפריש ממנה את התרומה והמעשרות — <strong>אינו לוקה אלא אחת,</strong> משום טבל. ואילו עתה שיש בה גם חלק תרומה — הרי הוא לוקה גם משום התרומה. עד כאן לשון הברייתא.
  וממה ששנינו בה "והיא שנת מעשר שני והיא בירושלים", יש לדייק: <strong>טעמא דאיתיה</strong> <small>[הטעם,</small> דווקא משום <small>שהוא]</small> עכשיו <strong>בירושלים,</strong> ושם הוא רשאי לאכול את המעשר השני, הדין כן, <strong>הא</strong> <small>[הרי]</small> אם היתה תאנה זו <strong>בגבולין,</strong> והפריש מעשר שני — <strong>לוקה שלש</strong> על אכילת תאנה זו, גם על שאכל מעשר שני שלא במקומו, <strong>דאף על גב</strong> <small>[שאף על פי]</small> שהמעשר הזה בכלל מי <strong>דלאו</strong> <small>[שלא]</small> <strong>רואה</strong> את <strong>פני</strong> ה<strong>חומה</strong> בירושלים והיה עדיין בגבולין. וקשה על דברי ר' יוחנן, שאמר שאינו לוקה עד שיראה פני חומה תחילה! ומתרצים: כאן מדובר <strong>דעיילי</strong> <small>[שהכניסו]</small> את התאנה הזו לתוך ירושלים, וחזרו <strong>ואפקי</strong> <small>[והוציאו</small> אותה<small>],</small> ולכן היה לוקה שלוש.
  ומקשים:  <strong>אי הכי מאי למימרא</strong> <small>[אם כך, מה</small> בא <small>לומר]?</small> הרי אם נכנסה התאנה לתוך ירושלים — אין כל חידוש שלוקה משום מעשר שני שהוצא מחוץ לתחומו! ומשיבים: יש בדבר חידוש, <strong>הכא במאי עסקינן</strong> <small>[כאן במה אנו עוסקים]?</small> <strong>כגון דעיילינהו בטיבלייהו</strong> <small>[שהכניס אותן,</small> את התאנים, <small>בעודן טבל]</small> לפני שהפריש מהן תרומות ומעשרות, <strong>וקסבר</strong> <small>[וסבור]</small> ר' יוסי כי <strong>מתנות שלא הורמו</strong> עדיין — <strong>כמי שהורמו דמיין</strong> <small>[נחשבות].</small> והוא החידוש שבדבר, שאף שהמעשר השני לא היה מופרש בפועל, מכל מקום כיון שעתיד להפרישו, הרי חלים על אותו חלק שנועד למעשר כל דיני המעשר, ולכן אם הוציאו חוץ לירושלים ואכלו —  לוקה.
  ושואלים:  <strong>וסבר</strong> <small>[ו</small>האם <small>סבור]</small> <strong>ר' יוסי מתנות שלא הורמו כמי שהורמו דמי</strong> <small>[נחשבות]?</small> <strong>והתניא</strong> <small>[והרי שנויה</small> ברייתא<small>]:</small> <strong>ר' שמעון בן יהודה אומר משום</strong> (בשם) <strong>ר' יוסי: לא נחלקו בית שמאי ובית הלל על פירות שלא נגמרה מלאכתן,</strong> כלומר, שלא נגמרה מלאכת האיסוף שלהם, ועדיין לא חלה עליהם חובת הפרשת תרומות ומעשרות, <strong>ועברו</strong> אז <strong>בירושלים</strong> — <strong>שיפדה מעשר שני שלהן ויאכל בכל מקום,</strong> משום שכל עוד לא הגיעו לגדר חיוב מעשר אין קדושת ירושלים חלה עליהם.
 <strong>ועל מה נחלקו</strong> — <strong>על פירות ש</strong>כבר <strong>נגמרה מלאכתן, ועברו בירושלים</strong> קודם שיפרישו מהם תרומות ומעשרות, <strong>שבית שמאי אומרים:</strong> כיון שנתחייבו בהפרשת מעשר שני, והיו בירושלים — <strong>יחזיר מעשר שני שלהם ויאכל בירושלים, ובית הלל אומרים: יפדה ויאכל בכל מקום. ואי סלקא דעתך</strong> <small>[ואם עולה על דעתך]</small> לומר ש<strong>מתנות שלא הורמו כמי שהורמו דמיין</strong> <small>[נחשבות],</small> כיצד לשיטת בית הלל ניתן לפדות את המעשר השני? <strong>הא</strong> <small>[הרי]</small> משנכנסו הפירות לירושלים, כבר <strong>קלטוהו מחיצות</strong> העיר את המעשר השני, גם אם לא הופרש בפועל, ואם כן שוב לא ניתן לפדותו! ומכאן שר' יוסי (שבוודאי הולך לשיטת בית הלל) סבור שמתנות שלא הורמו אינן נחשבות כאילו הורמו!
 <strong>אמר רבה: מחיצה לאכול</strong> ההלכה שאסור לאכול את המעשר השני מחוץ לירושלים היא <strong>דאורייתא</strong> <small>[מן התורה],</small> <strong>מחיצה</strong> לענין <strong>לקלוט</strong> ההלכה שמעשר שני שנכנס לחומות ירושלים נקלט ואסור לפדותו ולהוציאו למקום אחר — היא <strong>דרבנן</strong> <small>[מדברי חכמים].</small> <strong>וכי גזור רבנן</strong> <small>[וכאשר גזרו חכמים]</small> שלא להוציא מעשר שנכנס לפנים מן המחיצות — הרי זה <strong>כי איתיה בעיניה</strong> <small>[כאשר</small> המעשר <small>ישנו</small> כבר <small>בעינו]</small> לאחר שהופרש, אבל <strong>בטבליה לא גזור רבנן</strong> <small>[ב</small>עודו <small>טבל לא גזרו חכמים].</small>
 <strong>רבינא אמר:</strong> ר' יוסי עוסק במעשר שני שהופרש כבר ונכנס לירושלים, והחידוש בדבריו הוא שמדובר כאן בתאנה שלא נכנסה ממש לירושלים, אלא <strong>כגון דנקיט ליה בקניא</strong> <small>[שמחזיק אותה,</small> את התאנה הזו <small>בקנה]</small> מבחוץ, אלא שהוא עצמו כבר בתוך ירושלים. <strong>ותפשוט בעיא</strong> <small>[ותפתור</small> על ידי כך את <small>בעייתו]</small> של <strong>רב פפא,</strong> שאם הוא בפנים ומחזיק מעשר בקנה מחוץ לעיר — נחשב כאילו נכנס.
 <big>א משנה</big> <strong>הקורח קרחה בראשו, ו</strong>כן <strong>המקיף</strong> (מגלח) <strong>פאת ראשו</strong> (החלק הסמוך לאוזן), <strong>והמשחית פאת זקנו, והשורט שריטה אחת על המת</strong> משום אבילות — הרי זה <strong>חייב</strong> על כל אחד מהם מלקות. <strong>שרט שריטה אחת על חמשה מתים, או חמש שריטות על מת אחד</strong> — <strong>חייב על כל אחת ואחת.</strong>
 <strong>על</strong> הקפת פאת <strong>הראש</strong> חייב <strong>שתים, אחת מכאן</strong> בשיער לצד אוזן אחת, <strong>ואחת מכאן</strong> לצד האוזן השנית. <strong>על הזקן</strong> יש <strong>שתים מכאן</strong> שתי פאות מצד אחד של הפנים, <strong>ושתים מכאן</strong> מצידו האחר, <strong>ו</strong>עוד <strong>אחת מלמטה</strong> בסנטר. <strong>ר' אליעזר אומר: אם ניטלו</strong> כל פאות הזקן <strong>כולן כאחת</strong> — <strong>אינו חייב אלא אחת</strong> על כולן.
  ועוד הלכה בענין זה: <strong>ואינו חייב</strong> על השחתת זקן <strong>עד שיטלנו בתער. ר' אליעזר אומר: אפילו לקטו במלקט</strong> (כעין צבת קטנה, שתולש בה שערות) <strong>או ברהיטני</strong> שחותך, כעין מקצוע — הרי זה <strong>חייב.</strong>
 <big>ב גמרא</big> <strong>תנו רבנן</strong> <small>[שנו חכמים]</small> על הפסוק האמור בכהנים "לא יקרחו קרחה בראשם" (ויקרא כא, ה): <strong>"לא יקרחו", יכול אפילו קרח ארבע וחמש קריחות</strong> בבת אחת <strong>לא יהא חייב אלא אחת? תלמוד לומר</strong> בלשון יחיד <strong>"קרחה"</strong> — <strong>לחייב על כל קרחה וקרחה</strong> בפני עצמה. ומה שנאמר <strong>"בראשם" מה תלמוד לומר,</strong> מה אנו למדים ממנו? <strong>לפי שנאמר "לא תתגדדו ולא תשימו קרחה בין עיניכם למת"</strong> (דברים יד, א), <strong>יכול לא יהא חייב אלא על בין העינים בלבד, מנין לרבות כל הראש</strong> לאיסור קרחה? <strong>תלמוד לומר "בראשם"</strong> (ויקרא שם) — <strong>לרבות כל הראש.</strong>
 <strong>ואין לי</strong> איסור זה <strong>אלא בכהנים שריבה בהן הכתוב מצות יתירות,</strong> שהרי הכתוב בספר ויקרא מדבר בדיני כהנים, <strong>ישראל מנין?</strong>
 <strong>נאמר כאן</strong> (בספר דברים, לענין ישראל) <strong>"קרחה", ונאמר להלן</strong> (בספר ויקרא, בכהנים) <strong>"קרחה", מה להלן,</strong> בכהנים, <strong>חייב על כל קרחה וקרחה, וחייב על</strong> קרחה שעושה ב<strong>ראש</strong> כולו <strong>כבין העינים</strong> — <strong>אף כאן,</strong> בישראל, <strong>חייב על כל קרחה וקרחה, וחייב על הראש כבין העינים. ומה להלן,</strong> במה שנאמר לכל ישראל, מפורש שהוא <strong>על מת</strong> — <strong>אף כאן על מת.</strong>
 לפרטי הענין שואלים: <strong>הני</strong> <small>[אותן]</small> <strong>ארבע וחמש קריחות</strong> שעושה על מת אחד, שחייב על כל אחת ואחת, <strong>היכי דמי</strong> <small>[כיצד בדיוק]</small> מדובר? <strong>אילימא</strong> <small>[אם תאמר]</small> שעושה אותן <strong>בזה אחר זה, ובחמש התראות,</strong> שבכל פעם שהוא עושה מתרים בו שלא יעשה כן — <strong>פשיטא</strong> <small>[פשוט]</small> שכן הוא, שהרי הוא כעובר אותה עבירה פעמים אחדות, שנענש על כל עבירה שהתרו בו עליה!
## דף כ:
 <strong>אלא</strong> תאמר שהיה זה <strong>בחדא התראה</strong> <small>[בהתראה אחת],</small> ואולם במקרה זה <strong>מי מחייב</strong> <small>[האם</small> הוא <small>מתחייב]</small> על כך? <strong>והתנן</strong> <small>[והרי שנינו</small> במשנה<small>]:</small> <strong>נזיר שהיה שותה יין כל היום</strong> — <strong>אינו חייב אלא</strong> עונש מלקות <strong>אחת.</strong> ורק אם <strong>אמרו לו</strong> כמה פעמים בהתראה: <strong>"אל תשתה, אל תשתה", והוא שותה</strong> אחרי כל פעם ופעם — <strong>חייב</strong> מלקות <strong>על כל אחת ואחת!</strong> ומשיבים: <strong>לא צריכא</strong> <small>[נצרכה]</small> הלכה זו אלא למקרה שלאחר שהתרו בו פעם אחת <strong>סך חמש אצבעותיו נשא</strong> (סם להשרת השיער) <strong>ואותבינהו</strong> <small>[והניח אותן]</small> <strong>בבת אחת</strong> על שיער ראשו, ועשה על ידי כך חמש קרחות בבת אחת, <strong>דהויא ליה</strong> <small>[שהריהי</small> נחשבת <small>לו]</small> אותה התראה שהתרו בו, כ<strong>התראה לכל חדא וחדא</strong> <small>[אחת ואחת]</small> מהקרחות. והוא החידוש בכתוב זה, שעשיית כל קרחה היא עבירה בפני עצמה.
 <big>א</big> בפרטי הדין שואלים: <strong>וכמה</strong> הוא <strong>שיעור קרחה</strong> להתחייב עליו? <strong>רב הונא אומר: כדי שיראה מראשו</strong> מקום עור הראש בלא שיער. <strong>ר' יוחנן אומר משום</strong> (בשם) <strong>ר' אלעזר בר' שמעון: כגריס.</strong> ומעירים: מחלוקת זו היא <strong>כתנאי</strong> <small>[כ</small>מחלוקת <small>תנאים],</small> שכבר נחלקו באותו נושא, ששנינו: <strong>כמה שיעור קרחה</strong> — <strong>כגריס, אחרים אומרים: כדי שיראה מראשו.</strong>
 <strong>אמר רב יהודה בר חביבא: פליגי</strong> <small>[חלוקים]</small> <strong>בה</strong> בבעיה זו <strong>תלתא תנאי</strong> <small>[שלושה תנאים],</small> <strong>חד</strong> <small>[אחד</small> מהם<small>]</small> <strong>אומר: כגריס, וחד</strong> <small>[ואחד</small> מהם<small>]</small> <strong>אומר: כדי שיראה מראשו, וחד</strong> <small>[ואחד]</small> <strong>אומר: כשתי שערות. ואיכא דמפיק</strong> <small>[ויש שמוציא]</small> מהשיטות הללו את השיעור של <strong>שתי שערות, ומעייל</strong> <small>[ומכניס]</small> במקום זה שיעור <strong>בכעדשה. וסימנך,</strong> כדי לזכור את חילוף הגרסה, המשנה בדיני צרעת: <strong>בהרת</strong> המטמאה משום נגע — שיעורה <strong>כגריס, ומחיה</strong> בשר חי הגדל בתוך הבהרת — שיעורו <strong>בכעדשה.</strong>
 כיוצא בזה <strong>תנא</strong> <small>[שנה</small> החכם<small>]:</small> <strong>הנוטל מלא פי הזוג</strong> (המספריים) מן השיער <strong>בשבת</strong> — <strong>חייב. וכמה</strong> הוא <strong>"מלא פי הזוג"? אמר רב יהודה: שתים</strong> (שתי שערות). ומקשים: <strong>והתניא</strong> <small>[והרי שנויה</small> ברייתא<small>]:</small> <strong>לקרחה שתים,</strong> משמע שלענין שבת יש שיעור אחר! ומשיבים: <strong>אימא</strong> <small>[אמור]</small> <strong>וכן לקרחה שתים.</strong> כלומר, לא בא התנא לחלק בין ההלכות, אלא לצרפן.
 <strong>תניא נמי הכי</strong> <small>[שנויה</small> ברייתא <small>גם כן כך]:</small> <strong>הנוטל מלא פי הזוג בשבת חייב, וכמה "מלא פי הזוג"</strong> — <strong>שתים. ר'</strong> <strong>אליעזר אומר: אחת. ומודים חכמים לר' אליעזר  במלקט</strong> שערות <strong>לבנות מתוך שחורות,</strong> שהנוטל <strong>אפילו אחת</strong> — <strong>שהוא חייב,</strong> משום שעשה על ידי ליקוט זה מלאכה שלימה. כי אם הוא מקפיד ורוצה לעקור דווקא שערה זו, הרי עשה מעשה שלם בעקירה זו. ומעירים: <strong>ודבר זה אפילו בחול אסור</strong> לאיש לעשותו, <strong>משום</strong> מה <strong>שנאמר "לא ילבש גבר שמלת אשה"</strong> (דברים כב, ה), וכל מעשה התייפות כזה הוא מנהג אשה, ואסור לגבר לעשותו.
 <big>ב</big> שנינו במשנה: <strong>והמקיף פאת ראשו. תנו רבנן</strong> <small>[שנו חכמים]:</small> <strong>פאת ראשו</strong> — זה <strong>סוף ראשו, ואיזהו סוף ראשו</strong> — <strong>זה המשוה</strong> (מיישר) <strong>צדעיו,</strong> את גובה קו השיער של צידי הראש, <strong>ל</strong>שיער של <strong>אחורי אזנו ולפדחתו</strong> (מצחו). שאם השיער גזור בשוה מסביב, שאין פאות הראש ניכרות — הרי זה עובר משום הקפת הראש.
 <strong>תני</strong> <small>[שנה]</small> ה<strong>תנא</strong> (חוזר המשניות). <strong>קמיה</strong> <small>[לפני]</small> <strong>רב חסדא: אחד המקיף ואחד הניקף</strong> (זה שהקיפו שערו) — לוקה. <strong>אמר ליה</strong> <small>[לו]</small> רב חסדא בתמיהה: <strong>מאן דאכיל תמרי בארבילא לקי</strong> <small>[מי שאוכל תמרים בכברה לוקה]?</small> כלומר, הרי הניקף לא עשה דבר, ומשום מה ילקה? והסביר רב חסדא לתנא: <strong>דאמר לך מני</strong> <small>[שאומר לך</small> אדם: ברייתא זו, כשיטת <small>מי היא]?</small> אמור לו: כדעת <strong>ר' יהודה היא,</strong> ש<strong>אומר: לאו שאין בו מעשה לוקין עליו,</strong> ולכן גם הניקף לוקה, אף שלא עשה מעשה.
 <strong>רבא אומר:</strong> אפשר לפרש שמדובר כאן <strong>במקיף לעצמו</strong> את פאת ראשו, ולכן הוא חייב גם משום מקיף וגם משום ניקף, <strong>ו</strong>ל<strong>דברי הכל,</strong> שהרי הוא עושה מעשה. <strong>רב אשי אומר:</strong> פה מדובר <strong>במסייע</strong> הניקף למקיף. שהיה מסייע בתנועת ראשו לתספורת, ועושה בכך מעשה, <strong>ו</strong>לכן ל<strong>דברי הכל</strong> חייב.
 <big>ג</big> שנינו במשנה: <strong>והמשחית פאת זקנו. תנו רבנן</strong> <small>[שנו חכמים]:</small> <strong>פאת זקנו</strong> — <strong>סוף זקנו, ואיזהו סוף זקנו</strong> — <strong>שבולת זקנו,</strong> כלומר כל אותן פאות שמנה במשנה, שיש בהן שיער הנמצא במקום אחד, כעין שבולת.
 <big>ד</big> שנינו במשנה: <strong>והמשרט שריטה אחת</strong> על המת. <strong>תנו רבנן</strong> <small>[שנו חכמים]</small> מדרש הלכה זה: נאמר "ושרט לנפש לא תתנו בבשרכם" (ויקרא יט, כח). אילו היה כתוב רק <strong>"ושרט"</strong> — <strong>יכול</strong> היית לומר: על כל שריטה ששרט מתוך צערו, <strong>אפילו שרט על ביתו שנפל, ועל ספינתו שטבעה בים</strong> — <strong>תלמוד לומר "לנפש"</strong> (ויקרא יט, כח), לומר: <strong>אינו חייב אלא</strong> כשמשרט <strong>על</strong> נפש <strong>המת בלבד. ומנין למשרט חמש שריטות על מת אחד שהוא חייב על כל אחת ואחת</strong> מהן? <strong>תלמוד לומר "ושרט"</strong> — <strong>לחייב על כל שריטה ושריטה.</strong>
 <strong>ר' יוסי אומר: מנין למשרט שריטה אחת על חמשה מתים, שהוא חייב על כל אחת ואחת</strong> מן הנפשות ששרט עליהן? <strong>תלמוד לומר "לנפש",</strong> לומר: <strong>לחייב על כל נפש ונפש.</strong>
 ומקשים: <strong>והא אפיקתיה</strong> <small>[והרי הוצאת אותו]</small> את הביטוי "לנפש", <strong>ל</strong>פטור את המשרט על <strong>ביתו שנפל ולספינתו שטבעה בים!  ל</strong>
## דף כא.
 ומשיבים: דין זה למד ר' יוסי ממקום אחר, <strong>קסבר</strong> <small>[סבור הוא]</small> <strong>ר' יוסי</strong> ש<strong>שריטה</strong> על מת <strong>וגדידה</strong> על מת האמורה במקום אחר, "לא תתגודדו" (דברים יד, א), עבירה <strong>אחת היא, וכתיב התם</strong> <small>[ונאמר שם]</small> בגדידה "לא תתגודדו ולא תשימו קרחה בין עיניכם <strong>למת",</strong> ומשמע — רק על המת, ולפיכך "לנפש" לא בא אלא לחייב על כל נפש ונפש.
 <big>א</big> ובענין זה מביאים עוד מה ש<strong>אמר שמואל: המשרט</strong> בשרו על המת <strong>בכלי</strong> — <strong>חייב. מיתיבי</strong> <small>[מקשים]</small> על כך ממה ששנינו בברייתא: כל <strong>שריטה וגדידה אחת היא,</strong> ששניהם נאמרו לשורט עצמו על מת, <strong>אלא ששריטה</strong> היא <strong>ביד וגדידה</strong> היא <strong>בכלי.</strong> הרי שלא שייכת לשון "משרט" בכלי! ומשיבים: שמואל <strong>הוא</strong> ש<strong>אמר כר' יוסי,</strong> הסבור ששריטה וגדידה אחת היא לגמרי, ואין הבדל בין המונחים.
 מסופר, <strong>תני תנא קמיה</strong> <small>[שנה חוזר המשניות לפני]</small> <strong>ר' יוחנן</strong> ברייתא זו: השורט <strong>על מת, בין</strong> ששרט <strong>ביד, בין בכלי</strong> — <strong>חייב,</strong> ואילו השורט <strong>על עבודה זרה, ביד</strong> — <strong>חייב, בכלי</strong> — <strong>פטור.</strong> תהה על כך ר' יוחנן: <strong>והא איפכא כתיב</strong> <small>[והרי ההיפך</small> מזה <small>נאמר]</small> בכהני הבעל <strong>"ויתגדדו כמשפטם בחרבות וברמחים"</strong> (מלכים א יח, כח), הרי שכך הוא מנהגם ("כמשפטם") להתגודד בכלים! ולכן הורה לו ר' יוחנן לחוזר המשניות: <strong>אלא אימא</strong> <small>[אמור]</small> בברייתא זו להיפך: על עבודה זרה <strong>ביד</strong> — <strong>פטור, בכלי</strong> — <strong>חייב.</strong>
 <big>ב</big> שנינו: <strong>וחייב על הראש</strong> שתים, אחת מכאן ואחת מכאן. ומסופר, כי כאשר היה לומד משנה זו <strong>מחוי</strong> <small>[מראה</small> היה<small>]</small> <strong>רב ששת בין פירקי רישא</strong> <small>[הראש],</small> במקום שמתחברים שני חלקי הראש, האחורי והקדמי, בצדעיים. וכן על מה ששנינו במשנה: <strong>ו</strong>חייב <strong>על הזקן, שתים מכאן ושתים מכאן ואחת מלמטה. מחוי</strong> <small>[מראה</small> היה<small>]</small> <strong>רב ששת בין פירקי דיקנא</strong> <small>[הזקן]</small> בין חלקי הזקן.
  ועוד שנינו במשנה כי <strong>ר' אליעזר אומר: אם נטלן</strong> בבת אחת חייב אחת. ומסבירים: <strong>קסבר</strong> <small>[סבור הוא]:</small> <strong>חד לאו</strong> <small>[לאו אחד]</small> <strong>הוא</strong> האיסור להשחית את פאת הזקן, ואינו חייב על כל פאה.
 <big>ג</big> ועוד שנינו במשנה: <strong>ואינו חייב עד שיטלנו בתער.</strong> ומביאים מדרש הלכה, <strong>תנו רבנן</strong> <small>[שנו חכמים]:</small> נאמר <strong>"ופאת זקנם לא יגלחו"</strong> (ויקרא כא, ה), <strong>יכול</strong> בכל אופן של גילוח הזקן, ו<strong>אפילו גלחו במספרים יהא חייב? תלמוד לומר "לא תשחית</strong> את פאת זקנך" (ויקרא יט, כז), שאינו חייב על גילוח הזקן אלא באופן שמשחית אותו מעיקרו, ומספריים אינם משחיתים את השיער עד שורשו. וממשיכים: <strong>אי</strong> <small>[אם]</small> היה נאמר רק <strong>"לא תשחית"</strong> בלבד, <strong>יכול אם לקטו במלקט ורהיטני</strong> שהם משחיתים את השיער ועוקרים אותו, <strong>יהא</strong> גם כן <strong>חייב? תלמוד לומר "לא יגלחו",</strong> שהחיוב הוא רק כשעושה זאת דרך תגלחת, ואלו אינם דרך תגלחת.
 <strong>הא כיצד</strong> מצרפים את שני המקראות — שחייבים רק על <strong>גילוח שיש בו השחתה, הוי אומר זה תער.</strong>
 ועוד שנינו במשנה: <strong>ר' אליעזר אומר: אפילו לקטו במלקט ורהיטני יהא חייב.</strong> ושואלים: <strong>מה נפשך</strong> <small>[רצונך]</small> כלומר, בכל אופן שאתה רוצה לומר, תמוה הוא: <strong>אי גמיר</strong> <small>[אם למד</small> וקיבל מרבו<small>]</small> <strong>גזירה שווה</strong> זו, המשווה בין גילוח שנאמר בכהנים (ויקרא כא) ובין השחתה שנאמרה בישראל (ויקרא יט) — <strong>ליבעי</strong> <small>[שיצריך]</small> דווקא <strong>תער</strong> כדי לחייבו, כמו חכמים. <strong>אי לא גמיר</strong> <small>[אם לא למד]</small> <strong>גזרה שוה</strong> זו — <strong>מספרים נמי</strong> <small>[גם כן]</small> <strong>[לא]</strong> יפטור, שהרי הוא בכלל גילוח!
  ומשיבים:  <strong>לעולם</strong> יש לומר כי <strong>גמיר</strong> <small>[למד]</small> <strong>גזרה שוה</strong> זו, <strong>ו</strong>אולם <strong>קסבר</strong> <small>[סבור הוא]</small> ש<strong>הני נמי</strong> <small>[גם אלה]</small> מלקט ורהיטני, <strong>גילוח עבדי</strong> <small>[עושים].</small> שלא חלק על חכמים בעיקר הסברה, אלא בפרטי ההגדרה.
 <big>ד משנה</big> <strong>הכותב כתובת קעקע,</strong> כתובת של צבע החרוטה בגוף, גם הוא בכלל הלוקים. אם <strong>כתב</strong> בצבע <strong>ולא קעקע</strong> (חקק) בבשרו, או <strong>קעקע ולא כתב</strong> — <strong>אינו חייב, עד שיכתוב ויקעקע.</strong> ובמה — <strong>בידו, ובכחול</strong> (אותו שמים בעיניים) <strong>ובכל דבר</strong> <strong>שהוא רושם</strong> (עושה סימן). <strong>ר' שמעון בן יהודה משום</strong> (בשם) <strong>ר' שמעון אומר: אינו חייב עד שיכתוב שם את השם, שנאמר "וכתבת קעקע לא תתנו בכם אני ה' "</strong>(ויקרא יט, כח).
 <big>ה גמרא</big> <strong>אמר ליה</strong> <small>[לו]</small> <strong>רב אחא בריה</strong> <small>[בנו]</small> של <strong>רבא לרב אשי:</strong> האם כוונת ר' שמעון היא שאינו חייב <strong>עד</strong> ש<strong>יכתוב</strong> בבשרו <strong>"אני ה' " ממש? אמר ליה</strong> <small>[לו]:</small> <strong>לא,</strong> לא זו הכוונה. אלא <strong>כדתני</strong> <small>[כמו ששנה]</small> <strong>בר קפרא: אינו חייב עד שיכתוב שם עבודה זרה, שנאמר "וכתבת קעקע לא תתנו בכם אני ה' ",</strong> לומר: אל תכתבו שם של עבודה זרה בבשרכם, שכן <strong>אני ה', ולא אחר.</strong>
 <strong>אמר רב מלכיא אמר רב אדא בר אהבה: אסור לו לאדם שיתן אפר מקלה</strong> (שריפה) <strong>על גבי מכתו</strong> (פצעו) לשם רפואה, <strong>מפני שנראית ככתובת קעקע.</strong> כיון שהיה רק מספר מצומצם של דברים שנאמרו בשמו של חכם זה, והיה עוד חכם בשם דומה, רב מלכיו, שאמר דברים בשם רב אדא בר אהבה, נותנים סימן להלכות אלה. <strong>אמר רב נחמן בריה</strong> <small>[בנו]</small> של <strong>רב איקא:</strong> ההלכות בענין <strong>שפוד, שפחות וגומות,</strong> אותן אמר <strong>רב מלכיו,</strong> ואילו ההלכות בענין <strong>בלורית,</strong> בענין <strong>אפר מקלה, ו</strong>בענין <strong>גבינה,</strong> אותן אמרן <strong>רב מלכיא.</strong>
 <strong>רב פפא אמר:</strong> לא כן, אלא <strong>מתניתין ומתניתא</strong> <small>[</small>מה שנאמר לגבי <small>המשנה והברייתא]</small> הוא מדברי <strong>רב מלכיא, שמעתתא</strong> <small>[השמועות]</small> שאינן קשורות למשניות, הן של <strong>רב מלכיו. וסימניך</strong> שתזכור מי אמר כל דבר: <strong>מתניתא</strong> — <strong>מלכתא</strong> <small>[המשנה</small> — <small>מלכה</small> היא<small>]</small> והוא לסימן, כי "מלכיא" דומה למלכה. ושואלים: <strong>מאי בינייהו</strong> <small>[מה</small> ההבדל <small>ביניהם]</small> בין רב נחמן ורב פפא לענין זה? ומשיבים: <strong>איכא בינייהו</strong> <small>[יש ביניהם</small> הבדל<small>]</small> ביחס לדין <strong>שפחות</strong> שנאמר במשנה, שלשיטת רב פפא — רב מלכיא הוא שאמר זאת, ולא רב מלכיו. ושבים לעיקר הדברים בענין הנחת אפר מקלה על גב פצע.
  מסופר, <strong>רב ביבי בר אביי קפיד</strong> <small>[היה מקפיד]</small> שלא לשים אפר <strong>אפילו אריבדא דכוסילתא</strong> <small>[על פצע הקזה]</small> שאף זה נראה ככתובת קעקע, ואילו <strong>רב אשי אמר: כל מקום שיש שם מכה</strong> (פצע) — <strong>מכתו מוכיח עליו</strong> שלשם ריפוי הוא עושה, ואינו כתובת קעקע.
 <big>ו משנה</big> <strong>נזיר שהיה שותה יין כל היום</strong> — <strong>אין חייב</strong> מלקות אלא פעם <strong>אחת. אמרו לו</strong> עדים בהתראה <strong>"אל תשתה", "אל תשתה", והוא שותה</strong> — <strong>חייב על כל אחת ואחת</strong> מן הפעמים שהתרו בו ושתה. וכן אם <strong>היה</strong> הנזיר <strong>מטמא למתים כל היום</strong> — <strong>אינו חייב אלא אחת, אמרו לו "אל תטמא", "אל תטמא", והוא מטמא</strong> — <strong>חייב על כל אחת ואחת</strong> מן הפעמים שהתרו בו ונטמא. וכן, אם <strong>היה מגלח</strong> שערו <strong>כל היום</strong> — <strong>אינו חייב אלא אחת, אמרו לו "אל תגלח", "אל תגלח", והוא מגלח</strong> — <strong>חייב על כל אחת ואחת</strong> שהתרו בו וחזר והתגלח.
  וכן אדם ש<strong>היה לבוש בכלאים</strong> (בגד שעטנז) <strong>כל היום</strong> — <strong>אינו חייב אלא אחת, אמרו לו "אל תלבש", "אל תלבש", והוא פושט ולובש</strong> — <strong>חייב על כל אחת ואחת</strong> מן הפעמים. <strong>ל</strong>
## דף כא:
 כיון שהוזכר שאדם העושה מעשה אחד לוקה על כך כמה מלקות, מביאים דין שיש בו דמיון מסויים: <strong>יש חורש תלם אחד, וחייב עליו</strong> על אותו מעשה, מלקות <strong>משום שמונה לאוין,</strong> כיצד? היה <strong>החורש בשור וחמור</strong> יחד, שעובר משום "לא תחרוש בשור וחמור יחדיו" (דברים כב, י), <strong>והן מוקדשין</strong> והרי הוא עובר משום מועל בקדשים, <strong>ו</strong>היו אלה <strong>כלאים בכרם,</strong> ובחרישה הוא מסייע לגידולם, כמבואר בגמרא. <strong>ו</strong>היתה זו שנת ה<strong>שביעית</strong> (השמיטה), ועובר משום עושה מלאכת עבודת אדמה בשביעית, <strong>ו</strong>היה זה <strong>יום טוב,</strong> שעובר משום עשיית מלאכה ביום טוב, <strong>ו</strong>הוא היה <strong>כהן ו</strong>גם <strong>נזיר,</strong> ששניהם אסורים להיטמא למת, והיה אותו מקום שחרש <strong>בבית הטומאה</strong> (במקום טמא בטומאת מת).
 <strong>חנניא בן חכינאי אומר: אף</strong> אם היה <strong>לובש כלאים</strong> באותה שעה שחורש, לוקה גם משום כלאיים. ויש איפוא עוד איסור שעבר עליו. <strong>אמרו לו: אינו השם.</strong> כלומר, אין זה מאותו טעם, כי אין זה שייך למעשה החרישה. <strong>אמר להם:</strong> אם כן, לדבריכם <strong>אף הנזיר לא הוא השם,</strong> שהרי הנזיר והכהן לא משום חרישה הוא חייב, אלא משום הכניסה למקום טמא.
 <big>א גמרא</big> <strong>אמר רב ביבי אמר ר' יוסי:</strong> האם מה ששנינו במשנה <strong>"פושט ולובש"</strong> לענין כלאיים, שחייב על כל פעם ופעם אם התרו בו, כוונתו פושט ו<strong>לובש ממש, או אפילו מכניס ומוציא</strong> את ידו מ<strong>בית יד אונקלי</strong> (שרוול הבגד) <strong>שלו,</strong> ואף זה נקרא פשיטה ולבישה? ומספרים כי בענין זה <strong>מחוי</strong> <small>[מראה</small> היה<small>]</small> <strong>רב אחא בריה</strong> <small>[בנו]</small> של <strong>רב איקא: עיולי ואפוקי</strong> <small>[להכניס ולהוציא]</small> ממש. <strong>רב אשי אומר:</strong> אין הכוונה לפושט ולובש ממש, אלא <strong>אפילו לא שהה אלא כדי לפשוט וללבוש,</strong> והתרו בו — <strong>חייב</strong> על כל התראה והתראה.
 <big>ב</big> שנינו במשנה: <strong>יש חורש תלם</strong> אחד וחייב עליו משום שמונה לאוין. ובענין זה <strong>אמר ר' ינאי: בחבורה</strong> של החכמים <strong>נמנו</strong> <strong>וגמרו</strong> (הצביעו והחליטו): <strong>החופה</strong> (המכסה בעפר) <strong>בכלאים</strong> על מה שזרע — <strong>לוקה</strong> משום האיסור לזרוע כלאיים. <strong>אמר להן</strong> (לו) <strong>ר' יוחנן: לאו</strong> <small>[והאם לא]</small> <strong>משנתנו היא זו?</strong> ששנינו בה: <strong>יש חורש תלם אחד וחייב עליו משום שמונה</strong> <strong>לאוין: החורש בשור ובחמור והן מוקדשין,       וכלאים בכרם;</strong> ונברר: <strong>האי</strong> <small>[זה]</small> ה<strong>חורש, דמחייב</strong> <small>[שמתחייב]</small> בשעת חרישה <strong>משום כלאים היכי משכחת לה</strong> <small>[איך אתה מוצא אותה]?</small> שהרי חרישה עצמה אינה שייכת לזריעת כלאיים. <strong>לאו דמיכסי בהדיה דאזיל</strong> <small>[האם לא</small> מדובר <small>ש</small>הוא <small>מכסה</small> את הזרעים בעפר <small>בתוך</small> כדי <small>ש</small>הוא <small>הולך</small> וחורש<small>]?</small> ומכאן משמע שהמחפה בכלאיים לוקה.
 <strong>אמר ליה</strong> <small>[לו]</small> ר' ינאי: צודקים דבריך, אבל <strong>אי לאו דדלאי לך חספא, מי משכחת מרגניתא תותה</strong> <small>[אם לא שהרמתי לך</small> את <small>החרס, האם היית מוצא</small> את <small>המרגלית מתחתיו]?</small> כלומר, כיון שאמרתי לך את ההלכה, הצלחת למצוא לה מקור במשנה. <strong>אמר ליה</strong> <small>[לו]</small> <strong>ריש לקיש לר' יוחנן</strong> לאחר זמן: <strong>אי לאו דקילסך גברא רבה</strong> <small>[אם לא ששיבח אותך אדם גדול,</small> ר' ינאי<small>]</small> על מה שאמרת, <strong>הוה אמינא</strong> <small>[הייתי אומר]</small> שאין זו הוכחה, שהרי אפשר לומר כי <strong>מתניתין מני</strong> <small>[משנתנו</small> זו כדעת <small>מי היא]</small> — דעת <strong>ר' עקיבא היא, דאמר</strong> <small>[שהוא אומר]:</small> <strong>המקיים כלאים,</strong> כל שעושה מעשה שחיוני לקיומם — <strong>לוקה.</strong> ולכן החורש ומחפה בכלאיים, כיון שהוא עוזר לקיומם —  לוקה על כך. אבל לא משום שהוא נחשב זורע.
  ושואלים:  <strong>מאי</strong> <small>[מה</small> הם<small>]</small> דברי <strong>ר' עקיבא</strong>? <strong>דתניא</strong> <small>[ששנויה</small> ברייתא<small>]:</small> <strong>המנכש</strong> (העוקר עשבים שוטים) <strong>והמחפה</strong> בעפר את הזרעים <strong>בכלאים</strong> — <strong>לוקה,</strong> שעשה מעשה לגדל את הכלאיים, כזורע. <strong>ר' עקיבא אומר: אף המקיים</strong> את הכלאיים.
  ושואלים:  <strong>מאי טעמא</strong> <small>[מה הטעם]</small> של <strong>ר' עקיבא? דתניא</strong> <small>[ששנויה</small> ברייתא<small>]:</small> נאמר <strong>"שדך לא תזרע כלאים"</strong> (ויקרא יט, יט) — <strong>אין לי אלא זורע, מקיים מנין? תלמוד לומר "בהמתך לא תרביע כלאים שדך לא תזרע כלאים"</strong> (ויקרא יח— יט) שמצרפים וקוראים כאילו היה כתוב "כלאים שדך לא", שבכל מקרה לא יהיו כלאים בשדך.
 <big>ג</big> ובקשר לרשימת הלוקים שבמשנתנו, שאמרנו שמדובר במי שחורש ומחפה את הזרעים, ויש בו משום זורע, <strong>אמר ליה</strong> <small>[לו]</small> <strong>עולא לרב נחמן: ולילקי נמי</strong> <small>[ושילקה גם כן]</small> <strong>משום זורע ביום טוב! אמר ליה</strong> <small>[לו]:</small> <strong>תנא</strong> <small>[שנה]</small> <strong>ושייר,</strong> והיה יכול לשנות גם לאו נוסף זה.
 <strong>אמר ליה</strong> <small>[לו]</small> עולא: ה<strong>תנא קתני</strong> <small>[שנה]</small> <strong>שמונה</strong> ומנה אותם, <strong>ואת אמרת:</strong> <small>[ואתה אומר]:</small> <strong>תנא</strong> <small>[שנה]</small> <strong>ושייר?!</strong> אלא ודאי דייק במספר! <strong>אמר רבא:</strong> כך צריך להסביר, <strong>יש חילוק מלאכות בשבת,</strong> שאם עושה אדם מלאכות שונות בשבת בבת אחת — חייב על כל אחת ואחת, <strong>ואין חילוק מלאכות ביום טוב,</strong> אלא כל איסור מלאכה ביום טוב לאו אחד הוא, ולוקה רק פעם אחת אפילו עושה כמה מלאכות. <strong>אמר ליה</strong> <small>[לו]</small> עולא: <strong>עדא תהא</strong> <small>[זאת תהיה]</small> כלומר, כך הוא, זה הוא ההסבר הנכון.
 <strong>איתיביה</strong> <small>[הקשה לו]</small> <strong>אביי: ו</strong>כי <strong>אין חילוק מלאכות ביום טוב? והתנן</strong> <small>[והרי שנינו</small> במשנה<small>]:</small> <strong>המבשל גיד בחלב ביום טוב, ואכלו</strong> — <strong>לוקה חמש.</strong> כיצד? <strong>לוקה משום אוכל גיד, ולוקה משום מבשל ביום טוב שלא לצורך, ולוקה משום מבשל גיד</strong> (שהוא בשר) <strong>בחלב, ולוקה משום אוכל בשר בחלב, ולוקה  ל</strong>
## דף כב.
 <strong>משום הבערה</strong> ביום טוב. <strong>ואם איתא</strong> <small>[יש]</small> מקום לדבריך, שאין חילוק מלאכות ביום טוב — <strong>משום הבערה לא מחייב</strong> <small>[מתחייב],</small> <strong>דהא איחייב ליה</strong> <small>[שהרי התחייב לו]</small> באיסור מלאכה אחר ביום טוב, <strong>משום בשולו!</strong> ענה לו: <strong>אפיק</strong> <small>[הוצא]</small> ממנין חמשת חיובי המלקות איסור <strong>הבערה,</strong> שבאמת אינו לוקה עליו, <strong>ועייל</strong> <small>[והכנס]</small> איסור אחר — <strong>גיד הנשה של נבילה,</strong> שהיה זה גיד הנשה של נבילה, ועבר על איסור נוסף של אכילת נבילה.
  ומקשים:  <strong>והתני</strong> <small>[והרי שנה]</small> <strong>ר' חייא</strong> בברייתא, כסיכום לחמשת חיובי המלקות שבמשנה זו: <strong>לוקה שתים על אכילתו ושלש על בשולו, ואי איתא</strong> <small>[ואם יש]</small> מקום לדבריך אלו, שיש להוציא הבערה ולהכניס אכילת גיד הנשה של נבילה, אם כן <strong>שלש על אכילתו הוא חייב,</strong> שהרי הוא חייב משום אכילת גיד, אכילת בשר בחלב, ואכילת נבילה! <strong>אלא</strong> כך צריך לומר: <strong>אפיק</strong> <small>[הוצא]</small> מן המנין איסור <strong>הבערה, ועייל</strong> <small>[והכנס]</small> איסור אחר, והוא שעשה זאת ב<strong>עצי אשירה</strong> (עץ שהוקדש לעבודה זרה), <strong>ואזהרתיה מהכא</strong> <small>[ואזהרתו,</small> מקור איסורו, <small>מכאן]</small> מפסוק זה, שנאמר <strong>"ולא ידבק בידך</strong> מאומה מן החרם" (דברים יג, יח), שאסור ליהנות מעבודה זרה.
 <strong>אמר ליה</strong> <small>[לו]</small> <strong>רב אחא בריה</strong> <small>[בנו]</small> של <strong>רבא לרב אשי:</strong> אם עצי אשירה הם, <strong>ולילקי נמי</strong> <small>[ושילקה גם כן]</small> <strong>משום "לא תביא תועבה אל ביתך"</strong> (דברים ז, כו), והיה צריך להוסיף לאו נוסף על החמישה! <strong>אלא</strong> כך צריך לומר: <strong>הכא במאי עסקינן</strong> <small>[כאן במה אנו עוסקים]</small> — <strong>כגון שבישלו בעצי הקדש, ואזהרתיה מהכא</strong> <small>[ואזהרתו,</small> מקור איסורו <small>מכאן]</small> שנאמר <strong>"ואשריהם תשרפון באש... לא תעשון כן לה' אלהיכם"</strong> (דברים יב, ג—ד), שאסור להשמיד חפץ שבקדושה, והעושה כן עובר בלאו.
 <big>א</big> על מנין הלאווים שבמשנתנו, במי שחורש, הקשו חכמים, <strong>סימן</strong> לשמות החכמים שהתקשו בדבר. <strong>שנבא"י שנ"ז</strong> (הו <strong>ש</strong>עיא, ח <strong>נ</strong> ניא, א <strong>ב</strong>הו, <strong>א</strong> ב<strong>י</strong> י, א <strong>ש</strong>י, רבי <strong>נ</strong> א, <strong>ז</strong> עירא).
 <strong>מתקיף לה</strong> <small>[מקשה על כך]</small> <strong>רב הושעיא: וליחשוב נמי</strong> <small>[ושימנה גם כן]</small> בתוך האיסורים איסור <strong>הזורע בנחל איתן,</strong> שהיה חורש במקום שערפו בו את העגלה הערופה, <strong>ואזהרתיה מהכא</strong> <small>[ואזהרתו,</small> מקור איסורו <small>מכאן]</small> שנאמר "והורידו זקני העיר ההיא את העגלה אל נחל איתן <strong>אשר לא יעבד בו ולא יזרע"</strong> (דברים כא, ד), שמפרשים אותו כאיסור להבא, שמאז העריפה בנחל אסור עוד לעבוד בו!
 <strong>מתקיף לה</strong> <small>[מקשה על כך]</small> <strong>רב חנניא: וליחשוב נמי</strong> <small>[ושימנה גם כן]</small> איסור <strong>המוחק את השם בהליכתו</strong> תוך כדי שהוא הולך וחורש, <strong>ואזהרתיה מהכא</strong> <small>[ואזהרתו מכאן]</small> <strong>"ואבדתם את שמם וגו' (ו)לא תעשון כן לה' אלהיכם"</strong> (דברים יב, ג— ד)!
 <strong>מתקיף לה</strong> <small>[מקשה על כך]</small> <strong>ר' אבהו: וליחשוב נמי</strong> <small>[ושימנה גם כן]</small> שבתוך כדי כך היה <strong>קוצץ את בהרתו</strong> (את נגע הצרעת שהיתה עליו), <strong>ואזהרתיה מהכא</strong> <small>[ואזהרתו מכאן]</small> <strong>"השמר בנגע הצרעת"</strong> (דברים כד, ח), ו"השמר" הוא לשון לאו, שאסור להסיר את הנגע!
 <strong>מתקיף לה</strong> <small>[מקשה על כך]</small> <strong>אביי: וליחשוב נמי</strong> <small>[ושימנה גם כן]</small> שהיה באותו זמן <strong>מזיח החושן מעל האפוד, ו</strong>כן <strong>המסיר בדי ארון</strong> העדות, <strong>ואזהרתיה מהכא</strong> <small>[ואזהרתו מכאן]</small> שנאמר "בטבעות הארון יהיו הבדים <strong>(ו)לא יסרו</strong> ממנו" (שמות כה, טו), וכן לגבי החושן נאמר <strong>"ולא יזח החשן</strong> מעל האפוד" (שמות כח, כח)!
 <strong>מתקיף לה</strong> <small>[מקשה על כך]</small> <strong>רב אשי: וליחשוב נמי</strong> <small>[ושימנה גם כן]</small> את <strong>החורש בעצי אשירה,</strong> שהיתה המחרישה עצמה עשויה מעצים אלה, <strong>ואזהרתיה מהכא</strong> <small>[ואזהרתו מכאן]</small> <strong>"ולא ידבק בידך מאומה</strong> מן החרם" (דברים יג, יח)!
 <strong>מתקיף לה</strong> <small>[מקשה על כך]</small> <strong>רבינא: וליחשוב נמי</strong> <small>[ושימנה גם כן]</small> <strong>הקוצץ אילנות טובות,</strong> שקוצצם עם חרישתו, <strong>ואזהרתיה מהכא</strong> <small>[ואזהרתו מכאן]</small> <strong>"כי ממנו תאכל ואתו לא תכרת"</strong> (דברים כ, יט)!
 <strong>אמר ליה</strong> <small>[לו]</small> <strong>ר' זעירא לר' מני: וליחשוב נמי</strong> <small>[ושימנה גם כן]</small> <strong>כגון דאמר</strong> <small>[שאומר]</small> <strong>"שבועה שלא אחרוש ביום טוב"</strong> ועבר על השבועה! ענה לו ר' מני: <strong>התם</strong> <small>[שם]</small> <strong>לא חלה שבועה</strong> זו עליו, כי <strong>מושבע ועומד מהר סיני הוא</strong> שלא לחרוש, ואין שבועה חלה על שבועה. <strong>אמר ליה</strong> <small>[לו]:</small> בכל זאת אפשר שתחול שבועה זו, <strong>כגון דאמר</strong> <small>[שאומר]</small> <strong>"שבועה שלא אחרוש בין בחול</strong> <strong>בין ביום טוב", דמגו</strong> <small>[שמתוך]</small> ש<strong>חלה עליה</strong> <small>[עליו]</small> <strong>שבועה בחול</strong> — <strong>חלה עליה נמי</strong> <small>[עליו גם כן]</small> <strong>ביום טוב!</strong> ענה לו ר' מני: <strong>מידי דאיתיה</strong> <small>[דבר שישנו]</small> <strong>בשאילה לא קתני</strong> <small>[שנה</small> במשנה<small>],</small> שלא מנה איסורים שאפשר להתירם אם יישאל לחכם, וכיון שיכול להישאל לחכם על השבועה ויתיר לו, אין בזה לאו ודאי.
  אמר לו ר' זעירא: <strong>ו</strong>כי <strong>לא</strong> שנה שם דבר שאפשר להישאל עליו? <strong>והרי</strong> נזכר במשנה <strong>הקדש,</strong> שחרש בבהמות הקדש, ואדם יכול להישאל על נדר ההקדש ולבטלו! ענה לו: מדובר במשנה <strong>בבכור,</strong> שקדושתו מרחם, ואי אפשר להישאל על איסורו. וחזר והקשה: <strong>והרי</strong> הובא במשנה גם איסור טומאה של <strong>נזיר</strong> שיכול להישאל על נדר נזירותו! השיב לו ר' מני: מדובר שם <strong>בנזיר שמשון</strong> שאין התרה לנדרו.
  ודחה ר' זעירא: וכי <strong>נזיר שמשון בר איטמויי</strong> <small>[בן טומאה]</small> <strong>למתים הוא?</strong> והרי נזירות כנזירות שמשון אינה כוללת איסור טומאה למתים, כמו שמצאנו בשמשון עצמו שנטמא למתים! <strong>אלא</strong> צריך לתרץ כי הסיבה שלא נאמר במשנה גם שאדם זה עבר על שבועתו, היא משום ש<strong>האי תנא</strong> <small>[תנא זה]</small> <strong>איסור כולל לית ליה</strong> <small>[אין לו],</small> שלדעתו אין איסור חל על איסור גם במקרה כזה. ולכן, הואיל וכבר נאסר מן התורה לחרוש ביום טוב, אינו מוסיף דבר במה שנשבע שלא לחרוש גם ביום חול.
 <big>ב</big> אגב דברים אלה <strong>אמר ר' הושעיא: המרביע שור פסולי המוקדשים</strong> (שור שהוקדש ונפל בו מום), הרי אף שיצא מקדושתו לכמה דברים — יש בו עדיין מקצת קדושה, כגון שאסור לעבוד בו, ואם הרביע עליו (כגון שהיה נקבה) — <strong>לוקה שנים,</strong> אחת משום עבודה בפסולי המוקדשים, ואחת משום כלאיים. לפי שהכתוב עשה את פסולי המוקדשים כשתי בריות, בהמת הקדש ובהמת חולין, ואם מרביע עליו שור — הריהו כמרביע עליו בהמה ממין אחר, ועובר על איסור כלאיים. וכן <strong>אמר ר' יצחק: המנהיג</strong> כגון שחורש <strong>בשור פסולי המוקדשים</strong> — <strong>לוקה,</strong> וטעמו <strong>שהרי גוף אחד הוא, ועשאו הכתוב כשני גופים,</strong> והמנהיג שתי בהמות שונות יחד — לוקה.
 <big>ג משנה</big> <strong>כמה</strong> מלקות <strong>מלקין אותו</strong> את המחוייב מלקות — <strong>ארבעים חסר אחת, שנאמר</strong> "והכהו לפניו כדי רשעתו <strong>במספר, ארבעים</strong> יכנו לא יוסיף..." (דברים כה, ג— ד), ואנו דורשים את הכתובים, ומצרפים את סוף הפסוק הראשון לתחילת הפסוק השני, וקוראים כאילו היה כתוב יחד "במספר ארבעים", כלומר <strong>מנין שהוא סמוך לארבעים. ר' יהודה אומר: ארבעים שלימות הוא לוקה, והיכן הוא לוקה את</strong> המכה <strong>היתירה</strong> שאיננה בכפולות של שלוש (שהרי כמבואר להלן מחלקים את המלקות לשלוש) — <strong>בין כתפיו.</strong>
 <strong>אין אומדין אותו,</strong> כדי לפסוק כמה מכות הוא יכול לקבל, <strong>אלא במכות ראויות להשתלש</strong> להתחלק לשלוש, כגון שאם יכול ללקות עשרים — יפסקו לו שמונה עשרה. ועוד הלכה בענין האומדן: <strong>אמדוהו</strong> הרופאים שיכול <strong>לקבל ארבעים</strong> מלקות, <strong>ולוקה</strong> בפועל <strong>מקצת</strong> מהן,
## דף כב:
 <strong>ואמדו</strong> שנית <strong>שאין יכול לקבל ארבעים</strong> מלקות — הרי הוא <strong>פטור</strong> ממלקות נוספות. אם <strong>אמדוהו</strong> מתחילה שיכול <strong>לקבל</strong> רק <strong>שמונה עשרה</strong> מלקות, <strong>ומשלקה</strong> שמונה עשרה אלה <strong>אמדו שיכול הוא לקבל ארבעים</strong> — <strong>פטור.</strong> 
 <big>א גמרא</big> ותחילה דנים במספר המלקות. ומסבירים: <strong>מאי טעמא</strong> <small>[מה טעם]</small> אמרו שיש להלקותו ארבעים חסר אחת? כי <strong>אי כתיב</strong> <small>[אם</small> היה <small>נאמר]</small> <strong>"ארבעים במספר" הוה אמינא</strong> <small>[הייתי אומר]</small> שהכוונה היא <strong>ארבעים במניינא</strong> <small>[במנין,</small> במספר מדויק<small>],</small> <strong>השתא דכתיב</strong> <small>[עכשיו שנאמר]</small> <strong>"במספר ארבעים",</strong> כוונתו: <strong>מנין</strong> (מספר) זה <strong>שהוא סוכם</strong> (משלים) <strong>את הארבעים. אמר רבא</strong> כהערה לכך: <strong>כמה טפשאי</strong> <small>[טפשים]</small> הם <strong>שאר אינשי</strong> <small>[האנשים],</small> <strong>דקיימי מקמי</strong> <small>[שעומדים מלפני]</small> <strong>ספר תורה</strong> שעובר לפניהם, <strong>ולא קיימי מקמי גברא רבה</strong> <small>[ואינם עומדים מלפני אדם גדול],</small> תלמיד חכם שעובר לפניהם, ש<strong>אילו בספר תורה כתיב</strong> <small>[נאמר]</small> <strong>"ארבעים",</strong> ופשוטו הוא ארבעים ממש, <strong>ואתו רבנן בצרו חדא</strong> <small>[ובאו חכמים והפחיתו</small> מכה <small>אחת]</small> והעמידו את מספר המלקות על שלושים ותשע. הרי שגדול כוחם של חכמים יותר משל הכתוב בספר התורה.
 שנינו במשנה, <strong>ר' יהודה אומר: ארבעים שלימות</strong> הוא לוקה, והיכן הוא לוקה את היתירה — בין כתפיו. <strong>אמר ר' יצחק: מאי טעמא</strong> <small>[מה הטעם]</small> של <strong>ר' יהודה</strong> — <strong>דכתיב</strong> <small>[שנאמר]</small> <strong>"מה המכות האלה בין ידיך ואמר אשר הכתי בית מאהבי"</strong> (זכריה יג, ו), שהוא מפרשו שפעמים יש לאדם סימני מכות בין כתפיו — מקום חיבור ידיו לגופו, מפני שהולקה בבית דין. משמע שמכים מכה אחת גם בין הכתפיים. ומצד אחר, <strong>ורבנן</strong> <small>[וחכמים]</small> כיצד מפרשים הם כתוב זה? <strong>ההוא</strong> <small>[אותו]</small> פסוק <strong>בתינוקות של בית רבן הוא דכתיב</strong> <small>[שנאמר],</small> בילדים הלוקים על ידי רבם על שהתרשלו בלימודם, ואין אלה כמלקות בית דין.
 שנינו במשנה ש<strong>אין אומדין אלא במכות הראויות</strong> להשתלש. ועוד שנינו שאם אמדוהו לקבל ארבעים ולקה מקצת, ושוב אמדוהו ואמרו שאינו יכול לקבל ארבעים — פטור. וכיוצא בזה אם אמדוהו שיכול לקבל פחות ולקה, ושוב אמדוהו ויכול לקבל ארבעים — פטור. ומדייקים: אם <strong>לקה</strong> בפועל — <strong>אין</strong> <small>[כן]</small> פטור, אם עדיין <strong>לא לקה</strong> — <strong>לא</strong> נפטר ממלקות ארבעים.
 <strong>ורמינהו</strong> <small>[ומשליכים,</small> מראים סתירה<small>]</small> לכך, ממה ששנינו בברייתא: <strong>אמדוהו לקבל ארבעים, וחזרו ואמדו שאין יכול לקבל ארבעים</strong> — <strong>פטור. אמדוהו לקבל שמונה עשרה, וחזרו ואמדוהו שיכול לקבל ארבעים</strong> — <strong>פטור.</strong> משמע שגם אם לא לקה ממש חלק מהמכות, אלא אפילו אמדו אותו למלקות — הרי זה כאילו לקה!
 <strong>אמר רב ששת: לא קשיא</strong> <small>[אין</small> זה <small>קשה],</small> <strong>הא</strong> <small>[זה]</small> — ש<strong>אמדוהו</strong> לקבל מלקות ב<strong>יומי</strong> <small>[</small>באותו <small>יום]</small> ולא השתנה בו דבר בינתיים, אלא הוכח שאומד ראשון לא היה נכון. ולכן דווקא אם לקה כבר — נפטר בכך, אבל אם לא לקה — הולכים רק אחר אומד שני. <strong>הא</strong> <small>[זה]</small> — ש<strong>אמדוהו למחר וליומא אוחרא</strong> <small>[וליום אחר],</small> שיכול להיות שהשתנה מצב בריאותו בינתיים, ובמקרה כזה, שנתברר שאינו יכול עכשיו לקבל — פטור.
 <big>ב משנה</big> <strong>עבר עבירה שיש בה שני לאוין,</strong> אם <strong>אמדוהו אומד אחד</strong> כמה מלקות הוא יכול לקבל בבת אחת על שניהם — <strong>לוקה</strong> כמה שאמדוהו, <strong>ופטור</strong> בכך משתי המלקויות, <strong>ואם לאו,</strong> שאמדו אותו רק לדין מלקות אחד — <strong>לוקה ומתרפא, ו</strong>אחר כך <strong>חוזר ולוקה</strong> משום הלאו השני.
 <big>ג גמרא</big> במשנה נדון המקרה שאמדוהו לשתי מלקויות בבת אחת. ומקשים: <strong>והתניא</strong> <small>[והרי שנויה</small> ברייתא<small>]:</small> <strong>אין אומדין אומד אחד לשני לאוין!</strong>
 <strong>אמר רב ששת: לא קשיא</strong> <small>[אין</small> זה <small>קשה],</small> <strong>הא</strong> <small>[זה]</small> שאמרנו שאין אומדים אומד אחד לשני לאוים — מדובר ש<strong>אמדוהו</strong> שיכול לקבל <strong>לארבעים וחדא</strong> <small>[ואחת]</small> מכות. שיש כאן שיעור מלקות שלם אחד, ועוד שתי מלקות נוספות, וכיון ששתי המלקות הנוספות אינן ראויות להתחלק לשלוש, הרי אינו לוקה אלא שלושים ותשע, כדברי המשנה לעיל (עמוד א). ונמצא שלא לקה אלא פעם אחת, ולכן יש להלקותו פעם אחת שלושים ותשעה. וממתינים עד שיתרפא, ויחזרו ויאמדו אותו כמה מלקות הוא יכול לקבל עבור הלאו השני. <strong>הא</strong> <small>[זה]</small> במשנה — מדובר ש<strong>אמדוהו לארבעים ותרתי</strong> <small>[ושתים]</small> מלקות. שאפשר לומר שלוקה שלושים ותשע משום לאו אחד, ועוד שלוש משום הלאו השני, והרי זה כשני אומדנים לחוד.
 <big>ד משנה</big> <strong>כיצד מלקין אותו</strong> בפועל? <strong>כופה</strong> (קושר) <strong>שתי ידיו על העמוד הילך והילך</strong> (לכאן ולכאן), <strong>וחזן הכנסת</strong> (שמש הקהל) <strong>אוחז בבגדיו</strong> להסירם ממנו, <strong>אם נקרעו</strong> בתוך כך — <strong>נקרעו, ואם נפרמו</strong> — <strong>נפרמו, עד שהוא מגלה את לבו. והאבן</strong> שהחזן עומד עליה <strong>נתונה מאחריו. חזן הכנסת עומד עליו ורצועה בידו,</strong> והרצועה היא <strong>של</strong> עור <strong>עגל,</strong> והיא <strong>כפולה, אחד לשנים ושנים לארבעה, ושתי רצועות של חמור עולות ויורדות</strong> כלומר, תלויות <strong>בה. ידה,</strong> הידית שלה, שבה הוא מחזיק — אורכה <strong>טפח, ורחבה</strong> של הרצועה <strong>טפח, ו</strong>צריך שיהא <strong>ראשה</strong> של הרצועה ארוך כדי שתהיה <strong>מגעת על פי</strong> (שפת) <strong>כריסו</strong> כשהוא מכהו על גבו,
 <strong>ומכה אותו שליש</strong> מן המלקות <strong>מלפניו</strong> על חזהו, <strong>ושתי ידות</strong> שני שלישים <strong>מלאחריו</strong> על גבו. <strong>ואינו מכה אותו</strong> כשהמוכה <strong>לא עומד ולא יושב, אלא</strong> כשהוא <strong>מוטה, שנאמר "והפילו השפט</strong> והכהו" (דברים כה, ב) שיהא המוכה במצב שהוא כעין נפילה,
 <strong>והמכה מכה בידו אחת בכל כחו, והקורא קורא</strong> עליו את הפסוקים: <strong>"אם לא תשמר לעשות וגו'</strong> (דברים כח, נח) <strong>והפלא ה' את מכתך ואת מכות</strong> זרעך מכות גדלות ונאמנות וחליים רעים ונאמנים" (דברים, נט), <strong>וחוזר לתחלת המקרא: "ושמרתם את דברי הברית הזאת..."</strong>(דברים כט, ח), <strong>וחותם</strong> בפסוק: <strong>"והוא רחום יכפר עון"</strong> (תהלים עח, לח), <strong>וחוזר</strong> שוב <strong>לתחלת המקרא</strong> ("אם לא תשמור" וכו').
 <strong>ואם מת תחת ידו</strong> של המכה — <strong>פטור</strong> המכה, משום שעשה לפי הוראת בית דין. <strong>הוסיף לו עוד</strong> מכת <strong>רצועה אחת ומת</strong> — <strong>הרי זה גולה על ידו,</strong> שהוא כרוצח בשגגה. <strong>נתקלקל</strong> כלומר, נפתחו נקביו של המוכה מחמת פחד או יסורים, <strong>בין בריעי</strong> (בצואה) <strong>בין במים</strong> (בשתן) — <strong>פטור</strong> מן המלקות, <strong>ר' יהודה אומר:</strong> אין בושתם של איש ואשה דומה, <strong>האיש</strong> — עד שיתקלקל <strong>בריעי</strong> דווקא, <strong>והאשה</strong> — <strong>במים. ל</strong>
## דף כג.
 <big>א גמרא</big> שנינו במשנה שקורעים את בגדיו של הלוקה בבית הדין. ומסבירים: <strong>מאי טעמא</strong> <small>[מה טעם]</small> — <strong>משום "נקלה",</strong> שהרי נאמר על הלוקה "ונקלה אחיך לעיניך" (דברים כה, ג), ואף קריעת בגדיו היא מענין קלונו.
  ועל מה ששנינו במשנה שמכים אותו ברצועה של עגל, מביאים מה ש<strong>אמר רב ששת משום</strong> (בשם) <strong>ר' אלעזר בן עזריה: מנין לרצועה</strong> שמלקים בה את הלוקים בבית דין <strong>שהיא</strong> מעור <strong>של עגל</strong> — <strong>דכתיב</strong> <small>[שנאמר]</small> <strong>"ארבעים יכנו"</strong> (שם), <strong>וסמיך ליה</strong> <small>[וסמוך לו]</small> <strong>"לא תחסם שור בדישו"</strong> (דברים כה, ד), לרמז שמלקים אותו בדבר הנעשה מעור שור. כיון שהוזכרה דרשת סמוכים של ר' אלעזר בן עזריה שהביא רב ששת, מביאים דרשות דומות נוספות שאמרן רב ששת בשם ר' אלעזר בן עזריה.
 <strong>ואמר רב ששת משום ר' אלעזר בן עזריה: מנין ליבמה שנפלה</strong> לייבום <strong>לפני</strong> יבם <strong>מוכה שחין, שאין חוסמין אותה</strong> כלומר, אין מכריחים אותה להתייבם — <strong>דכתיב</strong> <small>[שנאמר]</small> <strong>"לא תחסם שור בדישו"</strong> (דברים כה, ד), <strong>וסמיך ליה</strong> <small>[וסמוך לו]</small> <strong>"כי ישבו אחים יחדו" וגו'</strong> (דברים כה, ה) המדבר בדיני יבום.
 <strong>ו</strong>עוד <strong>אמר רב ששת משום ר' אלעזר בן עזריה: כל המבזה את המועדים</strong> הריהו <strong>כאילו עובד עבודה זרה, דכתיב</strong> <small>[שנאמר]</small> <strong>"אלהי מסכה לא תעשה לך"</strong> (שמות לד, יז), <strong>וסמיך ליה</strong> <small>[וסמוך לו]</small> <strong>"את חג המצות תשמר"</strong> (שמות לד, יח).
 <strong>ו</strong>עוד <strong>אמר רב ששת משום ר' אלעזר בן עזריה: כל המספר לשון הרע, וכל המקבל</strong> (מאמין) ב<strong>לשון הרע, וכל המעיד עדות שקר</strong> — <strong>ראוי להשליכו לכלבים, דכתיב</strong> <small>[שנאמר]</small> <strong>"לכלב תשלכון אתו"</strong> (שמות כב, ל), <strong>וסמיך ליה</strong> <small>[וסמוך לו]</small> מיד <strong>"לא תשא שמע שוא</strong> אל תשת ידך עם רשע להיות עד חמס" (שמות כג, א), ומסבירים שכתוב זה כולל בתוכו בנוסף לעדות שקר ("עד חמס"), ולמקבל לשון הרע ("לא תשא"), גם איסור סיפור לשון הרע, שכן <strong>קרי ביה נמי</strong> <small>[קרא בו גם כן]</small> <strong>"לא תשיא"</strong> כלומר, לא תגרום לאחר להאמין בשמועת שוא.
 <big>ב</big> שנינו במשנה: <strong>ושתי רצועות</strong> עולות ויורדות בה. <strong>תנא</strong> <small>[שנה</small> החכם<small>]:</small> <strong>ו</strong>רצועות <strong>של חמור</strong> דוקא. <strong>כדדריש ההוא גלילאה עליה דרב חסדא</strong> <small>[כמו שדרש גלילי אחד לפני רב חסדא]:</small> נאמר <strong>"ידע שור קנהו וחמור אבוס בעליו, ישראל לא ידע</strong> עמי לא התבונן" (ישעיה א, ג), <strong>אמר הקדוש ברוך הוא: יבא מי שמכיר אבוס בעליו,</strong> שור וחמור, <strong>ויפרע</strong> במלקות (ברצועה העשויה מעורו) <strong>ממי שאינו מכיר אבוס בעליו</strong> וחוטא.
  ועוד שנינו במשנה ש<strong>ידה</strong> של רצועה <strong>טפח</strong> ואורכה כדי שתגיע לפי (לקצה) כריסו. <strong>אמר אביי: שמע מינה</strong> <small>[למד מכאן]</small> <strong>כל חד וחד לפום גביה עבדינן ליה</strong> <small>[אחד ואחד לפי גבו עושים לו]</small> רצועה, שהרי אין האנשים שווים, וצריכים שתהיה רצועה מתאימה לגודל הגב. <strong>אמר ליה</strong> <small>[לו]</small> <strong>רבא: אם כן נפיש להו</strong> <small>[ירבו להם]</small> <strong>רצועות טובא</strong> <small>[הרבה]</small> בבית דין! <strong>אלא אמר רבא: אבקתא אית ליה</strong> <small>[לולאות יש בו],</small> <strong>כי בעי מיקטר ביה</strong> <small>[כאשר צריך קושר בהן],</small> <strong>כי בעי מרפה בה</strong> <small>[כאשר צריך מרפה אותן],</small> כך שהרצועה יכולה להתארך ולהתקצר לפי גודלו של האיש הלוקה.
 <big>ג</big> שנינו ש<strong>מלקין אותו</strong> שליש מהמלקות מלפניו ושני שלישים מהמלקות מאחוריו. ושואלים: <strong>מנא הני מילי</strong> <small>[מנין הדברים הללו]?</small> <strong>אמר רב כהנא:</strong> ש<strong>אמר קרא</strong> <small>[הכתוב]</small> <strong>"והפילו השפט והכהו לפניו כדי רשעתו במספר"</strong> (דברים כה, ב) כלומר: מכה אותו כדי <strong>רשעה אחת מלפניו, שתי רשעיות מאחריו.</strong>
 ועוד שנינו ש<strong>אין מלקין אותו</strong> כשהוא יושב אלא כשהוא מוטה, שנאמר "והפילו השופט" (דברים כה, ב). ותחילה מביאים בענין זה מה ש<strong>אמר רב חסדא אמר ר' יוחנן: מנין לרצועה שהיא מוכפלת</strong> — <strong>שנאמר "והפילו",</strong> שאנו מפרשים כמו בארמית, משורש עיף=כפול. ושואלים: <strong>והא מיבעי ליה לגופיה</strong> <small>[והרי צריך אותה לגופו]</small> כמו שדרשנו במשנתנו, שיהיה מוטה! ומשיבים: <strong>אם כן לכתוב קרא</strong> <small>[שיכתוב המקרא]</small> <strong>"יטיהו", מאי</strong> <small>[מה</small> לשון<small>]</small> <strong>"הפילו"</strong> — <strong>שמע מינה תרתי</strong> <small>[למד מכאן שתים],</small> גם לענין המוכה שיהא מוטה, וגם רמז לרצועה.
 <big>ד</big> שנינו במשנה ש<strong>המכה מכה בידו</strong> אחת ובכל כוחו. <strong>תנו רבנן</strong> <small>[שנו חכמים]:</small> <strong>אין מעמידין חזנין</strong> (שמשים) למלקות <strong>אלא</strong> מי שהם <strong>חסירי כח ויתירי מדע</strong> מרובים בידיעה, בעלי תורה. <strong>ר' יהודה אומר: אפילו חסירי מדע ויתירי כח.</strong>
 <strong>אמר רבא: כוותיה</strong> <small>[כשיטתו של]</small> <strong>ר' יהודה מסתברא</strong> <small>[מסתבר],</small> <strong>דכתיב</strong> <small>[שנאמר]</small> "ארבעים יכנו <strong>לא יוסיף... פן יוסיף</strong> להכותו" (דברים כ״ה:ג׳, בד), <strong>אי אמרת בשלמא</strong> <small>[נניח אם אומר אתה]</small> שמדובר פה גם באנשים שהם <strong>חסירי מדע —</strong> <strong>היינו</strong> <small>[זהו]</small> ש<strong>צריך לאזהורי</strong> <small>[להזהיר]</small> שלא יכה יותר, שהרי האיש אינו יודע כלל בהלכה. <strong>אלא אי אמרת</strong> <small>[אם אומר אתה]</small> שמדובר דווקא ב<strong>יתירי מדע</strong> — <strong>מי צריך לאזהורי</strong> <small>[האם צריך להזהיר]</small> אותם כל כך? ומכאן משמע שאפשר לקחת גם אדם שאיננו יודע. <strong>ורבנן</strong> <small>[וחכמים]</small> אומרים: אין מכאן ראיה, שכן <strong>אין מזרזין אלא למזרז,</strong> ולכן נאמרה אזהרה זו לאנשים הבקיאים ומדקדקים במצוות.
  ובפרטי ענין זה <strong>תנא</strong> <small>[שנה</small> החכם<small>]:</small> <strong>כשהוא</strong> המלקה <strong>מגביה</strong> את הרצועה על מנת להלקות — <strong>מגביה</strong> אותה <strong>בשתי ידיו, וכשהוא מכה</strong> — <strong>מכה בידו אחת</strong> בלבד, <strong>כי היכי דליתא מדידיה</strong> <small>[כדי שתגיע</small> המכה <small>משלו,</small> ממנו, במכה מכוונת<small>].</small>
 <big>ה</big> שנינו במשנה <strong>והקורא קורא</strong> "אם לא תשמור" וכו' ועוד פסוקים. <strong>תנו רבנן</strong> <small>[שנו חכמים]:</small> <strong>הגדול שבדיינין קורא</strong> את הפסוקים הללו, <strong>השני מונה</strong> את מספר המלקות, <strong>והשלישי אומר</strong> לחזן: <strong>"הכהו"! בזמן שמכה מרובה</strong> — <strong>מאריך</strong> הקורא בקריאה, <strong>בזמן שמכה מועטת</strong> — <strong>מקצר,</strong> גומר אותה מהר יותר, כדי שתיגמר הקריאה יחד עם גמר המלקות. ושואלים: <strong>והא אנן תנן</strong> <small>[והרי אנו שנינו]</small> ש<strong>חוזר לתחלת המקרא,</strong> משמע שאפשר לקרוא כמה פעמים! ומשיבים: <strong>מצוה לצמצם</strong> (לדייק) שיהיו המלקות נגמרות יחד עם הקריאה, <strong>ו</strong>רק <strong>אי</strong> <small>[אם]</small> <strong>לא צמצם</strong> וקרא מהר יותר — <strong>חוזר לתחלת המקרא.</strong> ומביאים עוד דבר שדרשו חכמים במנין המלקות.
 <strong>תנו רבנן</strong> <small>[שנו חכמים]:</small> נאמר "פן יוסיף להכותו על אלה <strong>מכה רבה"</strong> (דברים כה, ג), <strong>אין לי</strong> שאסור להוסיף <strong>אלא מכה רבה, מכה מועטת מנין? תלמוד לומר "לא יוסיף"</strong> כלל. ושואלים: <strong>אם כן, מה תלמוד לומר "מכה רבה"</strong> — כוונתו: <strong>לימד על הראשונות שהן מכה רבה,</strong> ואותן ראוי להכותו בכל כוחו.
 <big>ו</big> שנינו במשנה: <strong>נתקלקל</strong> בין בריעי בין במים — פטור, ר' יהודה אומר: האיש בריעי והאשה במים. ובענין זה <strong>תנו רבנן</strong> <small>[שנו חכמים</small> בברייתא<small>]:</small> <strong>אחד האיש ואחד האשה,</strong> אם נתקלקלו — <strong>בריעי</strong> דווקא הם נפטרים <strong>ולא במים, דברי ר' מאיר. ר' יהודה אומר: האיש בריעי, והאשה</strong> אפילו <strong>במים. וחכמים אומרים: אחד האיש ואחד האשה</strong> — <strong>בין בריעי בין במים.</strong>
 ומתקשים במה שהובא בשם ר' יהודה: <strong>והתניא</strong> <small>[והרי שנויה</small> ברייתא אחרת<small>],</small> <strong>ר' יהודה אומר: אחד האיש ואחד האשה</strong> — <strong>בריעי,</strong> ומשמע שגם אשה ברעי דווקא ולא במים! <strong>אמר רב נחמן בר יצחק:</strong> אין זו סתירה, אלא כוונת ברייתא זו היא שלשיטת ר' יהודה <strong>שניהם שוין בריעי</strong> שבזה הם נפטרים, אבל יתירה אשה שנפטרת גם במים.
 ובענין זה מביאים מה ש<strong>אמר שמואל: כפתוהו</strong> להכותו, <strong>ורץ</strong> (ברח) <strong>מבית דין</strong> — <strong>פטור. מיתיבי</strong> <small>[מקשים]</small> על כך ממה ששנינו בברייתא: <strong>קלה</strong> כלומר, אם נקלה, נתקלקל ברעי, <strong>בין ב</strong>מכה ה<strong>ראשונה בין בשניה</strong> — <strong>פוטרין אותו.</strong> אבל אם <strong>נפסקה רצועה</strong> תוך כדי ההכאה <strong>ב</strong>מכה ה<strong>שניה</strong> — <strong>פוטרין אותו,</strong> אבל <strong>בראשונה</strong> — <strong>אין פוטרין אותו.</strong> ויש לשאול: <strong>אמאי</strong> <small>[מדוע]</small> אין פוטרים אותו בראשונה? <strong>להוי</strong> <small>[שיהיה</small> זה<small>]</small> <strong>כרץ</strong> וברח מבית דין, וייפטר! ומשיבים: <strong>התם</strong> <small>[שם]</small> <strong>רץ</strong> וברח מבית הדין, ולכן אין מחזירים אותו עוד, אבל <strong>הכא</strong> <small>[כאן]</small> <strong>לא רץ,</strong> ולכן אינו נפטר בלי מלקות כלל.
 <strong>תנו רבנן</strong> <small>[שנו חכמים]:</small> <strong>אמדוהו לכשילקה קלה,</strong> שאם ילקוהו יהיה לו הקלון של ריעי — <strong>פוטרין אותו,</strong> שאין פוסקים לו לכתחילה דבר שיהיה לו בו קלון יתר. אם אמדוהו ש<strong>לכשיצא מבית דין</strong> לאחר שילקה <strong>קלה</strong> — <strong>מלקין אותו. ולא עוד אלא, אפילו קלה בתחלה</strong> לפני שהתחילו להכותו — <strong>מלקין אותו</strong> שנאמר <strong>"והכהו... ונקלה",</strong> שבתוך כדי מלקות נקלה, <strong>ולא שלקה כבר בבית דין.</strong>
 <big>ז משנה</big> <strong>כל חייבי כריתות שלקו</strong> — <strong>נפטרו ידי כריתתם, שנאמר "ונקלה אחיך לעיניך"</strong> (דברים כה, גד) כוונתו: <strong>כשלקה הרי הוא כאחיך,</strong> שנמחל עוונו, והריהו כאחיך — אדם כשר כמותך. אלו <strong>דברי ר' חנניה בן גמליאל.</strong>
 <strong>ואמר ר' חנניה בן גמליאל: מה אם העובר עבירה אחת נוטל נפשו עליה,</strong> שהרי בעבירה אחת יכול שתיעקר נפשו מן העולם, <strong>העושה מצוה אחת</strong> — <strong>על אחת כמה וכמה שתנתן לו נפשו,</strong> שגדול שכר המצוות יותר מעונש העבירות. <strong>ר' שמעון אומר: ממקומו הוא למד</strong> כלומר, מאותו כתוב עצמו למדים דברים אלה, <strong>שנאמר</strong> בסוף דיני עריות שיש בהן כרת <strong>"ונכרתו הנפשות העשת"</strong> (ויקרא יח, כט), <strong>ואומר  ל</strong>
## דף כג:
 בתחילת פרשה זו <strong>"אשר יעשה אתם האדם וחי בהם"</strong> (ויקרא יח, ה). <strong>הא</strong> <small>[הרי]</small> מכאן משמע שעושה המצוות זוכה לחיים. והרי נמנו לאחר מכן רק מצוות לא תעשה, ומכאן למדנו שכל <strong>היושב ולא עבר עבירה</strong> — <strong>נותנין לו שכר כעושה מצוה.</strong>
 <strong>ר' שמעון בר רבי אומר: הרי הוא אומר "רק חזק לבלתי אכל (את) הדם כי הדם הוא הנפש"</strong> (דברים יב, כג), ויש ללמוד קל וחומר לעבירות אחרות: <strong>ומה אם הדם, שנפשו של אדם</strong> בכלל <strong>קצה</strong> (מואסת, נגעלת) <strong>ממנו</strong> — <strong>הפורש ממנו</strong> מלאוכלו <strong>מקבל</strong> על כך <strong>שכר,</strong> כאמור לאחר מכן "לא תאכלנו למען ייטב לך ולבניך אחריך" (דברים יב, כה), <strong>גזל ועריות, ש</strong>בדרך הטבע <strong>נפשו של אדם מתאוה להן ומחמדתן</strong> — <strong>הפורש מהן</strong> ושובר את יצרו <strong>על אחת כמה וכמה שיזכה</strong> על כך שכר <strong>לו ולדורותיו ולדורות דורותיו עד סוף כל הדורות.</strong>
 <strong>ר' חנניא בן עקשיא אומר: רצה הקדוש ברוך הוא לזכות את ישראל, לפיכך הרבה להם תורה ומצות</strong> שבכל מצוה יש להם זכות נוספת, <strong>שנאמר "ה' חפץ למען צדקו יגדיל תורה ויאדיר"</strong> (ישעיה מב, כא). שמפני צדקתו של ה' רצה לזכות את ישראל, ולכן יגדיל תורה — בתוספת מצוות.
 <big>א גמרא</big> <strong>אמר ר' יוחנן: חלוקין עליו חבריו על ר' חנניה בן גמליאל,</strong> ואינם סבורים שהלוקה נפטר מן הכרת. ומנין שכן הוא? <strong>אמר רב אדא בר אהבה: אמרי בי</strong> <small>[אמרו</small> חכמים <small>בבית</small> מדרשו<small>]</small> של <strong>רב, תנינן</strong> <small>[שנינו</small> במשנה<small>]</small> במסכת מגילה: <strong>אין בין שבת ליום הכפורים אלא שזה</strong> (שבת) <strong>זדונו בידי אדם</strong> שאם עבר במזיד וחילל שבת — נדון למיתה בבית דין, <strong>וזה</strong> (יום הכיפורים) <strong>זדונו בהכרת</strong> בידי שמים. <strong>ואם איתא</strong> <small>[יש]</small> מקום לדברי ר' חנניא בן גמליאל, שאדם שלקה נפטר מן הכרת — <strong>אידי ואידי</strong> <small>[זה וזה],</small> גם שבת וגם יום הכיפורים, <strong>בידי אדם הוא,</strong> שהרי גם ביום הכיפורים, כיון שיש בו עונש כרת — לוקה בידי אדם. משמע ממשנה זו איפוא שחולקים חכמים על ר' חנניה בן גמליאל.
 <strong>רב נחמן בר יצחק אומר:</strong> אין זו הוכחה, שכן אפשר לומר, <strong>הא מני</strong> <small>[</small>משנה <small>זו</small> ששנינו כשיטת <small>מי היא]</small> — שיטת <strong>ר' יצחק היא,</strong> ש<strong>אומר: מלקות בחייבי כריתות ליכא</strong> <small>[אין],</small> ולכן אין זדונו של יום הכיפורים בידי אדם, אלא רק בידי שמים, בכרת. <strong>דתניא</strong> <small>[ששנויה</small> ברייתא<small>],</small> <strong>ר' יצחק אומר:</strong> כל <strong>חייבי כריתות בכלל</strong> אחד <strong>היו,</strong> שנאמר בסיום פרשת העריות שיש בכולן עונש כרת (ויקרא יח, כט), <strong>ו</strong>אם כן <strong>למה יצאת כרת באחותו</strong> שחוזר הכתוב ומפרש שיש בכך עונש כרת (ויקראד כ, יז) — כדי ללמד: <strong>לדונו בכרת</strong> דווקא <strong>ולא במלקות,</strong> ומכאן למד לכל חייבי הכרת שאינם לוקים. אבל חכמים אחרים אינם מסכימים לכך (ראה לעיל מכות יג,ב).
 <strong>רב אשי אמר: אפילו תימא</strong> <small>[תאמר]</small> שמשנה זו במסכת מגילה היא כדעת <strong>רבנן</strong> <small>[חכמים]</small> הסבורים שיש מלקות בחייבי כריתות — גם אז אין זו הוכחה שחולקים על ר' חנניה בן גמליאל, כי יש לפרש משנה זו כך: <strong>זה</strong> בחילול שבת — <strong>עיקר</strong> העונש על <strong>זדונו בידי אדם, וזה</strong> ביום הכיפורים <strong>עיקר זדונו בידי שמים,</strong> שהרי עיקר העונש וחומרתו היא דווקא בכרת, למרות שהוא יכול ללקות ולהיפטר על ידי כך מעונש הכרת.
 <strong>אמר רב אדא בר אהבה אמר רב: הלכה כר' חנניא בן גמליאל</strong> שכיון שלקה אינו נענש עוד בדיני שמים. <strong>אמר רב יוסף</strong> בתמיהה: <strong>מאן סליק לעילא ואתא</strong> <small>[מי עלה למעלה ובא]</small> <strong>ואמר</strong> שמשמים פוטרים אותו מן הכרת?! הרי דבר זה אינו תלוי בהכרעת בני אדם! <strong>אמר ליה</strong> <small>[לו]</small> <strong>אביי: אלא,</strong> לטעמך, <strong>הא</strong> <small>[זו]</small> ש<strong>אמר ר' יהושע בן לוי: שלשה דברים עשו בית דין של מטה והסכימו בית דין של מעלה על ידם,</strong> גם כן אפשר לשאול: <strong>מאן סליק לעילא ואתא</strong> <small>[מי עלה למעלה ובא]</small> <strong>ואמר</strong> שכך הוא? <strong>אלא</strong> צריך אתה לומר שלדברי ר' יהושע בן לוי <strong>קראי קא דרשינן</strong> <small>[מקראות אנו דורשים]</small> ומשם אנו למדים, <strong>הכא נמי קראי קא דרשינן</strong> <small>[כאן גם כן מקראות אנו דורשים].</small>
 <big>ב</big> <strong>גופא</strong> <small>[לגופו]</small> של דבר שהזכרנו. <strong>אמר ר' יהושע בן לוי: שלשה דברים עשו בית דין של מטה והסכימו בית דין של מעלה על ידם, [אלו הן]: מקרא מגילה</strong> בפורים, <strong>ושאילת שלום [בשם],</strong> שהשואל בשלום חבירו מזכיר שם שמים בנוסח הברכה, <strong>והבאת מעשר</strong> לבית האוצר שבירושלים. ומנין שהסכימו על ידם משמים?
 <strong>מקרא מגילה</strong> — <strong>דכתיב</strong> <small>[שנאמר]</small> <strong>"קימו וקבלו היהודים"</strong> (אסתר ט, כז), ודי היה לומר "קבלו", אלא יש להבינו כך: <strong>קיימו</strong> (הסכימו) <strong>למעלה</strong> בשמים <strong>מה שקבלו</strong> עליהם ישראל <strong>למטה.</strong>
 <strong>ושאילת שלום</strong> בשם — כמו ששנינו במשנה במסכת ברכות, <strong>דכתיב</strong> <small>[שנאמר]</small> <strong>"והנה בעז בא מבית לחם ויאמר לקוצרים ה' עמכם"</strong> (רות ב, ד), הרי שברכם בשם ה', <strong>ואומר</strong> בפסוק אחר, בדברי המלאך לגדעון <strong>"ה' עמך גבור החיל"</strong> (שופטים ו, יב). ושאלו: <strong>מאי</strong> <small>[מה]</small> הצורך ב<strong>"ואומר",</strong> ומדוע אין להוכיח מדברי בועז בלבד? והסבירו שיש בראיה השניה תשובה לשאלה על הראיה הראשונה: <strong>וכי תימא</strong> <small>[ואם תאמר]</small> כי <strong>בועז הוא דעביד מדעתיה</strong> <small>[שעשה מדעתו]</small> שבירך בשם, <strong>ומשמיא</strong> <small>[ומשמים]</small> <strong>לא אסכימו</strong> <small>[הסכימו]</small> <strong>על ידו</strong> — <strong>תא שמע</strong> <small>[בוא</small> ו<small>שמע]:</small> <strong>ואומר "ה' עמך גבור החיל"</strong> שאמר כך גם המלאך לגדעון, משמע שגם משמים הסכימו שכך יש לומר בברכה שמברכים זה את זה.
 <strong>הבאת מעשר,</strong> מנין שהסכימו משמים לכך — <strong>דכתיב</strong> <small>[שנאמר]</small> בדברי הנביא <strong>"הביאו את כל המעשר אל בית האוצר ויהי טרף בביתי ובחנוני נא בזאת אמר ה' צבאות אם לא אפתח לכם את ארבות השמים והריקתי לכם ברכה עד בלי די"</strong> (מלאכי ג, י). הרי שמשמים הסכימו על הבאת המעשרות אל בית האוצר. אגב כך שואלים: <strong>מאי</strong> <small>[מה</small> פירוש<small>]</small> <strong>"עד בלי די"</strong> האמור שם? <strong>אמר רמי בר רב: עד שיבלו</strong> ("בלי") <strong>שפתותיכם מלומר "די",</strong> שיהא מרובה שפע הברכה עד כדי כך.
 מאמר דומה <strong>אמר ר' אלעזר: בשלשה מקומות הופיע</strong> (התגלתה לכל) <strong>רוח הקודש</strong> להודיע שמה שנעשה היה נכון ואמיתי. <strong>בבית דינו של שם, ובבית דינו של שמואל הרמתי, ובבית דינו של שלמה.</strong> ופרטי הדברים: <strong>בבית דינו של שם</strong> — <strong>דכתיב</strong> <small>[שנאמר]</small> במעשה יהודה ותמר <strong>"ויכר יהודה ויאמר צדקה ממני"</strong> (בראשית לח, כו), ויש לשאול: <strong>מנא</strong> <small>[מנין]</small> <strong>ידע</strong> שבאמת תמר צודקת והיא הרתה לו? <strong>דלמא כי היכי דאזל איהו לגבה אזל נמי אינש אחרינא [לגבה]</strong> <small>[שמא כמו שהלך הוא אצלה הלך גם איש אחר אצלה],</small> ושמא ההריון איננו ממנו, וזונה היא! אלא <strong>יצאת בת קול ואמרה: ממני יצאו כבושים</strong> (סודות). כלומר, ה' מעיד שכך היה הדבר וממנו יצא הדבר, שיזכו לזרע.
 <strong>בבית דינו של שמואל</strong> היתה התגלות — <strong>דכתיב</strong> <small>[שנאמר]</small> <strong>"הנני ענו בי נגד ה' ונגד משיחו את שור מי לקחתי... ויאמרו לא עשקתנו ולא רצותנו... ויאמר עד ה' ועד משיחו כי לא מצאתם בידי מאומה ויאמר עד"</strong> (שמואל א יב, ג— ה). ולכאורה מדוע נאמר <strong>"ויאמר</strong> עד"? <strong>"ויאמרו" מיבעי ליה</strong> <small>[צריך היה לו]</small> לומר, שהרי כפשוטו היתה זו תשובת כל ישראל, שאומרים הם: עדים אנחנו בדבר זה! אלא הכוונה היא: <strong>יצאת בת קול ואמרה</strong> בשם ה': <strong>אני עד בדבר זה.</strong>
 <strong>בבית דינו של שלמה</strong> הופיעה רוח הקודש, במשפט שתי הנשים הזונות אודות הבן החי — <strong>דכתיב</strong> <small>[שנאמר]</small> <strong>"ויען המלך ויאמר תנו לה את הילד החי והמת לא תמיתהו (כי) היא אמו"</strong> (מלכים א ג, כז), ויש לשאול: <strong>מנא</strong> <small>[מנין]</small> <strong>ידע? דלמא איערומא מיערמא</strong> <small>[שמא</small> היא <small>הערימה]</small> בכך, ואין היא באמת אמו של הילד החי? אלא <strong>יצאת בת קול ואמרה: היא אמו.</strong>
 <strong>אמר רבא: ממאי</strong> <small>[ממה]</small> אתה מוכיח? בכל אלה אין ראיה גמורה. <strong>דלמא</strong> <small>[שמא]</small> <strong>יהודה, כיון דחשיב ירחי ויומי</strong> <small>[</small>כיון <small>שחישב את החדשים והימים]</small> מאז שבא אל תמר, <strong>ואיתרמי</strong> <small>[והזדמן]</small> שהיה משך הריונה תואם לזמן שבא אליה, הבין שהיא צודקת. ולא היה מקום לחשוד באחר, <strong>דחזינן</strong> — <strong>מחזקינן, דלא חזינן</strong> — <strong>לא מחזקינן</strong> <small>[</small>כי <small>מה שראינו</small> ואנו יודעים — <small>אנו מחזיקים, מה שלא ראינו</small> — <small>אין אנו מחזיקים].</small>
 ולענין <strong>שמואל נמי</strong> <small>[גם כן],</small> אפשר לומר כי <strong>כולהו</strong> <small>[כל]</small> <strong>ישראל קרי להו</strong> <small>[קורא להם]</small> <strong>בלשון יחידי, דכתיב</strong> <small>[שנאמר]</small> <strong>"ישראל נושע בה'"</strong> (ישעיה ה, יז), הרי שעל עם ישראל מדבר בלשון יחיד.
  ולענין <strong>שלמה נמי</strong> <small>[גם כן]</small> אפשר לומר שסברה היא: <strong>מדהא קא מרחמתא והא לא קא מרחמתא</strong> <small>[מפני שזו מרחמת וזו אינה מרחמת]</small> ניכר שזו אמו וזו אינה אמו! <strong>אלא</strong> יש לומר כי לא מן הכתובים אנו למדים שיצאה באותם מקומות בת קול, <strong>אלא גמרא</strong> <small>[מסורת]</small> היא בידינו, שכך היה הדבר.
 <big>ג</big> <strong>דרש ר' שמלאי: שש מאות ושלש עשרה מצות נאמרו לו למשה</strong> בתורה, והן כוללות <strong>שלש מאות וששים וחמש לאוין</strong> (מצוות לא תעשה) <strong>כמנין ימות החמה, ומאתים וארבעים ושמונה</strong> מצוות <strong>עשה, כנגד איבריו של אדם</strong> שהם כמספר זה. <strong>אמר רב המנונא: מאי קרא</strong> <small>[מה המקרא]</small> המרמז על כך — שנאמר <strong>"תורה צוה לנו משה מורשה</strong> קהלת יעקב" (דברים לג, ד). <strong>"תורה" בגימטריא</strong> (בחשבון האותיות)  ל
## דף כד.
 <strong>שית מאה וחד סרי הוי</strong> <small>[שש מאות ואחת עשרה הן],</small> שאותן קיבלנו מפי משה רבינו, ועוד: <strong>"אנכי</strong> ה' אלקיך" ו<strong>"לא יהיה לך"</strong> (שמות כ, ב— ג) שהן שתי הדברות הראשונות — <strong>מפי הגבורה</strong> (מפי ה' עצמו) <strong>שמענום,</strong> הרי מנין שש מאות ושלש עשרה.
 <strong>(סימן דמשמ"ק ס"ק).</strong>
 ודרש ר' שמלאי עוד ש<strong>בא דוד</strong> המלך <strong>והעמידן</strong> את תרי"ג המצוות <strong>על אחת עשרה</strong> מצוות, <strong>דכתיב</strong> <small>[שנאמר]</small> <strong>"מזמור לדוד [ה'] מי יגור באהלך מי ישכן בהר קדשך. הולך תמים ופועל צדק ודבר אמת בלבבו. לא רגל על לשנו לא עשה לרעהו רעה וחרפה לא נשא על קרבו. נבזה בעיניו נמאס ואת יראי ה' יכבד נשבע להרע ולא ימר. כספו לא נתן בנשך ושחד על נקי לא לקח עשה אלה לא ימוט לעולם"</strong> (תהלים פרק טו), ומנויות פה אחת עשרה מידות שבזכותן זוכה אדם לחיי העולם.
  ומפרטים:  <strong>"הולך תמים"</strong> — <strong>זה</strong> הנוהג כ<strong>אברהם,</strong> <strong>דכתיב</strong> <small>[שנאמר]</small> בו באברהם <strong>"התהלך לפני והיה תמים"</strong> (בראשית יז, א).
 <strong>"פועל צדק"</strong> — <strong>כגון אבא חלקיהו,</strong> שעבד כפועל ולא ביטל ממלאכתו אפילו כדי לומר "שלום", שהוא פועל צדק.
 <strong>"ודובר אמת בלבבו"</strong> — <strong>כגון רב ספרא,</strong> שבא אליו אדם לקנות דבר בשעה שהיה קורא קריאת שמע, והוא הסכים להצעה בלבו אלא שלא יכול היה לדבר בשפתיו. ואותו אדם חשב שרב ספרא אינו מרוצה במחיר והוסיף עליו, אבל רב ספרא מכר לו כפי שקיבל עליו מתחילה בלבו.
 <strong>"לא רגל על לשנו"</strong> — <strong>זה יעקב אבינו,</strong> שלא רצה להטעות את אביו, כדי לקבל את הברכות, <strong>דכתיב</strong> <small>[שנאמר]</small> <strong>"אולי ימשני אבי והייתי בעיניו כמתעתע"</strong> (בראשיתד כז, יב).
 <strong>"לא עשה לרעהו רעה"</strong> — הכוונה היא לאדם <strong>שלא ירד לאומנות חבירו</strong> להתחרות בו שלא כדין.
 <strong>"וחרפה לא נשא על קרבו"</strong> — <strong>זה המקרב את קרוביו,</strong> ואינו מרחקם מפני שמתבייש בהם.
 <strong>"נבזה בעיניו נמאס"</strong> — <strong>זה חזקיהו המלך שגירר עצמות אביו</strong> הרשע, אחז, <strong>במטה של חבלים</strong> כשהביאו לקבורה, שנבזה בעיניו היה מי שנמאס לה'.
 <strong>"ואת יראי ה' יכבד"</strong> — <strong>זה יהושפט מלך יהודה, שבשעה שהיה רואה תלמיד חכם היה עומד מכסאו ומחבקו ומנשקו, וקורא לו "אבי אבי, רבי רבי, מרי</strong> (אדוני) <strong>מרי".</strong>
 <strong>"נשבע להרע ולא ימר"</strong> — <strong>כ</strong>דברי <strong>ר' יוחנן,</strong> ש<strong>אמר ר' יוחנן</strong> בלשון נדר, כשהיה רוצה להימנע מלאכול אצל מישהו: <strong>אהא בתענית עד שאבא לביתי</strong> וכך היה מקיים, אף שמתחילה לא אמר אלא כדי שלא לאכול שם.
 <strong>"כספו לא נתן בנשך"</strong> — כוונתו <strong>אפילו ברבית</strong> ל<strong>גוי,</strong> שהיא מותרת מן הדין, והוא מחמיר על עצמו לא לקחת כלל.
 <strong>"ושחד על נקי לא לקח"</strong> — <strong>כגון ר' ישמעאל בר' יוסי</strong> שאריסו הביא לו סלסלת פירות, כדרכו, וסירב לדונו, שמא יטה לבו לזכותו.
  ובסוף כל זה <strong>כתיב</strong> <small>[נאמר]</small> <strong>"עשה אלה לא ימוט לעולם"</strong> (תהילים טו, ה). מספרים, <strong>כשהיה רבן גמליאל מגיע למקרא הזה היה בוכה, אמר: מאן דעביד להו לכולהו</strong> <small>[מי שעושה את</small> כל אלה <small>כולם]</small> <strong>הוא</strong> ש<strong>לא ימוט, הא</strong> <small>[אבל]</small> אם עושה רק <strong>חדא מינייהו</strong> <small>[אחת מהן] —</small> <strong>ימוט.</strong>
 <strong>אמרו ליה</strong> <small>[לו]:</small> <strong>מי כתיב</strong> <small>[האם נאמר]</small> <strong>"עשה כל אלה"? "עשה אלה" כתיב</strong> <small>[נאמר],</small> <strong>אפילו בחדא מינייהו</strong> <small>[באחת מהן]</small> גם כן זוכה. <strong>דאי לא תימא הכי</strong> <small>[שאם לא תאמר</small> ותפרש <small>כך],</small> הרי <strong>כתיב קרא אחרינא</strong> <small>[נאמר כתוב אחר]</small> לגבי העבירות החמורות שעונשן כרת <strong>"אל תטמאו בכל אלה"</strong> (ויקרא יח, כד), האם <strong>התם נמי</strong> <small>[שם גם כן]</small> תאמר שהכוונה היא <strong>הנוגע</strong> (הנטמא) <strong>בכל אלה הוא</strong> ש<strong>מטמא, בחדא מינייהו</strong> <small>[באחת מהן]</small> <strong>לא? אלא לאו</strong> <small>[האם אין]</small> הכוונה, כשהוא אומר "בכל אלה" — <strong>באחת מכל אלה, הכא נמי</strong> <small>[כאן גם כן]</small> מדובר <strong>ב</strong>עושה <strong>אחת מכל אלו,</strong> שלא ימוט לעולם.
 ובהמשך דרשת ר' שמלאי נאמר: <strong>בא ישעיהו והעמידן על שש, דכתיב</strong> <small>[שנאמר]</small> <strong>"הלך צדקות ודבר מישרים מאס בבצע מעשקות נער כפיו מתמך בשחד אטם אזנו משמע דמים ועצם עיניו מראות ברע"</strong> (ישעיה לג, טו).
  ומפרטים:  <strong>"הלך צדקות"</strong> — <strong>זה</strong> הנוהג כ<strong>אברהם אבינו, דכתיב</strong> <small>[שנאמר]</small> בו <strong>"כי ידעתיו למען אשר יצוה</strong> את בניו... לעשות צדקה ומשפט" (בראשית יח, יט).
 <strong>"ודבר מישרים"</strong> — <strong>זה שאינו מקניט</strong> (מעליב) <strong>פני חבירו ברבים.</strong>
 <strong>"מאס בבצע מעשקות"</strong> — <strong>כגון ר' ישמעאל בן אלישע,</strong> שאחר שקיבל מתנות כהונה מאדם — סירב לדונו, מחשש שוחד.
 <strong>"נער כפיו מתמך בשחד" —</strong> <strong>כגון ר' ישמעאל בר' יוסי,</strong> כמסופר לעיל.
 <strong>"אטם אזנו משמע דמים"</strong> כוונתו: זה <strong>דלא שמע בזילותא דצורבא מרבנן ושתיק</strong> <small>[שאינו שומע בזלזולו של תלמיד חכם, ושותק],</small> <strong>כגון ר' אלעזר בר' שמעון</strong> שהיה מקפיד בדבר זה.
 <strong>"ועצם עיניו מראות ברע"</strong> — <strong>כ</strong>דברי <strong>ר' חייא בר אבא</strong> על פסוק זה. ש<strong>אמר ר' חייא בר אבא:</strong> "עוצם עיניו מראות ברע" — <strong>זה שאינו מסתכל בנשים בשעה שעומדות על הכביסה</strong> בנהר ומרימות את בגדיהן, כדי שלא להירטב, ומתוך כך נחשף חלק מגופן.
 <strong>וכתיב</strong> <small>[ונאמר]</small> באדם כזה המקיים את האמור לעיל: <strong>"הוא מרומים ישכון</strong> מצדות סלעים משגבו לחמו ניתן מימיו נאמנים" (ישעיה לג, טז).
 <strong>בא מיכה והעמידן</strong> את המצוות <strong>על שלש, דכתיב</strong> <small>[שנאמר]</small> <strong>"הגיד לך אדם מה טוב ומה ה' דורש ממך כי אם עשות משפט ואהבת חסד והצנע לכת עם (ה') אלהיך"</strong> (מיכה ו, ח).
  ומסבירים:  <strong>"עשות משפט"</strong> — <strong>זה הדין,</strong> כלומר שצריך לנהוג על פי מידת הדין, <strong>"אהבת חסד"</strong> — <strong>זה גמילות חסדים, "הצנע לכת"</strong> — <strong>זה</strong> רמז למצוות שנעשות בכעין תהלוכה, כגון <strong>הוצאת המת והכנסת כלה.</strong> ומעירים: <strong>והלא דברים קל וחומר, ומה דברים</strong> כהוצאת המת או הכנסת כלה <strong>שאין דרכן לעשותן בצנעא,</strong> שהרי הם דברים פומביים — <strong>אמרה תורה "והצנע לכת",</strong> שמי שמתעסק בזה צריך לעשות בצניעות, <strong>דברים שדרכם לעשותם בצנעא</strong> כגון מתן צדקה לנזקקים — <strong>על אחת כמה וכמה!</strong>
 <strong>חזר ישעיהו והעמידן</strong> את המצוות <strong>על שתים, שנאמר "כה אמר ה' שמרו משפט ועשו צדקה"</strong> (ישעיה נו, א). <strong>בא עמוס והעמידן על אחת, שנאמר</strong> "כי <strong>כה אמר ה' לבית ישראל דרשוני וחיו"</strong> (עמוס ה, ד). <strong>מתקיף לה</strong> <small>[מקשה על כך]</small> <strong>רב נחמן בר יצחק:</strong> אין זה מעמיד את כל המצוות על אחת, כי <strong>אימא</strong> <small>[אמור,</small> פרש<small>]:</small> <strong>דרשוני בכל התורה</strong> שהרי אין מפורש במה לדרוש! <strong>אלא</strong> כך יש לומר: <strong>בא חבקוק והעמידן על אחת, שנאמר "וצדיק באמונתו יחיה"</strong> (חבקוק ב, ד).
 <big>א</big> <strong>אמר ר' יוסי בר חנינא: ארבע גזירות גזר משה רבינו על ישראל, באו ארבעה נביאים וביטלום. משה אמר "וישכן ישראל בטח בדד עין יעקב"</strong> (דברים לג, כח), ומובן הדברים שישכון עם ישראל לבטח, רק כאשר יהיה במדרגה מעין יעקב אבינו — <strong>בא עמוס וביטלה, [שנאמר] "חדל נא מי יקום יעקב</strong> כי קטון הוא" (עמוס ז, ה), <strong>וכתיב</strong> <small>[ונאמר]</small> מיד אחר כך <strong>"נחם ה' על זאת</strong> גם היא לא תהיה אמר ה' " (עמוס ז, ו).
 <strong>משה אמר "ובגוים ההם לא תרגיע"</strong> (דברים כח, סה) — <strong>בא ירמיה ואמר "הלוך להרגיעו ישראל"</strong> (ירמיה לא, א) גם בהיותם בגלות.
 <strong>משה אמר "פקד עון אבות על בנים"</strong> (שמות לד, ז) — <strong>בא יחזקאל וביטלה,</strong> שאמר <strong>"הנפש החטאת היא תמות"</strong> (יחזקאל יח, ד) ולא ישאו בנים בעוון אבותיהם.
 <strong>משה אמר "ואבדתם בגוים"</strong> (ויקרא כו, לח) — <strong>בא ישעיהו ואמר "והיה ביום ההוא יתקע בשופר גדול</strong> ובאו האובדים מארץ אשור..."(ישעיה כז, יג).
 <strong>אמר רב: מסתפינא מהאי קרא</strong> <small>[מפחד אני מפסוק זה]</small> שנאמר <strong>"ואבדתם בגוים". מתקיף לה</strong> <small>[מקשה על כך]</small> <strong>רב פפא: דלמא</strong> <small>[שמא]</small> הכוונה היא <strong>כאבידה המתבקשת,</strong> שבעליה מחפש אותה, וכך ה' ישיב אבידה זו, <strong>דכתיב</strong> <small>[שנאמר]</small> <strong>"תעיתי כשה אבד בקש עבדך"</strong> (תהלים קיט, קעו)! <strong>אלא מסיפא [דקרא]</strong> <small>[מסופו של</small> אותו <small>הפסוק]</small> חשש רב, ממה שנאמר <strong>"ואכלה אתכם ארץ איביכם". מתקיף לה</strong> <small>[מקשה על כך]</small> <strong>מר זוטרא:</strong> גם שם אפשר לומר <strong>דלמא</strong> <small>[שמא]</small> <strong>כאכילת קישואין ודילועין,</strong> שאין אוכלים אותם בשלמות ומשאירים מהם מקצת, וזרעיהם צומחים.
 <big>ב</big> באותם עניינים של יסורי הגלות ותקוות הגאולה מספרים, <strong>וכבר היה רבן גמליאל ור' אלעזר בן עזריה ור' יהושע ור' עקיבא מהלכין בדרך</strong> במלכות רומי, <strong>ושמעו קול המונה של רומי מפלטה [ברחוק] מאה ועשרים מיל,</strong> שהעיר היתה גדולה כל כך עד ששמעו את רעשי העיר ממרחק עצום, <strong>והתחילו</strong> חכמים אלה <strong>בוכין, ו</strong>אילו <strong>ר' עקיבא</strong> היה <strong>משחק</strong> (צוחק). <strong>אמרו לו: מפני מה אתה משחק? אמר להם: ואתם מפני מה אתם בוכים? אמרו לו: הללו גוים שמשתחוים לעצבים</strong> (לאלילים) <strong>ומקטרים לעבודה זרה יושבין בטח והשקט</strong> בעיר עצומה זו, <strong>ואנו, בית הדום רגלי אלהינו</strong> (בית המקדש) <strong>שרוף</strong>
## דף כד:
 <strong>באש, ולא נבכה?! אמר להן: לכך</strong> (משום כך) <strong>אני מצחק, ומה לעוברי רצונו</strong> (רשעים), עושה ה' <strong>כך,</strong> ומשלם להם מקצת טובות שעשו — <strong>לעושי רצונו על אחת כמה וכמה</strong> שישלם.
  ועוד מסופר, <strong>שוב פעם אחת היו</strong> אותם חכמים <strong>עולין לירושלים</strong> לאחר חורבן הבית, <strong>כיון שהגיעו להר הצופים</strong> וראו משם את מקום המקדש <strong>קרעו בגדיהם</strong> כדין, <strong>כיון שהגיעו להר הבית ראו שועל שיצא מ</strong>מקום <strong>בית קדשי הקדשים, התחילו הן בוכין ור' עקיבא מצחק. אמרו לו: מפני מה אתה מצחק? אמר להם: מפני מה אתם בוכים? אמרו לו: מקום</strong> זה <strong>שכתוב בו "והזר הקרב יומת"</strong> (במדבר א, נא), <strong>ועכשיו שועלים הלכו בו, ולא נבכה?!</strong>
 <strong>אמר להן: לכך</strong> (משום כך) <strong>אני מצחק, דכתיב</strong> <small>[שנאמר]</small> בדברי ה' לישעיהו, כאשר גילה לו על העתיד: <strong>"ואעידה לי עדים נאמנים את אוריה הכהן ואת זכריה בן יברכיהו"</strong> (ישעיה ח, ב), <strong>וכי מה ענין אוריה אצל זכריה?</strong> והלא <strong>אוריה</strong> היה נביא <strong>ב</strong>זמן בית <strong>מקדש ראשון, וזכריה במקדש שני,</strong> שהיה בין עולי בבל! <strong>אלא</strong> הכוונה היא: <strong>תלה הכתוב נבואתו של זכריה בנבואתו של אוריה,</strong>
 <strong>באוריה כתיב</strong> <small>[נאמר]</small> <strong>"לכן בגללכם ציון שדה תחרש</strong> וירושלים עיין תהיה והר הבית לבמות יער" (מיכה ג, יב) ובאלה מצויים שועלים, שמסורת היתה בידם שכך ניבא אוריה, <strong>בזכריה כתיב</strong> <small>[נאמר]</small> <strong>"עוד ישבו זקנים וזקנות ברחבות ירושלם"</strong> (זכריה ח, ד). <strong>עד שלא נתקיימה נבואתו של אוריה</strong> על חורבן העיר <strong>הייתי מתיירא שלא תתקיים</strong> גם <strong>נבואתו של זכריה,</strong> שהרי הן תלויות, כאמור, זו בזו. <strong>עכשיו שנתקיימה נבואתו של אוריה</strong> — <strong>בידוע שנבואתו של זכריה מתקיימת.</strong> ומספרים: <strong>בלשון הזה אמרו לו: עקיבא ניחמתנו, עקיבא ניחמתנו.</strong>

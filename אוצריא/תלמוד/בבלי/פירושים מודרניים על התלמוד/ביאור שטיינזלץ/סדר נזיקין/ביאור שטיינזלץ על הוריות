# ביאור שטיינזלץ על הוריות
עדין שטיינזלץ
## דף ב.
 <big>א משנה</big> <strong>הורו בית דין</strong> בשגגה להתיר <strong>לעבור על אחת מכל מצו‍ת האמורות בתורה, והלך היחיד ועשה</strong> כן ב<strong>שוגג על פיהם</strong> על פי הוראתם, <strong>בין שעשו</strong> דייני בית הדין עצמם מעשה כהוראתם <strong>ועשה</strong> אותו יחיד <strong>עמהן</strong> ביחד, <strong>בין שעשו ו</strong>הוא <strong>עשה אחריהן, בין שלא עשו ו</strong>הוא עצמו <strong>עשה</strong> בלבד, בכל אלו המקרים — הרי הוא <strong>פטור</strong> מלהביא קרבן, <strong>מפני שתלה בבית דין.</strong>
 אם <strong>הורו בית דין, וידע אחד מהן</strong> מן הדיינים <strong>שטעו,</strong> אף שהרוב היה כנגדו, <strong>או</strong> שהיה <strong>תלמיד והוא ראוי</strong> בעצמו <strong>להוראה, והלך ועשה על פיהן</strong> לפי הוראת בית הדין, <strong>בין ש</strong>הם <strong>עשו ו</strong>הוא <strong>עשה עמהן, בין ש</strong>הם <strong>עשו ו</strong>הוא <strong>עשה אחריהן, בין ש</strong>הם <strong>לא עשו ו</strong>הוא <strong>עשה</strong> — <strong>הרי זה חייב</strong> על אותה עבירה, <strong>מפני שלא תלה בבית דין</strong> אלא בדעת עצמו. <strong>זה הכלל: התולה בעצמו</strong> — <strong>חייב, והתולה בבית דין</strong> — <strong>פטור.</strong>
 <big>ב גמרא</big> <strong>אמר שמואל: לעולם אין</strong> הדיינים שב<strong>בית דין חייבין</strong> להביא קרבן על הוראתם השגויה <strong>עד שיאמרו להם</strong> לשואלים אותם: <strong>"מותרין אתם". רב דימי מנהרדעא אמר: עד שיאמרו להם "מותרין אתם לעשות"; מאי טעמא</strong> <small>[מה הטעם]</small> שצריכים הם גם להגיד "לעשות"? <strong>לפי שלא נגמרה הוראה</strong> אם אומרים רק "מותרים אתם", שמא היתה זו רק הבעת דעה ולא הוראה למעשה.
 <strong>אמר אביי, אף אנן נמי תנינא</strong> <small>[אנו גם כן שנינו]</small> ראיה לשיטת רב דימי: אחד החכמים שחלק ולא קיבל דעת בית הדין ("זקן ממרא") ובא לירושלים מקום בית הדין הגדול, והם החליטו כנגד דעתו, ואחר כך <strong>חזר לעי-רו</strong> ועדיין <strong>שנה ולימד כדרך שלימד</strong> קודם, ולא שינה את דעתו מפני הוראת בית דין — <strong>פטור,</strong> שאינו אלא מביע את דעתו, ואולם אם <strong>הורה לעשות</strong> — הרי הוא <strong>חייב</strong> מיתה. הרי שלא די באמירת "מותרים אתם" כדי שתיחשב זו הוראה.
 <strong>אמר ר' אבא, אף אנן נמי תנינא</strong> <small>[אנו גם כן שנינו]</small> ראיה לשיטת רב דימי: אשה שנעלם בעלה והעידו עדים (או היתה ראיה אחרת) שמת בעלה ו<strong>הורו לה בית דין להנשא, והלכה וקלקלה</strong> (וזנתה) ולבסוף נמצא שבעלה חי — <strong>חייבת בקרבן</strong> חטאת, משום שעשתה עבירה בשגגה, ואינה יכולה לטעון שעשתה על פי בית דין, <strong>ש</strong>כן <strong>לא התירו לה</strong> בית דין <strong>אלא להנשא,</strong> משמע שלא די שבית הדין אומרים באופן כללי שהיא מותרת אלא הם צריכים לומר שמותר לה להינשא.
 <strong>אמר רבינא, אף אנן נמי תנינא</strong> <small>[אנו גם כן שנינו]</small> דבר זה, מדיוק לשון משנתנו <strong>"הורו בית דין לעבור על אחת מכל מצו‍ת האמורות בתורה", תו לא מידי</strong> <small>[ואין</small> צורך <small>עוד בדבר]</small> שהרי הלשון "הורו לעבור" משמעה כאשר הורו לעשות מעשה. עד כאן לשון אחת.
 <strong>איכא דאמרי</strong> <small>[יש שאומרים]</small> להיפך את שיטותיהם של החכמים הללו ש<strong>אמר שמואל: אין בית דין חייבין עד שיאמרו להם "מותרים אתם לעשות".</strong> ואילו <strong>רב דימי מנהרדעא אמר: אפילו</strong> אמרו <strong>"מותרים אתם"</strong> — <strong>נגמרה הוראה</strong> בכך. <strong>אמר אביי, והא לא תנן הכי</strong> <small>[והרי לא שנינו כך],</small> כדברי רב דימי, ששנינו בזקן ממרא: <strong>חזר לעירו, ושנה או לימד כדרך שלימד</strong> — <strong>פטור,</strong> אם <strong>הורה לעשות</strong> — <strong>חייב,</strong> משמע שאין גמר הוראה אלא כשמורה לעשות.
 <strong>אמר ר' אבא, והא לא תנן הכי</strong> <small>[והרי לא שנינו כך]:</small> <strong>הורו לה בית דין להנשא, והלכה וקלקלה</strong> (וזנתה) — <strong>חייבת בקרבן, שלא התירו לה אלא להנשא.</strong>
 <strong>אמר רבינא, והא לא תנן הכי</strong> <small>[והרי לא שנינו כך],</small> ששנינו: <strong>הורו בית דין לעבור על אחת מכל מצו‍ת האמורות בתורה, תו לא מידי</strong> <small>[אין</small> צורך <small>עוד בדבר]</small> בראיה נוספת.
 <big>ג</big> שנינו במשנה: <strong>והלך היחיד ועשה שוגג על פיהם.</strong> ושואלים: <strong>וניתני</strong> <small>[ושישנה]:</small> רק <strong>"ועשה על פיהם", "שוגג" למה לי?</strong> והרי ברור שהיה שוגג! <strong>אמר רבא: "שוגג"</strong> בא <strong>לאתויי</strong> <small>[להביא,</small> לרבות<small>]</small> מקרה נוסף, <strong>הורו בית דין שחלב מותר, ו</strong>אותו אדם <strong>נתחלף לו</strong> בשגגה <strong>חלב בשומן</strong> המותר בודאי, והוא סבר שהוא אוכל שומן, <strong>ואכלו</strong> — הרי זה <strong>פטור,</strong> ויהיה הפירוש במשנה <strong>"על פיהם"</strong> כוונתו <strong>על פיהם ממש,</strong> ו"שוגג" — כאשר שגג במעשהו שהתחלף לו חלב בשומן.
 <strong>ואיכא דאמרי</strong> <small>[ויש שאומרים]</small> ש<strong>אמר רבא</strong> אחרת, וכך הוא פירוש המשנה: <strong>"שוגג"</strong> — ששגגתו היתה דווקא מפני שעשה <strong>על פיהם הוא</strong> ש<strong>פטור, אבל</strong> אם <strong>נתחלף לו חלב בשומן ואכלו</strong> — הרי זה <strong>חייב</strong> להביא קרבן, משום ששגגתו אינה תלויה בבית דין אלא בטעותו שלו.
  ומעירים:  <strong>מילתא דפשיטא ליה</strong> <small>[דבר ש</small>היה <small>פשוט לו]</small> <strong>לרבא</strong> או לצד זה או לצד זה <strong>קמיבעיא ליה</strong> <small>[היה מסופק לו]</small> <strong>לרמי בר חמא, דבעי</strong> <small>[ששאל]</small> <strong>רמי בר חמא: הורו בית דין שחלב מותר, ונתחלף לו</strong> חלב <strong>בשומן ואכלו, מהו?</strong>
 <strong>אמר רבא, תא שמע</strong> <small>[בוא</small> ו<small>שמע]:</small> <strong>הלך יחיד ועשה שוגג על פיהם כו', שוגג על פיהם</strong> הכפילות הזו <strong>למה לי? לאו לאתויי</strong> <small>[האם לא להביא]</small> ש<strong>הורו בית דין שחלב מותר, ונתחלף לו חלב בשומן ואכלו</strong> — <strong>פטור.</strong> ודוחים: <strong>דלמא</strong> <small>[שמא]</small> <strong>שוגג על פיהם הוא</strong> ש<strong>פטור,</strong> רק כאשר עשה על פיהם ממש, <strong>אבל נתחלף לו חלב בשומן ואכלו</strong> — הרי זה <strong>חייב.</strong>
 <strong>איכא דאמרי</strong> <small>[יש שאומרים]</small> כך היה: <strong>אמר רבא, תא שמע</strong> <small>[בוא</small> ו<small>שמע]</small> ממשנתנו: <strong>הלך יחיד ועשה שוגג על פיהם; מאי לאו</strong> <small>[האם לא]</small> כוונת הדברים היא <strong>שוגג על פיהם</strong> דווקא <strong>הוא</strong> ש<strong>פטור, אבל נתחלף לו חלב בשומן ואכלו</strong> — <strong>חייב.</strong> ודוחים: <strong>דלמא</strong> <small>[שמא]</small> כוונת המשנה <strong>או שוגג, או על פיהם.</strong>
 ומעירים: בעיה זו כבר היא שנויה <strong>בפלוגתא</strong> <small>[במחלוקת]</small> של אמוראים קודמים: <strong>הורו בית דין שחלב מותר, ונתחלף לו חלב בשומן ואכלו</strong> — <strong>רב אמר: פטור</strong> שהרי בית דין הורו שמותר, <strong>ור' יוחנן אמר: חייב,</strong> שלא עשה ממש על פיהם. <strong>מיתיבי</strong> <small>[מקשים]</small> על דברי ר' יוחנן: נאמר "אם נפש אחת תחטא בשגגה <strong>מעם הארץ בעשותה</strong> אחת ממצוות ה' אשר לא תעשינה ואשם" (ויקרא ד, כז), "מעם הארץ" — בא למעט, <strong>פרט למשומד</strong> המביא קרבן חטאת על שגגתו, שאין מקבלים את קרבנו מפני שמה שעשה בשעתו, נחשב כזדון.
 <strong>ר' שמעון בן יוסי אומר משום</strong> (בשם) <strong>ר' שמעון:</strong> לענין משומד <strong>אינו צריך</strong> לראיה זו, שכן <strong>הרי הוא אומר</strong> בכתוב: <strong>"אשר לא תעשינה בשגגה ואשם או הודע</strong> אליו חטאתו" (ויקרא כז —כח), לומר: דווקא <strong>השב</strong> ומתחרט על מעשהו כתוצאה <strong>מידיעתו,</strong> כאשר נודע לו שחטא בשגגה — הוא זה ש<strong>מביא קרבן על שגגתו,</strong> ואולם מי ש<strong>לא שב מידיעתו,</strong> שגם כשנודע לו שחטא אינו חוזר בתשובה על מעשהו — הוא <strong>אינו מביא קרבן</strong> גם <strong>על שגגתו.</strong>
 <strong>ואם איתא</strong> <small>[יש]</small> מקום להלכה זו, <strong>הא</strong> <small>[הרי]</small> אף במקרה זה שהתחלף לו חלב בשומן <strong>לא שב מידיעתו הוא,</strong> שהרי גם אם יוודע לו שאכל חלב, גם כן לא יתחרט, שהרי הוא סומך על פסק בית הדין שהתירו את הדבר.
 <strong>אמר רב פפא, קסבר</strong> <small>[סבור]</small> <strong>ר' יוחנן: כיון דכי מתידע להו לבי דינא הדרי בהו</strong> <small>[שכאשר יוודע להם</small> הדבר <small>לבית הדין</small> הטעות, הם <small>יחזרו בהם]</small> מהוראתם, <strong>והוא נמי הדר ביה</strong> <small>[גם כן יחזור בו],</small> כאשר נודע לו שאכל חלב שהותר בגלל שגגת בית הדין, לכן <strong>שב מידיעתו קרינן ביה</strong> <small>[קוראים אנו בו]</small> <strong>וחייב</strong> להביא קרבן.
 <strong>אמר רבא:</strong> אף על פי שרב אומר שהוא פטור, וחטאו תלוי בבית הדין, <strong>מודה רב שאינו משלים לרוב צבור,</strong> כי בית הדין מביא קרבן רק כשרוב ציבור חטאו על פיהם, ואדם זה שסבור שהוא שומן אינו מצטרף לרוב הציבור, <strong>מאי טעמא</strong> <small>[מה טעם</small> הדבר<small>]?</small> <strong>אמר קרא</strong> <small>[הכתוב]:</small> <strong>"בשגגה"</strong> — לומר: <strong>עד שיהו כולן בשגגה אחת</strong> והוא שגגה אחרת היתה בידו.
 <big>ד</big> שנינו במשנה: <strong>בין שעשו ועשה עמהן</strong> בין שעשו ועשה אחריהן, בין שלא עשו ועשה — פטור. ושואלים: <strong>למה ליה למיתנא כל הני</strong> <small>[לו</small> לתנא שבמשנתנו <small>לשנות</small> את <small>כל</small> שלושת המקרים <small>האלה]?</small> <strong>בשלמא רישא</strong> <small>[נניח בראשה]</small> של ההלכה אפשר לומר ש<strong>לא זו אף זו קתני</strong> <small>[שנה],</small> כלומר שכל מקרה מוסיף חידוש על קודמו, שלא זו בלבד אם עשו ועשה עמהם, הריהו פטור כיון שתלה בבית דין, אלא אפילו עשה אחריהם הריהו פטור. ולא עוד אלא אפילו שעשה הוא בפני עצמו והם לא עשו, בכל זאת נחשב כתולה בהם, ופטור. <strong>אלא סיפא דלחיובא</strong> <small>[בסוף</small> המשנה שבא הדבר <small>לחייב אותו],</small> <strong>איפכא מיבעי ליה</strong> <small>[ההיפך היה צריך לו לשנות]</small> ולהתחיל במקרה הפשוט ביותר לחייב — כאשר הם לא עשו והוא עשה, אם התנא משתמש באופן זה של לשון "לא זו אף זו"!
## דף ב:
 ומשיבים: בסוף המשנה בסגנון של <strong>"זו ואין צריך לומר זו" קתני</strong> <small>[שנה]</small> התנא, כלומר שנויים הם המקרים בסדר שבו כל מקרה פשוט יותר מהמקרה הקודם לו.
 <big>א</big> שנינו במשנה: <strong>וידע אחד מהן שטעו או תלמיד וראוי להוראה.</strong> ושואלים: <strong>תרתי</strong> <small>[שנים]</small> שני מקרים אלו, <strong>למה לי</strong> לשנותם? ומדוע לא די באחד בלבד, ואין צורך לשנות גם תלמיד וראוי להוראה? <strong>אמר רבא: איצטריך</strong> <small>[הוצרך]</small> הדבר להיאמר, שכן <strong>סלקא דעתך אמינא</strong> <small>[יעלה על דעתך לומר]</small> <strong>הני מילי</strong> <small>[דברים אלה]</small> שחייב, אמורים דווקא במי שהוא <strong>גמיר</strong> <small>[למד]</small> <strong>ו</strong>גם <strong>סביר</strong> <small>[סובר]</small> ומבין דברים בעצמו, <strong>אבל</strong> מי ש<strong>גמיר</strong> <small>[למד]</small> <strong>ולא סביר</strong> <small>[סובר]</small> — <strong>לא</strong> חייב בקרבן, לכן השמיענו התנא את המקרה של תלמיד וראוי להוראה — שאף זה חייב.
 <strong>אמר ליה</strong> <small>[לו]</small> <strong>אביי:</strong> והרי תלמיד הראוי <strong>להוראה</strong> — <strong>גמיר וסביר משמע</strong> <small>[למד וסובר משמעו]!</small> <strong>אמר ליה</strong> <small>[לו]</small> רבא, <strong>אנא הכי קאמינא</strong> <small>[אני כך אומר]:</small> <strong>אי מההיא</strong> <small>[אם מאותה]</small> הלכה ראשונה במשנה ("אחד מהם") בלבד <strong>הוה אמינא</strong> <small>[הייתי אומר]</small> <strong>הני מילי</strong> <small>[דברים אלה]</small> אמורים דווקא אם הוא <strong>גמיר וסביר</strong> <small>[למד וסובר],</small> <strong>אבל גמיר</strong> <small>[למד]</small> <strong>ולא סביר</strong> <small>[סובר]</small> — <strong>לא,</strong> לכן <strong>תנא</strong> <small>[שנה]</small> תלמיד <strong>ראוי להוראה, ממשנה יתירה</strong> ששנה אנו מבינים ש<strong>אפילו גמיר</strong> <small>[למד]</small> <strong>ולא סביר</strong> <small>[סובר],</small> או <strong>סביר</strong> <small>[סובר]</small> <strong>ולא גמיר</strong> <small>[למד]</small> עדיין, בכל זאת כיון שהוא תולה בדעת עצמו הרי הוא חייב.
 <big>ב</big> <strong>"ראוי להוראה וכו' ".</strong> ושואלים: <strong>כגון מאן</strong> <small>[מי]</small> נקרא "תלמיד הראוי להוראה"? <strong>אמר רבא: כגון שמעון בן עזאי ושמעון בן זומא,</strong> שלא נסמכו והיו גדולי הדור. <strong>אמר ליה</strong> <small>[לו]</small> <strong>אביי: כי האי גוונא</strong> <small>[כגון זה]</small> <strong>מזיד הוא,</strong> שהרי אדם גדול כזה בוודאי אינו טועה, ואם פסק להיתר מזיד הוא ופטור מקרבן!
  והשיב לו רבא: <strong>ולטעמיך</strong> <small>[ולשיטתך],</small> <strong>הא דתניא</strong> <small>[זו ששנויה</small> בברייתא<small>]:</small> על הכתוב: <strong>"בעשתה אחת"</strong> (ויקרא ד, כז), לומר ש<strong>יחיד העושה מפי עצמו</strong> — <strong>חייב,</strong> אם עושה <strong>בהוראת בית דין</strong> — <strong>פטור, כיצד? הורו בית דין שחלב מותר, ונודע לאחד מהן שטעו, או</strong> שהיה <strong>תלמיד יושב לפניהן וראוי להוראה כגון שמעון בן עזאי,</strong> וטעה ועשה על פי בית הדין, <strong>יכול יהא פטור? תלמוד לומר: "בעשתה אחת", יחיד העושה על פי עצמו</strong> — <strong>חייב,</strong> ומי שעשה <strong>בהוראת בית דין</strong> — <strong>פטור!</strong>
 ושואלים: ומכל מקום אם מדובר באדם גדול <strong>אלא היכי משכחת לה</strong> <small>[איך אתה מוצא אותה]</small> שיהיה אדם כזה עשוי להיחשב כשוגג? ומשיבים: <strong>כגון</strong> ש<strong>ידע</strong> שהדבר הזה שהתירוהו בית הדין הוא <strong>אסור, וקא טעי</strong> <small>[והוא טועה]</small> <strong>במצוה לשמוע דברי חכמים,</strong> שהוא סבור שמצוה לשמוע דברי חכמים, אפילו כשהוא בטוח שאינם צודקים. אם כן <strong>לדידי נמי</strong> <small>[לדעתי גם כן]</small> מה שאמרתי כגון שמעון בן זומא או שמעון בן עזאי הכוונה ש<strong>טעי</strong> <small>[טועה]</small> <strong>במצוה לשמוע דברי חכמים,</strong> ומפני שטעו בדבר זה — חייבים בקרבן.
 <big>ג</big> שנינו במשנה: <strong>זה הכלל: התולה בעצמו</strong> — <strong>חייב.</strong> ושואלים: לשון כללית זו ("זה הכלל") <strong>לאיתויי מאי</strong> <small>[להביא</small> לרבות <small>מה]</small> היא באה, ואיזה מקרה שלא נזכר היא באה להוסיף? ומשיבים: <strong>לאיתויי</strong> <small>[להביא]</small> <strong>מבעט בהוראה,</strong> כלומר מי שרגיל לבוז תמיד להוראות בית הדין, ועושה רק מדעת עצמו.
  וכמו כן, לשון כללית זו שנאמרה במשנה <strong>תולה בבית דין</strong> פטור מה באה לרבות? ומשיבים: <strong>לאיתויי</strong> <small>[להביא]</small> <strong>הורו בית דין וידעו שטעו וחזרו בהן.</strong> והוא לא ידע שחזרו בהם, ונהג על פי הוראתם הראשונה, שנמצא שתלה בדעת בית דין. ושואלים על כך: <strong>הא בהדיא קתני לה</strong> <small>[</small>הרי מקרה <small>זה בפירוש שונה אותה]</small> במשנה הבאה, ואין צורך לרבות אותו במשנתנו! ומשיבים: <strong>תני</strong> <small>[שונה]</small> קודם באופן סתום <strong>והדר</strong> <small>[ואחר כך]</small> <strong>מפרש.</strong>
 <big>ד</big> <strong>אמר רב יהודה אמר שמואל: זו</strong> כל שיטת משנתנו שכל יחיד שעשה כהוראת בין דין פטור מקרבן היא <strong>דברי ר' יהודה, אבל חכמים אומרים: יחיד שעשה</strong> <strong>בהוראת בית דין</strong> — <strong>חייב.</strong> ושואלים: <strong>מאי</strong> <small>[מהי]</small> שיטת <strong>ר' יהודה</strong> זו שרמזנו לה? <strong>דתניא</strong> <small>[ששנויה</small> ברייתא<small>]:</small> <strong>"אם נפש אחת תחטא
   
בשגגה בעשתה"</strong> (ויקרא ד, כז) — <strong>הרי אלו שלשה מעוטין</strong> ("אחת", "בשגגה", "בעשותה"), ואחד המיעוטים הללו בא ללמדנו הלכה זו: <strong>העושה מפי עצמו</strong> — <strong>חייב,</strong> עשה <strong>בהוראת בית דין</strong> — <strong>פטור.</strong>
 ושואלים: <strong>מאי רבנן</strong> <small>[מהי</small> שיטת <small>חכמים]?</small> <strong>דתניא</strong> <small>[ששנויה</small> ברייתא<small>],</small> <strong>עדיין אני אומר: מיעוט קהל שחטאו</strong> על פי הוראת בית דין — הם <strong>חייבין</strong> להביא קרבן על שגגתם, לפי <strong>שאין בית דין מביאין על ידיהן</strong> (בגללם) קרבן <strong>פר</strong> העלם דבר של ציבור (אלא אם כן חטאו רוב הקהל), ואולם יש מקום לומר ש<strong>רוב קהל שחטאו יהו פטורין</strong> מלהביא קרבן, <strong>שהרי בית דין מביאין על ידיהם פר</strong> העלם דבר של ציבור? <strong>תלמוד לומר: "מעם הארץ"</strong> (ויקרא ד, כז) — <strong>אפילו רובה</strong> של קהל, <strong>ואפילו כולה</strong> אינם נפטרים משום שבית הדין הורו כן.
  ונברר:  <strong>במאי</strong> <small>[במה</small> מדובר<small>]?</small> כיצד היה חטאם של רוב הקהל? <strong>אילימא</strong> <small>[אם תאמר]</small> <strong>בשגגת מעשה,</strong> מפני טעות מסויימת ולא בגלל הוראת בית דין, אם כן מה שנאמר בטעם הדבר "שהרי בית דין מביאין על ידיהם" אינו מובן, שהרי זה <strong>בית דין שלא בהוראה,</strong> <strong>בית דין מאי עבידתייהו</strong> <small>[מה מעשיהם]?</small> הרי אין להם קשר לדבר! כי <strong>שלא בהוראת בית דין, בית דין מי מייתו</strong> <small>[האם</small> הם <small>מביאים]</small> קרבן <strong>שלא בהוראה? אלא</strong> צריך לומר שעשו רוב הקהל <strong>בהוראה,</strong> ואולם אף על כך יש לשאול: <strong>והא כי כתיב</strong> <small>[והרי כאשר נאמר]</small> <strong>"מעם הארץ"</strong> — <strong>בשגגת מעשה הוא דכתיב</strong> <small>[שנאמר]</small> ולא בשגגת הוראה כלל!
 <strong>אלא לאו הכי קאמר</strong> <small>[האם לא כך אמר]:</small> שצריך להוסיף דברים בברייתא ולשנותה כך: <strong>מיעוט קהל שחטאו בשגגת מעשה</strong> הם <strong>חייבין, שאין בית דין מביאין על ידיהן פר בהוראה, הא</strong> <small>[הרי]</small> <strong>הן</strong> עצמם שעשו בהוראה <strong>חייבין</strong> בקרבן, וכמו כן חייבים בקרבן גם כשעשו בשגגת מעשה שלא בהוראה,
 <strong>יכול רוב צבור שעשו בשגגת מעשה</strong> שלא בהוראה <strong>יהו פטורין, שהרי בית דין מביאין עליהם פר בהוראה? תלמוד לומר: "מעם הארץ", אפילו רובו.</strong> שאם לא היתה זו שגגה מתוך הוראת בית הדין, אין הבדל כמה היו השוגגים מעטים או רוב הקהל. מכאן ראיה שלדעת חכמים יחיד או מיעוט הקהל שעשה בהוראת בית הדין חייב.
 <strong>אמר רב פפא: ממאי</strong> <small>[ממה]</small> מסיק אתה כך? <strong>דלמא</strong> <small>[שמא]</small> במקרה כזה שחטאו מיעוט קהל בהוראת בית דין, <strong>לא הן ולא בית דין</strong> מביאים משום שהם תלו בבית דין, ובית דין פטור משום שהיו רק מיעוט!
  ודוחים:  <strong>אי הכי</strong> <small>[אם כך],</small> <strong>מאי איריא דקמהדר על רובא לחיובא</strong> <small>[מה שייך,</small> מדוע דווקא <small>שמחזר על רוב לחיוב]?</small> כלומר, מדוע רוצה התנא לחדש שגם אם רוב הקהל חטא יהיו חייבים בקרבן? <strong>לאו</strong> <small>[האם לא]</small> <strong>מכלל</strong> הדברים אתה למד ש<strong>מיעוט</strong> שעושים <strong>בהוראה קיימא ליה דמיחייבו</strong> <small>[מוחזק להם</small> כדבר פשוט <small>שמחוייבים]</small> אפילו <strong>בהוראה,</strong> ולפי שיטת רב פפא: <strong>ונהדר ברישא על מיעוטא דמיחייב</strong> <small>[ושיחזור בראש</small> להוכיח <small>על מיעוט שמתחייב]</small> <strong>בשגגת מעשה, ולבסוף ניהדר</strong> <small>[יחזור]</small> ויביא ראיה <strong>על רובא לחיובא</strong> <small>[הרוב לחייב]</small> <strong>בשגגת מעשה</strong> שהרי אין אנו יודעים עכשיו על מיעוט שעשו בשגגת מעשה שחייבים!
 <strong>אלא לאו</strong> <small>[האם לא]</small> <strong>מדלא מהדר</strong> <small>[משלא מחזר]</small> ולא מביא בברייתא בתחילה הוכחה <strong>על מיעוט דמיחייבין</strong> <small>[שחייבים]</small> <strong>בשגגת מעשה, ובסוף מהדר</strong> <small>[מחזר]</small> למצוא הוכחה <strong>על רובא לחיובא</strong> <small>[רוב שיהיה חייב]</small> <strong>בשגגת מעשה, שמע מינה</strong> <small>[למד מכאן]</small> שהיה פשוט לברייתא שאם עשו <strong>מיעוט בהוראה חייבין הן</strong> על מה שעשו <strong>כשבה ושעירה</strong> כדין כל חוטא שחטא בשגגה, <strong>ו</strong>כמו כן <strong>שלא בהוראה בשגגת מעשה חייבין</strong> המיעוט שחטאו.
  עד כאן שתי השיטות בענין זה, אבל שואלים: <strong>מכדי תרוייהו סתמי תנן</strong> <small>[הרי שתי</small> הברייתות <small>הללו בסתם שנה],</small> <strong>ממאי דקמייתא</strong> <small>[ממה</small> יודע אתה <small>שהראשונה]</small> היא שיטת <strong>ר' יהודה ובתרייתא רבנן</strong> <small>[והאחרונה</small> היא שיטת <small>חכמים]?</small> <strong>אימא איפכא</strong> <small>[אמור להיפך]!</small> ומשיבים: <strong>מאן שמעת ליה דדריש מיעוטי כי האי גוונא</strong> <small>[</small>את <small>מי שמעת אותו ש</small>הוא <small>דורש</small> לשונות <small>מיעוט</small> בדרך <small>כגון זו]?</small> שיטת <strong>ר' יהודה היא, דתניא</strong> <small>[ששנויה</small> ברייתא<small>],</small> <strong>ר' יהודה אומר:</strong>
## דף ג.
 <strong>"זאת תורת העולה היא</strong> העולה על מוקדה על המזבח..." (ויקרא ו, ב) — <strong>הרי אלו שלשה מיעוטין</strong> ("זאת", "העולה", "היא") שבאים למעט שלושה מיני קרבנות, שלמרות שעלו על המזבח — מורידים אותם ממנו, והם: עולה שנשחטה בלילה, עולה שנשפך דמה לפני זריקה, וכן עולה שיצא דמה מחוץ לעזרה.
 הרי שר' יהודה הוא הלומד בדרך זו כמה לשונות מיעוט. <strong>ואיבעית אימא</strong> <small>[ואם תרצה אמור]:</small> הוכחה אחרת שהברייתא השניה זו הפותחת ב"ו <strong>עדיין אני אומר" לא מצית מוקמת לה</strong> <small>[אינך יכול להעמיד אותה]</small> <strong>כ</strong>דעת <strong>ר' יהודה, דקתני</strong> <small>[ש</small>הרי <small>שנה]</small> בה: <strong>רוב קהל שחטאו</strong> — <strong>בית דין מביאין על ידיהן פר, ואי</strong> <small>[ואם]</small> כשיטת <strong>ר' יהודה</strong> היא, <strong>האמר</strong> <small>[הרי אמר]:</small> <strong>צבור הוא דמייתי</strong> <small>[שמביאים]</small> את הפר, <strong>בית דין</strong> — <strong>לא. דתנן</strong> <small>[ש</small>כן <small>שנינו</small> במשנה<small>],</small> <strong>ר' יהודה אומר: שבעה שבטים שחטאו</strong> — <strong>מביאין שבעה פרים,</strong> מכאן שהציבור מביאים פר, ולא בית הדין.
 <big>א</big> עד כאן ביארנו את משנתנו כדעת ר' יהודה, וחכמים חולקים עליו, <strong>ו</strong>אילו <strong>רב נחמן אמר שמואל</strong> מעמיד את המשנה באופן אחר: <strong>זו</strong> משנתנו היא <strong>דברי ר' מאיר, אבל חכמים אומרים: יחיד שעשה בהוראת בית דין</strong> — <strong>חייב.</strong> ושואלים: <strong>מאי</strong> <small>[מהי]</small> אותה שיטת <strong>ר' מאיר ומאי רבנן</strong> <small>[ומהי</small> שיטת <small>חכמים]</small> אליהן רומז שמואל? <strong>דתניא</strong> <small>[ששנויה</small> ברייתא<small>]:</small> <strong>הורו</strong> בית דין <strong>ועשו</strong> — <strong>ר' מאיר פוטר, וחכמים מחייבין.</strong>
 ונברר: <strong>מאן</strong> <small>[מי</small> הם אלה<small>]</small> ש<strong>עשו? אילימא</strong> <small>[אם תאמר]</small> <strong>בית דין, מאי טעמא דרבנן דמחייבי</strong> <small>[מה הטעם של חכמים שמחייבים]?</small> <strong>והתניא</strong> <small>[והרי שנויה</small> ברייתא<small>]:</small> <strong>יכול הורו בית דין ועשו בית דין</strong> בעצמם, <strong>יכול יהו חייבין</strong> פר העלם דבר של ציבור? <strong>תלמוד לומר:</strong> "ונעלם דבר מעיני <strong>הקהל ועשו"</strong> (ויקרא ד, יג), לומר ש<strong>מעשה תלוי בקהל והוראה תלויה בבית דין!</strong>
 <strong>אלא</strong> תפרש שהכוונה היא <strong>הורו בית דין ועשו רוב קהל,</strong> אם כן, <strong>מאי טעמא</strong> <small>[מה הטעם]</small> של <strong>ר' מאיר</strong> ש<strong>פוטר? אלא לאו</strong> <small>[האם לא]</small> מדובר כאן במקרה ש<strong>הורו בית דין ועשו מיעוט קהל, ובהא קמיפלגי</strong> <small>[וב</small>נושא <small>זה הם חלוקים],</small> <strong>מר סבר</strong> <small>[חכם זה,</small> ר' מאיר, <small>סבור]:</small> <strong>יחיד</strong> (וכמוהו גם מיעוט הקהל) <strong>שעשה בהוראת בית דין</strong> — <strong>פטור, ומר סבר</strong> <small>[וחכם זה</small> חכמים <small>סבור]:</small> <strong>יחיד שעשה בהוראת בית דין</strong> — <strong>חייב.</strong> ומכאן שמשנתנו בה שנינו שיחיד שעשה בהוראת בית דין פטור, הריהי כשיטת ר' מאיר.
 <strong>אמר רב פפא:</strong> מכאן אין להוכיח לענייננו. כי אפשר לפרש את מחלוקת ר' מאיר וחכמים בברייתא באופן אחר: <strong>דכולי עלמא</strong> <small>[לדעת הכל]</small> <strong>יחיד שעשה בהוראת בית דין</strong> — <strong>פטור, אלא</strong> ר' מאיר וחכמים בשאלה האם <strong>בית דין</strong> עצמו <strong>משלים לרוב צבור קמיפלגי</strong> <small>[חלוקים הם],</small> במקרה שאלה שעשו בהוראת בית דין לא היו רוב ציבור, אבל אם יצרפו אליהם את בית הדין עצמו (שהורו ועשו) יהא זה רוב.
 <strong>מר סבר</strong> <small>[חכם זה,</small> חכמים, <small>סבור]:</small> <strong>בית דין משלים לרוב צבור</strong> ולכן הציבור חייב, <strong>ומר סבר</strong> <small>[וחכם זה,</small> ר' מאיר, <small>סבור]:</small> <strong>אין בית דין משלים לרוב צבור,</strong> והרי זה נחשב כיחיד שעשה בהוראת בית דין ופטור. ואם כן, משנתנו אינה כר' מאיר דווקא.
 <strong>ואיבעית אימא</strong> <small>[ואם תרצה אמור]</small> והסבר את מחלוקת ר' מאיר וחכמים באופן זה: הברייתא מדברת במקרה ש<strong>הורו בית דין ועשו רובו של קהל,</strong> ובית דין הם החייבים להביא פר, ולכן פוטר ר' מאיר את הציבור מלהביא קרבן, <strong>ומאן</strong> <small>[ומיהם]</small> <strong>חכמים</strong> המחייבים — זה שיטת <strong>ר' שמעון היא,</strong> ש<strong>אמר:</strong> גם <strong>צבור מייתי</strong> <small>[מביאים]</small> <strong>ו</strong>גם <strong>בית דין מייתי</strong> <small>[מביאים]</small> את הקרבן.
 <strong>ואיבעית אימא</strong> <small>[ואם תרצה אמור]</small> בהסבר מחלוקת ר' מאיר וחכמים כך: מדובר בדינו של <strong>שבט</strong> אחד <strong>שעשה בהוראת בית דינו,</strong> שלדעת ר' מאיר אין דין העלם דבר על ציבור חל על בית דין של שבט, ולכן פטור בית הדין מקרבן, <strong>ומאן</strong> <small>[ומיהם]</small> <strong>חכמים</strong> המחייבים? שיטת <strong>ר' יהודה היא, דתניא</strong> <small>[ששנויה</small> ברייתא<small>]:</small> <strong>שבט שעשה בהוראת בית דינו, אותו השבט חייב.</strong>
 <strong>ואיבעית אימא</strong> <small>[ואם תרצה אמור]</small> את מחלוקת ר' מאיר וחכמים באופן זה: בברייתא מדובר <strong>כגון שחטאו ששה</strong> שבטים <strong>והן</strong> במספרם <strong>רובו של קהל, או שבעה</strong> שבטים <strong>אף על פי שאינן רובו של קהל, ומתניתין מני</strong> <small>[ומשנתנו</small> דעת חכמים בה כשיטת <small>מי היא]?</small> כשיטת <strong>ר' שמעון בן אלעזר היא.</strong>
 <strong>דתניא</strong> <small>[ששנויה</small> ברייתא<small>],</small> <strong>ר' שמעון בן אלעזר אומר משמו</strong> של ר' מאיר: <strong>חטאו ששה והן רובו של קהל, או שבעה אף על פי שאינן רובו של קהל</strong> — <strong>חייבין.</strong> ומכל הדחיות הללו עולה שאין הוכחה לדברי רב נחמן בשם שמואל שמשנתנו היא כדעת ר' מאיר.
 <big>ב</big> <strong>אמר רב אסי: ובהוראה</strong> לקבוע מהו רובו של קהל <strong>הלך אחר רוב</strong> בני ישראל, <strong>יושבי ארץ ישראל</strong> בלבד הם הקובעים, <strong>שנאמר: "ויעש שלמה בעת ההיא את החג וכל ישראל עמו קהל גדול מלבוא חמת עד נחל מצרים לפני ה' אלהינו שבעת ימים ושבעת ימים ארבעה עשר יום"</strong> (מלכים א ח, סה). ונברר את האמור בכתוב זה: <strong>מכדי כתיב</strong> <small>[הלוא נאמר]</small> <strong>"וכל ישראל עמו",</strong> אם כן <strong>"קהל גדול מלבוא חמת עד נחל מצרים" למה לי,</strong> ומה בא זה להוסיף? <strong>שמע מינה</strong> <small>[למד מכאן]</small> שבא הכתוב הנוסף ללמדנו: <strong>הני הוא דאיקרי</strong> <small>[אלה</small> היושבים בארץ ישראל <small>הם שנקראים]</small> <strong>קהל, אבל הנך לא איקרי</strong> <small>[אחרים</small> שנמצאים בחוץ לארץ <small>אינם נקראים]</small> <strong>קהל.</strong>
 <big>ג</big> ועוד בענין רוב הקהל: <strong>פשיטא</strong> <small>[פשוט</small> לנו<small>],</small> שאם היו העושים בהוראת בית דין <strong>מרובין ו</strong>אחר כך <strong>נתמעטו,</strong> כגון שמתו מקצתם ונעשו עכשיו מיעוט הקהל — <strong>היינו פלוגתא</strong> <small>[זוהי המחלוקת]</small> של <strong>ר' שמעון ורבנן</strong> <small>[וחכמים],</small> שחלקו במשנה להלן (הוריות י,ב) בענין כהן משיח או מלך שחטאו בשגגה לפני מינויים, ואחר כך נתמנו לכהונות אלה, שלדברי חכמים כיון שבזמן חטאם היו הדיוטות הריהם מביאים קרבן כהדיוטות, ואילו ר' שמעון סבור שאם נודע להם החטא בהיותם הדיוטות מביאים כהדיוטות, ואם נודע להם לאחר שנתמנו הריהם פטורים. ולפי שיטות אלה אף במקרה זה של מרובים ונתמעטו חכמים יאמרו שכיון שחטאו בהיותם רוב — מביאים קרבן, ולדעת ר' שמעון יהא הדבר תלוי בזמן שנודעה להם השגגה אם היו באותה עת רוב או מיעוט.
  ואולם יש לשאול להיפך, אם בזמן שחטאו הם היו <strong>מועטין ו</strong>אחר כך <strong>נתרבו,</strong> כגון שמתו מקצת מרוב הקהל שלא חטאו, רק שעכשיו המיעוט שחטא הוא הרוב, <strong>מאי</strong> <small>[מה</small> הדין<small>]?</small> <strong>מי פליגי</strong> <small>[האם חלוקים]</small> בכך <strong>ר' שמעון ורבנן</strong> <small>[וחכמים]?</small> ובאופן זה: <strong>ר' שמעון דאזיל בתר</strong> <small>[שהולך אחר]</small> זמן ה<strong>ידיעה מחייב, ורבנן דאזלי בתר</strong> <small>[וחכמים שהולכים אחר]</small> זמן ה<strong>חטאת</strong> — <strong>פטרי</strong> <small>[פוטרים],</small> <strong>או לא,</strong> אם כן <strong>מאי</strong> <small>[מהי]</small> המסקנה?
  ודוחים:  <strong>ותיסברא</strong> <small>[</small>ויכול אתה <small>לסבור כן]</small> לתלות הדין במקרה זה במחלוקת ר' שמעון וחכמים? <strong>אימור</strong> <small>[אמור]</small> ש<strong>שמעת ליה</strong> <small>[אותו]</small> את <strong>ר' שמעון דאזיל</strong> <small>[שהולך]</small> <strong>אף בתר</strong> <small>[אחר]</small> <strong>ידיעה,</strong> ומתי? <strong>היכי דהוי</strong> <small>[במקום שהיו]</small> גם ה<strong>ידיעה ו</strong>גם ה<strong>חטאה בחיוב,</strong> שבין כהדיוט ובין כנשיא או כהן משיח יש חובת קרבן כלשהו על החוטא. אבל <strong>ידיעה</strong> כזו ש<strong>לא</strong> באה על ידה <strong>חטאה מי</strong> <small>[האם]</small> <strong>שמעת ליה</strong> <small>[אותו]?</small>
 ש<strong>אם כן,</strong> שהיה הולך ר' שמעון גם אז רק אחר זמן הידיעה והיה מחייב במועטים ונתרבו. <strong>לייתי כי השתא</strong> <small>[שיביאו כמו</small> המצב <small>עכשיו]</small> קרבן כהן גדול או מלך כשנודע להם לאחר שנתמנו, ולמה אמר ר' שמעון שבמקרה כזה פטור! <strong>אלא</strong> ודאי שלשיטת <strong>ר' שמעון חטאה וידיעה בעי</strong> <small>[צריך].</small> ואין איפוא פתרון לשאלה שנשאלה.
 <big>ד</big> ועוד <strong>איבעיא להו</strong> <small>[נשאלה להם</small> ללומדים<small>]:</small> <strong>הורו בית דין</strong> ש<strong>חלב מותר, ועשו מיעוט הקהל</strong> על פי הוראתם, ואכלו חלב <strong>וחזרו בית דין בהן</strong> מהוראתם, אבל אחר כך חזרו בהם שוב <strong>והורו</strong> להתיר, <strong>ו</strong>אז <strong>עשו</strong> על פיהם <strong>מיעוט אחר, מהו</strong> הדין? וצדדי השאלה: <strong>כיון</strong> ש<strong>שתי ידיעות נינהו</strong> <small>[הם]</small> <strong>לא מצטרף</strong> המיעוט הראשון למיעוט השני, אף ששני מיעוטים אלה הם ביחד רוב קהל, <strong>או דלמא</strong> <small>[שמא]</small> <strong>כיון דאידי ואידי</strong> <small>[שזה וזה]</small> איסור <strong>חלב הוא,</strong> הרי הוא <strong>מצטרף?</strong>
 <strong>ואם תמצא לומר: כיון דאידי ואידי</strong> <small>[שזה וזה]</small> <strong>חלב הוא מצטרף,</strong> יש מקום לבעיה הבאה: אם היו <strong>מיעוט</strong> ששגגו על פי הוראה אחת של בית דין <strong>בחלב שעל גבי הקבה, ומיעוט</strong> שגגו על פי הוראה אחרת <strong>בחלב שעל גבי דקין, מהו</strong> הדין? וצדדי שאלה זו: <strong>הכא</strong> <small>[כאן]</small> <strong>ודאי כיון דבתרי קראי קאתי</strong> <small>[שמשני מקראות הם באים]</small> שלכל סוג של חלב יש מקור אחר בכתוב, <strong>לא מצטרף, או דלמא</strong> <small>[שמא]</small> <strong>כיון דאידי ואידי</strong> <small>[שזה וזה]</small> <strong>חלב הוא</strong> והם נכללים באיסור אחד הריהו <strong>מצטרף?</strong>
 <strong>ואם תמצי</strong> <small>[תמצא]</small> <strong>לומר: שם חלב הוא ומצטרף,</strong> יש מקום לבעיה הבאה: אם שגגו <strong>מיעוט</strong> קהל בהוראת בית דין <strong>בחלב, ומיעוט</strong> שגגו בהוראה שהורו <strong>בדם, מהו</strong> הדין? וצדדי שאלה זו: <strong>הכא</strong> <small>[כאן]</small> <strong>ודאי כיון דתרי איסורי נינהו</strong> <small>[ששני איסורים</small> שונים <small>הם]</small> <strong>וכיון</strong> ש<strong>אין איסורן שוה</strong> — <strong>לא מצטרף, או דלמא</strong> <small>[שמא]</small> <strong>כיון</strong> ש<strong>קרבנן שוה</strong> שעל שניהם מביאים חטאת — <strong>מצטרף? </strong>
 <strong>ואם תמצי</strong> <small>[תמצא]</small> <strong>לומר: כיון</strong> ש<strong>קרבנן שוה מצטרף,</strong> תתעורר עוד בעיה: אם היו <strong>מיעוט</strong> ששגגו בהוראה <strong>בחלב, ומיעוט</strong> אחר שגגו <strong>בעבודה זרה, מהו? הכא</strong> <small>[כאן]</small> <strong>ודאי אין איסורן שוה ואין קרבנן שוה,</strong> לפי שאף ביחיד השוגג בעבודה זרה מביא שעירה דוקא לכפרתו, אין המיעוטים מצטרפים, <strong>או דלמא</strong> <small>[שמא]</small> <strong>כיון דאידי ואידי</strong> <small>[שזה וזה]</small> עבירה שיש בה במזיד עונש <strong>כרת הוא,</strong> יש בהם בכל זאת צד שיתוף ו<strong>מצטרף?</strong> שאלות אלה לא נפתרו ונשארו ב<strong>תיקו</strong> <small>[תעמוד]</small> השאלה במקומה.
 <big>ה</big> <strong>איבעיא להו</strong> <small>[נשאלה להם</small> ללומדים<small>]:</small> <strong>הורו בית דין שחלב מותר, ועשו</strong> על פיהם <strong>מיעוט הקהל, ומת אותו בית דין ועמד בית דין אחר</strong> במקומם, <strong>וחזרו והורו</strong> אותה הוראה להיתר, <strong>ועשו מיעוט אחר,</strong> מה יהא הדין?
  ומפרטים:  <strong>אליבא דמאן דאמר</strong> <small>[לפי שיטת מי שאומר]</small> <strong>בית דין</strong> בלבד <strong>מייתי</strong> <small>[מביא]</small> את הקרבן <strong>לא תיבעי</strong> <small>[תישאל</small> תסתפק<small>]</small> <strong>לך</strong> — <strong>דהא ליתנהו</strong> <small>[שהרי אין</small> כאן <small>אותם]</small> דיינים שהורו ועל פיהם עשה רוב הקהל, שהרי בית הדין הראשון כבר מת, <strong>אלא כי תיבעי</strong> <small>[כאשר תישאל]</small> <strong>לך</strong> השאלה — <strong>אליבא דמאן דאמר</strong> <small>[לפי שיטת מי שאומר]</small> שה<strong>צבור</strong> הוא ש<strong>מייתי</strong> <small>[מביא],</small> אם כן <strong>מאי</strong> <small>[מה</small> הדין<small>]?</small> וצדדי השאלה: <strong>צבור הא קאי</strong> <small>[הרי עומד]</small> שהרי ביחד נמצא שחטאו רוב ציבור,
## דף ג:
 <strong>או דלמא</strong> <small>[שמא]</small> <strong>ידיעה דההוא</strong> <small>[של אותו]</small> <strong>בית דין</strong> ש<strong>הורו בעינן</strong> <small>[צריכים אנו];</small> ואותו בית דין הרי אינו קיים עוד! שאלה זו לא נפתרה ונשארה ב<strong>תיקו</strong> <small>[תעמוד]</small> השאלה במקומה.
 <big>א</big> <strong>אמר ר' יונתן:</strong> אפילו <strong>מאה</strong> דיינים <strong>שישבו</strong> בדין <strong>להורות,</strong> והם דנו בדבר ושגגו — <strong>אין חייבין</strong> בקרבן <strong>עד שיורו כולן, שנאמר</strong> בחיוב הקרבן: <strong>"ואם כל עדת ישראל ישגו"</strong> (ויקרא ד, יג), ולשון "כל" באה להדגיש: <strong>עד שישגו כולן</strong> כלומר, <strong>עד שתפשוט</strong> (תתקבל) <strong>הוראה בכל עדת ישראל,</strong> שהוראה שגויה זו תהיה על דעת "כל העדה" — הסנהדרין. <strong>אמר רב הונא בריה</strong> <small>[בנו]</small> של <strong>רב הושעיא: הכי נמי מסתברא</strong> <small>[כך גם כן מסתבר],</small> שהרי <strong>בכל התורה כולה קיימא לן</strong> <small>[מוחזק בידינו]</small> הכלל של <strong>רובו ככולו, ו</strong>אילו <strong>הכא</strong> <small>[כאן]</small> לא נאמר "עדה" בלבד, אלא <strong>כתיב</strong> <small>[נאמר]</small> <strong>"כל העדה",</strong> והרי זו הדגשה יתירה, <strong>הואיל וכך, אפילו הן מאה</strong> כולם צריכים להורות.
 <strong>תנן</strong> <small>[שנינו</small> במשנתנו<small>]:</small> <strong>הורו בית דין, וידע אחד מהן שטעו, או תלמיד וראוי להוראה, והלך ועשה על פיהם, בין שעשו ועשה עמהן, ובין שעשו ועשה אחריהן, ובין שלא עשו ועשה</strong> — <strong>הרי זה חייב, מפני שלא תלה בבית דין.</strong>
 ויש לדייק בלשון המשנה: <strong>האי</strong> <small>[זה]</small> אותו חכם <strong>הוא</strong> ש<strong>חייב, הא</strong> <small>[הרי]</small> אם היה <strong>אחר</strong> שעושה בהוראת בית דין — הריהו <strong>פטור, ואמאי</strong> <small>[ומדוע]?</small> <strong>הא</strong> <small>[הרי]</small> <strong>לא נגמרה הוראה</strong> על פי כל הדיינים, שהרי אמרנו שאם לא הורו כל בית הדין כולם אין זו קרויה הוראה! ומשיבים: <strong>הכא במאי עסקינן</strong> <small>[כאן במה אנו עוסקים]?</small> <strong>כגון שהרכין ההוא אחד מהן</strong> שחלק עליהם <strong>בראשו</strong> ונראה היה כמסכים להם.
 <strong>תא שמע</strong> <small>[בוא</small> ו<small>שמע]</small> ממה ששנינו ראיה הנוגעת לענין זה של ר' יונתן: <strong>הורו בית דין, וידע אחד מהן שטעו ואמר להן "טועין אתם"</strong> — <strong>הרי אלו פטורים.</strong> ונדייק: <strong>טעמא</strong> <small>[הטעם,</small> דווקא<small>]</small> ש<strong>אמר להן "טועין אתם"</strong> — ש<strong>פטורים, הא שתיק מישתק</strong> <small>[הרי</small> אם <small>שתק]</small> — <strong>חייבין, וגמר לה</strong> <small>[ונגמרה</small> על ידי כך<small>]</small> ה<strong>הוראה, ואמאי</strong> <small>[ומדוע]?</small> <strong>והא</strong> <small>[והרי]</small> <strong>לא הורו כולן,</strong> ואם כן, הרי זה שלא כדברי ר' יונתן! <strong>אמרי</strong> <small>[אומרים]</small> בתשובה לכך: <strong>הכי נמי</strong> <small>[כאן גם כן]</small> מדובר <strong>כגון שהרכין</strong> אותו אחד <strong>בראשו.</strong>
 <strong>מתיב</strong> <small>[מקשה]</small> <strong>רב משרשיא</strong> על דברי ר' יונתן ממה ששנינו: <strong>סמכו רבותינו על דברי רבן שמעון בן גמליאל ועל דברי ר' אלעזר בר' צדוק, שהיו אומרים:</strong> <strong>אין גוזרין גזירה על הצבור אלא אם כן רוב הצבור יכולין לעמוד בה,</strong>
 <strong>ואמר</strong> על כך <strong>רב אדא בר אבא: מאי קרא</strong> <small>[מהו המקרא]</small> המלמד על כך? שנאמר: <strong>"במארה</strong> <strong>אתם נארים ואתי אתם קבעים הגוי כלו"</strong> (מלאכי ג,ט), שכל העם כולו קיבל עליו בשבועה ("במארה") את דיני המעשרות, ובכל זאת עברו עליהם. <strong>והא הכא</strong> <strong>דכתיב</strong> <small>[והרי כאן שנאמר]</small> <strong>"הגוי כלו", ו</strong>בכל זאת <strong>רובא ככולא דמי</strong> <small>[הרוב כמו הכל נחשב],</small> שהרי מפסוק זה סמכו רבותינו שאין גוזרים גזירה אלא כן עם רוב הציבור יכולים לעמוד בה, מכאן <strong>תיובתא</strong> <small>[קושיה חמורה]</small> ל<strong>ר' יונתן.</strong> ומסכימים: אכן <strong>תיובתא</strong> <small>[קושיה חמורה</small> היא<small>],</small> ונדחו דבריו.
  ושואלים: אם כן,  <strong>ואלא</strong> מעתה שנדחו דבריו של ר' יונתן שנסמכו על ייתור הכתוב, <strong>מאי</strong> <small>[מה</small> פירוש<small>]</small> <strong>"כל עדת" דקאמר רחמנא</strong> <small>[שאמרה התורה]?</small> מה ההדגשה הזו באה ללמדנו? <strong>הכי קאמר</strong> <small>[כך אמר]:</small> <strong>אי איכא</strong> <small>[אם נמצאים]</small> כל הדיינים <strong>כולם</strong> ומחליטים כך (לפי דעת הרוב) — <strong>הויא</strong> <small>[הרי זו]</small> <strong>הוראה, ואי</strong> <small>[ואם]</small> <strong>לא</strong> נמצאים כולם — <strong>לא הויא</strong> <small>[אין זו]</small> <strong>הוראה.</strong>
 ובענין זה של מושב הדיינים <strong>אמר ר' יהושע: עשרה שיושבין בדין</strong> — <strong>קולר</strong> (השלשלת של ההולכים להיענש) <strong>תלוי בצואר כולן.</strong> ושואלים: <strong>פשיטא</strong> <small>[פשוט]</small> שכן הוא! ומשיבים: <strong>הא קא משמע לן</strong> <small>[</small>דבר <small>זה משמיע לנו],</small> ש<strong>אפילו תלמיד בפני רבו</strong> אם ראה שנעשתה שגגה ולא תיקן — הרי החוב תלוי בו, ואינו רשאי לשתוק מפני כבוד הרב.
  מסופר ש<strong>רב הונא כי הוה נפיק לבי דינא</strong> <small>[כאשר היה יוצא לבית הדין],</small> <strong>מייתי</strong> <small>[היה מביא]</small> <strong>עשרה תנאי דבי</strong> <small>[שוני משניות מבית]</small> <strong>רב לקמיה</strong> <small>[לפניו]</small> שיהיו כאילו שותפים עמו בדין, שהיה אומר <strong>כי היכי דנימטיין שיבא מכשורא</strong> <small>[כדי שיגיע לנו</small> רק <small>שבב מן הקורה]</small> כלומר, שיחלקו אלה עמי באחריות לפסק הדין. וכיוצא בזה מסופר ש<strong>רב אשי כי הוו מייתי טרפתא לקמיה</strong> <small>[כאשר היו מביאים טריפה לפניו]</small> לשאול אם הבהמה היא טריפה או לא, <strong>מייתי</strong> <small>[היה מביא]</small> <strong>עשרה טבחי</strong> <small>[שוחטים]</small> <strong>ממתא מחסיא ומותיב קמיה</strong> <small>[ומושיבם לפניו],</small> <strong>אמר: כי היכא דנימטיין שיבא מכשורא</strong> <small>[כדי שיגיע לנו שבב מן הקורה].</small>
 <big>ב משנה</big> <strong>הורו בית דין</strong> הוראה בטעות, <strong>וידעו שטעו וחזרו בהן, בין שהביאו כפרתן</strong> (קרבנם) על מה שהורו <strong>ובין שלא הביאו כפרתן, והלך</strong> אדם שלא ידע שחזרו בהם <strong>ועשה על פיהן</strong> — <strong>ר' שמעון פוטר</strong> אותו מקרבן, <strong>ור' אלעזר אומר: ספק</strong> הוא, ומביא אשם תלוי. <strong>איזהו ספק?</strong> מתי נחשב דבר לספק להתחייב עליו באשם תלוי? אם <strong>ישב לו</strong> אדם <strong>בתוך ביתו</strong> ועשה כן — <strong>חייב</strong> באשם, שהיה יכול לדעת שבית הדין חזר בו. <strong>הלך לו למדינת הים</strong> והוא סומך עדיין על ההוראה הישנה — <strong>פטור.</strong>
 <strong>אמר ר' עקיבא: מודה אני בזה</strong> שהלך למדינת הים <strong>שהוא קרוב לפטור מן החובה. אמר לו בן עזאי: מאי שנא</strong> <small>[מה שונה]</small> <strong>זה מן היושב בביתו?</strong> אמר לו: <strong>שהיושב בביתו אפשר היה לו שישמע, וזה</strong> שבמדינת הים <strong>לא היה לו אפשר שישמע.</strong> ומכאן באה המשנה להסביר באיזה ענין נחשב הדבר לשגגת הוראה שהציבור מביא עליה קרבן.
 <strong>הורו בית דין לעקור את כל הגוף</strong> של המצוה ולא פרט אחד ממנה, כגון ש<strong>אמרו: אין</strong> איסור <strong>נדה בתורה, אין</strong> איסור <strong>שבת בתורה, אין</strong> איסור <strong>עבודה זרה בתורה</strong> — <strong>הרי אלו פטורין.</strong> שאין זו שגגת הוראה אלא טעות פשוטה. אם <strong>הורו לבטל מקצת</strong> מהמצוה <strong>ולקיים מקצת</strong> — <strong>הרי אלו חייבין.</strong>
 <strong>כיצד?</strong> אם <strong>אמרו: יש</strong> איסור <strong>נדה בתורה אבל הבא על שומרת יום כנגד יום</strong> על אשה שראתה דם נידה שלא בזמנה במשך יום אחד, שאז היא צריכה לשמור יום שני ולבדוק אם היא ממשיכה בנידתה, ואף אם לא ראתה ביום השני היא נחשבת אותו יום לנידה, והם הורו שהבא עליה <strong>פטור,</strong> או שאמרו:
 <strong>יש שבת בתורה, אבל המוציא מרשות היחיד לרשות הרבים פטור.</strong>
 <strong>יש עבודה זרה בתורה, אבל המשתחוה</strong> (שלא הקריב לה קרבן) <strong>פטור</strong> — <strong>הרי אלו חייבין</strong> על הוראת טעות, <strong>שנאמר: "ונעלם דבר"</strong> (ויקרא ד, יג), לומר <strong>"דבר"</strong> — פרט אחד, <strong>ולא כל הגוף.</strong>
 <big>ג גמרא</big> שנינו במשנה שר' שמעון פוטר את מי שעשה על פי בית דין למרות שחזרו בהם. ועל כך <strong>אמר רב יהודה אמר רב: מאי טעמא</strong> <small>[מה הטעם]</small> של <strong>ר' שמעון? הואיל וברשות בית דין הוא עושה. איכא דאמרי</strong> <small>[יש שאומרים]</small> זאת בלשון אחרת: <strong>אמר רב יהודה אמר רב, אומר היה ר' שמעון: כל הוראה שיצאה</strong> (שפשטה) <strong>ברוב צבור</strong> אף שבית הדין חזר בו — <strong>יחיד העושה אותה פטור, לפי שלא ניתנה הוראה אלא להבחין בין שוגג למזיד</strong> שהעושה על פי אותה ההוראה נחשב לשוגג שהרי תלה הדבר בהוראת בית הדין, ואדם זה שלא ידע שבית הדין חזר בו מהוראתו אף הוא הריהו שוגג ולא מזיד.
 <strong>מיתיבי</strong> <small>[מקשים</small> על כך<small>]:</small> <strong>פר העלם דבר של צבור ושעירי עבודה זרה</strong> — <strong>בתחלה גובין עליהן</strong> כלומר, גובים כסף מהציבור במיוחד לצורך זה, אלו <strong>דברי ר' שמעון. ר' יהודה אומר: מתרומת הלשכה הן באין</strong> כלומר, היו מביאים קרבנות אלה מן התרומה הכללית שהציבור מביא בכלל לצורך הקרבנות. ולשיטת ר' שמעון עצמו, <strong>אמאי</strong> <small>[מדוע]</small> יהיה אדם זה פטור, הלא <strong>כיון דגבי להו</strong> <small>[שגובים אותם]</small> את הכספים לצורך כל קרבן וקרבן חטאת של הציבור, <strong>הוי ליה</strong> <small>[נהיה לו]</small> הדבר בגדר <strong>"הודע</strong> אליו חטאתו", שהרי מתוך המגבית בוודאי נודע לו שטעה בית הדין בהוראתו!
  ומשיבים:  <strong>איבעית אימא</strong> <small>[אם תרצה אמור]:</small> <strong>כגון שגבו סתם,</strong> ולא הודיעוהו לשם מה גובים, כך שלא ידע שבית הדין חזרו בהם.
 <strong>ואיבעית אימא</strong> <small>[ואם תרצה אמור]:</small> <strong>כגון</strong> ש<strong>לא הוה ליה במתא</strong> <small>[היה בעיר]</small> בשעה שגבו בעירו, ולא נודע לו.
 <strong>ואיבעית אימא</strong> <small>[ואם תרצה אמור]:</small> <strong>רב כאידך תנא סבר</strong> <small>[כמו התנא האחר</small> הוא <small>סבור],</small> <strong>דתניא איפכא</strong> <small>[ששנויה</small> ברייתא <small>להיפך]</small> שבה נהפכו השיטות הללו וכך נאמר שם: <strong>בתחילה גובין להן, דברי ר' יהודה, ר' שמעון אומר: מתרומת הלשכה הן באין</strong> ולפיכך לשיטת ר' שמעון שבברייתא זו יתכן שלא ידע אותו אדם שחזרו בהם בית הדין.
 ועוד בענין זה <strong>תני</strong> <small>[שנויה</small> ברייתא<small>]:</small> יחיד שעשה לאחר שחזרו בהם בית הדין <strong>ר' מאיר מחייב</strong> אותו בקרבן חטאת, <strong>ור' שמעון פוטר, ר' אלעזר אומר: ספק, משום</strong> (בשם) <strong>סומכוס אמרו: תלוי. אמר ר' יוחנן:</strong> לענין <strong>אשם תלוי איכא בינייהו</strong> <small>[יש ביניהם,</small> בין ר' אלעזר לסומכוס, <small>הבדל</small> בהלכה<small>]</small> שלדעת ר' אלעזר מביא אשם תלוי, ולדעת סומכוס צד החיוב של האיש תלוי בספק, ואף אשם תלוי אינו מביא.
 <strong>אמר ר' זירא: משל</strong> לשיטת <strong>ר' אלעזר למה הדבר דומה? לאדם שאכל</strong> חתיכה שהיא <strong>ספק חלב ספק שומן</strong> וחשב שהוא שומן, ואכלה. <strong>ו</strong>אחר כך <strong>נודע לו</strong> שהוא ספק איסור כרת, <strong>ש</strong>במקרה זה <strong>מביא אשם</strong> תלוי. ואף לענין זה, כיון שנודע לו לאחר זמן שחזרו בית הדין, הרי זה כמי שספק בידו אם חטא.
## דף ד.
 <strong>ולא מבעיא למאן דאמר</strong> <small>[נצרכה ל</small>דעת <small>מי שאומר]</small> <strong>צבור מייתי</strong> <small>[מביא]</small> קרבן, <strong>דמפרסמא מלתא</strong> <small>[שמתפרסם הדבר]</small> בציבור שחזרו בהם, <strong>אלא אפילו למאן דאמר</strong> <small>[ל</small>דעת <small>מי שאומר]</small> <strong>בית דין מביאין,</strong> ש<strong>לא מפרסמא מלתא</strong> <small>[מתפרסם הדבר]</small> שחזרו בהם, מכל מקום יש לומר <strong>אי הוה שאיל, הוו אמרין ליה</strong> <small>[אם היה שואל, היו אומרים לו]</small> שחזרו בהם בית דין, ויש מקום לומר שעשה על דעת עצמו ולא תלה בבית הדין, לכן מביא אשם תלוי.
 <strong>אמר ר' יוסי בר אבין, ואיתימא</strong> <small>[ויש אומרים]</small> שהיה זה <strong>ר' יוסי בר זבידא: משל</strong> לשיטת <strong>סומכוס למה הדבר דומה? לאדם שהביא</strong> קרבן <strong>כפרתו בין השמשות,</strong> שהוא זמן מסופק, ספק יום ספק לילה, והרי זה <strong>ספק מבעוד יום נתכפר לו, ספק משחשכה נתכפר לו</strong> ואין כפרתו כפרה, דינו <strong>שאין מביא אשם תלוי.</strong>
 אף שבמקום שיש ספק אם חייב חטאת — מביא אשם תלוי, מכל מקום בבין השמשות שהוא ספק שאי אפשר לבררו אין זה ספק רגיל ולא מביא אשם תלוי, <strong>ולא מבעיא למאן דאמר</strong> <small>[נצרכה ל</small>דעת <small>מי שאומר]</small> <strong>בית דין מביאין,</strong> ש<strong>לא אפרסמא מלתא</strong> <small>[התפרסם הדבר],</small> <strong>אלא אפילו למאן דאמר</strong> <small>[ל</small>דעת <small>מי שאומר]</small> <strong>צבור מביאין, דמפרסמא מלתא, והוו אמרינן ליה</strong> <small>[שמתפרסם הדבר, והיו אומרים לו]</small> שבית הדין חזרו בהם, <strong>דהכא</strong> <small>[שכאן]</small> הרי זה דומה ל<strong>ספק מבעוד יום ספק משחשכה, אי שאיל</strong> <small>[אם היה שואל]</small> <strong>לא אשכח אינש דמשייליה</strong> <small>[היה מוצא אדם לשאול אותו].</small>
 <big>א</big> שנינו במשנה, <strong>אמר לו בן עזאי: מאי שנא מן היושב</strong> בביתו? וענה לו ר' עקיבא שההולך למדינת הים אין לו אפשרות לשמוע. ושואלים: <strong>שפיר קאמר ליה</strong> <small>[יפה אמר לו]</small> <strong>ר' עקיבא לבן עזאי</strong> להסביר את ההבדל, וכיצד לא עמד חכם גדול כבן עזאי על כך?
 <strong>אמר רבא:</strong> כאן מדובר לא במי שכבר הלך למדינת הים, אלא במי ש<strong>החזיק בדרך,</strong> שעדיין לא יצא למדינת הים, אלא שהוא טרוד בהכנות ליציאה, ובענין זה <strong>איכא בינייהו</strong> <small>[יש ביניהם</small> הבדל<small>],</small> <strong>לבן עזאי חייב</strong> — <strong>דהא בביתיה איתיה</strong> <small>[שהרי בביתו</small> הוא <small>נמצא]</small> ואין הבדל בין זה לבין היושב בביתו, <strong>לר' עקיבא פטור</strong> — <strong>דהא</strong> <small>[שהרי]</small> <strong>החזיק בדרך</strong> והרי הוא כמי שיצא לדרך.
 <big>ב</big> שנינו במשנה שאם <strong>הורו לו בית דין לעקור את כל הגוף,</strong> אין זו הוראה, ובית דין פטורים. ובענין זה <strong>תנו רבנן</strong> <small>[שנו חכמים]:</small> <strong>"ונעלם דבר</strong> מעיני הקהל" (ויקרא ד, יג) — <strong>ולא שיעקר המצוה כולה. כיצד? אמרו: אין נדה בתורה,</strong> או שאמרו: <strong>אין שבת בתורה,</strong> וכן אם אמרו: <strong>אין עבודה זרה בתורה, יכול יהו חייבין? תלמוד לומר: "ונעלם דבר", ולא שתתעלם מצוה כולה,</strong> ואם הורו כך בטעות — <strong>הרי אלו פטורין.</strong>
 <strong>אבל אמרו: יש נדה בתורה אבל הבא על שומרת יום כנגד יום פטור,</strong> או שאמרו: <strong>יש שבת בתורה אבל המוציא מרשות היחיד לרשות הרבים פטור,</strong> וכן אם אמרו: <strong>יש עבודה זרה בתורה אבל המשתחוה</strong> לה <strong>פטור, יכול יהו פטורין? תלמוד לומר: "ונעלם דבר" ולא כל הגוף.</strong>
 ומבררים, <strong>אמר מר</strong> <small>[החכם]:</small> <strong>יכול יהו פטורין.</strong> ותוהים: <strong>ואי</strong> <small>[ואם]</small> <strong>בקיום מקצת וביטול מקצת פטורין, ובעקירת כל הגוף</strong> כבר אמרנו שהם <strong>פטורין, במאי</strong> <small>[במה]</small> הם <strong>חייבין?</strong> ומשיבים: ה<strong>תנא הכי קא קשיא ליה</strong> <small>[כך היה קשה לו],</small> <strong>אימא</strong> <small>[אמור]:</small> <strong>"דבר" כולה מילתא משמע</strong> <small>[כל הדבר משמעו]!</small> שנעלם עניינה של מצוה שלימה, <strong>תלמוד לומר: "ונעלם דבר".</strong>
 ושואלים: <strong>מאי משמע</strong> <small>[מה המשמעות]?</small> כיצד נובע מכאן מה שרצה להוכיח! <strong>אמר עולא: קרי ביה</strong> <small>[קרא בו]</small> כאילו היתה שם מ' כפולה <strong>"ונעלם מדבר".</strong> מקצת הדבר, ולא כולו.
 <strong>חזקיה אמר, אמר קרא</strong> <small>[הכתוב]:</small> <strong>"ועשו אחת מכל מצו‍ת"</strong> (ויקרא ד, יג), <strong>"מכל מצו‍ת"</strong> — <strong>ולא כל מצו‍ת.</strong> ותוהים: <strong>"מצות"</strong> לפחות <strong>תרתי</strong> <small>[שתים]</small> <strong>משמע,</strong> אם כן לא יביאו קרבן עד שיטעו באחת מן המצוות הרבות ויעקרו אותה לגמרי! <strong>אמר רב נחמן בר יצחק: "מצות" כתיב</strong> <small>[כתוב]</small> בו' אחת, ואנו קוראים בו "מצות" חסר.
 <strong>רב אשי אמר: יליף</strong> <small>[למד]</small> גזירה שווה <strong>"דבר" "דבר" מזקן ממרא, דכתיב ביה</strong> <small>[שנאמר בו]</small> <strong>בזקן ממרא: "כי יפלא ממך דבר... לא תסור מן הדבר אשר יגידו לך ימין ושמאל"</strong> (דברים יז, יא), <strong>מה</strong> זקן <strong>ממרא</strong> רק כשחולק על החכמים בענין שהוא <strong>מן הדבר ולא כל דבר, אף בהוראה</strong> שטעו בה <strong>דבר ולא כל הגוף.</strong>
 <big>ג</big> <strong>אמר רב יהודה אמר שמואל: אין בית דין חייבין</strong> להביא קרבן <strong>עד שיורו בדבר שאין הצדוקין מודין בו.</strong> שאין הצדוקים מקבלים תורה שבעל פה, אלא מבינים את המקרא ככתבו. כלומר, שיטעו בדבר שאינו מפורש בתורה, או נובע בפשטות מן הדברים. <strong>אבל בדבר ש</strong>גם <strong>הצדוקין מודין בו</strong> — <strong>פטורין; מאי טעמא</strong> <small>[מה טעם</small> הדבר<small>]?</small> <strong>זיל קרי בי רב הוא</strong> <small>[לך קרא בבית הרב הוא]</small> כלומר, דבר זה פשוט עד כדי כך שגם התינוקות בבית הרב יודעים אותו, ואם בית דין טעו בזה אין זה נחשב שגגת בית דין.
 <strong>תנן</strong> <small>[שנינו</small> במשנה<small>]:</small> מתי חייבים, כשטעו ואמרו <strong>יש נדה בתורה, אבל הבא על שומרת יום כנגד יום פטור;</strong> וקשה לדברי שמואל, <strong>ואמאי</strong> <small>[ומדוע]</small> חייבים על כך? <strong>שומרת יום כנגד יום הא כתיב</strong> <small>[הרי נאמר]</small> בתורה בנדה שלא בזמן הוסת <strong>"וספרה לה"</strong> (ויקרא טו, כח), <strong>מלמד שסופרת אחד לאחד</strong> ("שומרת יום כנגד יום") ואם כן נאמר הדבר בכתוב ואף הצדוקים מודים בו!
  ומשיבים: לא בעצם דין שומרת יום טעו, אלא  <strong>דאמרי</strong> <small>[שאמרו]:</small> <strong>העראה</strong> (תחילת ביאה) <strong>שריא</strong> <small>[מותרת]</small> באשה נדה, <strong>גמר ביאה הוא דאסירא</strong> <small>[שאסור].</small> ומקשים: <strong>הא נמי כתיב</strong> <small>[</small>הרי <small>זה גם כן כתוב]:</small> <strong>"את מקורה הערה"</strong> (ויקרא כ, יח) שמפורש איסור העראה באשה נדה!
  ומשיבים:  <strong>דאמרי</strong> <small>[ש</small>הם <small>אומרים]:</small> אם בא עליה <strong>כדרכה</strong> — <strong>אסירא</strong> <small>[אסורה],</small> <strong>שלא כדרכה</strong> (בפי הטבעת) — <strong>שריא</strong> <small>[מותרת].</small> ומקשים: <strong>הא כתיב</strong> <small>[הרי נאמר]:</small> <strong>"משכבי אשה"</strong> (ויקרא יח, כב) ומכאן עולה בפשטות שיש שני משכבים באשה, כדרכה ושלא כדרכה והרי זה כאילו כתוב במפורש!
  ומשיבים:  <strong>דאמרי</strong> <small>[שאומרים]</small> כך: <strong>כדרכה</strong> — <strong>אסור אפילו העראה, בשלא כדרכה</strong> — <strong>גמר ביאה הוא</strong> ש<strong>אסור, אבל העראה שריא</strong> <small>[מותרת].</small> ומקשים: <strong>אי הכי</strong> <small>[אם כך],</small> <strong>אפילו נדה</strong> עצמה בזמן וסתה <strong>נמי</strong> <small>[גם כן]</small> יתירו בה ויאמרו שרק גמר ביאה הוא שאסור ומדוע נאמר במשנה שטעו בשומרת יום כנגד יום!
 <strong>אלא לעולם</strong> בהעראה <strong>כדרכה, ודאמרי</strong> <small>[וש</small>הם <small>אומרים]:</small> <strong>העראה באשה דוה</strong> (ראה שם יח) בנדה בזמן וסתה <strong>הוא דכתיבא</strong> <small>[שכתובה]</small> ולא בשומרת יום. <strong>ואיבעית אימא</strong> <small>[ואם תרצה אמור],</small> <strong>דאמרי</strong> <small>[ש</small>הם <small>אומרים]:</small> <strong>זבה</strong> דם ממקורה (שלא בזמן הוסת) <strong>לא הויא</strong> <small>[איננה]</small> <strong>אלא ביממי</strong> <small>[בימים]</small> ולא בלילות, <strong>דכתיב</strong> <small>[שנאמר]:</small> <strong>"כל ימי זובה"</strong> (ויקרא טו, כו).
  ומיד שואלים: <strong>תנן</strong> <small>[שנינו</small> במשנה<small>]:</small> <strong>יש שבת בתורה, אבל המוציא מרשות לרשות פטור.</strong> ומקשים: לשמואל <strong>ואמאי</strong> <small>[ומדוע]?</small> <strong>הוצאה הא כתיבא</strong> <small>[הרי נאמרה]:</small> <strong>"לא תוציאו משא מבתיכם"</strong> (ירמיהו יז, כב) והצדוקים מודים בה!
  ומשיבים:  <strong>דאמרי</strong> <small>[ש</small>הם <small>אומרים]:</small> <strong>הוצאה הוא</strong> ש<strong>אסור,</strong> אבל <strong>הכנסה</strong> מרשות הרבים לרשות היחיד <strong>מותר. ואיבעית אימא</strong> <small>[ואם תרצה אמור]</small> <strong>דאמרי</strong> <small>[ש</small>הם <small>אומרים]:</small> <strong>הוצאה הוא דאסירא</strong> <small>[שאסורה],</small> אבל <strong>מושיט וזורק</strong> מרשות לרשות <strong>שרי</strong> <small>[מותר].</small>
 ועוד, <strong>תנן</strong> <small>[שנינו</small> במשנה<small>]:</small> <strong>יש עבודה זרה בתורה, אבל המשתחוה פטור; ואמאי</strong> <small>[ומדוע]?</small> הלא <strong>המשתחוה הא כתיבא</strong> <small>[הרי נאמר],</small> <strong>דכתיב</strong> <small>[שנאמר]:</small> <strong>"לא תשתחוה לאל אחר"</strong> (שמות לד, יד)!
  ומשיבים:  <strong>דאמרי</strong> <small>[ש</small>הם <small>אומרים]:</small> <strong>כי אסירא</strong> <small>[כאשר אסורה]</small> <strong>השתחויה</strong> הרי זו <strong>כדרכה,</strong> כאשר זו דרך עבודתה של עבודה זרה זו, <strong>אבל שלא כדרכה</strong> שאין משתחוים לה — <strong>שריא</strong> <small>[מותרת].</small> <strong>ואיבעית אימא</strong> <small>[ואם תרצה אמור],</small> <strong>דאמרי</strong> <small>[ש</small>הם <small>אומרים]:</small> <strong>השתחויה גופה</strong> <small>[עצמה]</small> <strong>כדרכה הוא דאסיר</strong> <small>[שאסור],</small> ומתי? <strong>דאית</strong> <small>[שיש]</small> <strong>בה פשוט ידים ורגלים</strong> שהיא השתחויה גמורה כמו במקדש, <strong>הא</strong> <small>[הרי]</small> <strong>השתחויה דלית</strong> <small>[שאין]</small> <strong>בה פשוט ידים ורגלים</strong> — <strong>שריא</strong> <small>[מותרת].</small>
## דף ד:
 <big>א</big> ועוד בענין הוראת בית דין שיש בה עקירת מצוה. <strong>בעי</strong> <small>[שאל]</small> <strong>רב יוסף:</strong> אם הורו בית דין ש<strong>אין</strong> איסור <strong>חרישה בשבת,</strong> <strong>מהו?</strong> וצדדי השאלה: <strong>מי אמרינן</strong> <small>[האם אומרים אנו]:</small> <strong>כיון דקא מודו בכולהו מלתא</strong> <small>[שהם מודים בכל הדבר]</small> בכל איסורי שבת, והוראתם אינה אלא לענין חרישה בלבד, הרי זה <strong>כביטול מקצת וקיום מקצת דמי</strong> <small>[נחשב],</small> <strong>או דלמא</strong> <small>[שמא]</small> <strong>כיון דקא עקריין ליה</strong> <small>[שהם עוקרים את]</small> מלאכת ה<strong>חרישה כל עיקר,</strong> הרי זה <strong>כעקירת גוף</strong> מצות שבת <strong>דמי</strong> <small>[נחשב]?</small>
 ומציעים: <strong>תא שמע</strong> <small>[בוא</small> ו<small>שמע]</small> ראיה ממה ששנינו: <strong>יש נדה בתורה אבל הבא על שומרת יום כנגד יום פטור; ואמאי</strong> <small>[ומדוע]?</small> <strong>הא עקריין</strong> <small>[הרי עקרו]</small> את הדין המיוחד של <strong>שומרת יום כנגד יום כל עיקר,</strong> משמע שדבר כזה אינו נקרא עקירת כל גוף המצוה!
  ודוחים:  <strong>אמר לך</strong> <small>[יכול היה לומר]</small> <strong>רב יוסף</strong> בתשובה לכך כי <strong>שומרת יום דקאמרין</strong> <small>[שאומרים]</small> <strong>כדשנין</strong> <small>[כמו שתירצנו]</small> בענין העראה ולא ביטלו את כל האיסור הזה כולו.
  ומציעים עוד: <strong>תא שמע</strong> <small>[בוא</small> ו<small>שמע]</small> ראיה אחרת, ממה ששנינו: <strong>יש שבת בתורה, אבל המוציא מרשות היחיד לרשות הרבים פטור; ואמאי</strong> <small>[ומדוע]?</small> <strong>הא עקריין</strong> <small>[הרי עוקרים]</small> בית הדין בכך <strong>להוצאה כל עיקר!</strong>
 ודוחים: <strong>התם נמי כדשנין</strong> <small>[שם גם כן</small> יש לומר <small>כמו שתירצנו</small> מקודם<small>]</small> שבית הדין עוקרים רק מקצת המלאכה. כגון הזורק והמושיט.
  ומציעים עוד: <strong>תא שמע</strong> <small>[בוא</small> ו<small>שמע]</small> ראיה אחרת, ממה ששנינו: <strong>יש עבודה זרה בתורה, אבל המשתחוה פטור;</strong> ועל כך יש לשאול: <strong>אמאי</strong> <small>[מדוע]?</small> <strong>והא עקריין</strong> <small>[והרי</small> הם <small>עוקרים]</small> <strong>להשתחויה כל עיקר!</strong>
 <strong>אמרי</strong> <small>[אומרים]</small> בדחיית אותה ראיה: <strong>השתחויה נמי כדשנין</strong> <small>[גם כן</small> יש לומר <small>כמו שתירצנו</small> מקודם<small>]</small> שהתירו רק בהשתחוויה מעטה, ולא עקרו את כל האיסור. ועוד בענין הוראת בית דין שיש בה עקירת מצוה.
 <strong>בעי</strong> <small>[שאל]</small> <strong>ר' זירא:</strong> הורו בית הדין ש<strong>אין</strong> איסור <strong>שבת ב</strong>שנה ה<strong>שביעית</strong> (שנת השמיטה), <strong>מהו?</strong> ולפני שמבררים את השאלה, מקדימים ושואלים: <strong>במאי</strong> <small>[במה]</small> <strong>טעו,</strong> מה גרם להם לטעות זו? <strong>בהדין קרא</strong> <small>[בפסוק זה]</small> שנאמר במצות השבת: <strong>"בחריש ובקציר תשבת"</strong> (שמות לד, כא), והם מפרשים: <strong>בזמן דאיכא</strong> <small>[שיש]</small> <strong>חרישה</strong> כלומר, בשאר השנים <strong>איכא</strong> <small>[יש]</small> איסור <strong>שבת, ובזמן דליכא</strong> <small>[שאין]</small> <strong>חרישה</strong> בשנת השמיטה, שאסור לחרוש בה <strong>ליכא</strong> <small>[אין]</small> איסור <strong>שבת</strong> נוהג.
  וצדדי בעייתו של ר' זירא: <strong>מי אמרינן</strong> <small>[האם אנו אומרים]:</small> <strong>כיון דמקיימין לה</strong> <small>[אותה]</small> את השבת <strong>בשאר שני שבוע</strong> (שנות מחזור שבע השנים), ומסכימים שבשאר השנים יש איסור שבת, הרי זה <strong>כביטול מקצת וקיום מקצת דמי</strong> <small>[נחשב],</small> <strong>או דלמא</strong> <small>[שמא]</small> <strong>כיון דקא עקריין ליה</strong> <small>[שהם עוקרים אותה]</small> את השבת <strong>בשביעית</strong> לגמרי, הרי זה <strong>כעקירת הגוף דמי</strong> <small>[נחשב]?</small>
 <strong>אמר רבינא, תא שמע</strong> <small>[בוא</small> ו<small>שמע]</small> ראיה לכך, ממה ששנינו: <strong>נביא שנתנבא לעקור דבר מדברי תורה</strong> — הרי זה <strong>חייב</strong> מיתה, שהוא נביא שקר. אם נתנבא <strong>לביטול מקצת ולקיום מקצת</strong> — <strong>ר' שמעון אומר: פטור, ובעבודה זרה, אפילו אמר</strong> הנביא: <strong>היום עובדה, ולמחר בטלה</strong> — הריהו <strong>חייב,</strong> שבעבודה זרה, אפילו ביטול מקצת האיסור הריהו איסור חמור, ולפי זה <strong>שמע מינה</strong> <small>[למד מכאן]</small> לענייננו, בית דין שהורה ש<strong>אין שבת בשביעית</strong> — הרי זה <strong>כביטול מקצת וקיום מקצת דמי</strong> <small>[נחשב].</small> ומסכמים: אכן <strong>שמע מינה</strong> <small>[למד ממנה]</small> שכן הוא.
 <big>ב משנה</big> <strong>הורו בית דין, וידע אחד מהן שטעו, ואמר להן: "טועין אתם", או שלא היה מופלא של בית דין</strong> (גדול החכמים) <strong>שם</strong> במושב הסנהדרין שהחליט על כך, <strong>או שהיה אחד מהן</strong> פסול לסנהדרין, 
   
 כגון שהיה <strong>גר או ממזר או נתין, או זקן שלא ראוי לבנים,</strong> שכל אלה אינם כשרים לשמש בסנהדרין — <strong>הרי זה פטור,</strong> שאין זו הוראה גמורה,
 <strong>ש</strong>כן <strong>נאמר כאן</strong> בהוראת בית דין בטעות <strong>"עדה"</strong> ("ואם כל עדת ישראל ישגו". ויקרא ד, יג), <strong>ונאמר להלן</strong> בענין דין הרוצח בשגגה <strong>"עדה"</strong> ("ושפטו העדה בין המכה ובין גואל הדם". במדבר לה, כד), <strong>מה "עדה" האמורה להלן</strong> — <strong>כולן ראוין להוראה, אף "עדה" האמורה כאן</strong> — <strong>עד שיהיו כולן ראוין להוראה.</strong>
 <big>ג גמרא</big> שנינו במשנה: <strong>או שלא היה מופלא של בית דין שם</strong> — הרי זה פטור. <strong>מנלן</strong> <small>[מנין לנו]</small> שכך הוא הדין? <strong>אמר רב ששת, וכן תנא דבי</strong> <small>[שנה</small> החכם מ<small>בית</small> המדרש<small>]</small> של <strong>ר' ישמעאל, מפני מה אמרו</strong> במשנה: <strong>הורו בדבר שהצדוקין מודין בו</strong> — <strong>פטורין? מפני</strong> שאין דייני בית דין שכזה נחשבים ראויים להוראה, כיון <strong>שהיה להם ללמוד ולא למדו,</strong> ובדומה לזה, כאשר <strong>לא היה מופלא של בית דין שם נמי</strong> <small>[גם כן]</small> <strong>פטורין, מפני שהיה להם ללמוד ולא למדו.</strong>
 עוד שנינו במשנה: <strong>"נאמר שם עדה ונאמר כאן עדה... עד שיהו כולן ראוין להוראה".</strong> ושואלים: <strong>והתם מנלן</strong> <small>[ושם מנין לנו]</small> שכולם ראויים להוראה? ומשיבים: שכן <strong>אמר רב חסדא אמר קרא</strong> <small>[הכתוב]</small> במינוי שבעים הזקנים על ידי משה: <strong>"והתיצבו שם עמך"</strong> (במדבר יא, טז), לומר <strong>"עמך"</strong> כוונתו <strong>בדומין לך</strong> למשה, שיהיו כולם ראויים להוראה.
  ושואלים:  <strong>ואימא</strong> <small>[ואמור]:</small> ש<strong>"עמך"</strong> כוונתו <strong>לשכינה</strong> וכוונת הכתוב לומר שיתייצבו יחד לקבל השראת השכינה! <strong>אלא אמר רב נחמן בר יצחק,</strong> למדים אנו שכולם צריכים להיות ראויים להוראה ממה ש<strong>אמר קרא</strong> <small>[הכתוב]</small> בשופטים אותם מינה משה: "ושפטו את העם בכל עת... והקל מעליך <strong>ונשאו אתך"</strong> (שמות יח, כב), כלומר <strong>"אתך"</strong> משמעו: <strong>בדומין לך.</strong>
 <big>ד משנה</big> <strong>הורו בית דין שוגגין, ועשו כל הקהל</strong> שסמכו על בית הדין <strong>שוגגין</strong> — <strong>מביאין פר,</strong> כמפורש בתורה בהעלם דבר של ציבור. אם היו בית דין <strong>מזידין</strong> שידעו שאין הוראתם נכונה, ו<strong>עשו</strong> הקהל <strong>שוגגין</strong> שהם האמינו לדברי בית הדין — <strong>מביאין</strong> היחידים <strong>כשבה ושעירה</strong> (כלומר, כבשה או שעירה) כדין חוטאים בשגגה. אם היו בית דין <strong>שוגגין</strong> וטעו, <strong>ועשו</strong> הקהל <strong>מזידין</strong> שידעו שטעה בית הדין ובכל זאת עשו — <strong>הרי אלו פטורין.</strong>
 <big>ה גמרא</big> שנינו במשנה: <strong>שוגגין ועשו מזידין</strong> — <strong>הרי אלו פטורין.</strong> ונדייק מכאן: <strong>הא</strong> <small>[הרי]</small> <strong>שוגג דומיא</strong> <small>[בדומה]</small> ל<strong>מזיד</strong> — <strong>חייב</strong> חטאת, <strong>והיכי דמי</strong> <small>[וכיצד בדיוק היה הדבר]?</small> <strong>שהורו בית דין שחלב מותר, ו</strong>זה שחטא <strong>נתחלף לו</strong> חלב <strong>בשומן</strong> שחשב ששומן הוא חלב זה שלפניו <strong>ואכלו.</strong>
 ואם כן, <strong>לימא</strong> <small>[אמור]</small> מכאן: <strong>תפשוט הא דבעי</strong> <small>[תפתור</small> בעיה <small>זו ששאל]</small> <strong>רמי בר חמא</strong> (בדף ב,א) בענין זה ונשארה שאלתו בלא פתרון! ודוחים: <strong>אמר לך</strong> <small>[יכול היה לומר לך]</small> שאין זו ראיה, שכן <strong>משום דתנא רישא</strong> <small>[ששנה בתחילה]:</small> <strong>מזידין ועשו שוגגין, תנא סיפא</strong> <small>[שנה בסוף]:</small> <strong>שוגגין ועשו מזידין,</strong> אבל אין לדייק מכאן.
 <big>ו משנה</big> <strong>הורו בית דין ועשו כל הקהל או רובן</strong> של הקהל <strong>על פיהן</strong> — <strong>מביאין פר</strong> לכפרה, <strong>ו</strong>אם היתה שגגה זו <strong>בעבודה זרה</strong> — <strong>מביאין פר ושעיר,</strong> כמבואר בתורה (במדבר טו, כד), אלו <strong>דברי ר' מאיר; ר' יהודה אומר:</strong> לא בית הדין מביא קרבן אלא הציבור, ואם חטאו <strong>שנים עשר שבטים</strong> — <strong>מביאין שנים עשר פרים,</strong> שכל שבט הוא קהל לעצמו. <strong>ובעבודה</strong> <strong>זרה</strong> — <strong>מביאין שנים עשר פרים ושנים עשר שעירים;</strong>
## דף ה.
 <strong>ר' שמעון אומר:</strong> מביאים <strong>שלשה עשר פרים</strong> שהם פר אחד לכל שבט ושבט, ופר אחד לבית הדין, <strong>ובעבודה זרה</strong> — <strong>שלשה עשר פרים ושלשה עשר שעירים,</strong> שהם <strong>פר ושעיר לכל שבט ושבט,</strong> ועוד <strong>פר ושעיר לבית דין.</strong>
 <strong>הורו בית דין ועשו שבעה שבטים או רובן על פיהן</strong> — <strong>מביאין פר, ובעבודה זרה</strong> — <strong>מביאין פר ושעיר, דברי ר' מאיר. ר' יהודה אומר: שבעה שבטים שחטאו</strong> — <strong>מביאין שבעה פרים</strong> שכל שבט מביא קרבן, <strong>ושאר שבטים שלא חטאו</strong> — גם הם <strong>מביאין על ידיהן</strong> (בגללם) של החוטאים <strong>פר</strong> לכל שבט, <strong>שאף אלו שלא חטאו מביאין על ידי</strong> ה<strong>חוטאין. ר' שמעון אומר:</strong> כשחטאו שבעה שבטים — מביאים רק <strong>שמונה פרים,</strong> שהם שבעה פרים לשבטים שחטאו ועוד אחד לבית דין, <strong>ובעבודה זרה</strong> — <strong>שמונה פרים ושמונה שעירים,</strong> שהם <strong>פר ושעיר לכל שבט ושבט,</strong> ועוד <strong>פר ושעיר לבית דין.</strong>
 <strong>הורו בית דין של אחד מן השבטים</strong> שהיה בית דין כללי לאותו שבט, <strong>ועשה אותו השבט על פיהן</strong> — <strong>אותו שבט הוא חייב, ושאר כל השבטים פטורין, דברי ר' יהודה. וחכמים אומרים: אין חייבין</strong> להביא קרבן העלם דבר של ציבור <strong>אלא על הוריות</strong> (הוראות) <strong>בית דין הגדול בלבד, שנאמר "ואם כל עדת ישראל ישגו"</strong> (ויקרא ד, יג), ללמדנו: דווקא בית דין ("עדה") של כל ישראל, <strong>ולא עדת</strong> (בית דין) של <strong>אותו שבט</strong> יחיד, שאין זה עדת כל ישראל.
 <big>א גמרא</big> שנינו במשנה מחלוקתם של ר' מאיר, ר' יהודה ור' שמעון, ומביאים עוד בענין זה, <strong>תנו רבנן</strong> <small>[שנו חכמים]:</small> <strong>ידעו</strong> בית הדין <strong>שהורו</strong> הוראה מוטעית, <strong>וטעו</strong> ביחס ל<strong>מה</strong> ש<strong>הורו,</strong> שאינם זוכרים מה בדיוק היה הדבר שהורו בו הוראת טעות, <strong>יכול יהו חייבין</strong> קרבן על כך? <strong>תלמוד לומר: "ונודעה החטאת</strong> אשר חטאו עליה" (ויקרא ד, יד), <strong>ולא שיודעו החוטאין</strong> והרי כאן אין החטאת ידועה לבית הדין אלא לחוטאים בלבד.
  נאמר באותו הפסוק <strong>"אשר חטאו",</strong> הרי זה מלמד שאם <strong>חטאו שני שבטים</strong> — <strong>מביאין שני פרים, חטאו שלשה</strong> שבטים — <strong>מביאין שלשה</strong> פרים, <strong>או אינו אומר אלא</strong> שאם <strong>חטאו שני יחידים</strong> — <strong>מביאין שני פרים, חטאו שלשה</strong> — <strong>מביאין שלשה? תלמוד לומר: "הקהל",</strong> ללמדנו: <strong>הקהל חייב, וכל קהל וקהל חייב, כיצד?</strong> אם <strong>חטאו שני שבטים</strong> — <strong>מביאין שני פרים, חטאו שבעה</strong> — <strong>מביאין שבעה, ושאר שבטים שלא חטאו</strong> — <strong>מביאין על ידיהן פר פר</strong> לכל שבט, <strong>שאפילו אלו שלא חטאו מביאין על ידי החוטאין, לכך נאמר "קהל"</strong> בפסוק זה <strong>לחייב על כל קהל וקהל,</strong> אלו <strong>דברי ר' יהודה.</strong>
 ואילו <strong>ר' שמעון אומר: שבעה שבטים שחטאו</strong> — <strong>מביאין שבעה פרים, ובית דין מביאין על ידיהן פר, שנאמר למטה</strong> (הלאה) <strong>"קהל"</strong> ("והקריבו הקהל". ויקרא ד, יד) <strong>ונאמר למעלה</strong> (מקודם) <strong>"הקהל"</strong> ("ונעלם דבר מעיני הקהל". ויקרא כא,  יג), והרי זה בא ללמדנו: <strong>מה "קהל" האמור למעלה</strong> — <strong>בית דין</strong> ("עיני הקהל") <strong>עם הקהל, אף "קהל" האמור למטה</strong> בהבאת הקרבן — <strong>בית דין עם הקהל.</strong>
 <strong>ר' מאיר אומר: שבעה שבטים שחטאו</strong> — <strong>בית דין</strong> בלבד <strong>מביאין על ידיהם פר, והן</strong> (הציבור) <strong>פטורין,</strong> שכן <strong>נאמר "קהל" למטה ונאמר "קהל" למעלה, מה "קהל" האמור למעלה</strong> — <strong>בית דין ולא צבור, אף "קהל" האמור למטה</strong> — <strong>בית דין ולא צבור.</strong>
 <strong>ר' שמעון בן אלעזר אומר משמו</strong> של ר' מאיר: <strong>חטאו ששה שבטים והם</strong> במספרם <strong>רובו של קהל, או</strong> שחטאו <strong>שבעה</strong> שבטים <strong>אף על פי שאינו רובו של קהל</strong> אבל הם רוב שבטי ישראל — <strong>מביאין פר.</strong>
 ומפרשים את הברייתא הזו ודנים בה, <strong>אמר מר</strong> <small>[החכם]:</small> <strong>"ונודעה החטאת"</strong> — <strong>ולא שיודעו החוטאין. מאן</strong> <small>[מיהו]</small> ה<strong>תנא</strong> הסבור כן? <strong>אמר רב יהודה אמר רב, ואיתימא</strong> <small>[ויש אומרים]</small> שאמר זאת <strong>רבא:</strong> ש<strong>לא כ</strong>שיטת <strong>ר' אליעזר. דתנן</strong> <small>[ששנינו</small> במשנה<small>],</small>
 לגבי מי שהיו לפניו שתי חתיכות, אחת האסורה באיסור חלב ואחת האסורה באיסור נותר, ואכל אחת מהן ואינו יודע איזו, <strong>אמר ר' אליעזר: מה נפשך</strong> (רצונך)? בכל אופן שתדון בדבר הריהו חייב להביא קרבן חטאת, <strong>אם חלב אכל</strong> — <strong>חייב,</strong> אם <strong>נותר אכל</strong> — <strong>חייב,</strong> ולכן יביא קרבן. ואף בענייננו, כיון שטעו בית הדין, וברור להם שטעו בדבר שחייבים עליו קרבן, אין זה משנה אם אינם יודעים בדיוק באיזה ענין הורו בטעות. ולדעת ר' אליעזר הריהם חייבים בקרבן, ואילו בברייתא נאמר שהם פטורים.
 <strong>רב אשי אמר: אפילו תימא</strong> <small>[תאמר]</small> שהברייתא כדעת <strong>ר' אליעזר, שאני הכא</strong> <small>[שונה כאן],</small> <strong>דכתיב</strong> <small>[שנאמר]:</small> "ונודעה החטאת <strong>אשר חטאו עליה"</strong> (ויקרא ד, יד), להדגיש מלשון "עליה" שדווקא שידעו על מה הם מביאים קרבן. ושואלים: <strong>התם נמי</strong> <small>[שם</small> בחטאת יחיד <small>גם כן]</small> <strong>הכתיב</strong> <small>[הרי נאמר]:</small> "או הודע אליו חטאתו <strong>אשר חטא בה"</strong> (ויקרא ד, כג)! מן ההדגשה שיש במלה "בה" יש ללמוד אותו לימוד. ומשיבים: <strong>ההוא</strong> <small>[אותו</small> ביטוי<small>]</small> <strong>מיבעי ליה</strong> <small>[נצרך לו]</small> להדגיש ענין אחר, שחובת הקרבן היא דווקא למי שהתכוון לאותו מעשה של חטא, <strong>פרט למתעסק,</strong> שאם לא נתכוון לאותו מעשה של חטא אלא למעשה אחר, ובתוך התעסקותו בדבר אחר גרם לו וחטא, אין זה נחשב.
  ושואלים:  <strong>מאי טעמא</strong> <small>[מה הטעם]</small> של <strong>ר' יהודה</strong> (המחייב גם שבט אחד שחטא בקרבן?) ומשיבים: <strong>קסבר</strong> <small>[סבור הוא]:</small> <strong>ארבעה</strong> פעמים <strong>קהלי כתיבי</strong> <small>[נאמר],</small> כיצד? הרי יכול היה לכתוב <strong>"קהל",</strong> וכתוב <strong>"הקהל"</strong> הרי שדורשים זאת כאילו היתה המלה "קהל" כתובה פעמיים, וכיון שהמלה "הקהל" נמצאת פעמיים בענין ("מעיני הקהל", "והקריבו הקהל") ובשתיהן יכל היה לכתוב <strong>"קהל"</strong> וכתב <strong>"הקהל"</strong> — הרי ארבעה,
 <strong>חד</strong> <small>[אחד</small> מהם<small>]</small> בא <strong>לחייב על כל קהל וקהל</strong> שאף קהל של שבט קרוי קהל, <strong>וחד</strong> <small>[ואחד</small> מהם<small>]</small> ("הקהל ועשו") לומר ש<strong>הוראה תלויה בבית דין ומעשה תלוי בקהל. וחד</strong> <small>[ואחד</small> מהם<small>]</small> בא <strong>ל</strong>למד <strong>גרירה,</strong> ששבט שלא חטא נגרר אחרי שבט שחטא, וצריך אף הוא להביא קרבן. <strong>וחד</strong> <small>[ואחד</small> מהם<small>]</small> בא <strong>ל</strong>ענין <strong>שבט שעשה בהוראת בית דין</strong> שלו, שחייב להביא פר.
 <strong>ור' שמעון</strong> סבור כי <strong>תלתא קהלי כתיבי</strong> <small>[שלושה קהל כתובים]</small> והם: <strong>"הקהל", "קהל"</strong> כדרך שדורש ר' יהודה, ועוד פעם אחת <strong>"הקהל",</strong> ומה שנאמר <strong>"מעיני הקהל" אורחיה דקרא</strong> <small>[דרכו של המקרא]</small> <strong>הוא, כדאמרי אינשי</strong> <small>[כמו שאומרים אנשים]:</small> <strong>מעיני דפלניא</strong> <small>[מעיניו של פלוני],</small> ואין זו הדגשה דווקא נוספת לרבות עוד קהל אחר, ולכן
 <strong>חד</strong> <small>[אחד</small> מהם<small>]</small> בא <strong>לחייב על כל קהל וקהל, ותרי אחריני</strong> <small>[ושנים אחרים]</small> באו ללמוד מהם גזירה שווה: <strong>נאמר למטה "קהל" ונאמר למעלה "קהל", מה להלן בית דין עם הקהל</strong> שהרי ההוראה בטעות היא בבית דין והמעשה תלוי בהם, <strong>אף כאן</strong> למטה, בענין הבאת קרבן, <strong>בית דין עם הקהל</strong> שגם בית דין מביא קרבן כפרה כשם שמביא הקהל.
 <strong>ו</strong>טעמו של <strong>ר' מאיר,</strong> שאת הייתור של <strong>"קהל", "הקהל"</strong> הוא <strong>לא דריש</strong> <small>[דורש],</small> <strong>הלכך</strong> <small>[על כן]</small> <strong>תרי קהלי כתיבי</strong> <small>[שני קהלים כתובים],</small> <strong>מיבעי ליה</strong> <small>[נצרכים לו</small> הדברים<small>]</small> <strong>ל</strong>גזירה שווה <strong>נאמר למטה "קהל" ונאמר למעלה "קהל", מה להלן בית דין ולא צבור</strong> ("מעיני הקהל" — שגגת בית דין) <strong>אף כאן</strong> בהבאת הקרבן רק <strong>בית דין ולא צבור.</strong>
 <strong>ור' שמעון בן אלעזר מאי טעמא</strong> <small>[מה הטעם</small> שלו<small>]?</small> <strong>כתיב</strong> <small>[נאמר]:</small> <strong>"והיה אם מעיני העדה"</strong> (במדבר טו, כד), <strong>אלמא מיעוטא</strong> <small>[מכאן</small> שמדובר ב<small>מיעוט],</small> <strong>דכתיב</strong> <small>[שנאמר]:</small> <strong>"מעיני"</strong> למעט — שלא כולם אלא מקצתם עבדו עבודה זרה, <strong>וכתיב</strong> <small>[ונאמר]:</small> <strong>"כי לכל העם בשגגה"</strong> (במדבר טו, כו), <strong>למימרא</strong> <small>[לומר]</small> גם אם לא נאמר "כי לכל" הכוונה לכולם, לפחות <strong>רובא</strong> <small>[הרוב]</small> — <strong>אין</strong> <small>[כן],</small> <strong>מיעוטא</strong> <small>[מיעוט]</small> — <strong>לא,</strong> ואם כן יש כאן כעין סתירה,
 <strong>הא</strong> <small>[הרי]</small> <strong>כיצד?</strong> מיישבים את שתי הלשונות: אם <strong>עשו ששה</strong> שבטים <strong>והן</strong> מבחינת מספרם <strong>רובו של קהל, או שבעה</strong> שבטים <strong>אף על פי שאינן רובו של קהל</strong> — <strong>חייבין.</strong> שאף שאינם רוב מכל צד — הרי אף המיעוט נכלל במקרא.
## דף ה:
 <strong>ו</strong>שואלים: <strong>ר' שמעון ור' מאיר,</strong> הלכה זו ש<strong>הוראה תלויה בבית דין ומעשה תלוי בקהל מנא להו</strong> <small>[מנין להם]?</small> <strong>אמר אביי,</strong> ש<strong>אמר קרא</strong> <small>[המקרא]</small> בלשון נפעל: <strong>"והיה אם מעיני העדה נעשתה לשגגה"</strong> (במדבר טו, כד), כלומר שמעשה הקהל נעשה על ידי הוראת הסנהדרין. <strong>רבא אמר:</strong> לומדים זאת <strong>מ</strong>מה שנאמר <strong>"לכל העם בשגגה"</strong> (במדבר טו, כו), שהשגגה היא של כולם, של בית הדין והקהל, בית הדין בהוראתו והקהל במעשהו.
  ומעירים:  <strong>וצריכא</strong> <small>[וצריכים]</small> להיאמר שני המקראות, <strong>דאי כתב רחמנא</strong> <small>[שאם היתה כותבת התורה]</small> רק <strong>"והיה אם מעיני העדה נעשתה לשגגה", הוה אמינא</strong> <small>[הייתי אומר]:</small> <strong>אפילו</strong> חטא <strong>מיעוטא</strong> <small>[מיעוט]</small> של הקהל, גם כן יביאו קרבן זה, <strong>להכי כתיב</strong> <small>[משום כך נכתב]</small> <strong>"לכל העם בשגגה", ואי כתיב</strong> <small>[ואם היה כותב]</small> רק <strong>"לכל העם בשגגה", הוה אמינא</strong> <small>[הייתי אומר]:</small> <strong>עד דעבדי</strong> <small>[שעושים]</small> <strong>בית דין בהדי רובא</strong> <small>[יחד עם רוב</small> הקהל<small>],</small> שתהא שגגה אחת לכל העם, <strong>להכי כתיב</strong> <small>[משום כך נאמר]</small> <strong>"והיה אם מעיני העדה נעשתה לשגגה"</strong> — שהשגגה נעשית על פי הוראה, ואין מעשה בית דין משמעותי בזה.
  ומקשים:  <strong>והא כי כתיבי הני קראי</strong> <small>[והרי כאשר כתובים המקראות האלה]</small> <strong>ב</strong>שגגת <strong>עבודה זרה הוא דכתיבי</strong> <small>[שכתובים]</small> ולא בשגגות של הוראות אחרות! ומשיבים: <strong>ילפינן</strong> <small>[למדים אנו]</small> בגזירה שווה <strong>"מעיני</strong> הקהל<strong>"</strong> (הכתוב בשגגת שאר עבירות) <strong>"מעיני</strong> העדה <strong>"</strong>הכתוב בשגגת עבודה זרה. 
 <big>א</big> שנינו במשנה שאם <strong>הורו בית דין של אחד</strong> מן השבטים, ר' יהודה אומר שאותו שבט מקריב פר ושאר השבטים פטורים. <strong>איבעיא להו</strong> <small>[נשאלה להם</small> ללומדים<small>]:</small> <strong>שבט אחד ל</strong>דעת <strong>ר' יהודה</strong> כאשר חטאו <strong>בהוראת בית דין הגדול, מי מייתו</strong> <small>[האם מביאים]</small> קרבן גם <strong>שאר שבטים או לא?</strong> וצדדי השאלה: <strong>מי אמרינן</strong> <small>[האם אומרים אנו]:</small> דווקא כאשר חטאו <strong>שבעה שבטים</strong> הדין <strong>הוא דמייתו</strong> <small>[שמביאים]</small> <strong>שאר שבטים בהדייהו</strong> <small>[יחד איתם],</small> <strong>משום דאיכא רובא</strong> <small>[שיש רוב</small> שבטים<small>],</small> <strong>אבל</strong> כאשר חטא <strong>חד שבט, דליכא רובא</strong> <small>[שבט אחד, שאין רוב]</small> — <strong>לא, או דלמא לא שנא</strong> <small>[שמא אינו שונה]!</small> ואף שבט אחד גורר את השאר!
 ומציעים פתרון: <strong>תא שמע</strong> <small>[בוא</small> ו<small>שמע</small> מברייתא<small>]:</small> <strong>מה הן מביאין? פר אחד, ר' שמעון אומר: שני פרים.</strong> ונברר: <strong>במאי עסקינן</strong> <small>[במה עוסקים אנו]</small> בברייתא זו? <strong>אילימא</strong> <small>[אם תאמר]</small> במקרה <strong>שחטאו שבעה</strong> שבטים, אם כן לשיטת <strong>ר' שמעון תמניא בעי</strong> <small>[שמונה</small> פרים <small>צריך],</small> שהם אחד לכל שבט ועוד אחד לבית דין! <strong>אלא</strong> צריך לומר ש<strong>חטא שבט אחד.</strong> ונברר: <strong>במאי</strong> <small>[במה]?</small> כלומר, על פי מי עשו אותו שבט? <strong>אי</strong> <small>[אם]</small> תאמר שחטאו <strong>בהוראת בית דינו</strong> של אותו שבט, <strong>ר' שמעון לית ליה</strong> <small>[אין לו,</small> אינו מקבל<small>]</small> את הסברה שהוראת בית דין של שבט מחייבת קרבן! <strong>אלא לאו</strong> <small>[האם לא]</small> צריכים לומר שהכוונה שעשו <strong>בהוראת בית דין הגדול.</strong>
 ונברר עוד: <strong>ותנא קמא מני</strong> <small>[והתנא הראשון</small> האומר שמביאים פר אחד <small>מיהו]?</small> <strong>אי נימא</strong> <small>[אם תאמר]</small> ש<strong>ר' מאיר</strong> הוא, <strong>הא רובא בעי</strong> <small>[הרי רוב</small> הוא <small>צריך]</small> ולא די לו בשבט אחד! <strong>אלא לאו</strong> <small>[האם לא]</small> שיטת <strong>ר' יהודה</strong> היא, <strong>ו</strong>מדובר פה <strong>כגון שחטא שבט אחד</strong> ואף הוא אינו מחייב אלא פר אחד, ואין שאר השבטים מביאים קרבן.
  את ההוכחה הזאת דוחים: <strong>אמרי</strong> <small>[אומרים],</small> אפשר להסביר את הברייתא בדרך אחרת: <strong>הכא במאי עסקינן</strong> <small>[כאן במה אנו עוסקים]?</small> <strong>כגון שחטאו ששה שבטים והן רובן של קהל, ו</strong>שיטת <strong>ר' שמעון בן אלעזר היא</strong> שמביאים במקרה זה פר. <strong>דתניא</strong> <small>[ששנויה</small> ברייתא<small>],</small> <strong>ר' שמעון בן אלעזר אומר משמו</strong> של ר' מאיר: <strong>חטאו ששה והן רובו של קהל, או שבעה אף על פי שאינן רובו של קהל</strong> — <strong>מביאין פר.</strong>
 <strong>תא שמע</strong> <small>[בוא</small> ו<small>שמע]</small> פתרון לבעיה מברייתא אחרת, <strong>ר' יהודה אומר: שבט שעשה בהוראת בית דינו</strong> — <strong>אותו השבט חייב ושאר כל השבטים פטורין, ובהוראת בית דין הגדול</strong> — <strong>אפילו שאר שבטים חייבים.</strong> ומסכמים: אכן, <strong>שמע מינה</strong> <small>[למד מכאן]</small> שכך היא דעת ר' יהודה במקרה זה.
 <strong>אמר רב אשי: מתניתין נמי דיקא</strong> <small>[משנתנו גם כן מדוייקת]</small> כשיטה זו, <strong>דקתני</strong> <small>[ששנה</small> בה<small>]:</small> <strong>ועשה אותו השבט על פיהם</strong> — <strong>אותו השבט חייב ושאר כל השבטים פטורין,</strong> ויש לדייק: <strong>למה לי למיתנא</strong> <small>[לשנות]</small> <strong>ושאר שבטים פטורים? הא תנא</strong> <small>[הרי שנה]</small> כבר <strong>אותו השבט חייב, וכיון דתנא</strong> <small>[ששנה]</small> <strong>אותו השבט חייב, ממילא ידענא</strong> <small>[ידענו]</small> כי <strong>שאר שבטים פטורין! אלא הא קמשמע לן</strong> <small>[זה משמיע לנו],</small> ש<strong>בהוראת בית דינו הוא</strong> ש<strong>שאר שבטים פטורים, אבל בהוראת בית דין הגדול</strong> — <strong>אפילו שאר שבטים חייבין.</strong> ומסכמים: אכן <strong>שמע מינה</strong> <small>[למד מכאן].</small>
 <strong>איבעיא להו</strong> <small>[נשאלה להם</small> ללומדים<small>]:</small> <strong>שבט אחד שעשה בהוראת בית דין הגדול, ל</strong>דעת <strong>ר' שמעון מי מייתי</strong> <small>[האם</small> הוא <small>מביא]</small> קרבן <strong>או לא?</strong>
 ומציעים: <strong>תא שמע</strong> <small>[בוא</small> ו<small>שמע]</small> פתרון לבעיה זו ממה ששנינו: <strong>מה הן מביאין? פר אחד, ר' שמעון אומר: שני פרים.</strong> ונברר: <strong>במאי עסקינן</strong> <small>[במה אנו עוסקים]?</small> <strong>אילימא</strong> <small>[אם תאמר]</small> <strong>שחטאו שבעה</strong> שבטים, אם כן במקרה זה <strong>שני פרים</strong> מביאים? <strong>שמנה פרים בעי</strong> <small>[צריכים]</small> להביא לשיטתו! <strong>אלא</strong> צריך לומר ש<strong>חטא שבט אחד, ובמאי</strong> <small>[ובמה]</small> על פי הוראת מי חטאו? <strong>אילימא</strong> <small>[אם תאמר]</small> <strong>בהוראת בית דינו</strong> של אותו שבט, הלוא אמרנו ש<strong>ר' שמעון לית ליה</strong> <small>[אין לו,</small> אינו מקבל<small>]</small> סברה זו שהוראת בית דין של שבט מחייבת! <strong>אלא בהוראת בית דין הגדול.</strong> משמע שאף הוא היה מסכים שבמקרה זה שבט אחד מביא קרבן!
 את הראיה הזו דוחים, <strong>ותסברא</strong> <small>[ויכול אתה לסבור כן],</small> שבמקרה כזה מדובר? אם כן, <strong>תנא קמא מני</strong> <small>[התנא הראשון מיהו]?</small> <strong>אי</strong> <small>[אם]</small> תאמר ש<strong>ר' מאיר</strong> הוא, <strong>הא</strong> <small>[הרי]</small> לשיטתו <strong>רובא בעי</strong> <small>[רוב</small> ישראל <small>צריך]</small> שיחטאו, ושבט אחד שחטא אינו מביא קרבן! <strong>אי</strong> <small>[אם]</small> <strong>ר' יהודה</strong> הוא, הרי לשיטתו <strong>שאר שבטים נמי מייתו</strong> <small>[גם כן מביאים]!</small> אלא <strong>הא מני</strong> <small>[</small>ברייתא <small>זו</small> כשיטת <small>מי היא]?</small> שיטת <strong>ר' שמעון בן אלעזר היא,</strong> וכשחטאו ששה שבטים והן רוב הקהל, ובמקרה זה סובר ר' שמעון שמביאים שני פרים, אחד הקהל ואחד בית הדין, <strong>וכדתניא</strong> <small>[וכמו ששנינו</small> בברייתא<small>]</small> וכמו שהסברנו קודם. ואין ראיה מכאן לשאלה בשבט אחד שעשה בהוראת בית דין.
  ומציעים עוד: <strong>תא שמע</strong> <small>[בוא</small> ו<small>שמע]</small> פתרון לבעיה ממשנתנו: <strong>וחכמים אומרים: לעולם אינו חייב אלא על הוראת בית דין הגדול.</strong> ונברר: <strong>מאן</strong> <small>[מיהם]</small> <strong>חכמים</strong> אלה שנזכרו פה? <strong>אילימא</strong> <small>[אם תאמר]</small> <strong>ר' מאיר,</strong> הלא לשיטתו, אין צורך בסברה זו, שהרי לדעתו <strong>רובא בעי</strong> <small>[רוב צריך]!</small> <strong>אלא לאו</strong> <small>[האם לא]</small> שיטת <strong>ר' שמעון היא!</strong> ומסכמים: אכן <strong>שמע מינה</strong> <small>[למד מכאן]</small> שלדעת ר' שמעון שבט אחד שחטא בהוראת בית דין הגדול מביא פר.
 <big>ב</big> ומבררים ענין נוסף שהזכרנו קודם: <strong>ור' יהודה ור' שמעון</strong> שמחייבים שבט אחד שחטא, מפני שהוא "קהל", <strong>שבט אחד דאקרי</strong> <small>[שנקרא]</small> <strong>קהל מנא להו</strong> <small>[מנין להם]?</small> <strong>אמרי: דכתיב</strong> <small>[אומרים:</small> מפני <small>שנאמר]:</small> <strong>"ויעמד יהושפט בקהל יהודה וירושלים נכח חצר בית ה' החדשה"</strong> (דברי הימים ב כ, ה). אגב כך שואלים: <strong>מאי</strong> <small>[מה</small> פירוש<small>]</small> <strong>"חדשה"? אמר ר' יוחנן, ש</strong>באותו זמן <strong>חידשו דברים ואמרו: טבול יום</strong> כלומר, מי שנטמא וטבל ועדיין לא העריב השמש ולא נטהר לגמרי, <strong>אל יכנס</strong> אפילו <strong>במחנה לויה.</strong> ומכל מקום למדנו ששבט אחד (יהודה) נקרא קהל.
 <strong>מתקיף לה</strong> <small>[מקשה על כך]</small> על הוכחה זו <strong>רב אחא בר יעקב: ממאי</strong> <small>[ממה]</small> אתה מסיק ששבט אחד נקרא קהל, <strong>דלמא שאני</strong> <small>[שמא שונה]</small> היא <strong>ירושלים, דהוה נמי</strong> <small>[שהיה גם כן]</small> שבט <strong>בנימין</strong> בירושלים והיו בה שני שבטים ולא אחד! <strong>אלא אמר רב אחא בר יעקב,</strong> הראיה לכך היא <strong>דכתיב</strong> <small>[שנאמר]</small> ליעקב בבואו מפדן ארם: <strong>"ויאמר אלי הנני מפרך והרביתך ונתתיך לקהל עמים" וגו'</strong> (בראשית מח, ד). <strong>מאן אתיליד ליה ההיא שעתא</strong> <small>[מי נולד לו באותה שעה]</small> נוסף לבנים שהיו לו? רק <strong>בנימין, שמע מינה</strong> <small>[למד מכאן]</small> כי <strong>הכי קאמר רחמנא</strong> <small>[כך אמר</small> לו <small>הקב"ה]:</small> <strong>מתיליד לך השתא</strong> <small>[יוולד לך היום]</small> <strong>קהל אחרינא</strong> <small>[אחר].</small> הרי ששבט אחד קרוי קהל.
 <strong>אמר ליה</strong> <small>[לו]</small> <strong>רב שבא לרב כהנא, דלמא הכי קאמר ליה רחמנא</strong> <small>[שמא כך אמר לו הקב"ה]:</small> <strong>לכי מתיליד</strong> <small>[כאשר יוולד]</small> <strong>לך בנימין, הוא דהוו</strong> <small>[שיהיו]</small> לך אז <strong>שנים עשר שבטים דמתקריית</strong> <small>[שאתה תיקרא]</small> בכך <strong>קהל! אמר ליה</strong> <small>[לו]:</small> <strong>אלא</strong> לשיטתך <strong>שנים עשר שבטים איקרו</strong> <small>[נקראו]</small> <strong>קהל, אחד עשר שבטים לא איקרו</strong> <small>[נקראו]</small> <strong>קהל?</strong> והרי ודאי הוא שרוב ישראל נקראים קהל, אלא יש ללמוד מכאן שאף שבט אחד קרוי קהל.
 <big>ג</big> <strong>תניא</strong> <small>[שנויה</small> ברייתא<small>]:</small> <strong>ר' שמעון אומר, מה תלמוד לומר: "ופר שני בן בקר תקח לחטאת"</strong> (במדבר ח, ח)? האמור אצל טהרת הלויים אחרי חטא העגל <strong>אם ללמד שהם שנים</strong> שיש עוד פר שני, <strong>והלא כבר נאמר: "ועשה את האחד חטאת ואת האחד עלה לה' "</strong>(במדבר ח, יב)! <strong>אלא יכול תהא נאכלת חטאת ללוים?</strong> שחטאת זו שהביאו עבור הלויים תאכל כשאר חטאות, <strong>תלמוד לומר: "ופר שני"</strong> שבא הכתוב להדגיש שהיא <strong>שני לעולה</strong> ודומה לה, <strong>מה עולה לא נאכלת</strong>
## דף ו.
 <strong>אף חטאת</strong> זו <strong>לא נאכלת.</strong>
 <strong>כיוצא בו, אמר ר' יוסי:</strong> נאמר בשבים מבבל בימי עזרא <strong>"הבאים מהשבי</strong> בני <strong>הגולה הקריבו עלות לאלהי ישראל פרים שנים עשר</strong> על כל ישראל אילים תשעים וששה כבשים שבעים ושבעה צפירי חטאת שנים עשר <strong>הכל עולה"</strong> (עזרא ח, לה), ויש לשאול: <strong>הכל עולה סלקא דעתך</strong> <small>[יעלה על דעתך]</small> לומר כן, וכי <strong>אפשר שחטאת</strong> האמורה שם היא <strong>עולה? אלא</strong> לומר שזו כוונת הכתוב: <strong>הכל</strong> נעשה <strong>כעולה, מה עולה לא נאכלת, אף חטאת</strong> זו <strong>לא נאכלת. דתניא</strong> <small>[ששנויה</small> ברייתא<small>],</small> <strong>ר' יהודה אומר: על עבודה זרה הביאום, ואמר רב יהודה אמר שמואל: על</strong> אותה <strong>עבודה זרה שעשו בימי צדקיהו.</strong>
 ומעתה, <strong>בשלמא</strong> <small>[נניח]</small> <strong>ל</strong>שיטת <strong>ר' יהודה</strong> במשנתנו, <strong>משכחת לה להני</strong> <small>[מוצא אתה לאותם]</small> <strong>שנים עשר חטאות כגון</strong> ש<strong>חטאו שנים עשר שבטים</strong> בעבודה זרה, <strong>דמייתו</strong> <small>[שמביאים]</small> <strong>שנים עשר שעירים</strong> ("צפירי חטאת"), <strong>אי נמי</strong> <small>[או גם כן]</small> אפשרות אחרת ש<strong>חטאו</strong> רק <strong>שבעה שבטים ושארא אינך</strong> <small>[ושאר</small> השבטים <small>הם]</small> <strong>בגרירה, ולר' שמעון נמי משכחת לה</strong> <small>[גם כן אתה יכול למצוא אותה]</small> אפשרות שמביאים שנים עשר שעירים, <strong>כגון</strong> ש<strong>חטאו אחד עשר שבטים, דמייתו</strong> <small>[שמביאים]</small> <strong>אחד עשר שעירים ואידך</strong> <small>[ו</small>השעיר ה<small>אחר]</small> הוא של <strong>בית דין, אלא ל</strong>דעת <strong>ר' מאיר</strong> ש<strong>אמר: בית דין מביאין ולא צבור,</strong> ומביאים רק פר אחד, <strong>שנים עשר היכי משכחת ליה</strong> <small>[כיצד אתה מוצא אותה]?</small> ומשיבים: <strong>כגון</strong> ש<strong>חטאו והדר</strong> <small>[וחזרו]</small> ו<strong>חטאו והדר</strong> <small>[וחזרו]</small> ו<strong>חטאו, עד תריסר זימני</strong> <small>[שתים עשרה פעמים].</small>
 ושואלים: <strong>והא מייתי להו הנהו</strong> <small>[והרי מתו להם</small> כבר <small>אלה]</small> ש<strong>חטאו</strong> בעבודה זרה בימי צדקיהו בזמן גלות בבל, וכיצד יכולים בניהם להביא קרבן חטאת בשביל אבותיהם שהיו בימי צדקיהו? והרי דינם כחטאת שמתו בעליה שאינה קריבה למזבח!
 <strong>אמר רב פפא: כי גמירי</strong> <small>[כאשר למדו]</small> דין של <strong>חטאת שמתו בעליה</strong> שהיא <strong>במיתה</strong> — <strong>הני מילי</strong> <small>[דברים אלה]</small> אמורים דווקא <strong>ביחיד</strong> שמת, <strong>אבל לא בצבור, לפי שאין מיתה בצבור,</strong> שהציבור נשאר קיים. ושואלים: <strong>מנא ליה</strong> <small>[מנין לו]</small> <strong>לרב פפא הא</strong> <small>[</small>דבר <small>זה]?</small> <strong>אילימא מדכתיב</strong> <small>[אם תאמר מ</small>מה <small>שנאמר]:</small> <strong>"תחת אבותיך יהיו בניך"</strong> (תהלים מה, יז), ונחשב כאילו האבות קיימים, <strong>אי הכי</strong> <small>[אם כך],</small> <strong>אפילו ביחיד נמי</strong> <small>[גם כן]</small> יהיו הבנים תחת האבות שמתו, ויקריבו את חטאתם!
 <strong>אלא דוקיא</strong> <small>[דיוקו]</small> של <strong>רב פפא</strong> ולימודו <strong>משעיר</strong> של <strong>ראש חדש,</strong> שכן <strong>אמר רחמנא</strong> <small>[הכתוב]:</small> <strong>מייתי</strong> <small>[הבא]</small> אותם <strong>מתרומת הלשכה,</strong> בה נמצאות התרומות שנתרמו על ידי עם ישראל עבור הקרבנות בחודש אדר בכל שנה, <strong>ו</strong>יש לשאול: <strong>הא מייתי להו</strong> <small>[הרי מתו להם</small> אנשים<small>]</small> <strong>מישראל</strong> בינתיים מחודש אדר ועד לזמן בו יוקרב הקרבן במהלך השנה, <strong>ו</strong>אם כן <strong>הנך דפיישי היכי מייתו</strong> <small>[ואלה שנשארים היאך מביאים]</small> קרבן חטאת שהרי מקצת מבעלי הקרבן כבר מתו! <strong>אלא שמע מינה</strong> <small>[למד מכאן]</small> ש<strong>חטאת שמתו בעליה ב</strong>קרבן <strong>צבור קרבה.</strong>
 ותוהים: <strong>מי דמי</strong> <small>[האם</small> הדברים <small>דומים]?</small> ב<strong>שעיר ראש חדש</strong> יש מקום לומר <strong>דלמא</strong> <small>[שמא]</small> <strong>לא מייתו</strong> <small>[מתו]</small> מן ה<strong>צבור</strong> בינתיים, <strong>אבל הכא</strong> <small>[כאן]</small> בשבי ציון מבבל <strong>ודאי מייתו</strong> <small>[מתו]</small> אותם שחטאו בעבודה זרה בימי צדקיהו, שהרי עברו שנים רבות מאז! <strong>אלא טעמא</strong> <small>[הטעם]</small> של <strong>רב פפא מהכא</strong> <small>[מכאן]</small> מכתוב זה, <strong>דכתיב</strong> <small>[שנאמר]</small> בוידוי על העגלה הערופה: <strong>"כפר לעמך ישראל אשר פדית ה'"</strong> (דברים כא, ח), לומר: <strong>ראויה כפרה זו שתכפר על יוצאי מצרים, מדכתיב</strong> <small>[מ</small>מה <small>שנאמר]</small> <strong>"אשר פדית",</strong> שהם יוצאי מצרים שפדה ה' מן הגלות, ואף שכבר מתו יוצאי מצרים מזמן רב.
  ועדיין מקשים: <strong>מי דמי</strong> <small>[האם</small> הדברים <small>דומים]?</small> <strong>התם, כולהו איתינון</strong> <small>[שם, כולם נמצאים]</small> בזמן שמביאים את העגלה לכפרה עליהם, ואפשר לומר <strong>מגו דמכפרה אחיים, מכפרה נמי אמתים</strong> <small>[מתוך ש</small>היא <small>מכפרת על החיים,</small> הריהי <small>מכפרת גם על המתים],</small> <strong>אלא הכא מי הוו</strong> <small>[כאן האם היו</small> אנשים<small>]</small> <strong>חיים</strong> שנשארו מאז ימי צדקיהו שיתכפר להם חטאם בקרבן זה? ומשיבים: <strong>אין, הכי נמי</strong> <small>[כן, כך גם כן</small> היה<small>]</small> שנשארו עוד אנשים, <strong>דכתיב</strong> <small>[שנאמר]:</small> <strong>"ורבים מהכהנים והלוים וראשי האבות</strong> הזקנים אשר ראו את הבית הראשון ביסדו זה הבית בעיניהם בוכים בקול גדול ורבים בתרועה בשמחה להרים קול
 <strong>"</strong>(עזרא ג, יב), ונמצא שהיו אז עדיין אנשים שחיו עוד בזמן הבית הראשון. ושואלים: <strong>ודלמא</strong> <small>[ושמא]</small> אותם הזקנים <strong>מועטין הוו</strong> <small>[היו]</small> <strong>ולא רבים הוו</strong> <small>[היו]!</small> ורוב קהל היה מאלה שלא היו בימי צדקיהו? ומשיבים: <strong>הכתיב</strong> <small>[הרי נאמר]</small> בפסוק שלאחריו: <strong>"(ולא הכירו בקול) ואין העם מכירים קול תרועת השמחה לקול בכי העם</strong> כי העם מריעים תרועה גדולה <strong>והקול נשמע עד למרחוק".</strong> משמע שרבים היו הזקנים הבוכים יותר מן הצעירים.
  ומקשים קושיה בסיסית יותר לעצם הענין: <strong>והא</strong> <small>[והרי]</small> <strong>מזידין הוו</strong> <small>[היו]</small> בעבודה זרה בימי צדקיה, ואם כן מה להם להביא קרבנות חטאת, שמביאים על שגגה? ומשיבים: <strong>הוראת שעה היתה.</strong> ומעירים: <strong>הכי נמי מסתברא</strong> <small>[כך גם כן מסתבר],</small> <strong>דאי לא תימא הכי</strong> <small>[שאם לא תאמר כך],</small> מה שנאמר שם <strong>"אילים תשעים וששה כבשים שבעים ושבעה", כנגד מי</strong> הם באים? <strong>אלא הוראת שעה היתה, הכא נמי</strong> <small>[כאן גם כן]</small> לענין הכפרה על הזדונות <strong>הוראת שעה היתה.</strong>
 <big>א</big> ובנושא קרוב לזה <strong>תנו רבנן</strong> <small>[שנו חכמים]:</small> שגגו בית דין בהוראתם ועשו הקהל על פיהם, ובינתיים <strong>מת אחד מן הצבור</strong> — <strong>חייבין</strong> להביא קרבן, אם מת <strong>אחד מבית דין</strong> — <strong>פטורין.</strong> ושואלים: <strong>מאן</strong> <small>[מיהו]</small> ה<strong>תנא</strong> הסבור כן? <strong>אמר רב חסדא אמר ר' זירא אמר רב ירמיה אמר רב,</strong> שיטת <strong>ר' מאיר היא,</strong> ש<strong>אמר: בית דין מביאים ולא צבור, הלכך</strong> <small>[על כן]</small> אם <strong>מת אחד מן הצבור</strong> — <strong>חייבין, דהא קאים כוליה</strong> <small>[שהרי עומד,</small> נמצא <small>כל]</small> <strong>בית</strong> ה<strong>דין,</strong> אבל אם <strong>מת אחד מבית דין</strong> — <strong>פטורין, דהויא לה</strong> <small>[שהרי היא]</small> כ<strong>חטאת שמת אחד מן השותפין, ומשום הכי</strong> <small>[כך]</small> <strong>פטורין.</strong>
 <strong>מתקיף לה</strong> <small>[מקשה על כך]</small> <strong>רב יוסף, ונוקמה</strong> <small>[ונעמיד אותה]</small> את ההלכה הזו <strong>כר' שמעון</strong> ש<strong>אמר: בית דין</strong> מביאים <strong>עם הצבור,</strong> ולכן אם <strong>מת אחד מן הצבור</strong> — <strong>חייבין,</strong> משום ש<strong>אין צבור מתים, מת אחד מבית דין</strong> — <strong>פטורין, כדאמרינן</strong> <small>[כמו שאמרנו]</small> ש<strong>חטאת שותפין היא!</strong>
 <strong>אמר ליה</strong> <small>[לו]</small> <strong>אביי</strong> לרב יוסף, <strong>שמעינן ליה</strong> <small>[שמענו אותו]</small> את <strong>ר' שמעון</strong> ש<strong>אמר: חטאת שותפין אינה מתה, דתניא</strong> <small>[ששנויה</small> ברייתא<small>]:</small> <strong>פר ושעיר של יום הכפורים שאבדו, והפריש אחרים תחתיהם</strong> ונמצאו — <strong>ימותו כולן, דברי ר' יהודה. ר' אלעזר ור' שמעון אומר: ירעו, לפי שאין חטאת צבור מתה,</strong> והרי פר זה של יום הכפורים הוא פר של הכהנים, ונחשב כפר השותפים, ובכל זאת אין דנים בו לדעת ר' שמעון כפר שמתו בעליו.
 <strong>אמר ליה</strong> <small>[לו]</small> <strong>רב יוסף</strong> לאביי: <strong>כהנים קא אמרת</strong> <small>[אומר אתה]?</small> <strong>שאני</strong> <small>[שונים]</small> <strong>כהנים, דאיקרו</strong> <small>[שהם נקראים</small> בעצמם<small>]</small> <strong>קהל, דכתיב</strong> <small>[שנאמר]:</small> <strong>"על הכהנים ועל כל עם הקהל יכפר"</strong> (ויקרא טז, לג).
## דף ו:
 ושואלים: אם הכהנים קרויים קהל <strong>אלא מעתה, נייתו</strong> <small>[שיביאו]</small> <strong>פר</strong> על חטאתם <strong>בהוראה</strong> של בית דין, כמו שמביא כל שבט (לדעת ר' שמעון) שהרי גם הם קהל! <strong>וכי תימא, הכי נמי</strong> <small>[ואם תאמר,</small> אכן <small>כך</small> הוא <small>גם כן],</small> אם כן, <strong>טפי להו</strong> <small>[התרבו להם]</small> <strong>שבטים,</strong> שיש מעתה שלושה עשר שבטים!
 <strong>אלא אמר רב אחא בר' יעקב: שבטו של לוי לא איקרו</strong> <small>[נקראו]</small> <strong>קהל, דכתיב</strong> <small>[שנאמר]:</small> <strong>"הנני מפרך והרביתך ונתתיך לקהל עמים</strong> ונתתי את הארץ הזאת לזרעך אחריך אחוזת עולם" (בראשית מח, ד), לומר <strong>כל</strong> שבט <strong>שיש לו אחוזה</strong> נחלה בארץ — <strong>איקרי</strong> <small>[נקרא]</small> <strong>קהל, וכל שאין לו אחוזה</strong> — <strong>לא איקרי</strong> <small>[נקרא]</small> <strong>קהל,</strong> ושבט לוי אין לו חלק ונחלה בארץ, וכן הכהנים הבאים משבט לוי.
  ושואלים:  <strong>אם כן, חסרי להו</strong> <small>[חסרים להם]</small> <strong>שנים עשר שבטים</strong> כיון שיש רק אחד עשר שבטים בלא לוי! <strong>אמר אביי:</strong> נאמר <strong>"אפרים ומנשה כראובן ושמעון יהיו לי"</strong> (בראשית מח, ה), והם נמנים כשני שבטים. <strong>אמר רבא, והא כתיב</strong> <small>[והרי נאמר]:</small> <strong>"על שם אחיהם יקראו בנחלתם"</strong> (בראשית מח, ו) לומר שדווקא <strong>לנחלה הוקשו</strong> (הושוו) לשבטים <strong>ולא לדבר אחר!</strong>
 ושואלים: <strong>ולא?</strong> וכי אינם נחשבים לשבטים אף לעניינים אחרים? <strong>והא</strong> <small>[והרי]</small> <strong>חלוקין</strong> הם <strong>בדגלים</strong> במסע בני ישראל במדבר, שבכל דגל היו שלושה שבטים, וגם אפרים ומנשה נמנו במנין השבטים בדגלים כשני שבטים נבדלים! ומשיבים: <strong>כנחלתן כך חנייתן</strong> סביב למשכן, <strong>כדי לחלק כבוד לדגלים.</strong>
 ושואלים: <strong>והא</strong> <small>[והרי]</small> הם <strong>חלוקים בנשיאים,</strong> שלשבט אפרים ומנשה היו נשיאים נבדלים! ומשיבים: <strong>ההוא, לחלוק כבוד לנשיאים,</strong> ומכאן אין ראיה שהם נחשבים לשני שבטים לענין אחר. <strong>דתניא</strong> <small>[ששנויה</small> ברייתא<small>]:</small> <strong>שלמה עשה שבעה ימי חנוכה</strong> בחנוכת בית המקדש, <strong>ומה ראה משה לעשות שנים עשר ימי חנוכה</strong> בחנוכת המשכן? <strong>כדי לחלוק כבוד לנשיאים,</strong> שכל נשיא שבט יקריב באחד מימים אלה, ומפני כבודם של נשיאיהם נחשבים אפרים ומנשה לשנים.
  ושואלים: לגופו של דבר, האם סבור ר' שמעון שחטאת השותפים שונה מחטאת הציבור, כפי שאמר רב יוסף, או כדברי אביי שאין הבדל ביניהם?  <strong>מאי הוי עלה</strong> <small>[מה היה עליה]?</small>
 ומציעים: <strong>תא שמע</strong> <small>[בוא</small> ו<small>שמע]</small> ראיה, <strong>דתניא</strong> <small>[ששנויה</small> ברייתא<small>]:</small> <strong>ר' שמעון אומר, חמש חטאות מתות</strong> כלומר, גורמים להן למות, משום שאי אפשר להקריבן, והן: <strong>ולד חטאת,</strong> אם בהמת קרבן שהוקדשה לחטאת (שהיא נקבה) ילדה ולד, וולד זה יש בו קדושה אבל אי אפשר להביא אותו לקרבן. <strong>ותמורת חטאת,</strong> אם המירו בהמה אחרת בבהמה לחטאת, שנתקדשה באותה קדושה, אבל אי אפשר להקריבה. <strong>וחטאת שמתו בעליה. וחטאת שנתכפרו בעליה</strong> בקרבן אחר. <strong>וחטאת שעברה שנתה,</strong> שהיא צריכה להיות בת שנה, ועברה שנתה. <strong>ואי אתה יכול לומר ולד חטאת בצבור, שאין צבור מפרישין</strong> קרבן חטאת <strong>נקבה. ואי אתה יכול לומר תמורת חטאת בצבור, שאין תמורה בצבור,</strong> שדין התמורה הוא רק ביחיד. <strong>ואי אתה יכול לומר חטאת שמתו בעליה בצבור, שאין צבור מתים.</strong>
 <strong>שנתכפרו בעליה ושעברה שנתה לא שמענו</strong> מה דינם, <strong>יכול ימותו? אמרת</strong> (אומר אתה): <strong>ילמוד סתום מן המפורש, מה מצינו בולד חטאת ותמורת חטאת ושמתו בעליה</strong> שדין זה <strong>ביחיד דברים אמורים ולא בצבור, אף</strong> חטאת <strong>שנתכפרו בעליה ושעברה שנתה</strong> — <strong>ביחיד דברים אמורים ולא בצבור.</strong> ומאותו לימוד נלמד לענייננו לגבי חטאת השותפים, שכשם שמצינו בולד חטאת ותמורת חטאת שדינם ביחיד ולא בשותפים, כמו כן גם לגבי חטאת השותפים שמת אחד מהשותפים.
  ושואלים:  <strong>וכי דנין אפשר משאי אפשר?</strong> הרי יש פה דברים שאינם יכולים להיות בציבור מעצם טבעו של הציבור, אבל אין ללמוד מכאן על דברים שהם אפשריים בציבור! ומשיבים: <strong>ר' שמעון בחד מקום גמיר</strong> <small>[במקום אחד</small> הוא <small>לומד]</small> שכל דיני חטאות המתות נמסרו כהלכה אחת, ובמקום שאי אפשר לקיים כולה — כל הדין הזה בטל.
 
 <big>א משנה</big> <strong>הורה כהן משיח לעצמו</strong> להתיר דבר האסור מן התורה <strong>שוגג</strong> (מתוך טעות), <strong>ועשה</strong> ב<strong>שוגג</strong> על פי הוראתו — <strong>מביא פר</strong> העלם דבר של כהן משיח. אם הורה לעצמו <strong>שוגג ועשה מזיד,</strong> או הורה <strong>מזיד ועשה שוגג</strong> — <strong>פטור</strong> מכל קרבן. <strong>ש</strong>כלל הוא: <strong>הוראת כהן משיח</strong> שמורה <strong>לעצמו</strong> הלכה, הרי היא <strong>כהוראת בית דין</strong> שמורה <strong>לצבור.</strong> שרק במקרה שהיו מביאים פר העלם דבר של ציבור, מביא הכהן הגדול פר על שגגתו.
 <big>ב גמרא</big> שנינו במשנה: <strong>שוגג ועשה שוגג</strong> — <strong>מביא פר.</strong> ושואלים: <strong>פשיטא</strong> <small>[פשוט]</small> הדבר, שהרי הוא שוגג ודאי, וחייב קרבן כדינו הכתוב בתורה!
 <strong>אמר אביי: הכא במאי עסקינן</strong> <small>[כאן במה אנו עוסקים]?</small> <strong>כגון שהורה</strong> להיתר, <strong>ושכח מאיזה טעם הורה, ובשעה שטעה</strong> ועשה מעשה <strong>אמר: הריני עושה על דעת הוראתו,</strong> ש<strong>מהו דתימא</strong> <small>[שתאמר],</small> <strong>כיון</strong> ש<strong>אילו מתידע ליה</strong> <small>[היה נודע לו]</small> הטעם באותה שעה <strong>שמא הדר ביה</strong> <small>[היה חוזר בו],</small> ואם שכח ובכל זאת עשה הריהו <strong>כמזיד דמי</strong> <small>[נחשב]</small> <strong>ולא לחייב</strong> <small>[יתחייב]</small> להביא קרבן על כך, <strong>קא משמע לן</strong> <small>[משמיע לנו]</small> שגם זה קרוי שוגג.
 <big>ג</big> שנינו במשנה: שוגג ועשה מזיד, <strong>מזיד ועשה שוגג</strong> — פטור. ומבררים: <strong>מנא הני מילי</strong> <small>[מנין הדברים האלה],</small> כל הדינים המיוחדים של פר כהן משיח? <strong>דתנו רבנן</strong> <small>[ששנו חכמים]:</small> נאמר "אם הכהן המשיח יחטא <strong>לאשמת העם"</strong> (ויקרא ד, ג), <strong>הרי</strong> שדין ה<strong>משיח כ</strong>דין ה<strong>צבור,</strong> (שאשמתו היא כדרך אשמת העם). ודנים בדבר, <strong>שיכול</strong> היית לומר שאין צורך בכתוב זה, <strong>והלא דין הוא</strong> שאפשר ללמוד אותו מן הסברה:
## דף ז.
 <strong>צבור מוצא מכלל יחיד</strong> שהרי היחיד מביא כבשה או שעירה על חטאתו, ואילו הציבור מביא פר, <strong>ו</strong>כן כהן <strong>משיח</strong> ש<strong>מוצא מכלל יחיד</strong> שהריהו מביא פר לחטאתו, <strong>מה צבור אין חייבין אלא על העלם דבר עם שגגת מעשה, אף משיח לא יהא חייב אלא על העלם דבר עם שגגת מעשה.</strong>
 ואולם ראיה זו אינה מכרעת, <strong>או כלך</strong> (לך) <strong>לדרך זו</strong> ועשה השוואה אחרת: <strong>נשיא</strong> גם הוא <strong>מוצא מכלל יחיד,</strong> לפי שהנשיא מביא שעיר על חטאתו, <strong>ומשיח מוצא מכלל יחיד, מה נשיא מביא בשגגת מעשה בלא העלם דבר</strong> כמו שמביא כל אדם חטאת, <strong>אף משיח מביא בשגגת מעשה בלא העלם דבר!</strong> אם כן, יש דרכים להשוות לכאן ולכאן את דינו של כהן משיח.
  וממשיכים לדון: <strong>נראה למי</strong> מבין אלו השניים ציבור ונשיא <strong>דומה</strong> כהן משיח? <strong>צבור</strong> מתכפרים <strong>בפר ואין מביאין אשם תלוי, ו</strong>אף <strong>משיח</strong> מתכפר <strong>בפר ואין מביא אשם תלוי,</strong> ולכן נוכל לומר: <strong>מה צבור אינו חייב אלא על העלם דבר עם שגגת מעשה, אף משיח לא יהא חייב אלא על העלם דבר עם שגגת מעשה.</strong>
 אולם גם כאן אין זו הוכחה גמורה, ואפשר לומר: <strong>או כלך</strong> (לך) <strong>לדרך זו</strong> של השוואה: <strong>נשיא מביא שעירה בעבודה זרה ומביא</strong> גם <strong>אשם ודאי</strong> על חטאים אחרים, <strong>ומשיח מביא שעירה</strong> על <strong>עבודה זרה ומביא אשם ודאי,</strong> ואילו הציבור מביא פר חטאת על עבודה זרה, ואינו מביא כלל אשם. ולכן נאמר גם כי <strong>מה נשיא מביא בשגגת מעשה</strong> בלא העלם דבר, <strong>אף משיח מביא בשגגת מעשה</strong> בלא העלם דבר, ואם כן מצד הסברה יש שיקולים לכל צד, ואין ללמוד את דינו של כהן משיח מבנין אב.
 <strong>תלמוד לומר: "לאשמת העם"</strong> (ויקרא ד, ג), לומר ש<strong>הרי הוא משיח כצבור, מה צבור אינו מביא אלא על העלם דבר עם שגגת מעשה, אף משיח אינו מביא אלא על העלם דבר עם שגגת מעשה.</strong>
 ושואלים: אם דין הכהן המשיח כציבור, נשווה ביניהם לגמרי <strong>אימא</strong> <small>[אמור]</small> כך: <strong>מה צבור</strong> אם <strong>הורה</strong> בית הדין <strong>ועשו אחריו בהוראתו</strong> — <strong>חייבין, אף משיח כשהורה ועשו אחריו</strong> הציבור <strong>בהוראתו</strong> — <strong>יהא חייב</strong> אם סמכו על הוראתו! <strong>תלמוד לומר: "והקריב על חטאתו אשר חטא"</strong> (ויקרא ד, ג), <strong>על מה שחטא הוא</strong> עצמו בהוראתו הריהו <strong>מביא, ואין מביא על מה שחטאו אחרים</strong> בהוראתו.
 ונפנים לברר את האמור למעלה. <strong>אמר מר</strong> <small>[החכם]</small> בברייתא: <strong>משיח בפר ואין מביא אשם תלוי.</strong> ושואלים: <strong>מנא ליה</strong> <small>[מנין לו]</small> דין זה שהכהן המשיח <strong>אין מביא אשם תלוי?</strong>
 <strong>דכתיב</strong> <small>[שנאמר]</small> בדין האשם: <strong>"וכפר עליו הכהן על שגגתו אשר שגג"</strong> (ויקרא ה, יח), והרי זה בא ללמד: <strong>מי שחטאתו ושגגתו שוה,</strong> שמביא קרבן כאשר שגג במעשה ולא ידע שהוא אסור, <strong>יצא</strong> מכלל זה <strong>משיח שאין שגגתו וחטאתו שוה,</strong> שהרי הוא מביא קרבן רק אם שגג בהוראה ולא בטעות במעשה בלבד, <strong>דכתיב</strong> <small>[שנאמר]</small> בכהן משיח: <strong>"לאשמת העם",</strong> (ויקרא טז, ד, ג) לומר ש<strong>הרי הוא משיח כצבור.</strong>
 על הראיה הזו תוהים: כיצד יכול לסמוך את דבריו על מדרש הכתוב <strong>"לאשמת העם"</strong> הרי <strong>עד כאן לא קאמר ליה</strong> <small>[אמר אותו]</small> את הכתוב הזה, שהרי ממנו נובעת עיקר ההוכחה, ונמצא שהתנא של הברייתא מתבסס על ההלכה שאותה עצמה הוא צריך להוכיח. <strong>אלא אשם כדי נסבה</strong> <small>[לריק הביא אותו]</small> כלומר, אף שהדין הוא אמיתי, לא היה מקום להביאו כאן כלל.
 <big>א משנה</big> <strong>הורה</strong> הכהן הגדול <strong>בפני עצמו ועשה בפני עצמו</strong> — <strong>מתכפר לו בפני עצמו</strong> בפר העלם דבר שלו, <strong>הורה עם הצבור ועשה עם הצבור</strong> — <strong>מתכפר לו עם הצבור, שאין בית דין חייבין עד שיורו לבטל מקצת</strong> מן המצוה <strong>ולקיים מקצת, וכן</strong> הדין בהוראת הכהן <strong>המשיח, ו</strong>כן <strong>לא</strong> מתחייבים <strong>ב</strong>שגגת <strong>עבודה זרה עד שיורו לבטל מקצת ולקיים מקצת.</strong>
 <big>ב גמרא</big> ומבררים: <strong>מנהני מילי</strong> <small>[מנין הדברים הללו]?</small> שיש הבדל בין שגגת הכהן המשיח לעצמו לבין אם שגג עם הציבור? <strong>דתנו רבנן</strong> <small>[ששנו חכמים</small> בברייתא<small>]:</small> <strong>הורה עם הצבור ועשה עם הצבור, יכול יביא פר לעצמו?</strong>
 <strong>ודין</strong> (לימוד) <strong>הוא,</strong> שכך אפשר היה ללמוד: <strong>נשיא מוצא מכלל יחיד ו</strong>אף <strong>משיח מוצא מכלל יחיד</strong> ששניהם מביאים קרבנות חטאת מיוחדים, <strong>מה נשיא,</strong> אם <strong>חטא בפני עצמו</strong> — <strong>מביא</strong> חטאת <strong>בפני עצמו</strong> (שעיר נשיא), אם <strong>חטא עם הצבור</strong> — <strong>מתכפר לו עם הצבור. אף משיח,</strong> אם <strong>חטא בפני עצמו</strong> — <strong>מביא בפני עצמו</strong> (פר של כהן משיח), <strong>חטא עם הצבור</strong> — <strong>מתכפר לו עם הצבור!</strong>
 ודוחים: <strong>לא, אם אמרת בנשיא</strong> — <strong>שכן מתכפר לו עם הצבור ביום הכפורים,</strong> שהרי הוא לענין זה כאחד העם. <strong>תאמר במשיח</strong> — <strong>שאין מתכפר לו עם הצבור ביום הכפורים,</strong> אלא מביא פר מיוחד לקרבן לכפר על עצמו!
 <strong>הואיל ואין מתכפר לו עם הצבור ביום הכפורים, יכול יביא פר לעצמו</strong> גם אם שגג עם הציבור? <strong>תלמוד לומר: "על חטאתו אשר חטא"</strong> (ויקרא ד, ג), שמשמע שהוא לבדו חטא, ולא עם הציבור, <strong>הא כיצד?</strong> אם <strong>חטא בפני עצמו</strong> — <strong>מביא בפני עצמו, חטא עם הצבור</strong> — <strong>מתכפר לו עם הצבור.</strong>
 ומבררים: <strong>היכי דמי</strong> <small>[כיצד בדיוק היה הדבר]</small> שהכהן המשיח הורה בפני עצמו? <strong>אילימא</strong> <small>[אם תאמר]</small> ש<strong>הוא</strong> הכהן הגדול <strong>מופלא</strong> בחכמתו <strong>והם</strong> הדיינים של בית דין הגדול <strong>אינן מופלאין, פשיטא</strong> <small>[פשוט]</small> ש<strong>מתכפר לו בפני עצמו,</strong> כי ה<strong>הוראה דלהון</strong> <small>[שלהם]</small> היא, אינה נחשבת <strong>ולא כלום,</strong> שהרי לא שאלו את גדול הדור, <strong>ובעי אתויי</strong> <small>[ו</small>הם <small>צריכים להביא]</small> <strong>כשבה או שעירה</strong> לחטאת <strong>כל חד וחד</strong> <small>[אחד ואחד],</small> שאין להוראה תוקף של הוראת בית דין! ולהיפך, <strong>ואי דאינון</strong> <small>[ואם שהם]</small> <strong>מופלאין והוא לאו</strong> <small>[לא]</small> <strong>מופלא, אמאי</strong> <small>[מדוע]</small> <strong>מתכפר לו בפני עצמו? הא</strong> <small>[הרי]</small> <strong>הוראה דידיה</strong> <small>[שלו]</small> <strong>ולא</strong> <strong>כלום היא</strong> ואינה נחשבת כהוראה אלא כשגגת מעשה בלבד.
## דף ז:
 <strong>אמר רב פפא: כגון שהיו מופלין שניהן</strong> שגם הכהן המשיח וגם בית הדין היו גדולים בתורה ורשאים להורות.
 <big>א</big> <strong>סבר אביי למימר</strong> <small>[לומר]</small> כך: מה שאמרו במשנה <strong>חטא בפני עצמו ועשה בפני עצמו היכי דמי</strong> <small>[כיצד הוא בדיוק]?</small> <strong>דיתבי</strong> <small>[שיושבים]</small> הכהן הגדול ובית הדין <strong>בשני מקומות</strong> שונים <strong>וקא מורו בתרי איסורי</strong> <small>[והם מורים בשני איסורים</small> שונים<small>],</small> <strong>אמר ליה</strong> <small>[לו]</small> <strong>רבא: אטו</strong> <small>[וכי]</small> <strong>שני מקומות</strong> הם ה<strong>גורמין</strong> שייחשב כחטא בפני עצמו? <strong>אלא אפילו יתבי</strong> <small>[יושבים]</small> הכהן הגדול ובית הדין <strong>בחד מקום</strong> <small>[במקום אחד],</small> <strong>וכיון דקא מורו בתרי איסורי</strong> <small>[שהם מורים בשני איסורים</small> שונים<small>]</small> <strong>חטא בפני עצמו הוא.</strong>
 ומעתה דנים: <strong>פשיטא</strong> <small>[פשוט]</small> הדבר, אם <strong>הוא</strong> הורה <strong>בחלב והן בעבודה זרה,</strong> הרי זה ברור ש<strong>חטא בפני עצמו הוא, דהא</strong> <small>[שהרי]</small> <strong>חלוקין בטעמייהו</strong> <small>[בטעמיהם],</small> שלכל אחד מהם יש מקור אחר לדבריו מכתובים שונים <strong>ו</strong>גם שהם <strong>חלוקין בקרבנות,</strong> ש<strong>הוא</strong> הכהן הגדול מתכפר על שגגתו בחטא זה <strong>בפר, והן</strong> בית הדין בשגגת עבודה זרה מתכפרים <strong>בפר ושעיר, דהא קא מייתו הני</strong> <small>[שהרי הללו מביאים הם]</small> גם <strong>שעיר, והוא לא מייתי</strong> <small>[מביא].</small> <strong>וכל שכן</strong> אם <strong>הוא</strong> שגג <strong>בעבודה זרה והן</strong> הורו <strong>בחלב,</strong> ש<strong>חלוקין בקרבנותיהן לגמרי,</strong> ש<strong>הוא</strong> מביא <strong>שעירה</strong> לחטאת, <strong>ואינהו</strong> <small>[והם]</small> מביאים <strong>פר,</strong>
 <strong>אלא</strong> הספק הוא כאשר <strong>הוא</strong> הורה למשל <strong>בחלב המכסה את הקרב והן</strong> הורו <strong>בחלב שעל הדקין</strong> (מעיים), <strong>מהו? מי אמרינן</strong> <small>[האם אנו אומרים]</small> במקרה זה: <strong>אף על גב</strong> <small>[אף על פי]</small> ש<strong>קרבנן שוה, כיון דמתרי קראי קאתו</strong> <small>[שמשני מקראות</small> שונים <small>באים,</small> נובעים<small>]</small> האיסורים הללו <strong>הא פליגין בטעמייהו</strong> <small>[הרי</small> הם <small>חלוקים בטעמיהם],</small> <strong>או דלמא</strong> <small>[שמא]</small> <strong>שם חלב אחד הוא,</strong> והוא נחשב כחטא אחד?
 <strong>אם תמצא לומר שם חלב אחד הוא,</strong> אם הורה <strong>הוא בחלב והן בדם, מהו? מי אמרינן</strong> <small>[האם אנו אומרים]:</small> <strong>בטעמייהו הא פליגין</strong> <small>[בטעמיהם הרי</small> הם <small>חלוקים],</small> שהרי יש לכל איסור מקור אחר בתורה, ואם מתירים אותם הרי זה מפני נימוקים שונים, <strong>או דלמא</strong> <small>[שמא]</small> <strong>כיון</strong> ש<strong>שוין בקרבן</strong> (שכפרת חלב ודם שוה) <strong>בתר</strong> <small>[אחר]</small> ה<strong>קרבן אזלינן</strong> <small>[אנו הולכים]?</small> שאלה זו לא נפתרה, ונשארה ב<strong>תיקו</strong> <small>[תעמוד]</small> במקומה. 
 <big>ב</big> ומבררים את ההלכות האמורות במשנתנו. שנינו <strong>שאין בית דין חייבין עד שיורו לבטל מקצת ולקיים מקצת וכו'.</strong> ושואלים: <strong>מנלן</strong> <small>[מנין לנו]</small> ש<strong>עד שיורו לבטל מקצת ולקיים מקצת?</strong> ומשיבים: <strong>כדאמרינן באידך פירקין</strong> <small>[כמו שאמרנו בפרק האחר</small> הראשון במסכת <small>שלנו]:</small> <strong>"ונעלם דבר"</strong> (ויקרא ד, יג) לומר <strong>"דבר"</strong> — <strong>ולא כל הגוף.</strong>
 עוד שנינו: <strong>וכן המשיח.</strong> ושואלים: <strong>מנלן</strong> <small>[מנין לנו]</small> הלכה זו? <strong>דכתיב</strong> <small>[שנאמר]:</small> <strong>"לאשמת העם"</strong> (ויקרא ד, ג), לומר ש<strong>הרי משיח כצבור.</strong>
 עוד שנינו: <strong>ולא בעבודה זרה.</strong> ושואלים: <strong>מנלן</strong> <small>[מנין לנו]</small> דבר זה? <strong>דתנו רבנן</strong> <small>[ששנו חכמים</small> בברייתא<small>]:</small> <strong>לפי שיצאה עבודה זרה לדון בעצמה,</strong> שיש פרק מיוחד (במדבר טו) שנתייחד לשגגת עבודה זרה, <strong>יכול יהו חייבין</strong> בענין זה <strong>על עקירת מצוה כולה?</strong>
 ומשיבים: <strong>נאמר כאן</strong> בעבודה זרה <strong>"מעיני"</strong> (במדבר טו, כד) <strong>ונאמר להלן</strong> בהעלם דבר של ציבור בשאר עבירות <strong>"מעיני"</strong> (ויקרא ד, יג), <strong>מה להלן</strong> מדובר <strong>בבית דין, אף כאן נמי</strong> <small>[גם כן]</small> <strong>בבית דין, ומה להלן</strong> בשגגת ציבור, מדובר על העלם <strong>דבר</strong> מן המצוה <strong>ולא כל הגוף, אף כאן נמי</strong> <small>[גם כן]</small> <strong>דבר ולא כל הגוף.</strong>
 <big>ג משנה</big> <strong>אין חייבין</strong> בית הדין <strong>אלא על העלם דבר</strong> של טעות בהוראה <strong>עם שגגת המעשה</strong> ששגגו העם ועשו לפי הוראה זו, <strong>וכן המשיח</strong> אינו חייב אלא באופן זה, בטעות הוראה שהוא נוהג לפיה, <strong>ולא</strong> <strong>בעבודה זרה</strong> — <strong>אין חייבין</strong> בית דין להביא קרבן <strong>אלא על העלם דבר עם שגגת המעשה.</strong>
 <big>ד גמרא</big> ומבררים את ההלכות במשנתנו. שנינו שאין חייבים אלא על העלם דבר עם שגגת מעשה. ושואלים: <strong>מנלן</strong> <small>[מנין לנו]</small> דבר זה? <strong>דתנו רבנן</strong> <small>[ששנו חכמים]:</small> נאמר <strong>"ישגו"</strong> (ויקרא ד, יג) — <strong>יכול יהו חייבין</strong> להביא פר <strong>על שגגת מעשה? תלמוד לומר: "ישגו ונעלם דבר"</strong> (ויקרא ד, יג), ללמד ש<strong>אין חייבין אלא על העלם דבר עם שגגת מעשה.</strong>
 עוד שנינו: <strong>וכן המשיח.</strong> ושואלים: <strong>מנלן</strong> <small>[מנין לנו]?</small> <strong>דכתיב</strong> <small>[שנאמר]</small> במשיח: <strong>"לאשמת העם"</strong> (ויקרא ד, ג), <strong>הרי</strong> למדנו כי <strong>משיח</strong> דינו <strong>כצבור.</strong>
 עוד שנינו במשנה: <strong>ולא בעבודה זרה אלא על העלם דבר עם שגגת המעשה.</strong> ושואלים: <strong>מנלן</strong> <small>[מנין לנו]</small> דבר זה?
 <strong>דתנו רבנן</strong> <small>[ששנו חכמים]:</small> <strong>לפי שיצאה עבודה זרה לדון בעצמה, יכול יהו חייבין</strong> בה <strong>על שגגת המעשה</strong> בלבד? ומשיבים: <strong>נאמר כאן "מעיני" ונאמר להלן "מעיני", מה להלן אין חייבין</strong> בית דין <strong>אלא על העלם דבר עם שגגת מעשה, אף כאן אין חייבין אלא על העלם דבר עם שגגת מעשה.</strong>
 ומעירים: <strong>ואילו משיח בעבודה זרה לא קתני</strong> <small>[שנה]</small> ולא פירש שדינו כבית דין, ואם כן <strong>מתניתין מני</strong> <small>[משנתנו</small> כשיטת <small>מי היא]?</small> שיטת <strong>רבי היא;</strong>
 <strong>דתניא</strong> <small>[ששנויה</small> ברייתא<small>]:</small> <strong>משיח</strong> ששגג <strong>בעבודה זרה</strong> — <strong>רבי אומר:</strong> מביא קרבן <strong>בשגגת מעשה,</strong> שאם שגג במעשה בלבד כשאר העם, מביא קרבן. <strong>וחכמים אומרים:</strong> <strong>בהעלם דבר. ושוין</strong> שניהם <strong>ש</strong>מביא הכהן המשיח קרבנו לכפר על עבודה זרה <strong>בשעירה, ושוין שאין מביא אשם תלוי.</strong> וממה שמשנתנו השמיטה את דין הכהן המשיח בעבודה זרה נראה שהיא כדעת רבי האומר שלענין זה דינו כאדם פרטי.
  ודוחים:  <strong>ותסברא</strong> <small>[וכי יכול אתה לסבור</small> כן<small>]</small> הרי את ההלכה שאין חייב הכהן משיח בעבודה זרה אלא על דבר ש<strong>בזדונו כרת ובשגגתו חטאת מי קתני</strong> <small>[האם שנה]?</small>
 <strong>אלא תני הא</strong> <small>[שנה</small> דבר <small>זה]</small> שחייב בשאר עבירות על העלם דבר ושגגת מעשה <strong>הוא הדין להא</strong> <small>[לזה],</small> שחייבים בעבודה זרה על דבר שזדונו כרת, <strong>הכא נמי תנא הא</strong> <small>[כך גם כן שנה זה]</small> שדין המשיח כדין ציבור בשאר עבירות <strong>והוא הדין להא</strong> <small>[לזה].</small> דינו של משיח בעבודה זרה. ואם כן אין להוכיח מכאן שמשנתנו איננה כדברי חכמים.
  ולגופו של דבר, <strong>מאי טעמא</strong> <small>[מה הטעם]</small> של <strong>רבי? אמר קרא</strong> <small>[הכתוב]</small> בענין עבודה זרה: <strong>"וכפר הכהן על הנפש השגגת בחטאה בשגגה"</strong> (במדבר טו, כח), <strong>"הנפש"</strong> — <strong>זה משיח, "השגגת"</strong> — <strong>זה נשיא, "בחטאה בשגגה"</strong> — <strong>רבי סבר: חטא זה בשגגה יהא,</strong> ולא בהעלם דבר.
 <strong>ורבנן סברי</strong> <small>[וחכמים סבורים]:</small> הפסוק בא לומר שדין זה הוא ב<strong>מי שחטאתו</strong> בשאר עבירות היא <strong>בשגגה, יצא משיח שאין</strong> קרבן <strong>חטאתו</strong> המיוחד <strong>בשגגה</strong> בלבד <strong>אלא בהעלם דבר.</strong>
 שנינו בברייתא: <strong>ושוין</strong> רבי וחכמים <strong>ש</strong>הוא מביא <strong>שעירה כיחיד.</strong> ושואלים: <strong>מנלן</strong> <small>[מנין לנו]</small> דבר זה? ומשיבים: ש<strong>אמר קרא</strong> <small>[המקרא]:</small> <strong>"ואם נפש אחת</strong> תחטא בשגגה והקריבה עז בת שנתה לחטאת" (ויקרא ד, כז), לומר: <strong>אחד יחיד</strong> סתם <strong>ואחד נשיא ואחד משיח</strong> — <strong>כולם בכלל נפש אחת הן.</strong>
## דף ח.
 <strong>ו</strong>עוד שנינו בברייתא כי רבי וחכמים <strong>שוין שאין מביא אשם תלוי.</strong> ושואלים: <strong>מנלן</strong> <small>[מנין לנו]</small> דבר זה? <strong>דכתיב</strong> <small>[שנאמר]</small> בענין האשם התלוי: <strong>"וכפר עליו הכהן על שגגתו אשר שגג"</strong> (ויקרא ה, יח), ובפירוש כוונת פסוק זה נחלקו רבי וחכמים לשיטותיהם; <strong>רבי סבר: מי שכל חטאו בשגגה</strong> כלומר, שכל חטאת שהוא מביא אינה אלא על שגגת מעשה, <strong>יצא</strong> (למעט) <strong>זה</strong> הכהן המשיח <strong>שאין כל חטאו בשגגה אלא</strong> מביא חטאת אם היה גם <strong>בהעלם דבר.</strong>
 ותוהים: <strong>מידי</strong> <small>[וכי]</small> <strong>"כל</strong> חטאו בשגגה" <strong>כתיב</strong> <small>[נאמר]?</small> הרי נאמר רק "על שגגתו"! ומשיבים: <strong>אין</strong> <small>[כן]</small> כלומר, אף שלא נאמר "כל", זו היא משמעות הכתוב, ש<strong>אם כן נכתוב</strong> <small>[שיכתוב]</small> רק <strong>"על שגגתו", למה לי</strong> התוספת <strong>"אשר שגג"? הא קא משמע לן</strong> <small>[זה משמיע לנו]</small> ש<strong>עד דאיכא</strong> <small>[שיש]</small> <strong>כל חטאו בשגגה,</strong> מביא אשם תלוי, <strong>יצא משיח שאין כל חטאו בשגגה אלא בעבודה זרה, ולא בשאר מצו‍ת</strong> שבהן אינו מביא קרבן <strong>אלא בהעלם דבר עם שגגת מעשה.</strong>
 <strong>ורבנן</strong> <small>[וחכמים]</small> מפרשים את הכתוב לשיטתם שהכהן המשיח, גם בעבודה זרה, מביא קרבן רק על העלם דבר ושגגת מעשה: <strong>מי שחטאו בשגגה, יצא משיח שאין חטאו בשגגה לא בעבודה זרה ולא בשאר מצו‍ת אלא בהעלם דבר עם שגגת מעשה.</strong>
 <big>א משנה</big> <strong>אין בית דין חייבין</strong> להביא קרבן על העלם דבר <strong>עד שיורו בדבר שזדונו</strong> (אם עושים אותו בזדון) חייבים עליו <strong>כרת ושגגתו חטאת, וכן המשיח</strong> חייב רק על הוראה כזו, <strong>ו</strong>כן <strong>לא</strong> חייבים בחטאת <strong>בעבודה זרה עד שיורו על דבר שזדונו כרת ושגגתו חטאת.</strong>
 <big>ב גמרא</big> על האמור במשנה שאין חייבים אלא על דבר שזדונו כרת ושגגתו חטאת שואלים: <strong>מנלן</strong> <small>[מנין לנו]</small> דבר זה?
  ומשיבים:  <strong>דתניא</strong> <small>[ששנויה</small> ברייתא<small>],</small> <strong>רבי אומר: נאמר כאן "עליה"</strong> ("החטאת אשר חטאו עליה". ויקרא ד, יד) <strong>ונאמר להלן</strong> באיסור לקיחת שתי אחיות <strong>"עליה"</strong> ("ואשה אל אחותה לא תקח לצרור לגלות ערותה עליה". ויקרא יח, יח), ללמדנו: <strong>מה להלן</strong> הוא <strong>דבר שזדונו כרת ושגגתו חטאת, אף כאן</strong> הוא דווקא <strong>דבר שזדונו כרת ושגגתו חטאת.</strong>
 ואומרים: <strong>אשכחן</strong> <small>[מצאנו]</small> איפוא ראיה לענין <strong>צבור,</strong> ואולם <strong>משיח מנלן</strong> <small>[מנין לנו]?</small> ומשיבים: שנאמר בענין המשיח <strong>"לאשמת העם"</strong> (ויקרא ד, ג), לומר: <strong>הרי משיח כצבור.</strong>
 ושואלים: <strong>נשיא</strong> מנין לנו דין זה בו? ומשיבים: <strong>יליף</strong> <small>[לומד]</small> <strong>"מצות" "מצות", כתיב גבי</strong> <small>[נאמר אצל]</small> <strong>נשיא: "ועשה אחת מכל מצו‍ת ה'</strong> אשר לא תעשינה" (ויקרא ד, כב), <strong>וכתיב</strong> <small>[ונאמר]</small> <strong>בצבור: "ועשו אחת מכל מצות</strong> ה' אשר לא תעשינה" (ויקרא ד, יג), והרי זה ללמד: <strong>מה צבור</strong> — חייבים על <strong>דבר שזדונו כרת ושגגתו חטאת, אף נשיא</strong> — חייב על <strong>דבר שזדונו כרת ושגגתו חטאת.</strong>
 ושואלים עוד: <strong>יחיד</strong> מנין שעל דבר שכזה הוא מביא חטאת? ומשיבים: <strong>אמר קרא</strong> <small>[המקרא]:</small> <strong>"ואם נפש</strong> אחת תחטא בשגגה מעם הארץ" (ויקרא ד, כז), שיש ו' החיבור המחבר בין זה לזה שקדם <strong>וילמד תחתון מעליון,</strong> שכמו שעל הדברים שאמורים קודם ("עליון") מביא רק על דבר שזדונו כרת, כך דין זה שנמצא אחריהם ("תחתון") אף הוא בדבר שזדונו כרת.
 <big>ג</big> שנינו במשנה: <strong>ולא בעבודה זרה עד שיורו</strong> בדבר שזדונו כרת וכו'. ושואלים: <strong>בעבודה זרה מנלן</strong> <small>[מנין לנו]?</small> <strong>דתנו רבנן</strong> <small>[ששנו חכמים]:</small> <strong>לפי שיצאה עבודה זרה לדון בעצמה,</strong> שהרי מביאים עליה קרבנות אחרים, <strong>יכול יהו</strong> בית דין <strong>חייבין אפילו על דבר שאין זדונו כרת ושגגתו חטאת?</strong>
 ומשיבים: <strong>נאמר כאן</strong> בענין שגגת עבודה זרה <strong>"מעיני"</strong> (במדבר טו, כב), <strong>ונאמר להלן</strong> בשאר עבירות <strong>"מעיני"</strong> (ויקרא ד, יג), <strong>מה להלן דבר שזדונו כרת ושגגתו חטאת, אף כאן דבר שזדונו כרת ושגגתו חטאת.</strong>
 <strong>אשכחן</strong> <small>[מצאנו]</small> דין זה לגבי <strong>צבור.</strong> ב<strong>יחיד, נשיא, משיח</strong> בעבודה זרה <strong>מנלן</strong> <small>[מנין לנו]</small> שכך הוא הדין? <strong>אמר קרא</strong> <small>[המקרא]:</small> <strong>"ואם נפש אחת"</strong> (ויקרא ד, יג), לומר <strong>אחד יחיד ואחד נשיא ואחד משיח
   
  כולן בכלל "נפש אחת" הן, וילמד תחתון</strong> יחיד נשיא ומשיח, <strong>מן העליון</strong> מציבור שמביאים רק על דבר שזדונו כרת.
  ושואלים:  <strong>הניחא למאן דמפיק לה</strong> <small>[זה נוח ל</small>שיטת <small>מי שמוציא</small> את <small>זאת]</small> המלה <strong>"עליה" לגזרה שוה</strong> ללמוד שאין בית דין חייבים בהוראה אלא בדבר שזדונו כרת, <strong>כדאמרן</strong> <small>[כמו שאמרנו],</small> <strong>אלא לרבנן</strong> <small>[ל</small>שיטת <small>חכמים]</small> <strong>דמפקי לה</strong> <small>[שמוציאים אותה]</small> את המלה <strong>"עליה"</strong> האמור בפרשת עריות, ללמד <strong>ל</strong>ענין <strong>עריות וצרות</strong> לעריות בדיני יבמות, אם כן <strong>דבר שזדונו כרת ושגגתו חטאת</strong> בציבור עצמו <strong>מנא להו</strong> <small>[מנין להם]?</small>
 ומשיבים: <strong>נפקא להו</strong> <small>[יוצא להם]</small> דבר זה <strong>מדמתני ליה</strong> <small>[כמו שהיה משנה,</small> מלמד אותו<small>]</small> <strong>ר' יהושע בן לוי לבריה</strong> <small>[לבנו]:</small> נאמר <strong>"תורה אחת יהיה לכם לעשה בשגגה והנפש אשר תעשה ביד רמה" וגו'</strong> (במדבר טו, כט —ל), <strong>הוקשה</strong> (הושוותה) <strong>כל התורה כולה</strong> ("תורה אחת") <strong>לעבודה זרה, מה עבודה זרה</strong> חייבים עליה קרבן חטאת רק בדבר <strong>שחייבין על זדונו כרת ועל שגגתו חטאת, אף כאן</strong> בכל התורה הדין הוא <strong>שחייבין על</strong> דבר ש<strong>זדונו כרת ועל שגגתו חטאת.</strong>
 ושואלים: <strong>אשכחן</strong> <small>[מצאנו]</small> איפוא דין זה לגבי <strong>יחיד, נשיא, ומשיח בין בעבודה זרה בין בשאר מצו‍ת</strong> שכל אלו הוקשו בפסוק "ואם נפש וגו' " לעבודה זרה, <strong>צבור מנלן</strong> <small>[מנין לנו]</small> שהם מביאים רק על דבר שזדונו כרת? ומשיבים: <strong>יליף</strong> <small>[לומד]</small> <strong>עליון</strong> שכתוב למעלה בענין הציבור <strong>מתחתון</strong> ממה שכתוב למטה הלאה בענין יחיד.
  ושואלים:  <strong>ורבי</strong> שלמד דבר זה מהמילה "עליה", <strong>הא</strong> <small>[זה]</small> הכתוב שדרש <strong>ר' יהושע בן לוי מאי עביד ליה</strong> <small>[מה עושה</small> הוא <small>לו]?</small> ומשיבים: <strong>מפיק ליה לכדתניא</strong> <small>[מוציא,</small> דורש <small>אותו לכמו ששנינו</small> בברייתא<small>]:</small> <strong>לפי שמצינו שחלק הכתוב</strong> בדין עבודה זרה <strong>בין רבים</strong> רוב העיר <strong>ליחידים</strong> שחטאו, ש<strong>רבים</strong> בעיר הנדחת נידונים <strong>בסייף וממונן אבד</strong> שצריכים להשמיד גם את רכושם, ואילו <strong>יחידים</strong> נידונים <strong>בסקילה וממונן פלט, יכול</strong> אם עשו בשגגה <strong>נחלוק בקרבנותיהם? תלמוד לומר: "תורה אחת יהיה</strong> לכם לעושה בשגגה" (במדבר טו, כט —ל).
 <strong>מתקיף לה</strong> <small>[מקשה על כך]</small> <strong>רב חלקיה מהגרוניא: טעמא</strong> <small>[הטעם,</small> דווקא<small>]</small> ש<strong>לא חלק הכתוב</strong> בענין זה, <strong>הא חלק</strong> <small>[הרי</small> אם <small>היה מחלק]</small> <strong>הוה אמינא</strong> <small>[הייתי אומר]</small> <strong>נחלוק</strong> שיביאו רבים שחטאו קורבן שונה על שגגתם. ונברר: <strong>מאי נייתי</strong> <small>[מה,</small> איזה קרבן <small>יביאו]?</small>
 אם נאמר <strong>נייתי</strong> <small>[שיביאו]</small> <strong>פר,</strong> הלוא <strong>צבור בשאר מצו‍ת הוא דמייתו</strong> <small>[שמביאים]!</small> אלא תאמר <strong>נייתי</strong> <small>[שיביאו]</small> <strong>פר לעולה ושעיר לחטאת,</strong> הרי <strong>צבור בעבודה זרה הוא דמייתו</strong> <small>[שמביאים]</small> קרבן זה בהעלם דבר! <strong>נייתי</strong> <small>[שיביאו]</small> קרבן <strong>שעיר,</strong> הלוא <strong>נשיא בשאר מצו‍ת הוא דמייתי</strong> <small>[שמביא]</small> קרבן זה! <strong>נייתי</strong> <small>[שיביאו]</small> <strong>שעירה, יחיד נמי היינו</strong> <small>[גם כן זהו]</small> <strong>קרבנו</strong> שהוא מביא!
  ודוחים:  <strong>אלמה</strong> <small>[מפני מה]</small> <strong>לא איצטריך</strong> <small>[הוצרך]</small> הכתוב "תורה אחת" להשוותם? שהרי יש אפשרות אחרת, <strong>סלקא דעתך אמינא</strong> <small>[יעלה על דעתך לומר]:</small> <strong>צבור מייתי</strong> <small>[מביא]</small> <strong>פר לעולה ושעיר לחטאת, הני נייתי איפכא</strong> <small>[אלה</small> רבים שחטאו <small>שיביאו להיפך],</small> <strong>פר לחטאת ושעיר לעולה. אי נמי</strong> <small>[או גם כן]</small> יכול להיות ש<strong>צריך</strong> מספר רב של אנשים ששגגו בעבודה זרה להביא קרבן אחר <strong>ואין לו תקנה</strong> לפי שאין דרך לעשות זאת, <strong>קא משמע לן</strong> <small>[משמיע לנו]</small> הכתוב שאין מחלקים בין רבים ליחידים לענין זה.
 <big>ד</big> ושואלים: <strong>דכולי עלמא מיהת</strong> <small>[על כל פנים ל</small>דעת <small>הכל]</small> <strong>כי כתיבי הני קראי</strong> <small>[כאשר נאמרו המקראות אלה]</small> בספר במדבר — <strong>בעבודה זרה הוא דכתיבי</strong> <small>[שנאמרו],</small> אבל אין הדבר מפורש במקרא שמדובר שם בעבודה זרה, אם כן <strong>מאי משמע</strong> <small>[מה המשמעות]?</small> כיצד עולה משמעות זו מן הכתוב! <strong>אמר רבא, ואי תימא</strong> <small>[ויש אומרים]</small> <strong>ר' יהושע בן לוי, ואמרי לה כדי</strong> <small>[ויש אומרים אותה סתם]</small> בלי שם, <strong>אמר קרא</strong> <small>[המקרא]:</small> <strong>"וכי תשגו ולא תעשו את כל המצו‍ת האלה</strong> אשר דבר ה' אל משה" (במדבר טו, כב), <strong>איזו היא מצוה שהיא שקולה ככל המצו‍ת? הוי אומר: זו עבודה זרה.</strong>
 <strong>דבי</strong> <small>[בבית המדרש]</small> של <strong>רבי תנא</strong> <small>[שנה],</small> <strong>אמר קרא</strong> <small>[המקרא]:</small> <strong>"אשר דבר ה' אל משה"</strong> (במדבר טו, כב), <strong>וכתיב</strong> <small>[ונאמר]:</small> <strong>"אשר צוה ה' אליכם ביד משה"</strong> (במדבר טו, כג), <strong>איזו היא מצוה שהיא בדיבורו של הקדוש ברוך הוא</strong> באופן שגם כל ישראל שמעוה, כשדיבר ה' אל משה, <strong>ו</strong>גם <strong>צוה</strong> אותה בתורה <strong>על ידי משה? הוי אומר: זו עבודה זרה,</strong> ומנין שנאסרה מצוה זו מפי ה' אלינו? <strong>דתנא</strong> <small>[ששנה]</small> <strong>ר' ישמעאל:</strong> הדברות של <strong>"אנכי" ו"לא יהיה לך</strong> אלהים אחרים על פני" (שמות כ, ב—ג) <strong>מפי הגבורה שמענום</strong> כלומר, כל ישראל שמעו אותם במישרין מפי ה'.
 <strong>דבי</strong> <small>[בבית המדרש]</small> של <strong>ר' ישמעאל תנא</strong> <small>[שנה]:</small>
## דף ח:
 <strong>"למן היום אשר צוה ה' והלאה לדורותיכם"</strong> (במדבר טו, כג), <strong>איזו היא מצוה שהיא נאמרה בתחלה</strong> ראשונה לכל המצות? <strong>הוי אומר: זו עבודה זרה</strong> שנאמרה ראשונה בעשרת הדברות. ומקשים: <strong>והא</strong> <small>[והרי]</small> <strong>אמר מר</strong> <small>[החכם]:</small> <strong>עשר מצו‍ת נצטוו ישראל</strong> בהיותם <strong>במרה</strong> ביציאתם ממצרים, קודם למתן תורה <strong>דכתיב</strong> <small>[שנאמר]</small> שם: <strong>"והיה אם שמוע תשמע לקול ה' אלהיך</strong>. . .והאזנת למצוותיו" (שמות טו, כו), ואם כן היו מצוות קודמות לכך? <strong>אלא, מחוורתא כדשנינן מעיקרא</strong> <small>[ברור כמו שתירצנו מתחילה].</small>
 <big>א משנה</big> <strong>אין</strong> בית דין <strong>חייבין</strong> פר העלם דבר של ציבור <strong>על</strong> הוראת <strong>עשה ועל לא תעשה שבמקדש</strong> הנאמר בדין טומאת מקדש, והוא בעשה שצריך להוציא את הטמאים מן המקדש, ובלא תעשה שאסור להיכנס למקדש כשהוא טמא, <strong>ואין מביאין</strong> כלל <strong>אשם תלוי על עשה ועל לא תעשה שבמקדש.</strong>
 <strong>אבל חייבין</strong> בית דין <strong>על עשה ועל לא תעשה שבנדה, ומביאים אשם תלוי על עשה ועל לא תעשה שבנדה. איזו היא מצות עשה שבנדה? פרוש מן הנדה,</strong> שאם בא על אשה ונטמאה הנדה — חייב לפרוש ממנה, <strong>ומצות לא תעשה? אל תבא על הנדה.</strong> אם יודע אתה שהיא טמאה.
 <big>ב גמרא</big> על האמור במשנתנו שואלים: <strong>מנא הני מילי</strong> <small>[מנין הדברים הללו]</small> ש<strong>צבור לא מחייבי</strong> <small>[חייבים]</small> <strong>קרבן בעלמא</strong> <small>[בכלל]</small> על חטא כמו זה של טומאת המקדש שיש בו רק לאו ואין חייבים על שגגתו חטאת, <strong>ויחיד אשם תלוי נמי</strong> <small>[גם כן]</small> מניין ש<strong>לא</strong> מביא בטומאת המקדש?
 <strong>אמר רב יצחק בר אבדימי: נאמר "ואשם"</strong> (ויקרא ד, כז) <strong>בחטאת ובאשם תלוי</strong> (ויקרא ה, יז), <strong>ונאמר "ואשמו"</strong> (ויקרא  ד, יג) <strong>בצבור, מה "ואשם"</strong> האמור <strong>ביחיד</strong> הרי הוא בא על חטא שהוא <strong>בחטאת קבועה,</strong> כמפורש שם, <strong>אף "ואשמו"</strong> האמור <strong>ב</strong>חטא של <strong>צבור</strong> הרי הוא דווקא <strong>ב</strong>חטא שיש עליו <strong>חטאת קבועה,</strong> להוציא טומאת המקדש וקדשיו, שהיא בחטאת עולה ויורדת ואינה קבועה.
 <strong>ומה צבור</strong> דווקא <strong>בחטאת קבועה, אף אשם תלוי נמי</strong> <small>[גם כן]</small> <strong>אין בא אלא על ספק חטאת קבועה,</strong> ומכאן למדנו שבטומאת המקדש וקדשיו אין הציבור מביא, ואין היחידים מביאים כלל אשם תלוי. <strong>אמרי</strong> <small>[אומרים]:</small> <strong>אי הכי</strong> <small>[אם כך],</small> אם על הלימוד ממלה זו אתה נסמך, <strong>קרבן עולה ויורד נמי</strong> <small>[גם כן]</small> <strong>הא כתיב</strong> <small>[הרי נאמר</small> בו<small>]:</small> <strong>והיה כי יאשם לאחת מאלה"</strong> (ויקרא ה, ה)! ומשיבים: <strong>דנין "אשם" מן "אשמו" ואין דנין "אשם" מן "יאשם",</strong> אף ששניהם בלשון יחיד נאמרו. ומקשים: <strong>ומאי</strong>
 <strong>נפקא מינה</strong> <small>[ומה יוצא מכאן]</small> שיש הבדל? <strong>והא תני דבי</strong> <small>[והרי שנה החכם מבית</small> מדרשו<small>]</small> של <strong>ר' ישמעאל: "ושב הכהן"</strong> (ויקרא יד, טו) <strong>"ובא הכהן"</strong> (ויקרא יד מב) — <strong>זו היא שיבה זו היא ביאה</strong> שעניינם אחד, ויש כאן גזירה שווה, למרות שהמילים אינן דומות כלל! <strong>ועוד</strong> אפשר להקשות: <strong>נילף</strong> <small>[נלמד]</small> <strong>מן "ואשם" מטומאת מקדש וקדשיו, דכתיב</strong> <small>[שנאמר]:</small> <strong>"והוא טמא ואשם"</strong> (ויקרא ה, ב)!
 <strong>אמר רב פפא: דנין</strong> מקום שכתוב בו <strong>"ואשם" ו</strong>גם <strong>"מצות ה' "</strong>באשם התלוי (ויקרא ה, יז) <strong>מן</strong> קרבן הציבור שכתוב בו <strong>"ואשם" ו"מצות ה' "</strong>(ויקרא ד, יג) ולא מקרבן עולה ויורד שלא נאמר בו "מצות ה' ". <strong>אמר ליה</strong> (לו) <strong>רב שימי בר אשי לרב פפא: ונילף</strong> <small>[ונלמד]</small> <strong>"ואשם" ונשיאת עון מן "ואשם" ונשיאת עון</strong> שכתוב בטומאת מקדש ובאשם תלוי!
 <strong>אלא</strong> יש לדחות מה שאמרנו, <strong>אמר רב נחמן בר יצחק: דנין</strong> מקום שכתוב בו <strong>"ואשם" ו"מצו‍ת ה' אשר לא תעשינה"</strong> באשם תלוי <strong>מ</strong>מקום שכתוב בו <strong>"ואשם" ו"מצו‍ת ה' אשר לא תעשינה",</strong> בחטאת קבועה, <strong>ואל יוכיח שמיעת קול וביטוי שפתים וטומאת מקדש וקדשיו</strong> (שכולם בעולה ויורד) <strong>שלא נאמר בהם "ואשם" ו"מצו‍ת ה' אשר לא תעשינה".</strong>
 <big>ג משנה</big> <strong>אין</strong> בית דין <strong>חייבין</strong> בהוראה <strong>על שמיעת קול</strong> (שבועת העדות), שדורשים מאדם להעיד על מה שידע ואינו מעיד, <strong>ועל ביטוי שפתים</strong> (שבועת שקר), <strong>ועל טומאת מקדש וקדשיו. והנשיא כיוצא בהם,</strong> שגם הוא פטור מלהביא קרבן על חטאים אלה, אלו <strong>דברי ר' יוסי הגלילי. ר' עקיבא אומר: הנשיא חייב בכולן חוץ משמיעת הקול,</strong> והטעם אינו משום פטור מהותי אלא משום <strong>שהמלך לא דן ולא דנין אותו, לא מעיד ולא מעידין אותו,</strong> וכיון שכך לא שייך בו הציווי שיבוא להעיד עדות.
 <big>ד גמרא</big> על האמור במשנה <strong>אמר עולא: מאי טעמא</strong> <small>[מה הטעם]</small> של <strong>ר' יוסי הגלילי? אמר קרא</strong> <small>[המקרא]</small> בקרבן עולה ויורד: <strong>"והיה כי יאשם לאחת מאלה"</strong> (ויקרא ה, ב) לומר: <strong>כל שמתחייב באחת</strong> מהן <strong>מתחייב בכולן, ושאין מתחייב באחת אין מתחייב בכולן.</strong> וכיון שהמלך פטור מאחת (שמיעת קול) הריהו פטור גם מן האחרות.
  ומקשים: מדוע נאמר כך?  <strong>ואימא</strong> <small>[ואמור]</small> אחרת: מי ש<strong>מתחייב באחת מהן ואף על פי שאין מתחייב בכולן!</strong>
 <strong>אלא טעמא</strong> <small>[הטעם]</small> של <strong>ר' יוסי הגלילי מהכא</strong> <small>[מכאן],</small> <strong>דתניא</strong> <small>[ששנויה</small> ברייתא<small>],</small> <strong>היה ר' ירמיה אומר: נאמר</strong>
## דף ט.
 <strong>"לא תגיע ידו"</strong> (ויקרא ה, ז), <strong>ונאמר "לא תשיג ידו"</strong> (ויקרא ה, יא), לומר שדינים אלה אמורים דווקא ב<strong>מי שבא לידי עניות ועשירות, יצא</strong> מכלל זה <strong>נשיא ומשיח שאין באין לידי עניות,</strong> שהרי
 <strong>נשיא</strong> אינו בא לידי עניות — <strong>דכתיב</strong> <small>[שנאמר]:</small> <strong>"ועשה אחת מכל מצו‍ת ה' אלהיו"</strong> (ויקרא ד, כב), ולפיכך הגדרת נשיא היא: <strong>מי שאין על גביו אלא ה' אלהיו</strong> שהוא גדול מכל העם, ואין הוא עני התלוי באחרים. <strong>משיח</strong> — <strong>דכתיב</strong> <small>[שנאמר]:</small> <strong>"והכהן הגדול מאחיו"</strong> (ויקרא כא, י), לומר: <strong>שהוא גדול מאחיו בנוי בכח בחכמה ובעושר,</strong> ולכן אינו בא לידי עניות. <strong>אחרים אומרים: מנין שאם אין לו</strong> לכהן הגדול עושר משלו יש ל<strong>גדלהו מ</strong>כספם <strong>של אחיו? תלמוד לומר: "והכהן הגדול מאחיו אשר יוצק על ראשו"</strong> (ויקרא כא, י), לומר: <strong>גדלהו מאחיו</strong> כלומר, שאחיו יתנו לו משלהם עד שיתעשר.
 <strong>בעא מיניה</strong> <small>[שאל אותו]</small> <strong>רבינא מרב נחמן בר יצחק: נשיא שנצטרע, מהו</strong> דינו לענין קרבן עולה ויורד? וצדדי השאלה: האם <strong>מידחא דחי</strong> <small>[נדחה</small> לגמרי<small>]</small> <strong>או</strong> רק <strong>מיפטר פטיר</strong> <small>[פטור]?</small> כלומר, האם בזמן נשיאותו הוא נדחה לגמרי מקרבן עולה ויורד, ואינו מתחייב עוד על כך, או שרק נפטר מקרבן זה, וכשנצטרע הריהו חוזר לחיובו? <strong>אמר ליה</strong> <small>[לו]:</small> <strong>דילך</strong> <small>[משלך]</small> הוא נוטל <strong>או דגזא</strong> <small>[משל האוצר]</small> הפרטי שלו? וכיון שהוא נוטל משל האוצר לא בטל חיובו.
 <big>א</big> <strong>תניא</strong> <small>[שנויה</small> ברייתא<small>],</small> <strong>ר' עקיבא אומר: משיח פטור מכולן,</strong> מכל קרבן עולה ויורד. <strong>אמר רבא: מאי טעמא</strong> <small>[מה הטעם]</small> של <strong>ר' עקיבא? אמר קרא</strong> <small>[הכתוב]:</small> <strong>"זה קרבן אהרן ובניו</strong> אשר יקריבו לה' ביום המשח אותו עשירית האיפה סלת מנחה . . ." (ויקרא ו, יג). ומדייקים: דווקא <strong>זו</strong> עשירית האיפה <strong>באה חובה לו, ואין אחרת באה חובה לו.</strong>
 ושואלים: <strong>ואימא</strong> <small>[ואמור]:</small> <strong>כי ממעט ליה רחמנא</strong> <small>[כאשר ממעטת אותו,</small> את כהן משיח, <small>התורה]</small> הרי זה דווקא <strong>מדלי דלות,</strong> כלומר, מקרבן מנחת סולת שמביאים העניים שבעניים, <strong>ומאי ניהו</strong> <small>[ומהו]?</small> <strong>עשירית האיפה,</strong> כאמור בכתוב, <strong>אבל</strong> לגבי דבר שיש בו רק <strong>עניות ועשירות</strong> כשבים או תורים, <strong>לא מעטיה רחמנא</strong> <small>[מיעטו הכתוב]!</small> ודוחים: <strong>לא סלקא דעתך</strong> <small>[יעלה על דעתך]</small> לומר כך, <strong>דכתיב</strong> <small>[שנאמר]</small> בענין קרבן עולה ויורד: <strong>"וכפר עליו הכהן על חטאתו אשר חטא מאחת מאלה"</strong> (ויקרא ה, יג), לומר: זה <strong>המתכפר באחת</strong> מהן מכל אחת מקרבנות אלה — <strong>מתכפר בכולן, ו</strong>אילו זה <strong>שאין מתכפר באחת</strong> — כהן גדול שאינו מביא קרבן מנחה — <strong>אין מתכפר בכולן.</strong>
 ותוהים: <strong>אלא מעתה,</strong> לפי דרך דרשה זו, זה <strong>דכתיב</strong> <small>[שנאמר]</small> שם: <strong>"והיה כי יאשם לאחת מאלה"</strong> (ויקרא ה, ה), <strong>הכי נמי</strong> <small>[כך גם כן]</small> תאמר באותו אופן: ש<strong>כל המתחייב באחת</strong> מאלה שחייבים בקרבן עולה ויורד — <strong>מתחייב בכולן, ושאין מתחייב באחת</strong> — <strong>אין מתחייב בכולן, אלמה תנן</strong> <small>[מפני מה שנינו</small> במשנה<small>],</small> <strong>ר' עקיבא אומר: נשיא חייב חוץ משמיעת קול,</strong> משמע שיכול להתחייב באחת ולא בכולן!
 <strong>אביי ורבא דאמרי תרוייהו</strong> <small>[שאמרו שניהם]</small> כתירוץ לקושי זה: הכתוב <strong>"מאחת" משמע ליה</strong> <small>[נשמע לו]</small> לר' עקיבא ללמוד מכאן, אבל הכתוב <strong>"לאחת" לא משמע ליה</strong> <small>[נשמע לו]</small> כלימוד. ושואלים על כך: <strong>ומאי שנא</strong> <small>[ומה שונה]</small> הכתוב <strong>"מאחת"</strong> מהכתוב "לאחת" <strong>דמשמע ליה</strong> <small>[שנשמע לו]</small> כלימוד?
  ומשיבים:  <strong>דכתביה רחמנא</strong> <small>[שכתבה אותו התורה]</small> <strong>לבסוף</strong> בסוף פרשת קרבן עולה ויורד <strong>גבי</strong> <small>[אצל]</small> <strong>עשירית האיפה, למימרא</strong> <small>[לומר]</small> ש<strong>כל דמחייב</strong> <small>[שמתחייב]</small> <strong>ב</strong>הבאת <strong>עשירית האיפה</strong> — <strong>מחייב</strong> <small>[מתחייב]</small> <strong>בכולן, דאי סלקא דעתך</strong> <small>[שאם יעלה על דעתך]</small> לומר <strong>מתחייב באחת אף על פי שאין מתחייב בכולן,</strong> אם כן <strong>נכתביה להאי</strong> <small>[שיכתוב את</small> ההוראה <small>הזו]</small> <strong>"מאחת מאלה" בדלות, אי נמי</strong> <small>[או גם כן]</small> <strong>בעשירות,</strong> וכיון שלא כתב קודם לכן — משמע שדווקא בענין זה נאמר שמי שלא מתחייב בזו פטור מן הכל. לפיכך כהן משיח שאינו מתכפר בעשירית האיפה, אינו מתכפר בקרבן עולה ויורד כלל.
 <big>ב משנה</big> ובסיכומם של דברים: <strong>כל המצו‍ת שבתורה שחייבין על
 זדונן כרת ועל שגגתן חטאת</strong> — <strong>היחיד מביא כשבה</strong> או <strong>שעירה, והנשיא</strong> מביא <strong>שעיר</strong> דווקא, <strong>ומשיח ובית דין</strong> שטעו בהוראתם בזה <strong>מביאין פר. ובעבודה זרה</strong> — <strong>היחיד והנשיא והמשיח</strong> ששגגו בו <strong>מביאין שעירה, ובית דין</strong> מביאים <strong>פר ושעיר, פר לעולה ושעיר לחטאת.</strong>
 <strong>אשם תלוי</strong> — <strong>היחיד והנשיא חייבין</strong> בו, <strong>ומשיח ובית דין פטורין</strong> ממנו. <strong>אשם ודאי</strong> — <strong>היחיד והנשיא והמשיח חייבין, ובית דין פטורין.</strong>
 וקרבן עולה ויורד <strong>על שמיעת הקול, ועל בטוי שפתים, ועל טומאת מקדש וקדשיו</strong> — <strong>בית דין פטורין, והיחיד והנשיא והמשיח חייבין, אלא שאין כהן גדול משיח חייב על טומאת מקדש וקדשיו,</strong> אלו <strong>דברי ר' שמעון. ומה הן מביאין? קרבן עולה ויורד</strong> לפי רכושם כמבואר בתורה. <strong>ר' אלעזר אומר: הנשיא מביא שעיר.</strong>
 <big>ג גמרא</big> <strong>תניא</strong> <small>[שנויה</small> ברייתא<small>],</small> <strong>ר' שמעון היה נותן כלל: כל שהיחיד באשם תלוי</strong> — אף <strong>הנשיא כיוצא בו, משיח ובית דין פטורין. וכל שהוא באשם ודאי</strong> — <strong>נשיא ומשיח כיוצא בהן, ובית דין פטורין.</strong>
 <strong>שמיעת הקול, ובטוי שפתים, וטומאת מקדש וקדשיו</strong> — <strong>בית דין פטורין, נשיא ומשיח חייבין, אלא שאין הנשיא חייב בשמיעת הקול</strong> משום שאינו מעיד, <strong>ולא משיח בטומאת מקדש וקדשיו.</strong> ובכלל, <strong>כל שהוא בעולה ויורד</strong> — <strong>נשיא כיוצא בו, משיח ובית דין פטורין.</strong>
 ותוהים: <strong>הא גופא קשיא</strong> <small>[היא עצמה קשה],</small> <strong>אמרת: שאין משיח חייב בטומאת מקדש וקדשיו,</strong> ונדייק מכאן: <strong>בטומאת מקדש וקדשיו הוא</strong> ש<strong>פטור, אבל בשמיעת הקול ובטוי שפתים</strong> — <strong>חייב. אימא סיפא</strong> <small>[אמור</small> את <small>סופה]</small> של ברייתא זו ש<strong>כל שהוא בעולה ויורד</strong> — <strong>נשיא כיוצא בו, משיח ובית דין פטורין, קתני</strong> <small>[שנה]:</small> <strong>משיח ובית דין פטורין, מה בית דין פטורין מכולהון</strong> <small>[מכולן]</small> מכל שלושה האלה, <strong>אף משיח פטור מכולהון</strong> <small>[מכולן],</small> משמע שאינו חייב באף אחת מהן,
## דף ט:
 ואם כן, <strong>קשיין אהדדי</strong> <small>[קשות</small> הן <small>זו על זו]</small> שתי הפסקאות!
 <strong>אמר רב הונא בריה</strong> <small>[בנו]</small> של <strong>רב יהושע: לא קשיא</strong> <small>[אין</small> זה <small>קשה]</small> שכן יש להבחין ביניהן, <strong>כאן</strong> שחייב — המדובר בהבאה <strong>בדלות, כאן</strong> — <strong>בדלי דלות, ור' שמעון סבר לה</strong> <small>[סבור הוא]</small> <strong>כ</strong>שיטת <strong>ר' עקיבא בחדא</strong> <small>[ב</small>הלכה <small>אחת]</small> <strong>ופליג עליה בחדא</strong> <small>[וחולק עליו באחת],</small> ובאופן זה: <strong>סבר לה</strong> <small>[סבור הוא]</small> <strong>כר' עקיבא בדלי דלות</strong> שהכהן משיח <strong>פטור</strong> מלהביא קרבן מנחה זה, <strong>ופליג עליה</strong> <small>[וחולק עליו]</small> <strong>בדלות</strong> שאינו סבור כר' עקיבא שהכהן המשיח פטור לגמרי מקרבן עולה ויורד.
 <big>א</big> שנינו במשנה שר' שמעון אומר: <strong>אלא שאין כהן גדול חייב</strong> על טומאת מקדש וקדשיו. ועל כך <strong>אמר חזקיה: מאי טעמא</strong> <small>[מה הטעם]</small> של <strong>ר' שמעון? דכתיב</strong> <small>[שנאמר]</small> במי שנטמא ונכנס למקדש: "ואיש אשר יטמא ולא יתחטא <strong>ונכרתה הנפש ההיא מתוך הקהל</strong> כי את מקדש ה' טמא מי נדה לא זרק עליו טמא הוא" (במדבר יט, כ), ולמדנו מכאן שדין זה הוא דווקא ב<strong>מי שקרבנו שוה לקהל, יצא</strong> מכלל <strong>זה</strong> הכהן הגדול <strong>שאין קרבנו שוה לקהל,</strong> שהרי הוא מביא פר לעצמו על שגגתו.
 ומקשים על כך: <strong>אם כן, נשיא נמי</strong> <small>[גם כן]</small> הלוא <strong>אין קרבנו שוה לקהל</strong> שהוא מביא שעיר! ומשיבים: מכל מקום <strong>שוה</strong> הנשיא לקהל <strong>בכפרה</strong> של <strong>יום הכיפורים,</strong> שמתכפר עם כל הקהל. ועוד מקשים על חזקיה: <strong>אם כן</strong> אתה אומר, <strong>כהנים נמי</strong> <small>[גם כן]</small> <strong>לא שוו</strong> <small>[שוים]</small> <strong>לקהל בכפרה</strong> של <strong>יום הכיפורים!</strong> שהם מתכפרים לעצמם בפרו של הכהן הגדול, ויהיו פטורים מלהביא קרבן על טומאת מקדש וקדשיו! ומשיבים: <strong>כהנים שוו</strong> <small>[שוים]</small> <strong>לקהל בשאר מצו‍ת</strong> של ה<strong>שנה כולה.</strong>
 ומקשים: <strong>משיח נמי</strong> <small>[גם כן]</small> <strong>הא</strong> <small>[הרי]</small> <strong>שוה בשאר מצו‍ת</strong> של ה<strong>שנה! אלא אמר רבא, אימא הכי</strong> <small>[אמור כך]:</small> <strong>מי שחטאתו שוה ליחידים, ומאי ניהו</strong> <small>[ומהו]</small> <strong>קהל.</strong> שקהל שחטאו בשגגה בלי הוראת בית דין, נידונים כיחידים, ואילו הכהן הגדול אין חטאתו שוה ליחידים, שהרי הוא מביא קרבן על חטאו רק כשעבר על הוראתו.
 <big>ב</big> שנינו במשנה ש<strong>ר' אליעזר אומר: הנשיא מביא שעיר וכו'</strong> ולא קרבן עולה ויורד. ומסבירים את שיטת ר' אליעזר. <strong>אמר ר' יוחנן: לא אמר ר' אליעזר</strong> את שיטתו זו <strong>אלא בטומאת מקדש וקדשיו,</strong> <strong>הואיל ונאמר כרת בו</strong> באיסור זה <strong>כב</strong> כל דבר שיש בו חטאת <strong>קבועה.</strong> והואיל ונשיא מביא על חטא שיש בו כרת שעיר, כמו כן יביא גם בטומאת מקדש וקדשיו שעיר, אבל שאר עבירות שהן בקרבן עולה ויורד ואין עליהן כרת, מביא הנשיא קרבן עולה ויורד ולא שעיר.
 <strong>אמר רב פפא: הכי נמי מסתברא</strong> <small>[כך גם כן מסתבר],</small> <strong>דאי סלקא דעתך</strong> <small>[שאם עולה על דעתך]</small> לומר ש<strong>ר' אליעזר על כולהון קאמר</strong> <small>[כולן</small> כל העבירות השנויות במשנה <small>אמר],</small> שהנשיא מביא שעיר במקום קרבן עולה ויורד, <strong>מכדי</strong> <small>[הרי]</small> <strong>שעיר נשיא ופר משיח במקום יחיד לחטאת קאי</strong> <small>[עומד</small> הוא<small>],</small> ואם סבור הוא שבקרבן עולה ויורד מביא הנשיא את קרבן החטאת המיוחד לו — אף בכהן גדול צריך לומר כן, ולכן <strong>ניתני נמי</strong> <small>[שישנה גם כן]:</small> <strong>משיח מביא פר בשמיעת קול ובטוי שפתים, אלא מ</strong>מה ש<strong>לא קתני</strong> <small>[שנה]</small> ר' אליעזר <strong>משיח, שמע מינה</strong> <small>[למד מכאן]</small> שעל <strong>טומאת מקדש וקדשיו קאי</strong> <small>[עומד,</small> מתייחס הוא<small>],</small> ש<strong>משיח פטור</strong> ממנה, וכדברי ר' שמעון, ועל חטא זה בלבד מביא הנשיא שעיר.
 <strong>אמר ליה</strong> <small>[לו]</small> <strong>רב הונא בריה</strong> <small>[בנו]</small> של <strong>רב נתן לרב פפא: ממאי</strong> <small>[ממה]</small> אתה מוכיח זאת? <strong>דלמא</strong> <small>[שמא]</small> <strong>ר' אליעזר אכולהון קאי</strong> <small>[על כולם</small> הוא <small>עומד,</small> מתייחס<small>],</small> <strong>ובמשיח סבר לה</strong> <small>[סבור]</small> <strong>כר' עקיבא,</strong> ש<strong>אמר: משיח פטר בכולן</strong> בכל קרבן עולה ויורד! <strong>אמר ליה</strong> <small>[לו]:</small> <strong>ור' עקיבא מי פטר ליה</strong> <small>[האם</small> הוא <small>פוטר אותו]</small> <strong>מפר?</strong> שמה שאמר ר' עקיבא אינו אלא לפוטרו מקרבן עולה ויורד, אבל הוא מחייב את הכהן הגדול להביא את קרבנו המיוחד, פר העלם דבר. <strong>ותו לא מידי</strong> <small>[ושוב אין</small> לדון <small>בזה].</small>
 <strong>אמר ר' יוחנן: מודה ר' אליעזר שאין</strong> הנשיא <strong>מביא אשם</strong> תלוי על טומאת מקדש וקדשיו. <strong>תני תנא קמיה</strong> <small>[שנה חוזר המשניות לפני]</small> <strong>רב ששת: אשם תלוי בא על טומאת מקדש וקדשיו. אמר ליה</strong> <small>[לו]:</small> אותו חכם ש<strong>אמר לך</strong> משנה זו <strong>מני</strong> <small>[</small>כשיטת <small>מי]</small> אמרה לך? שיטת <strong>ר' אליעזר היא,</strong> ש<strong>אמר: הואיל ונאמר בו</strong> בטומאת מקדש <strong>כרת כבקבועה מייתי</strong> <small>[מביא]</small> <strong>נשיא שעיר עליה.</strong> וכיון שנדון כקבועה, אף מביא אשם תלוי. ומקשים: <strong>והאמר</strong> <small>[והרי אמר]</small> <strong>ר' יוחנן: מודה ר' אליעזר שאין מביא אשם תלוי!</strong> ומשיבים: אכן <strong>קשיא</strong> <small>[קשה]</small> הדבר מדברי ר' יוחנן.
 
 <big>א משנה</big> <strong>כהן משיח שחטא</strong> לאחר שהורה לעצמו בטעות <strong>ואחר כך עבר</strong> (פסק) <strong>ממשיחותו</strong> כגון שנפל בו מום ונפסל, לפני שהביא את חטאתו, <strong>וכן נשיא שחטא ואחר כך עבר מגדולתו</strong> (מנשיאותו) לפני שהביא את קרבנו — <strong>כהן משיח מביא פר</strong> למרות שעבר ממשיחותו, <strong>והנשיא מביא שעיר</strong> כמו שהיה בזמן היותו נשיא. אבל <strong>משיח שעבר ממשיחותו ואחר כך חטא, וכן הנשיא שעבר מגדולתו ואחר כך חטא</strong> — <strong>כהן משיח מביא פר</strong> כמו שהיה חייב מתחילה, <strong>והנשיא</strong> דינו <strong>כהדיוט.</strong>
 <big>ב גמרא</big> על לשון המשנה תוהים: <strong>השתא</strong> <small>[עכשיו]</small> <strong>יש לומר:</strong> אם <strong>עבר ממשיחותו</strong>
## דף י.
 <strong>ואחר כך חטא מביא פר, חטא ואחר כך עבר ממשיחותו</strong> <strong>צריכא למימר</strong> <small>[</small>וכי <small>צריך לומר]</small> דבר זה? מובן מאליו שיצטרך להביא פר! ומשיבים: <strong>משום דקתני גבי</strong> <small>[ששנה אצל</small> בענין<small>]</small> <strong>נשיא, דכי</strong> <small>[שכאשר]</small> <strong>עבר מנשיאותו ואחר כך חטא, כהדיוט מייתי</strong> <small>[מביא],</small> <strong>אהכי תני</strong> <small>[משום כך שנה]</small> <strong>גבי</strong> <small>[אצל]</small> <strong>משיח: חטא ואחר כך עבר מביא פר.</strong>
 <big>א</big> על האמור במשנה שמשיח שעבר ואחר כך חטא שמביא פר שואלים: <strong>מנא הני מילי</strong> <small>[מנין הדברים הללו]?</small> ומשיבים: <strong>דתנו רבנן</strong> <small>[ששנו חכמים]:</small> נאמר בכהן גדול <strong>"והקריב על חטאתו</strong> אשר חטא" (ויקרא ד, ג), <strong>מלמד שמביא</strong> פר לקרבן על <strong>חטאתו</strong> גם <strong>משעבר</strong> מכהונתו, ובא לימוד זה,
 <strong>ש</strong>כן <strong>יכול,</strong> ניתן היה לומר <strong>והלא דין</strong> (קל וחומר) <strong>הוא: ומה נשיא שמביא בשגגת מעשה</strong> — <strong>אין מביא חטאתו</strong> שעיר <strong>משעבר</strong> מגדולתו, <strong>משיח שאין מביא בשגגת מעשה אלא על העלם דבר עם שגגת מעשה</strong> — <strong>לא כל שכן</strong> שלא יביא פר לחטאתו לאחר שעבר מכהונתו זו! <strong>תלמוד לומר: "והקריב על חטאתו</strong> אשר חטא", <strong>מלמד שמביא על חטאתו משעבר.</strong>
 ושואלים: <strong>ונייתי נמי</strong> <small>[ושיביא גם כן]</small> <strong>נשיא</strong> שעבר שעיר לחטאת <strong>מקל וחומר</strong> זה: <strong>ומה משיח שאין מביא בשגגת מעשה</strong> — <strong>מביא חטאת משעבר, נשיא שמביא חטאת בשגגת מעשה</strong> — <strong>אינו דין שמביא חטאתו משעבר! תלמוד לומר: "אשר נשיא יחטא"</strong> (ויקרא ד, כב), לומר <strong>כשהוא נשיא</strong> — <strong>אין</strong> <small>[כן],</small> <strong>כשהוא הדיוט</strong> — <strong>לא.</strong>
 <big>ב משנה</big> <strong>חטאו</strong> נשיא או כהן משיח <strong>עד שלא</strong> (בטרם) <strong>נתמנו, ואחר כך נתמנו</strong> — <strong>הרי אלו</strong> דינם <strong>כהדיוטות</strong> ומביאים קרבן כיחידים. <strong>ר' שמעון אומר: אם נודע להם</strong> שחטאו <strong>עד שלא נתמנו</strong> — הרי אלו <strong>חייבים</strong> בקרבן כיחידים, <strong>ו</strong>אולם אם נודע להם <strong>משנתמנו</strong> — <strong>פטורים</strong> לגמרי.
  ומבארים:  <strong>איזהו נשיא? זה מלך, שנאמר:</strong> "אשר נשיא יחטא ועשה אחת <strong>מכל מצו‍ת ה' אלהיו</strong> אשר לא תעשינה בשגגה ואשם" ויקרא ד, כב), לומר: מי <strong>שאין על גביו אלא ה' אלהיו</strong> ולא שררה אחרת, ואין זה אלא מלך.
 <big>ג גמרא</big> שנינו במשנה: חטאו עד שלא נתמנו ואחר כך נתמנו — הרי אלו כהדיוטות. ועל כך שואלים: <strong>מנא הני מילי</strong> <small>[מנין הדברים הללו]?</small> ומשיבים: <strong>דתנו רבנן</strong> <small>[ששנו חכמים]:</small> <strong>"אם הכהן המשיח יחטא"</strong> (ויקרא ד, ג) — <strong>פרט לקודמות,</strong> לעבירות שעבר בשגגה לפני שנעשה כהן משיח,
 <strong>שיכול, והלא דין</strong> (קל וחומר) <strong>הוא: ומה נשיא שמביא בשגגת מעשה</strong> — <strong>אין מביא על הקודמות, משיח שאין מביא אלא על העלם דבר עם שגגת מעשה</strong> — <strong>אינו דין שלא יביא על הקודמות!</strong>
 ודוחים: <strong>לא, אם אמרת בנשיא שכן אין מביא חטאתו</strong> (שעיר) <strong>משעבר</strong> מנשיאותו, אלא מביא חטאת כהדיוט, <strong>תאמר במשיח שמביא</strong> פר עבור <strong>חטאתו</strong> גם <strong>משעבר, הואיל ומביא חטאתו משעבר יביא</strong> גם <strong>על הקודמות</strong> על מה שחטא לפני היותו כהן משיח יביא פר לחטאת? <strong>תלמוד לומר: "המשיח יחטא"</strong> (יקרא ד, ג), לומר: אם <strong>חטא כשהוא משיח</strong> — <strong>מביא</strong> קרבן זה, <strong>כשהוא הדיוט</strong> — <strong>אינו מביא.</strong>
 <strong>ותניא נמי</strong> <small>[ושנויה</small> ברייתא <small>גם כן]</small> ל<strong>גבי</strong> <small>[אצל]</small> <strong>נשיא כהאי גוונא</strong> <small>[כגון זה]:</small> <strong>"אשר נשיא יחטא"</strong> (ויקרא ד כב) — <strong>פרט לקודמות,</strong>
 <strong>והלא דין הוא: ומה משיח שמביא</strong> על <strong>חטאתו משעבר</strong> — <strong>אינו מביא על הקודמות, נשיא שאין מביא חטאתו משעבר</strong> — <strong>אינו דין שלא יביא על הקודמות?</strong> ואם כן אין צריך ללימוד זה!
  ואולם יש לדחות: <strong>מה למשיח שכן אין מביא בשגגת מעשה</strong> לבד, אלא עם הוראת היתר, <strong>תאמר בנשיא שמביא בשגגת מעשה? הואיל ומביא בשגגת מעשה יביא על הקודמות? תלמוד לומר: "אשר נשיא יחטא"</strong> — <strong>שחטא והרי הוא</strong> באותה עת <strong>נשיא, ולא שחטא ועודהו הדיוט.</strong>
 <big>ד</big> ועוד בענין נשיא. <strong>תנו רבנן</strong> <small>[שנו חכמים]:</small> <strong>"אשר נשיא יחטא", יכול גזרה</strong> היא שהנשיא מתמיד לחטוא? <strong>תלמוד לומר: "אם הכהן המשיח יחטא"</strong> (ויקרא ד ג), <strong>מה להלן</strong> כוונת הכתוב היא <strong>לכשיחטא, אף כאן</strong> כוונת הכתוב היא <strong>לכשיחטא.</strong> ומבררים את הברייתא.
 <strong>אמר מר</strong> <small>[החכם]</small> בברייתא: <strong>יכול גזרה.</strong> ותוהים: <strong>גזרה, מהיכא תיתי</strong> <small>[מהיכן תבוא]?</small> מהיכן יעלה על דעתנו שתהיה גזירה מסוג כזה שיחטא הנשיא?
 <strong>אמרי</strong> <small>[אומרים]</small> בתשובה <strong>אין</strong> <small>[כן],</small> יש מקום לסברה זו, שכן <strong>אשכחן</strong> <small>[אנו מוצאים],</small> <strong>דכתיב</strong> <small>[שנאמר]:</small> "כי תבואו אל ארץ כנען אשר אני נותן לכם לאחוזה <strong>ונתתי נגע צרעת בבית ארץ אחזתכם"</strong> (ויקרא יד, לד), הרי זו <strong>בשורה</strong> והודעה מראש <strong>היא להם</strong> לבני ישראל <strong>שנגעים באים עליהם</strong> לכשיהיו בארץ ישראל, <strong>דברי ר' יהודה. ר' שמעון אומר:</strong> הפסוק הזה בא לומר שנגעים מטמאים רק אם הם באים מידי שמים, והרי זה בא ללמד מיעוט: <strong>פרט לנגעי אונסין</strong> שבאו מחמת סיבה אחרת. ולענייננו, <strong>לאו</strong> <small>[וכי לא]</small> <strong>אמר ר' יהודה</strong> שדבר כמו צרעת הוא <strong>בשורה? הכא נמי אימא</strong> <small>[כאן</small> אצל נשיא <small>גם כן אמור]</small> <strong>גזרה היא</strong> שיחטא! <strong>הלכך כתיב</strong> <small>[על כן נאמר]:</small> <strong>"אם</strong> הכהן המשיח יחטא", שאין חטאו ודאי.
  ושואלים: לגופם של הדברים האמורים בברייתא זו,  <strong>ולר' שמעון, נגעי אונסין מי לא מטמו</strong> <small>[האם אינם מטמאים]?</small> <strong>והא תניא</strong> <small>[והרי שנויה</small> ברייתא<small>]:</small> <strong>"אדם כי יהיה</strong> בעור בשרו שאת או ספחת . . ." (ויקרא יג, ב) — <strong>מן הדבור ואילך</strong> כלומר, מזמן שניתנה מצוה זו לישראל והלאה ("כי יהיה"), ואינו כולל נגעים שהיו קודם לכן. <strong>והלא דין</strong> (לימוד) <strong>הוא: טמא בזב וטמא בנגעים, מה זב</strong> אינו טמא אלא <strong>מן הדבור ואילך, אף נגעים מן הדבור ואילך?</strong> ואין צריך לזה לימוד מיוחד!
  ויש לדחות: <strong>לא, אם אמרת בזב שכן אין מטמא באונס,</strong> שאם ראה זוב לאונסו אין זה מטמא, <strong>תאמר בנגעים שמטמאין באונס? תלמוד לומר: "אדם כי יהיה",</strong> לומר <strong>מן הדבור ואילך.</strong> על כל פנים אנו למדים מכאן שנגעים מטמאים באונס! <strong>רבא אמר:</strong> הפסוק "ונתתי נגע צרעת" בא למעט <strong>פרט לנגעי רוחות</strong> כלומר, שהנגע בא מחמת רוחות רעות ולא על ידי אדם. <strong>רב פפא אמר:</strong> הפסוק בא למעט <strong>פרט לנגעי כשפים.</strong>
 <big>ה</big> ועוד בענין נשיא. <strong>תנו רבנן</strong> <small>[שנו חכמים]:</small> <strong>"אשר נשיא יחטא"</strong> — <strong>פרט לחולה.</strong> ותוהים: <strong>משום דהוה ליה</strong> <small>[שנהיה לו]</small> <strong>חולה,</strong> הוא <strong>אידחי ליה מנשיאותיה</strong> <small>[נדחה לו מנשיאותו]?</small> <strong>אמר רב אבדימי בר חמא:</strong> אין הכוונה לכל חולי אלא <strong>פרט לנשיא שנצטרע, שנאמר: "וינגע ה' את המלך ויהי מצרע עד יום מתו וישב בבית החפשית ויותם בן המלך על הבית</strong> שופט את עם הארץ" (מלכים ב טו, ה). הרי שהוסר ממלכותו כאשר נצטרע. ומעירים בענין זה: <strong>מדקאמר</strong> <small>[מ</small>מה <small>שאומר]</small> הכתוב <strong>"בבית החפשית", מכלל</strong> <small>[מכאן]</small> ש<strong>עד השתא</strong> <small>[עכשיו]</small> <strong>עבד הוה</strong> <small>[היה]</small> לפי שהיה משועבד לצרכי הציבור.
 <strong>כי הא</strong> <small>[כמו</small> מעשה <small>זה]</small> ש<strong>רבן גמליאל ור' יהושע הוו אזלי בספינתא</strong> <small>[היו הולכים בספינה</small> יחד<small>],</small> <strong>בהדי</strong> <small>[עם]</small> <strong>רבן גמליאל הוה פיתא</strong> <small>[היה לחם]</small> מספיק לצורך הנסיעה, <strong>בהדי</strong> <small>[עם]</small> <strong>ר' יהושע הוה פיתא וסולתא</strong> <small>[היה לחם וסולת].</small> <strong>שלים פיתיה</strong> <small>[נגמרה פיתו]</small> של <strong>רבן גמליאל,</strong> שהנסיעה נמשכה יותר ממה ששיער מראש. <strong>סמך אסולתיה</strong> <small>[על הסולת]</small> של <strong>ר' יהושע. אמר ליה</strong> <small>[לו]:</small> <strong>מי הוה</strong> <small>[האם]</small> <strong>ידעת</strong> מתחילה <strong>דהוה לן עכובא כולי האי, דאיתית סולתא</strong> <small>[שיהיה לנו עיכוב כל כך, שהבאת</small> אתך <small>סולת]?</small> <strong>אמר ליה</strong> <small>[לו]:</small> <strong>כוכב אחד</strong> יש, שאחת <strong>לשבעים שנה</strong> הוא <strong>עולה</strong> (מופיע) <strong>ומתעה את הספנים</strong> בדרכם בים, וגורם לנסיעתם שתתארך, <strong>ואמרתי: שמא יעלה</strong> כוכב זה בדרכנו <strong>ויתעה אותנו.</strong>
 <strong>אמר ליה</strong> <small>[לו]</small> רבן גמליאל: <strong>כל כך בידך</strong> חכמה <strong>ואתה עולה בספינה</strong> לצרכי פרנסתך? <strong>אמר ליה</strong> <small>[לו]</small> <strong>עד שאתה תמה עלי</strong> שאתה מכיר אותי, <strong>תמה על שני תלמידים שיש לך ביבשה, ר' אלעזר חסמא ור' יוחנן בן גודגדא,</strong> שהם חכמים עד <strong>שיודעין לשער כמה טפות יש בים, ואין להם פת לאכול ולא בגד ללבוש! נתן</strong> רבן גמליאל <strong>דעתו</strong> למנותם ו<strong>להושיבם בראש.</strong>
 <strong>כשעלה</strong> מהספינה, <strong>שלח להם</strong> שליח להזמינם לצורך זה <strong>ולא באו, חזר ושלח ובאו. אמר להם:</strong> אין אתם רוצים במינוי זה משום ש<strong>כמדומין אתם ששררה אני נותן לכם</strong> על ידי מינוי זה?
## דף י:
 <strong>עבדות אני נותן לכם</strong> במינויי, <strong>שנאמר: "וידברו אליו לאמר אם היום תהיה עבד לעם הזה"</strong> (מלכים א יב, ז).
 <big>א</big> <strong>תנו רבנן</strong> <small>[שנו חכמים]:</small> <strong>"אשר נשיא יחטא"</strong> (ויקרא ד, כב) — <strong>אמר רבן יוחנן בן זכאי:</strong> לשון "אשר" רמז היא: <strong>אשרי הדור שהנשיא שלו מביא קרבן על שגגתו,</strong> שמרגיש צורך להביא קרבן, <strong>אם נשיא שלו מביא קרבן צריך אתה לומר מהו הדיוט! ואם על שגגתו מביא</strong> הנשיא <strong>קרבן,</strong> כל שכן <strong>צריך אתה לומר מהו</strong> עושה תשובה על <strong>זדונו!</strong>
 <strong>מתקיף לה</strong> <small>[מקשה על כך]</small> <strong>רבא בריה</strong> <small>[בנו]</small> של <strong>רבה: אלא מעתה,</strong> לפי דרך דרש זו על המלה "אשר", מה זו <strong>דכתיב</strong> <small>[שנאמר]:</small> <strong>"ואת אשר חטא מן הקדש ישלם"</strong> (ויקרא ה, טז), <strong>ובירבעם בן נבט דכתיב ביה</strong> <small>[שנאמר בו]:</small> <strong>"אשר חטא ואשר החטיא"</strong> (מלכים א יד, טו), האם <strong>הכי נמי</strong> <small>[כך גם כן]</small> תדרוש ש<strong>אשרי הדור הוא!</strong> ומתרצים: <strong>שאני הכא</strong> <small>[שונה כאן],</small> <strong>דשני קרא בדבוריה</strong> <small>[ששנה הכתוב בדיבורו],</small> שהלשון במקרים דומים היא "אם", וכאן נאמר "אשר", מה שאין כן הכתובים האחרים שהמילה "אשר" היא כדרכה.
 ובדרך מדרש זו על המלה "אשר" <strong>דרש רב נחמן בר רב חסדא, מאי דכתיב</strong> <small>[מהו שנאמר]:</small> <strong>"יש הבל אשר נעשה על הארץ</strong> אשר יש צדיקים אשר מגיע אליהם כמעשה הרשעים ויש רשעים שמגיע אליהם כמעשה הצדיקים" (קהלת ח, יד)? <strong>אשריהם לצדיקים שמגיע אליהם</strong> (קורה להם) <strong>כמעשה הרשעים של עולם הבא</strong> שהם סובלים שם יסורים, וכמו כן מגיע לצדיקים <strong>בעולם הזה, אוי להם לרשעים שמגיע אליהם כמעשה</strong> (כמו שנעשה) ל<strong>צדיקים של עולם הבא</strong> שיש להם כל טוב, ולרשעים הוא מגיע <strong>בעולם הזה.</strong>
 <strong>אמר רבא: אטו צדיקי אי אכלי תרי עולמי, מי סני להו</strong> <small>[וכי הצדיקים אם</small> היו <small>אוכלים</small> ונהנים <small>משני עולמות, האם היה מגונה להם]?</small> מדוע צריך אתה לומר שהצדיקים חייבים לסבול בעולם הזה? <strong>אלא אמר רבא</strong> כך צריך לומר: <strong>אשריהם לצדיקים שמגיע אליהם כמעשה הרשעים של עולם הזה</strong> (כלומר, כל טוב) <strong>בעולם הזה, אוי להם לרשעים שמגיע אליהם כמעשה הצדיקים של עולם הזה</strong> (שהרבה מהם סובלים ומתיסרים) וקורה גם לרשעים <strong>בעולם הזה.</strong>
 מסופר, <strong>רב פפא ורב הונא בריה</strong> <small>[בנו]</small> של <strong>רב יהושע אתו לקמיה</strong> <small>[באו לפני]</small> <strong>רבא, אמר להו</strong> <small>[להם]:</small> <strong>אוקימתון מסכתא פלן ומסכתא פלן</strong> <small>[העמדתם,</small> למדתם היטב <small>מסכת פלונית ומסכת פלונית]?</small> <strong>אמרו ליה</strong> <small>[לו]:</small> <strong>אין</strong> <small>[כן].</small> <strong>איעתריתו פורתא</strong> <small>[</small>האם <small>אתם עשירים מעט]?</small> <strong>אמרו ליה</strong> <small>[לו]:</small> <strong>אין</strong> <small>[כן],</small> <strong>דזבנן קטינא דארעא</strong> <small>[שמכרנו חלקת אדמה</small> ופרנסתנו ממנה<small>].</small> <strong>קרי עלייהו</strong> <small>[קרא עליהם]:</small> <strong>אשריהם לצדיקים שמגיע אליהם כמעשה הרשעים שבעולם הזה בעולם הזה.</strong>
 <big>ב</big> <strong>אמר רבה בר בר חנה אמר ר' יוחנן, מאי דכתיב</strong> <small>[מהו שנאמר]:</small> <strong>"כי ישרים דרכי ה' וצדקים ילכו בם ופשעים יכשלו בם"</strong> (הושע יד, י)? <strong>משל לשני בני אדם שצלו פסחיהם, אחד אכלו</strong> את הפסח שלו <strong>לשום</strong> (לשם) <strong>מצוה, ואחד אכלו</strong> לתאוה <strong>לשום אכילה גסה, זה שאכלו לשום מצוה</strong> — קוראים בו <strong>"צדקים ילכו בם", זה שאכלו לשום אכילה גסה</strong> — <strong>"ופשעים יכשלו בם".</strong>
 <strong>אמר ליה</strong> <small>[לו]</small> <strong>ריש לקיש</strong> לר' יוחנן: <strong>רשע קרית ליה</strong> <small>[אתה קורא לו]</small> לזה שאכל כך? <strong>נהי דלא עביד</strong> <small>[אם אמנם שלא עשה]</small> <strong>מצוה מן המובחר</strong> כשאכל לשם אכילה גסה, קרבן <strong>פסח מי לא קאכיל</strong> <small>[האם לא אכל]?</small> ואם כן, כיצד אפשר לקרוא לו רשע! <strong>אלא</strong> כך צריך להסביר: <strong>משל לשני בני אדם, זה אשתו ואחותו עמו בבית וזה אשתו ואחותו עמו בבית</strong> בחשיכה, <strong>אחד נזדמנה לו אשתו</strong> ובא עליה, <strong>ואחד נזדמנה לו אחותו</strong> בטעות, <strong>זה שנזדמנה לו אשתו</strong> — נאמר בו <strong>"צדקים ילכו בם", וזה שנזדמנה לו אחותו</strong> — <strong>"ופשעים יכשלו בם".</strong>
 ומקשים: <strong>מי דמי</strong> <small>[האם</small> הדברים <small>דומים]?</small> <strong>אנן קאמרינן חדא דרך</strong> <small>[אנו אומרים דרך אחת]</small> שבאותה דרך עצמה הולך גם הצדיק וגם הרשע, <strong>והכא</strong> <small>[וכאן]</small> <strong>שני</strong> <strong>דרכים</strong> הם, שהרי שני האנשים אינם עושים אותו דבר! <strong>אלא משל</strong> נכון לדבר הוא <strong>ללוט ושתי בנותיו, הן שנתכוונו לשם מצוה</strong> בבואן אל אביהן שחשבו שחרב כל העולם ורק הם נשארו בו — <strong>"צדקים ילכו בם", הוא שנתכוון לשם עבירה</strong> — <strong>"ופשעים יכשלו בם".</strong>
 ושואלים: <strong>ודלמא</strong> <small>[ושמא]</small> <strong>הוא נמי</strong> <small>[גם כן]</small> <strong>לשם מצוה הוא מכוין! אמר ר' יוחנן, כל הפסוק הזה</strong> "וישא לוט את עיניו וירא את כל ככר הירדן כי כולה משקה" (בראשית יג, י), <strong>לשם עבירה נאמר:</strong> נאמר
 <strong>"וישא לוט"</strong> מרמז למה שנאמר <strong>"ותשא אשת אדניו את עיניה</strong> אל יוסף ותאמר שכבה עמי" (בראשית לט, ז), נאמר <strong>"את עיניו"</strong> הוא רמז למה שנאמר <strong>"ויאמר שמשון אותה קח לי כי היא ישרה בעיני"</strong> (שופטים יד, ג), <strong>"וירא"</strong> שנאמר בלוט הוא כעין <strong>"וירא אתה שכם בן חמור</strong>. . . וישכב אותה" (בראשית לד,ב), <strong>"את כל ככר הירדן"</strong> הוא רמז לכתוב <strong>"כי בעד אשה זונה עד ככר לחם"</strong> (משלי ו, כו), מה שנאמר <strong>"כי כלה משקה"</strong> מזכיר את <strong>"אלכה אחרי מאהבי נתני לחמי ומימי צמרי ופשתי שמני ושקויי"</strong> (הושע ב, ז).
 ותוהים: מדוע מאשימים את לוט במעשה עם שתי בנותיו <strong>והא מינס אניס</strong> <small>[והרי אנוס היה</small> לוט<small>]</small> שהיה שיכור וישן! <strong>תנא</strong> <small>[שנה]</small> <strong>משום</strong> (בשם) <strong>ר' יוסי בר ר' חוני</strong>: נאמר (בראשית יט, לג) "ולא ידע בשכבה ובקומה", <strong>למה נקוד</strong> בספר התורה <strong>על וי"ו ש</strong>במילה <strong>"בקומה" של בכירה? לומר לך, שבשכבה לא ידע אבל בקומה ידע,</strong> ואם כן לא היה לגמרי אנוס. ושואלים: <strong>ומאי הוה ליה למעבד</strong> <small>[ומה היה לו לעשות]?</small> <strong>מאי דהוה הוה</strong> <small>[מה שהיה היה]!</small> ומשיבים: <strong>נפקא מינה דלפניא אחרינא לא איבעי ליה למישתי</strong> <small>[יוצא מזה שלערב אחר לא היה לו לשתות],</small> וכיון שחזר ושתה משמע שנתכוין לכך.
 <strong>דרש רבה, מאי דכתיב</strong> <small>[מהו שנאמר]:</small> <strong>"אח נפשע מקרית עז ומדינים כבריח ארמון"</strong> (משלי יח, יט)? <strong>"אח נפשע מקרית עז"</strong> — <strong>זה לוט שפירש מאברהם, "ומדינים כבריח ארמון"</strong> — <strong>שהטיל מדינים</strong> (מריבות) <strong>בין ישראל לעמון, שנאמר: "לא יבא עמוני ומואבי בקהל ה'"</strong> (דברים כג, ד).
 ועוד בענין לוט <strong>דרש רבא ואיתימא</strong> <small>[ויש אומרים]</small> שהיה זה <strong>ר' יצחק, מאי דכתיב</strong> <small>[מהו שנאמר]:</small> <strong>"לתאוה יבקש נפרד בכל תושיה יתגלע"</strong> (משלי יח, א)? <strong>"לתאוה יבקש נפרד"</strong> — <strong>זה לוט שנפרד מאברהם</strong> משום תאוותו, <strong>"בכל תושיה יתגלע"</strong> — <strong>שנתגלה קלונו בבתי כנסיות ובבתי מדרשות,</strong> שבבתי כנסיות ובבתי מדרשות קוראים ולומדים את מה <strong>דתנן</strong> <small>[ששנינו</small> במשנה<small>]:</small> <strong>עמוני ומואבי</strong> שנולדו מלוט <strong>אסורין איסור עולם.</strong>
 <big>ג</big> <strong>ואמר עולא</strong> כעין אותם הדברים שמעשים דומים אינם שוים זה לזה בערכם: <strong>תמר זנתה</strong> עם יהודה <strong>וזימרי זינה, תמר זנתה</strong> — ו<strong>יצאו ממנה מלכים ונביאים, זימרי זינה</strong> — ו<strong>נפלו</strong> בגללו <strong>כמה רבבות מישראל. אמר רב נחמן בר יצחק: גדולה עבירה</strong> שעושה אדם <strong>לשמה</strong> לשם שמים <strong>ממצוה שלא לשמה, שנאמר: "תברך מנשים יעל אשת חבר הקיני מנשים באהל תברך"</strong> (שופטים ה, כד), <strong>מאן נינהו</strong> <small>[מי הן]</small> <strong>"נשים באהל"?</strong> אלו הן <strong>שרה, רבקה, רחל ולאה,</strong> ויעל ברוכה מהן.
  ושואלים:  <strong>איני</strong> <small>[כך הוא]?</small> כך צריך לומר? <strong>והאמר</strong> <small>[והרי אמר]</small> <strong>רב יהודה אמר רב: לעולם יעסוק אדם בתורה ובמצו‍ת אפילו שלא לשמה, שמתוך שלא לשמה בא לשמה,</strong> אם כן מצוה שלא לשמה גם היא דבר חשוב. ומתקנים: <strong>אימא</strong> <small>[אמור]</small> שעבירה שלא לשמה היא שקולה <strong>כמצוה שלא לשמה.</strong>
 ובענין יעל <strong>אמר ר' יוחנן: שבע בעילות בעל אותו רשע</strong> (סיסרא) <strong>באותה שעה, שנאמר: "בין רגליה כרע נפל שכב</strong> בין רגליה כרע נפל באשר כרע שם נפל שדוד" (שופטים ה,, כז), שכל פועל שנאמר שם רומז לבעילה. ומקשים: <strong>והא קא מיתהניא</strong> <small>[והרי היא נהנית]</small> <strong>מעבירה</strong> מן העבירה הזו של הביאה, מודוע הכתוב משבחה? <strong>אמר ר' יוחנן משום ר' שמעון בן יוחאי: אפילו טובתם של רשעים</strong> כלומר, כאשר הרשעים עושים להם טובה <strong>רעה היא אצל צדיקים.</strong>
 <strong>אמר רב יהודה אמר רב: לעולם יעסוק אדם בתורה ובמצו‍ת אפילו שלא לשמה, שמתוך שלא לשמה בא לשמה,</strong> כיצד? <strong>שבשכר ארבעים ושנים קרבנות שהקריב בלק הרשע,</strong> כמסופר בבמדבר פרק כג שהוא הקריב אותם כדי לקלל את ישראל, כיון שבכל זאת הקריב קרבן לה', <strong>זכה ויצתה ממנו רות,</strong> ש<strong>אמר ר' יוסי בר' חנינא: רות בת בנו של עגלון בן בנו של בלק מלך מואב</strong> היתה.
 <big>ד</big> ועוד בענין לוט ובנותיו <strong>אמר ר' חייא בר אבא אמר ר' יוחנן: מנין שאין הקדוש ברוך הוא מקפח</strong> שכרו של כל מעשה טוב ו<strong>אפילו שכר שיחה נאה</strong> כלומר, לשון נקיה ויפה? <strong>מהכא</strong> <small>[מכאן],</small> ש<strong>אילו</strong> האחות ה<strong>בכירה דקרייה</strong> <small>[שקראה אותו]</small> את בנה <strong>מואב,</strong> ורמזה בכך שהוא בא מן האב, <strong>אמר ליה</strong> <small>[לו]</small> <strong>רחמנא</strong> <small>[הקדוש ברוך הוא]</small> <strong>למשה: "אל תצר את מואב ואל תתגר בם מלחמה"</strong> (דברים ב, ט), ומכאן נדייק: <strong>מלחמה</strong>
## דף יא.
 <strong>הוא</strong> ש<strong>לא</strong> עושים איתם, <strong>הא צעורי צערינהו</strong> <small>[הרי לצער</small> מותר <small>לצער</small> אותם<small>].</small> <strong>ואילו צעירה דקרייה</strong> <small>[שקראה אותו]</small> <strong>"בן עמי"</strong> אלא שאמרה בלשון נקיה שהוא מן המשפחה, <strong>אמר ליה</strong> <small>[לו]</small> הקב"ה למשה: <strong>"אל תצרם ואל תתגר בם"</strong> (דברים ב, יט), כלומר אסור להתגרות בהם <strong>כלל, אפילו צעורי</strong> <small>[לצער]</small> <strong>לא.</strong>
 <strong>אמר ר' חייא בר אבין אמר ר' יהושע בן קרחה: לעולם יקדים אדם לדבר מצוה, שבשכר לילה אחת שקדמה בכירה לצעירה, זכתה וקדמתה ארבע דורות למלכות,</strong> לפי שממואב יצאה רות המואביה שקדמה בכמה דורות לנעמה העמונית שנכנסה גם כן לתוך מלכות ישראל.
 <big>א</big> <strong>תנו רבנן</strong> <small>[שנו חכמים]:</small> "ואם נפש אחת תחטא בשגגה <strong>מעם הארץ"</strong> (ויקרא ד, כז) — הרי זה לשון מיעוט — <strong>פרט למשיח, "מעם הארץ"</strong> — <strong>פרט לנשיא, ו</strong>יש לשאול:
 <strong>הלא כבר יצאו</strong> במפורש בפסוקים הקודמים <strong>משיח לידון</strong> ולהביא <strong>פר, נשיא לידון בשעיר,</strong> ואם כן, לשם מה צריך מיעוט נוסף! ומשיבים: <strong>שיכול,</strong> הייתי לומר כך: <strong>משיח על העלם דבר עם שגגת מעשה מביא פר, על שגגת מעשה לחודיה</strong> <small>[בלבד]</small> <strong>מביא כשבה ושעירה</strong> כשאר אדם? <strong>תלמוד לומר: "מעם הארץ"</strong> — לומר <strong>פרט למשיח,</strong> שפטור לגמרי מקרבן. וכן <strong>"מעם הארץ"</strong> — <strong>פרט לנשיא.</strong>
 ומקשים: <strong>תינח</strong> <small>[נניח]</small> <strong>משיח,</strong> שהסברנו מדוע נצרך הכתוב <strong>אלא נשיא</strong> הלוא <strong>בשגגת מעשה הוא דמייתי</strong> <small>[שמביא]!</small> ואם כן, מה בא למעט?
 <strong>אמר רב זביד משמיה</strong> <small>[משמו]</small> של <strong>רבא: הכא במאי עסקינן</strong> <small>[כאן במה אנו עוסקים]?</small> <strong>כגון שאכל</strong> בשגגה <strong>כזית חלב כשהוא הדיוט, ונתמנה</strong> למלכות <strong>ואחר כך נודע לו</strong> שחטא, <strong>סלקא דעתך אמינא</strong> <small>[יעלה על דעתך לומר]</small> <strong>נייתי</strong> <small>[שיביא]</small> <strong>כשבה או שעירה</strong> שהרי חטא כהדיוט, <strong>קמשמע לן</strong> <small>[משמיע לנו]</small> שיביא שעיר כנשיא. ושואלים: <strong>הניחא</strong> <small>[זה נוח]</small> <strong>ל</strong>שיטת <strong>ר' שמעון דאזל בתר</strong> <small>[שהולך אחר]</small> ה<strong>ידיעה,</strong> ולפי הזמן שנודע לו כך מביא את הקרבן, <strong>אלא לרבנן דאזלו בתר חטאה מאי איכא למימר</strong> <small>[ל</small>דעת <small>חכמים שהולכים אחר</small> זמן <small>החטא מה יש לומר]?</small>
 <strong>אלא אמר רב זביד משמיה</strong> <small>[משמו]</small> של <strong>רבא: הכא במאי עסקינן</strong> <small>[כאן במה אנו עוסקים]?</small> <strong>כגון שאכל</strong> בשגגה <strong>חצי כזית חלב כשהוא הדיוט, ונתמנה</strong> לנשיאות <strong>והשלימו</strong> לכזית שלם שחזר ואכל עוד חצי זית מזה, <strong>ואחר כך נודע לו</strong> שהיה זה חלב, <strong>סלקא דעתך אמינא</strong> <small>[יעלה על דעתך לומר]</small> <strong>נצטרף</strong> שיצטרפו שני חצאי הזיתים, <strong>ונייתי</strong> <small>[ויביא]</small> <strong>כשבה או שעירה,</strong> על כן <strong>קא משמע לן</strong> <small>[משמיע לנו].</small> הכתוב שאין הנשיא ככל אדם, וכיון שיש לו קרבן מיוחד אין חטאו מצטרף כהדיוט.
 <strong>בעא מיניה</strong> <small>[שאל אותו]</small> <strong>רבא מרב נחמן: נשיאות מהו שתפסיק</strong> שלא יצטרפו שני חלקים של עבירה, <strong>היכי דמי</strong> <small>[כיצד בדיוק היה הדבר]?</small> <strong>כגון שאכל חצי כזית חלב כשהוא הדיוט, ונתמנה</strong> לנשיאות ואחר כך <strong>ועבר</strong> ממינויו, <strong>והשלימו</strong> אכל עוד מחצית כזית באותו העלם, וצדדי השאלה: האם נאמר, <strong>התם</strong> <small>[שם]</small> <strong>הוא</strong> במקרה הקודם ש<strong>לא מצטרף, דאכליה פלגא</strong> <small>[שאכל אותו חצי]</small> <strong>כשהוא הדיוט ופלגא</strong> <small>[וחצי]</small> <strong>כשהוא נשיא, אבל הכא</strong> <small>[כאן]</small> <strong>דאידי ואידי</strong> <small>[שזה וזה]</small> <strong>כשהוא הדיוט אכליה</strong> <small>[אכלו]</small> — <strong>מצטרף</strong> והרי זה כאוכל שיעור שלם באותו מצב, <strong>או דלמא לא שנא</strong> <small>[שמא אינו שונה],</small> שכיון שנתמנה לנשיאות נשתנה דינו בינתים. <strong>מאי</strong> <small>[מה</small> הדין<small>]?</small>
 ומציעים: <strong>תפשוט ליה מהא</strong> <small>[תפתור את</small> הבעיה <small>הזו מזו]</small> ש<strong>אמר עולא אמר ר' יוחנן:</strong> מי ש<strong>אכל חלב והפריש קרבן</strong> על שגגתו <strong>והמיר</strong> דתו, <strong>ו</strong>אחר כך <strong>חזר בו</strong> מהמרתו, אף על פי כן <strong>הואיל ונדחה</strong> מהקרבן הזה בהיותו מומר — <strong>ידחה</strong> לגמרי. ודוחים: <strong>הכי השתא</strong> <small>[כיצד אתה משווה]?</small> <strong>מומר לאו בר אתויי</strong> <small>[לא בן הבאת]</small> <strong>קרבן הוא</strong> מכל סוג, <strong>האי</strong> <small>[זה]</small> הנשיא <strong>בר אתויי</strong> <small>[בן הבאת]</small> <strong>קרבן הוא</strong> אלא שהוא מביא קרבן אחר.
 <strong>בעא מיניה</strong> <small>[שאל אותו]</small> <strong>ר' זירא מרב ששת: אכל ספק חלב כשהוא הדיוט, ונתמנה ונודע לו על ספקו, מהו?</strong> ומעתה, <strong>אליבא דרבנן דאזלי בתר חטאה</strong> <small>[לדעת חכמים שהולכים אחר</small> זמן <small>החטא]</small> <strong>לא תבעי</strong> <small>[תישאל]</small> <strong>לך</strong> השאלה, שבוודאי <strong>מייתי</strong> <small>[מביא]</small> <strong>אשם תלוי, אלא כי תבעי</strong> <small>[כאשר תישאל]</small> <strong>לך</strong> השאלה היא <strong>אליבא</strong> <small>[לפי שיטתו]</small> של <strong>ר' שמעון,</strong> האם נאמר
 <strong>מדאשתני</strong> <small>[מכיון שהשתנה</small> דינו<small>]</small> <strong>ל</strong>גבי <strong>ודאי</strong> שאם היה חייב ודאי חטאת ונודע לו אחר שהתמנה לנשיא משתנה דינו ופטור לגמרי, גם <strong>אשתני</strong> <small>[השתנה</small> דינו<small>]</small> גם <strong>ל</strong>ענין <strong>ספק,</strong> ויהיה פטור מאשם תלוי, <strong>או דלמא</strong> <small>[שמא]</small> <strong>כי אשתני</strong> <small>[כאשר השתנה</small> דינו<small>]</small> <strong>ל</strong>גבי <strong>ודאי, דאשתני</strong> <small>[שהשתנה]</small> <strong>קרבן דידיה</strong> <small>[שלו],</small> שהרי כנשיא חייב בשעיר <strong>אבל הכא דלא אשתני</strong> <small>[כאן שלא השתנה]</small> <strong>קרבן דידיה</strong> <small>[שלו]</small> <strong>אימא לייתי</strong> <small>[אמור שיביא]</small> <strong>אשם תלוי?</strong> שאלה זו לא נפתרה ונשארה ב<strong>תיקו</strong> <small>[תעמוד]</small> השאלה במקומה 
 <big>ב</big> <strong>תנו רבנן</strong> <small>[שנו חכמים]:</small> <strong>"מעם הארץ"</strong> (ויקרא ד, כז) — הרי זה ממעט! <strong>פרט למשומד,</strong> שאינו מביא קרבן חטאת,
 <strong>ר' שמעון בר יוסי אומר משום</strong> (בשם) <strong>ר' שמעון:</strong> ראיה אחרת יש לכך, שנאמר בסוף הפסוק <strong>"אשר לא תעשינה בשגגה ואשם"</strong> (ויקרא ד, כז), לומר: <strong>השב בידיעתו</strong> כלומר, כאשר נודע לו שחטא — חוזר מיד בתשובה, הוא האיש ש<strong>מביא קרבן על שגגתו,</strong> אבל מי ש<strong>לא שב בידיעתו</strong> שהוא משומד ואינו עושה תשובה על חטאיו, <strong>אינו מביא</strong> כלל <strong>קרבן על שגגתו.</strong>
 ושואלים: <strong>מאי בינייהו</strong> <small>[מה</small> ההבדל <small>ביניהם]</small> בין חכמים ור' שמעון למעשה אם זו או זו הראיה? <strong>אמר רב המנונא:</strong> ההבדל הוא לגבי מי שהיה <strong>משומד לאכול חלב,</strong> שהוא אוכל חלב מתוך זדון, <strong>ומביא קרבן על הדם</strong> שחטא בו בשגגה, בזה <strong>איכא בינייהו</strong> <small>[יש ביניהם</small> הבדל<small>],</small> <strong>מר סבר</strong> <small>[חכם זה,</small> חכמים, <small>סבור]:</small> <strong>כיון</strong> ש<strong>משומד לאכול חלב</strong> — <strong>ל</strong>גבי <strong>דם נמי</strong> <small>[גם כן]</small> <strong>משומד הוי</strong> <small>[הוא],</small> <strong>ומר סבר</strong> <small>[וחכם זה</small> ר' שמעון, <small>סבור]:</small> <strong>לדם מיהא</strong> <small>[על כל פנים]</small> <strong>שב בידיעתו הוא,</strong> שהרי אינו אוכל דם, ומשנודע לו הוא חוזר בתשובה.
  ומקשים:  <strong>והא</strong> <small>[והרי]</small> <strong>רבא אמר: דכולי עלמא</strong> <small>[לדעת הכל]</small> <strong>משומד לאכול חלב לא הוי</strong> <small>[אינו נחשב]</small> <strong>משומד לדם! אלא, הכא</strong> <small>[כאן]</small> <strong>באוכל נבלה לתאבון</strong> כלומר, הוא שאוכל נבילה אוכל דבר איסור מרצון, לשם נוחיותו, <strong>ונתחלף לו</strong> במקרה חלב <strong>בשומן ואכלו,</strong> בזה <strong>קמיפלגי</strong> <small>[חלוקים הם],</small> <strong>מר סבר</strong> <small>[חכם זה</small> חכמים <small>סבור]:</small> <strong>כיון</strong> ש<strong>לתאבון אכיל</strong> <small>[</small>הוא <small>אוכל]</small> <strong>במזיד</strong> — <strong>משומד הוא, ומר סבר</strong> <small>[וחכם זה</small> ר' שמעון, <small>סבור]:</small> <strong>כיון</strong> ש<strong>אילו אשכח דהיתרא לא אכל דאיסורא</strong> <small>[היה מוצא היתר לא היה אוכל</small> של <small>איסור]</small> שאינו אוכל בכוונה כדי לעבור אלא משום תאוותו, אם כן איש זה <strong>לאו</strong> <small>[לא]</small> <strong>משומד הוא.</strong>
 <strong>תנו רבנן</strong> <small>[שנו חכמים]:</small> <strong>אכל חלב —</strong> <strong>זהו משומד, ואיזהו משומד? אכל נבילות וטריפות, שקצים ורמשים, ושתה יין נסך. ר' יהודה אומר: אף הלובש כלאים.</strong> ומבררים את ענין הברייתא: <strong>אמר מר</strong> <small>[החכם]:</small> <strong>אכל חלב זהו משומד, ואיזהו משומד? אוכל נבילות כו'.</strong> ותוהים: <strong>מאי קאמר</strong> <small>[מה אמר]?</small> הרי יש פה שינוי דברים לא מובן!
 <strong>אמר רבה בר בר חנה אמר ר' יוחנן, הכי קאמר</strong> <small>[כך אמר]:</small> <strong>אכל חלב לתאבון</strong> — <strong>הרי זה משומד,</strong> אם אכל <strong>להכעיס</strong> — <strong>הרי זה מין</strong> (כופר), <strong>ואיזהו משומד</strong> ש<strong>בסתמו מין</strong> שלפי מעשיו מסתבר שהוא מין? <strong>הוי אומר: אוכל נבילה וטריפה, שקצים ורמשים, ושתה יין נסך</strong> שרואים שעובר גם על איסורים חמורים, ועל דברים שאין בהם תאוה, ובודאי מוכיח שהוא כופר בכל התורה כולה. <strong>ר' יוסי בר' יהודה אומר: אף הלובש כלאים.</strong>
 ושואלים: <strong>מאי בינייהו</strong> <small>[מה</small> ההבדל <small>ביניהם]?</small> בין נבילה וכלאים! ומשיבים: <strong>איכא בינייהו</strong> <small>[יש ביניהם</small> הבדל<small>]</small> לגבי הלובש בגד שהוא <strong>כלאים</strong> רק מ<strong>דרבנן</strong> <small>[מדברי סופרים],</small> <strong>מר סבר</strong> <small>[חכם זה סבור]:</small> מי שעובר על עבירה <strong>מדאורייתא</strong> <small>[מן התורה]</small> <strong>הוי</strong> <small>[הרי הוא]</small> <strong>משומד,</strong> מי שעובר על איסורים <strong>דרבנן</strong> <small>[של סופרים]</small> <strong>לא הוי</strong> <small>[איננו]</small> <strong>משומד. ומר סבר</strong> <small>[וחכם זה,</small> ר' יוסי, <small>סבור]:</small> <strong>כלאים כיון דמפרסם אסוריה</strong> <small>[שמפורסם האיסור שלו]</small> והכל רואים שהוא עובר, <strong>אפילו בדרבנן</strong> <small>[</small>בדבר האסור מדברי <small>חכמים]</small> <strong>הוי</strong> <small>[הרי הוא]</small> <strong>משומד.</strong>
 <strong>פליגי בה</strong> <small>[נחלקו בכך]</small> <strong>רב אחא ורבינא, חד</strong> <small>[אחד</small> מהם<small>]</small> <strong>אמר</strong> כך: מי שאוכל איסור <strong>לתאבון</strong> מפני תאוות ליבו או מפני שזה נוח לו — הריהו <strong>משומד,</strong> מי שאוכל <strong>להכעיס</strong> — הריהו <strong>מין. וחד</strong> <small>[ואחד</small> מהם<small>]</small> <strong>אמר: להכעיס נמי</strong> <small>[גם</small> כן<small>]</small> <strong>משומד, אלא איזהו מין? כל העובד עבודה זרה. מיתיבי</strong> <small>[מקשים</small> על כך<small>]:</small> <strong>אכל פרעוש אחד או יתוש אחד</strong> — <strong>הרי זה משומד. והא הכא</strong> <small>[והרי כאן]</small> ש<strong>להכעיס הוא,</strong> שוודאי אינו אוכל אותם לתיאבון, <strong>וקא קרי ליה</strong> <small>[והוא קורא לו]</small> <strong>משומד!</strong> ומשיבים: כאן מדובר במי שאוכל פרעוש לתיאבון, ומה התיאבון שבדבר? <strong>התם דאמר</strong> <small>[שם ש</small>הוא <small>אומר]:</small> <strong>אטעום טעם דאיסורא</strong> <small>[של האיסור]</small> שהוא רוצה לטעום טעמו של דבר האסור, ולא משום כפירה, אלא משום תאוה לטעום טעם של דבר שאף פעם לא אכלו.
 <big>ג</big> שנינו במשנה: <strong>ואיזהו נשיא? זה מלך כו'. תנו רבנן</strong> <small>[שנו חכמים]:</small> <strong>"נשיא"</strong> — <strong>יכול נשיא שבט כנחשון בן עמינדב? תלמוד לומר</strong> בהמשך הפסוק: <strong>"מכל</strong> <strong>מצו‍ת ה' אלהיו"</strong> (ויקרא ד, כב), <strong>ולהלן</strong> בדין מלך: <strong>הוא אומר "למען ילמד ליראה את ה' אלהיו"</strong> (דברים יז, יט),
## דף יא:
 <strong>מה להלן</strong> בספר דברים מדובר במלך <strong>שאין על גביו אלא ה' אלהיו, אף נשיא</strong> הכתוב בספר ויקרא הוא מי <strong>שאין על גביו אלא ה' אלהיו.</strong>
 <strong>בעא מיניה</strong> <small>[שאל אותו]</small> <strong>רבי מר' חייא: כגון אני</strong> שאני נשיא בארץ ישראל <strong>מהו בשעיר,</strong> האם דיני כנשיא או לא? <strong>אמר ליה</strong> <small>[לו]:</small> <strong>הרי צרתך</strong> (שותפך) <strong>בבבל</strong> שהרי יש בבבל ראש הגולה שהוא גדול כמותך. <strong>איתיביה</strong> <small>[הקשה לו]</small> רבי: <strong>מלכי ישראל ומלכי בית דוד, אלו מביאים</strong> קרבן <strong>לעצמם</strong> כמלכים, <strong>ואלו מביאים לעצמם,</strong> משמע שאף שיש מלך כמותו גם הוא נחשב מלך! <strong>אמר ליה</strong> <small>[לו]:</small> <strong>התם לא כייפי אהדדי</strong> <small>[שם לא היו כפופים זה לזה],</small> <strong>הכא אנן כייפינן להו לדידהו</strong> <small>[כאן אנו כפופים להם]</small> משום שכוח שררתו של ראש הגולה גדול משל הנשיא.
 <strong>רב ספרא מתני הכי</strong> <small>[היה שונה</small> את המעשה הזה <small>כך],</small> <strong>בעא מיניה</strong> <small>[שאל אותו]</small> <strong>רבי מר' חייא: כגון אני מהו בשעיר? אמר ליה</strong> <small>[לו]:</small> <strong>התם</strong> <small>[שם]</small> בגולה ראש הגולה יש לו <strong>"שבט"</strong> (סמכות), <strong>הכא</strong> <small>[כאן]</small> <strong>"מחוקק", ותניא</strong> <small>[ושנויה</small> ברייתא<small>]:</small> <strong>"לא יסור שבט מיהודה"</strong> (בראשית מט, י) — <strong>זה ראש גולה שבבבל,</strong> שיש שבט בידו, <strong>שרודה את ישראל במקל</strong> מפני שיש לו כוח מטעם המלכות. <strong>"ומחוקק מבין רגליו"</strong> (בראשית מט, י) — <strong>אלו</strong> הנשיאים <strong>בני בניו של הלל שמלמדים תורה לישראל ברבים,</strong> אבל אין להם כוח סמכות מטעם הממשלה.
 <big>א משנה</big> <strong>ואיזהו</strong> הכהן <strong>המשיח?</strong> זה הכהן הגדול <strong>המשוח בשמן המשחה, לא</strong> זה <strong>המרובה בבגדים</strong> שלא היה שמן המשחה למשוח אותו, אף על פי שהוא מכהן בכהונה גדולה ולובש כל שמונה בגדי כהונה. <strong>אין בין כהן המשוח בשמן המשחה למרובה בגדים,</strong> ההבדל להלכה <strong>אלא</strong> לענין <strong>פר הבא על כל המצו‍ת,</strong> שהכהן המשוח מביא על שגגתו פר וכהן גדול אחר אינו מביא.
 <strong>ואין בין כהן</strong> גדול ש<strong>משמש</strong> בפועל <strong>לכהן שעבר</strong> מאיזה סיבה <strong>אלא פר יום הכיפורים</strong> שהכהן המשמש מביא משלו, <strong>ועשירית האיפה,</strong> שהכהן המשמש מביא מנחה זו בכל יום. וזה שעבר אינו מביא.
  אבל <strong>זה וזה שוים בעבודת יום הכיפורים</strong> שהם יכולים לעשות את שאר העבודה של יום הכיפורים, <strong>ומצווים על הבתולה</strong> שיש להם מצוות עשה לשאת רק נערה בתולה, <strong>ואסורים על האלמנה</strong> ושניהם אסורים לשאת אלמנה, <strong>ואינם מטמאים בקרוביהם</strong> שאסור להם להיטמא אפילו לקרובי המשפחה שלהם, <strong>ולא פורעים</strong> מגדלים שערם, <strong>ולא פורמים</strong> את בגדיהם בזמן שהם אבלים, <strong>ומחזירין הרוצח,</strong> אם אחד מהם מת הרי הרוצח בעיר המקלט יכול לחזור לביתו בגלל מותו של הכהן הגדול.
 <big>ב גמרא</big> <strong>תנו רבנן</strong> <small>[שנו חכמים]:</small> <strong>שמן המשחה שעשה משה במדבר,</strong> כיצד עשו אותו? <strong>היו שולקים</strong> (מבשלים) <strong>בו את העיקרים</strong> את השורשים של הסמים המנויים שם, <strong>דברי ר' יהודה. ר' יוסי אומר: והלא</strong> הכמות של השמן אפילו <strong>לסוך</strong> בו <strong>את העקרים אינו סופק</strong> (מספיק) לפי שהיה נבלע בהם, ואיך יכלו לבשל בו?! <strong>אלא</strong> כך היו עושים: <strong>שורין את העקרים במים,</strong> כדי שלא יבלע בהם השמן, והיה הבושם עולה מעט מעט <strong>ומציף עליו</strong> על המים <strong>שמן, וקולט</strong> השמן <strong>את הריח וקפחו</strong> ואחר כך היה מוריד את השמן מלמעלה ומכאן נעשה שמן המשחה.
 <strong>אמר לו ר' יהודה: וכי נס אחד נעשה בשמן המשחה? והלא תחלתו</strong> היה רק <strong>שנים עשר לוגין, וממנו היה נמשח משכן וכליו אהרן ובניו כל שבעת ימי המלואים, וכולו קיים לעתיד לבוא, שנאמר: "שמן משחת קדש יהיה זה לי לדורותיכם"</strong> (שמות ל, לא), ואם כן כיון שנעשו בו ניסים כאלה אין לתמוה שגם דרך עשייתו מתחילה היתה בדרך נס.
 <strong>תניא אידך</strong> <small>[שנויה</small> ברייתא <small>אחרת]:</small> <strong>"ויקח משה את שמן המשחה וימשח את המשכן ואת כל אשר בו"</strong> (ויקרא ח, י) — <strong>ר' יהודה אומר: שמן המשחה שעשה משה במדבר, כמה נסים נעשו בו מתחלה ועד סוף, תחלתו לא היה אלא שנים עשר לוגין, ראה כמה יורה</strong> (סיר) שבה מבשלים <strong>בולעת</strong> ממה שמבשלים בה, <strong>וכמה עקרים</strong> (השורשים) <strong>בולעים</strong> בתוכם, <strong>וכמה האור</strong> (האש) <strong>שורף, ובו</strong> בשמן המשחה הזה <strong>נמשח משכן וכליו ואהרן ובניו כל שבעת ימי המלואים, ובו נמשחו כהנים גדולים ומלכים</strong> במשך הדורות.
  ואומרים עוד בענין שמן המשחה: <strong>ואפילו כהן גדול בן כהן גדול</strong> בכל זאת היה <strong>טעון משיחה, ואין מושחים מלך בן מלך</strong> משום שאינו צריך לכך. <strong>ואם תאמר: מפני מה משחו</strong> בכל זאת <strong>את שלמה</strong> המלך שהיה בן מלך? <strong>מפני מחלוקתו של אדוניה</strong> שהיה אדוניה חולק עליו ומתנשא למלוך, <strong>ואת יואש</strong> משחו <strong>מפני עתליה</strong> שהיתה המושלת, <strong>ואת יהואחז</strong> משחו <strong>מפני יהויקים, שהיה גדול ממנו שתי שנים,</strong> ולכן היה צריך להדגיש שהוא המלך. <strong>ואותו שמן</strong> עצמו <strong>קיים לעתיד לבוא, שנאמר: "שמן משחת קדש יהיה זה לי לדורותיכם", "זה"</strong> — <strong>בגימטריא שנים עשר לוגין הוו</strong> <small>[היו]</small> וכך נשאר תמיד באותו שיעור למרות השימוש בו.
 <big>ג</big> ומעתה מבארים כמה דברים בברייתא זו. <strong>אמר מר</strong> <small>[החכם]:</small> <strong>ואפילו כהן גדול בן כהן גדול טעון משיחה.</strong> ושואלים: <strong>מנלן</strong> <small>[מנין לנו]?</small> <strong>דכתיב</strong> <small>[שנאמר]:</small> <strong>"והכהן המשיח תחתיו מבניו"</strong> (ויקרא ו, טו), <strong>נימא קרא</strong> <small>[שיאמר הפסוק]</small> רק <strong>"והכהן מתחתיו מבניו", מאי</strong> <small>[מה]</small> הצורך לומר <strong>המשיח? קא משמע לן</strong> <small>[משמיע לנו]</small> שגם אם הוא <strong>מבניו</strong> של <strong>כהן גדול, אי הוי</strong> <small>[אם הוא]</small> <strong>משיח</strong> כלומר, משוח בשמן — <strong>הוי</strong> <small>[הריהו]</small> <strong>כהן גדול, ואי</strong> <small>[ואם]</small> <strong>לא</strong> — <strong>לא הוי</strong> <small>[איננו]</small> <strong>כהן גדול.</strong>
 <strong>אמר מר</strong> <small>[החכם]:</small> <strong>ואין מושחין מלך בן מלך.</strong> ושואלים: <strong>מנלן</strong> <small>[מנין לנו]?</small> <strong>אמר רב אחא בר יעקב, דכתיב</strong> <small>[שנאמר]:</small> <strong>"למען יאריך ימים על ממלכתו</strong> הוא ובניו בקרב ישראל" (דברים יז, כ), שכיון שנזכרו כאן בניו, הרי זה ללמד כי <strong>ירושה היא לכם</strong> המלוכה. ושואלים: <strong>ומנלן דכי איכא</strong> <small>[ומנין לנו שכאשר יש]</small> <strong>מחלוקת בעי</strong> <small>[צריך]</small> <strong>משיחה, ולאו כל דבעי מלכא מורית מלכותא לבניה</strong> <small>[ולא</small> את <small>כל מי שרוצה המלך מוריש</small> את <small>המלכות לבניו]</small> ודי בכך, <strong>אמר רב פפא, אמר קרא</strong> <small>[המקרא]:</small> <strong>"הוא ובניו בקרב ישראל"</strong> (דברים יז, כ), <strong>בזמן ששלום בישראל קרינא ביה</strong> <small>[קוראים אנו בו]</small> <strong>"הוא ובניו", ואפילו בלא משיחה,</strong> ולא כשיש מחלוקת.
 <strong>תנא</strong> <small>[שנה</small> החכם<small>]:</small> <strong>אף יהוא בן נמשי</strong> מלך ישראל <strong>לא נמשח אלא מפני מחלוקתו של יורם.</strong> ואומרים: <strong>ותיפוק ליה</strong> <small>[ושתצא לו]</small> הלכה זו שצריך משיחה <strong>משום</strong> ש<strong>ראשון הוא,</strong> שהרי יהוא לא היה בן מלך! ומשיבים: <strong>חסורי מחסרא והכי קתני</strong> <small>[חסרה</small> הברייתא <small>וכך</small> צריך <small>לשנותה]:</small> <strong>מלכי בית דוד משוחין</strong> בשמן המשחה, <strong>מלכי ישראל אין משוחין.</strong> ושואלים: <strong>מנלן</strong> <small>[מנין לנו]</small> דבר זה? <strong>אמר רבא, אמר קרא</strong> <small>[המקרא]:</small> <strong>"קום משחהו כי זה</strong> הוא" (שמואל א טז, יז), ללמדנו: <strong>זה</strong> דוד המלך <strong>טעון משיחה ואין</strong> מלך <strong>אחר</strong> מבית אחר <strong>טעון משיחה.</strong>
 ועל דין זה <strong>אמר מר</strong> <small>[החכם]:</small> <strong>אף יהוא בן נמשי</strong> שהיה מלך ישראל <strong>לא נמשח אלא מפני מחלוקתו של יורם.</strong> ושואלים: <strong>ומשום מחלוקתו של יורם בן אחאב נמעול בשמן</strong> ונשתמש בו שלא לצורך? שהרי אמרנו שמלכי ישראל אינם נמשחים! ומשיבים: <strong>כדאמר</strong> <small>[כמו שאמר]</small> <strong>רב פפא</strong> בענין אחר: שמשחו אותו <strong>באפרסמא דכיא</strong> <small>[באפרסמון זך]</small> ולא בשמן המשחה, <strong>הכי נמי באפרסמא דכיא</strong> <small>[כאן גם כן באפרסמון זך]</small> ולא בשמן המשחה.
  אמרנו שמשחו <strong>את יהואחז מפני יהויקים, שהיה גדול ממנו שתי שנים.</strong> ושואלים: <strong>ומי קשיש מיניה</strong> <small>[והאם גדול</small> היה <small>ממנו]?</small> <strong>והכתיב</strong> <small>[והרי נאמר]:</small> <strong>"ובני יאשיהו הבכור יוחנן השני יהויקים השלישי צדקיהו הרביעי שלום"</strong> (דברי הימים א ג, טו), <strong>ואמר ר' יוחנן: הוא שלום הוא צדקיהו</strong> שהוא שני שמות של איש אחד, וכן <strong>הוא יוחנן</strong> הנזכר כאן <strong>הוא יהואחז</strong> הנזכר בספר מלכים, נמצא שיהואחז היה הבן הגדול, ואם כן מפני מה היו צריכים למשוח אותו?! ומשיבים: <strong>לעולם</strong> יש לומר ש<strong>יהויקים קשיש</strong> <small>[מבוגר],</small> יותר מיהואחז, <strong>ומאי</strong> <small>[ומהו]</small> מה שכתוב במקרא ה<strong>"בכור</strong> יוחנן"? כוונתו <strong>בכור למלכות.</strong>
 ושואלים: <strong>ומי מלכי זוטרי מקמי קשישי</strong> <small>[והאם מולכים</small> הבנים <small>הקטנים לפני הגדולים]?</small> <strong>והא כתיב</strong> <small>[והרי נאמר]:</small> <strong>"ואת הממלכה נתן ליהורם כי הוא הבכור"</strong> (דברי הימים ב כא, ג)! ומשיבים: <strong>יהורם ממלא מקום אבותיו הוה</strong> <small>[היה]</small> והיה ראוי להיות מלך, וכיון שבכור היה, קיבל את המלוכה, <strong>יהויקים לאו</strong> <small>[לא]</small> <strong>ממלא מקום אבותיו הוה</strong> <small>[היה]</small> ולא היה ראוי להיות מלך, ולכן הומלך אחיו תחילה.
 <strong>אמר מר</strong> <small>[החכם]:</small> <strong>הוא שלום הוא צדקיהו, הוא יוחנן הוא יהואחז.</strong> ושואלים: <strong>והא חד חד קא חשיב</strong> <small>[והרי אחד אחד הוא מונה],</small> <strong>דכתיב</strong> <small>[שנאמר]:</small> <strong>"השלישי... הרביעי"</strong> (דברי הימים א ג, טו) משמע ששנים הם! ומשיבים: <strong>מאי</strong> <small>[מה</small> פירוש<small>]</small> <strong>"שלישי"</strong> כוונתו <strong>שלישי לבנים, ומאי</strong> <small>[ומה</small> פירוש<small>]</small> <strong>"רביעי"</strong> — <strong>רביעי למלכות,</strong> כיצד? <strong>דמעיקרא</strong> <small>[שמתחילה]</small> <strong>מלך יהואחז, ולבסוף</strong> ואחר כך <strong>יהויקים, ולבסוף יכניה ולבסוף צדקיהו,</strong> והיה איפוא הרביעי למלכות.
 <strong>תנו רבנן</strong> <small>[שנו חכמים]:</small> <strong>הוא שלום הוא צדקיהו, ולמה נקרא שמו שלום? שהיה משולם במעשיו</strong> הטובים. <strong>איכא דאמרי</strong> <small>[יש שאומרים]:</small> נתכנה <strong>"שלום"</strong> — <strong>ששלמה</strong> (נגמרה) <strong>מלכות בית דוד בימיו, ומה שמו</strong> האמיתי? <strong>מתניה שמו, שנאמר: "וימלך מלך בבל את מתניה דודו תחתיו ויסב את שמו צדקיהו"</strong> (מלכים ב כד, יז), ומדוע קרא לו בשם זה? <strong>אמר ליה</strong> <small>[לו]:</small> <strong>יה יצדיק עליך את הדין אם תמרוד בי, וכתיב</strong> <small>[ונאמר]:</small> <strong>"וגם במלך נבוכדנצר מרד אשר השביעו באלהים"</strong> (דברי הימים ב לו, יג).
## דף יב.
 ושואלים על מה שנאמר שמשחו את יהואחז: <strong>ומי הוה</strong> <small>[והאם היה]</small> בימי יהואחז <strong>שמן המשחה? והתניא</strong> <small>[והרי שנויה</small> ברייתא<small>]:</small> <strong>משנגנז ארון</strong> הברית <strong>נגנז</strong> עמו גם <strong>שמן המשחה, וצנצנת המן, ומקלו של אהרן</strong> ובו <strong>שקדיה ופרחיה, וארגז ששלחו פלשתים דורון לישראל, שנאמר</strong> בו: <strong>"ואת כלי הזהב אשר השבתם לו אשם תשימו בארגז מצדו ושלחתם אתו והלך"</strong> (שמואל א ו, ח),
 <strong>ומי גנזו</strong> את הארון? <strong>יאשיהו מלך יהודה גנזו,</strong> כיון <strong>שראה</strong> מה <strong>שכתוב בתורה</strong> בפרשת התוכחה: <strong>"יולך ה' אתך ואת מלכך</strong> אשר תקים עליך אל גוי אשר לא ידעת" (דברים כח, לו), <strong>צוה וגנזום, שנאמר: "ויאמר ללוים המבינים לכל ישראל הקדושים לה' תנו את ארון הקדש בבית אשר בנה שלמה בן דוד מלך ישראל אין לכם משא בכתף עתה עבדו את ה' אלהיכם ואת עמו ישראל"</strong> (דברי הימים ב לה, ג),
 <strong>ואמר ר' אלעזר: אתיא</strong> <small>[באה</small> נלמדת<small>]</small> בגזירה שווה המלים <strong>"שם" "שם",</strong> כתובה המלה "שמה" בארון (שמות כט, מג) וכן נאמר "שמה" בצנצנת המן (שמות טז, לג), וכמו כן <strong>אתיא</strong> <small>[באה]</small> <strong>"משמרת" "משמרת"</strong> בגזירה שווה, שכתובה בצנצנת המן (שמות טז, לג) וכתובה במקלו של אהרן (במדבר יז כה-כו), וכן <strong>אתיא</strong> <small>[באה]</small> גזירה שווה של <strong>"דורות" "דורות"</strong> שנאמרה בצנצנת המן, וכן נאמרה בשמן המשחה (שמות ל, לא) שכל אותם הדברים שנאמרה בהם גזירה שווה מצויים במקום אחד, ליד הארון, ולכן נגנזו יחד עם הארון! <strong>אמר רב פפא:</strong> לא בשמן המשחה משחו את יהואחז אלא <strong>באפרסמא דכיא</strong> <small>[באפרסמון זך].</small>
 <big>א</big> <strong>תנו רבנן</strong> <small>[שנו חכמים]:</small> <strong>כיצד מושחין את המלכים?</strong> המשיחה היא <strong>כמין נזר</strong> (כתר) סביב הראש, <strong>ו</strong>כיצד מושחים <strong>את הכהנים? כמין כי.</strong> ושואלים: <strong>מאי</strong> <small>[מה</small> פירוש<small>]</small> <strong>"כמין כי"? אמר רב מנשיא בר גדא: כמין</strong> האות <strong>כף יוני.</strong>
 <strong>תני חדא</strong> <small>[שנויה</small> ברייתא <small>אחת]:</small> <strong>בתחלה מוצקין שמן על ראשו</strong> של הכהן, <strong>ואחר כך נותנין לו שמן בין ריסי עיניו, ותניא אחריתי</strong> <small>[ושנויה</small> ברייתא <small>אחרת]:</small> <strong>בתחלה נותנין לו שמן בין ריסי עיניו, ואחר כך מוצקים לו שמן על ראשו!</strong> ומעירים: <strong>תנאי</strong> <small>[</small>מחלוקת <small>תנאים]</small> <strong>היא, איכא דאמרי</strong> <small>[יש שאומרים]:</small> <strong>משיחה</strong> בין עיניו <strong>עדיפא</strong> <small>[עדיפה]</small> מיציקה וקודמת לה, <strong>ואיכא דאמרי</strong> <small>[ויש שאומרים]:</small> <strong>יציקה עדיפא</strong> <small>[עדיפה].</small> ממשיחה וקודמת לה.
 <strong>מאי טעמא דמאן דאמר</strong> <small>[מה הטעם של מי שאומר]</small> <strong>יציקה עדיפא</strong> <small>[עדיפה]?</small> <strong>דכתיב</strong> <small>[שנאמר]:</small> <strong>"ויצק משמן המשחה על ראש אהרן וימשח אתו לקדשו"</strong> (ויקרא ח, יב), משמע שהיציקה היא תחילה ואחריה משיחה. <strong>ומאן דאמר</strong> <small>[ומי שאומר]</small> <strong>משיחה עדיפא</strong> <small>[עדיפה]</small> מיציקה וקודמת לה, <strong>מאי טעמא</strong> <small>[מה טעם</small> הדבר<small>]?</small> ומשיבים: <strong>קסבר</strong> <small>[סבור הוא]:</small> <strong>שכן אתה מוצא</strong> אף <strong>אצל כלי שרת.</strong> שנמשחו ולא יצקו עליהם שמן משמן המשחה. ומקשים על דעה זו: <strong>והכתיב</strong> <small>[והרי נאמר]</small> <strong>"ויצק", ובסוף "וימשח"!</strong> ומשיבים: <strong>הכי קאמר</strong> <small>[כך אמר]:</small> זו היא כוונת הכתוב: <strong>מאי</strong> <small>[מה]</small> <strong>טעם "ויצק"? משום</strong> ש<strong>"וימשח"</strong> כלומר, שהיציקה היתה לאחר המשיחה, שהיא העיקר.
  ועוד בענין משיחה, <strong>תנו רבנן</strong> <small>[שנו חכמים]:</small> <strong>"כשמן הטוב</strong> על הראש <strong>ירד על הזקן זקן אהרן</strong> שיורד על פי מדותיו" (תהלים קלג, ב) — <strong>כמין שני טפי מרגליות היו תלויות לאהרן בזקנו</strong> משמן המשחה. <strong>אמר רב פפא, תנא</strong> <small>[שנה</small> החכם<small>]:</small> <strong>כשהוא מספר</strong> (מדבר), ואגב כך היה זקנו נע והיו טיפות אלה <strong>עולות</strong> בדרך נס <strong>ויושבות לו בעיקר זקנו</strong> כדי שלא תפולנה, <strong>ועל דבר זה היה משה דואג, אמר: שמא חס ושלום מעלתי בשמן המשחה</strong> שיצקתי יותר מדי, שהרי יש שתי טיפות נוספות? <strong>יצתה</strong> (יצאה) <strong>בת קול ואמרה: "כשמן הטוב וגו' כטל חרמון"</strong> (תהלים קלג,  ג), והשוואה זו באה ללמד: <strong>מה טל חרמון אין בו מעילה</strong> שהרי אין הוא קדוש, <strong>אף שמן המשחה שבזקן אהרן אין בו מעילה.</strong>
 <strong>ועדיין היה אהרן</strong> עצמו <strong>דואג, אמר: שמא משה לא מעל</strong> שהוא עשה כדין <strong>אבל אני מעלתי</strong> שהשמן הנוסף נמצא עלי ואני נהנה ממנו? <strong>יצתה בת קול ואמרה לו: "הנה מה טוב ומה נעים שבת אחים גם יחד"</strong> (תהלים קלג, ט), <strong>מה משה</strong> אחיך <strong>לא מעל, אף אתה לא מעלת.</strong>
 <strong>תנו רבנן</strong> <small>[שנו חכמים]:</small> <strong>אין מושחים את המלכים אלא על המעיין,</strong> לסימן טוב <strong>כדי שתמשך מלכותם</strong> כמעין, <strong>שנאמר</strong> בהמלכת שלמה בימי דוד: <strong>"ויאמר המלך להם קחו עמכם את עבדי אדניכם</strong> והרכבתם את שלמה בני על הפרדה אשר לי <strong>והורדתם אתו אל גחון</strong> ומשח אותו שם צדוק הכהן ונתן הנביא למלך על ישראל ותקעתם בשופר ואמרתם יחי המלך שלמה" (מלכים א א, לג—לד).
 <big>ב</big> אגב הזכרת ענין זה של עשיית דבר לסימן טוב מביאים מה ש<strong>אמר ר' אמי: האי מאן דבעי לידע אי מסיק שתיה אי לא</strong> <small>[מי שרוצה לדעת אם תעלה שנתו</small> ולא ימות בה, <small>או לא],</small> <strong>ניתלי שרגא</strong> <small>[שידליק נר]</small> <strong>בעשרה יומי</strong> <small>[ימים]</small> ש<strong>בין ראש השנה ליום הכפורים      בביתא דלא נשיב זיקא</strong> <small>[בבית שאין נושבת</small> בו <small>רוח],</small> ויתבונן בו: <strong>אי משיך נהוריה נידע דמסיק שתיה</strong> <small>[אם נמשך אורו ידע שתעלה שנתו]</small> ויחיה.
 <strong>ומאן דבעי למיעבד בעיסקא</strong> <small>[ומי שרוצה לעשות עסק],</small> <strong>ובעי למידע אי מצלח אי לא מצלח</strong> <small>[ורוצה לדעת אם יצליח או לא יצליח</small> בו<small>],</small> <strong>לירבי תרנגולא</strong> <small>[שיגדל תרנגול],</small> <strong>אי שמין ושפר, מצלח</strong> <small>[אם משמין ומתייפה מצליח</small> העסק<small>].</small>
 ועוד, <strong>האי מאן דבעי למיפק לאורחא</strong> <small>[מי שרוצה לצאת לדרך],</small> <strong>ובעי למידע אי חזר ואתי לביתא אי לא</strong> <small>[ורוצה לדעת אם יחזור ויבוא לביתו אם לא],</small> <strong>ניקום בביתא דחברא</strong> <small>[שילך בבית אפל],</small> <strong>אי חזי</strong> <small>[אם</small> הוא <small>רואה]</small> <strong>בבואה</strong> (צל) של <strong>בבואה לידע דהדר ואתי לביתא</strong> <small>[שידע ש</small>הוא <small>חוזר ובא לביתו].</small> ועל כל זה אומרים: <strong>ולאו מלתא</strong> <small>[ולא דבר</small> הנהגה ראויה] <strong>היא</strong> ואין לעשות כך, <strong>דלמא חלשא דעתיה</strong> <small>[שמא תחלש דעתו]</small> אם יראה שלא עלה הסימן יפה, <strong>ומיתרע מזליה</strong> <small>[וירע מזלו]</small> וזה עצמו יגרום לו לאסון. <strong>אמר אביי: השתא דאמרת</strong> <small>[עכשיו שאתה אומר]</small> <strong>סימנא, מילתא היא</strong> <small>[סימן, דבר הוא]</small> ויש בו ממש, <strong>לעולם יהא</strong> אדם <strong>רגיל למיחזי בריש שתא</strong> <small>[לראות בראש השנה</small> בסעודתו<small>]</small> <strong>קרא ורוביא, כרתי וסילקא ותמרי</strong> <small>[דלעת ורוביא כרישין ותרדים ותמרים]</small> שכל אלה גדלים ומתרבים במהירות, כסימן טוב למעשי השנה הבאה.
  ועוד בענין עשיית סימן טוב <strong>אמר להו</strong> <small>[להם]</small> <strong>רב משרשיא לבריה</strong> <small>[לבניו]:</small> <strong>כי בעיתו מיעל ומיגמרי קמי רבייכו</strong> <small>[כאשר אתם רוצים להכנס וללמוד אצל רבכם],</small> <strong>גרסו מתניתא ועלו לקמי רבייכו</strong> <small>[לימדו</small> קודם את <small>המשניות והכנסו לפני רבכם].</small> <strong>וכי יתביתו קמיה, חזו לפומיה</strong> <small>[וכאשר אתם יושבים לפניו, הסתכלו בפיו],</small> <strong>דכתיב</strong> <small>[שנאמר]:</small> <strong>"והיו עיניך ראות את מוריך"</strong> (ישעיהו ל, כ). <strong>וכי גרסיתו, גרסו על נהרא דמיא</strong> <small>[וכאשר אתם לומדים, לימדו על נהר מים],</small> <strong>דכי היכי דמשכן מיא משכן שמעתתייכו</strong> <small>[שכמו שנמשכים המים יימשך</small> גם <small>למודכם]</small> ולא ייפסקו. ועוד עצה כללית אמר להם: <strong>ותיבו אקילקלי</strong> <small>[ו</small>מוטב לכם <small>לשבת על האשפות]</small> של העיר <strong>מתא מחסיא ולא תיבו אפדני</strong> <small>[ואל תשבו בארמונות]</small> של העיר <strong>פומבדיתא, טב גלדנא סריא</strong> <small>[טוב דג מסריח]</small> של <strong>מתא מחסיא למיכל</strong> <small>[לאכול],</small> <strong>מכותחא דרמי כיפי</strong> <small>[מכותח ש</small>עוקר <small>ומשליך סלעים</small> ממקומם<small>],</small> כלומר, תבלין חריף וחזק מאד.
  ועוד לענין סימן טוב במשיחה, נאמר בתפילת חנה אם שמואל <strong>"רמה קרני באלהי"</strong> (שמואל א ב, א), ומדייקים: <strong>"רמה קרני" ולא רמה פכי, דוד ושלמה שנמשחו בקרן</strong> — סימן טוב היה להם ו<strong>נמשכה מלכותן, שאול ויהוא שנמשחו בפך</strong> — <strong>לא נמשכה מלכותן.</strong>
 <big>ג</big> בענין ששנינו במשנה <strong>המשוח בשמן המשחה</strong> ולא המרובה בבגדים. <strong>תנו רבנן</strong> <small>[שנו חכמים]:</small> נאמר <strong>"משיח"</strong> — <strong>יכול</strong> שהכוונה היא ל<strong>מלך? תלמוד לומר: "כהן". אי</strong> <small>[אם]</small> <strong>כהן, יכול</strong> שהוא <strong>מרובה בגדים? תלמוד לומר: "משיח". אי</strong> <small>[אם]</small> <strong>משיח, יכול</strong> ש<strong>משוח מלחמה</strong> בכלל זה? <strong>תלמוד לומר: "והכהן המשיח",</strong> לומר <strong>שאינו</strong> (שאין) <strong>משיח על גביו</strong> אלא הוא הגדול שבכהנים.
  ושואלים:  <strong>מאי משמע</strong> <small>[מה</small> כיצד נובעת מכאן <small>משמעות</small> זו<small>]?</small> ומשיבים: <strong>כדאמר</strong> <small>[כמו שאמר]</small> <strong>רבא</strong> על המלה <strong>"הירך"</strong> הנאמרת באיסור גיד הנשה (בראשית לב, לב) — שהכוונה היא <strong>המיומנת</strong> (החשובה) <strong>שבירך, הכא נמי</strong> <small>[כאן גם כן]</small> <strong>"המשיח"</strong> — <strong>המיומן שבמשוחים</strong> והחשוב שבהם שהוא הכהן הגדול.
  ודנים בנאמר בברייתא, <strong>אמר מר</strong> <small>[החכם]:</small> <strong>"משיח"</strong> — <strong>יכול מלך.</strong> ותוהים: <strong>מלך פר הוא דמייתי</strong> <small>[שמביא]?</small> הלוא <strong>שעיר הוא דמייתי</strong> <small>[שמביא]</small> כמו שמפורש הלאה! ומשיבים: <strong>איצטריך</strong> <small>[נצרך</small> הדבר להיאמר<small>],</small> שכן <strong>סלקא דעתך אמינא</strong> <small>[יעלה על דעתך לומר]:</small> <strong>על שגגת מעשה</strong> כמו של שאר אדם <strong>יביא שעיר,</strong> אבל <strong>על העלם דבר</strong> של שגגת הוראה <strong>יביא פר, קא משמע לן</strong> <small>[משמיע לנו]</small> שאינו מביא פר אלא רק הכהן הגדול.
 <big>ד</big> שנינו במשנה: <strong>אין בין משוח בשמן המשחה</strong> לכהן גדול מרובה בבגדים אלא הבאת פר של העלם דבר. ומעירים: <strong>מתניתין</strong> <small>[משנתנו]</small> ש<strong>לא כ</strong>דעת <strong>ר' מאיר, דאי</strong> <small>[שאם]</small> <strong>ר' מאיר, הא תניא</strong> <small>[הרי שנויה</small> ברייתא<small>]:</small> <strong>מרובה בגדים מביא פר הבא על כל המצו‍ת,</strong> אלו <strong>דברי ר' מאיר, ולא הודו לו חכמים.</strong>
 ושואלים: <strong>מאי טעמא</strong> <small>[מה הטעם]</small> של <strong>ר' מאיר? דתניא</strong> <small>[ששנויה</small> ברייתא<small>]:</small> <strong>"משיח" —</strong> <strong>אין לי אלא משוח בשמן המשחה, מרובה בגדים מנין? תלמוד לומר: "הכהן המשיח"</strong> שממנו למדים ריבוי לכל מי שהוא כהן גדול בפועל, אף שאינו משוח.
  ושואלים:  <strong>במאי אוקימתיה</strong> <small>[במה העמדת</small> את משנתנו<small>]?</small> <strong>כרבנן</strong> <small>[</small>ו<small>כ</small>שיטת <small>חכמים],</small>
## דף יב:
 <strong>אימא סיפא</strong> <small>[אמור</small> את <small>סופה]:</small> <strong>אין בין כהן משמש</strong> <strong>לכהן שעבר</strong> שנתמנה לשעתו ועבר מכהונתו <strong>אלא פר יום הכפורים ועשירית האיפה,</strong> אבל בשאר דברים שניהם שוים, ואם כן בדברים אלה <strong>אתאן</strong> <small>[הגענו]</small> <strong>ל</strong>שיטת <strong>ר' מאיר. דתניא</strong> <small>[ששנויה</small> ברייתא<small>]:</small> <strong>אירע בו פסול בכהן גדול ועבר</strong> מכהונתו <strong>ומינו כהן אחר תחתיו</strong> — <strong>הראשון חוזר לעבודתו, והשני כל מצו‍ת</strong> ואיסורי <strong>כהונה</strong> חלים <strong>עליו, דברי ר' מאיר. ר' יוסי אומר: ראשון חוזר לעבודתו, ושני אינו ראוי לא לכהן גדול ולא לכהן הדיוט</strong> ואינו עובד כלל.
 <strong>אמר ר' יוסי: מעשה ב</strong>כהן ושמו <strong>יוסף בן אילים מצפורי שאירע בו פסול בכהן גדול, ועבר, ומינו אחר</strong> את יוסף בן אילים הזה <strong>תחתיו, ו</strong>אחר כך, כשחזר הכהן הקבוע לשמש, <strong>לא הניחוהו</strong> ליוסף זה <strong>אחיו הכהנים להיות לא כהן גדול ולא כהן הדיוט,</strong> וטעם הדבר: <strong>כהן גדול</strong> אינו יכול להיות <strong>משום איבה,</strong> כדי שלא יהיו יחד שני כהנים גדולים ותהא איבה ביניהם, ואילו <strong>כהן הדיוט</strong> אינו יכול להיות <strong>משום</strong> הכלל של <strong>מעלין בקדש ואין מורידין,</strong> שכיון שהיה כבר כהן גדול שוב אין מורידים אותו מגדולתו.
  ואם כן נמצא שמשנתנו <strong>רישא רבנן</strong> <small>[ראשה</small> כדברי <small>חכמים]</small> <strong>וסיפא</strong> <small>[וסופה]</small> כשיטת <strong>ר' מאיר? אמר רב חסדא: אין</strong> <small>[כן],</small> <strong>רישא רבנן</strong> <small>[ראשה</small> כדעת <small>חכמים]</small> <strong>וסיפא</strong> <small>[וסופה]</small> כדעת <strong>ר' מאיר. רב יוסף אמר:</strong> אין זו משנה חלוקה, אלא כולה כשיטת <strong>רבי היא, ונסיב לה אליבא דתנאי</strong> <small>[ולוקח אותה כשיטת</small> שני <small>תנאים].</small> שמקבל דעת חכמים בענין אחד, ודעת ר' מאיר באחר.
 <strong>רבא אמר:</strong> כל המשנה כולה, שיטת <strong>ר' שמעון היא וסבר לה</strong> <small>[וסבור הוא]</small> <strong>כר' מאיר בחדא</strong> <small>[</small>ו<small>ב</small>דבר <small>אחד]</small> <strong>ופליג עליה בחדא</strong> <small>[וחולק עליו באחד].</small>
 <strong>דתניא</strong> <small>[ששנויה</small> ברייתא<small>]:</small> <strong>דברים שבין כהן גדול לכהן הדיוט אלו הם:</strong> שכהן גדול מביא <strong>פר הבא על כל המצו‍ת</strong> (פר העלם דבר), <strong>ופר יום הכפורים, ועשירית האיפה</strong> בכל יום, <strong>ולא פורע ולא פורם</strong> באבילותו, <strong>אבל הוא</strong> הכהן הגדול <strong>פורם</strong> בגדיו <strong>מלמטה וההדיוט</strong> פורם <strong>מלמעלה, ואין מטמא לקרובים</strong> שלו שמתו, <strong>ומוזהר על</strong> (מחוייב) בנישואי <strong>הבתולה</strong> בלבד, <strong>ואסור ב</strong>נשיאת <strong>אלמנה, ומחזיר את הרוצח</strong> מעיר המקלט כאשר הוא מת,
 <strong>ומקריב אונן</strong> אפילו ביום אבילותו, <strong>ואינו אוכל</strong> מן הקדשים בהיותו אונן, <strong>ואינו חולק</strong> בקדשים שהוקרבו באותו יום שמת לו אחד מקרוביו. <strong>מקריב חלק בראש</strong> כלומר, מתי שירצה, <strong>ונוטל</strong> מן הקרבנות כל <strong>חלק</strong> שירצה <strong>בראש, ומשמש</strong> עושה את עבודתו <strong>בשמונה כלים</strong> (בגדי כהונה), <strong>וכל עבודת יום הכפורים אינה כשרה אלא בו, ופטור על טומאת מקדש וקדשיו,</strong>
 <strong>וכולן נוהגין במרובה בגדים חוץ מפר המביא על כל המצו‍ת</strong> שהוא אינו מביא, <strong>וכולן נוהגין במשיח שעבר חוץ מפר יום הכיפורים ועשירית האיפה, וכולן אין נוהגין במשוח מלחמה חוץ מחמשה דברים האמורים בפרשה</strong> של דיני הכהן הגדול (ויקרא כ״א:י׳): <strong>לא פורע ולא פורם, ואין מטמא לקרובים, ומוזהר על הבתולה, ואסור באלמנה, ומחזיר את הרוצח,</strong> אלו <strong>דברי ר' יהודה. וחכמים אומרים: אינו מחזיר.</strong>
 ושואלים: <strong>והאי ממאי</strong> <small>[ו</small>ברייתא <small>זו מנין]</small> ששיטת <strong>ר' שמעון היא? אמר רב פפא: מאן שמעת ליה</strong> <small>[מי שמעת אותו]</small> ש<strong>אמר</strong> שהכהן הגדול <strong>פטור על טומאת מקדש וקדשיו?</strong> הרי זה <strong>ר' שמעון.</strong> וסובר כר' מאיר בכהן שעבר וכרבנן בכהן מרובה בגדים, שאינו מביא פר העלם דבר.
 <big>א</big> נאמר בברייתא שמשוח מלחמה אין בו דין כהן גדול <strong>חוץ מחמשה דברים האמורים בפרשה.</strong> ושואלים: <strong>מנא הני מילי</strong> <small>[מנין הדברים הללו]?</small> ומשיבים: <strong>דתנו רבנן</strong> <small>[ששנו חכמים]:</small> <strong>"והכהן הגדול מאחיו"</strong> (ויקרא כא, י) — <strong>זה כהן גדול, "אשר יוצק על ראשו שמן המשחה"</strong> — <strong>זה משוח מלחמה, "ומלא את ידו ללבש את הבגדים"</strong> — <strong>זה מרובה בגדים, על כולן הוא אומר</strong> מה שכתוב בהמשך: <strong>"ראשו לא יפרע ובגדיו לא יפרם ועל כל נפשת מת לא יבא"</strong> (ויקרא כא, י).
 <strong>יכול יהו כולן מקריבין אוננים? תלמוד לומר: "כי נזר שמן משחת אלהיו עליו"</strong> (ויקרא כא יב), להדגיש <strong>"עליו" ולא על חבירו</strong> כלומר, רק על הכהן הגדול. <strong>ואחר שחלקו הכתוב, יכול לא יהא</strong> משוח מלחמה <strong>מצווה על הבתולה? תלמוד לומר:</strong> בתוספת ו' <strong>"והוא</strong> אשה בבתוליה יקח"
 (ויקרא כא יג) ובא לרבות משוח מלחמה. ומעירים: <strong>כתנאי</strong> <small>[כתנאים]</small> שנחלקו בענין זה. נאמר: <strong>"והוא אשה בבתוליה יקח"</strong> (ויקרא כא יג), <strong>אחר שחלק הכתוב</strong> בין כהן משוח מלחמה לכהן גדול לענין שאינו מקריב כשהוא אונן, <strong>ריבה</strong> אחר כך, את משוח המלחמה בדינים אלה. אלו <strong>דברי ר' ישמעאל. ר' עקיבא אומר: אין לי אלא</strong> כהן גדול <strong>שעבר מחמת קריו,</strong> שאינו יכול לשמש במשך זמן קצר, עבר <strong>מחמת מומין</strong> שאינו חוזר להכשרו <strong>מנין</strong> שאף הוא עדיין מצווה על הבתולה? <strong>תלמוד לומר: "והוא"</strong> לרבות כשעבר מחמת מום, אבל לענין משוח מלחמה אין ריבוי.
 <strong>בעא מיניה</strong> <small>[שאל אותו]</small> <strong>רבא מרב נחמן:</strong> כהן <strong>משיח שנצטרע מהו באלמנה?</strong> האם נאמר כי <strong>מידחא דחי</strong> <small>[דחוי</small> הוא<small>]</small> לפי שעה אבל עדיין כהן גדול הוא, <strong>או מיפטר פטר</strong> <small>[פטור</small> לגמרי<small>]</small> שיצא מגדר כהן גדול לחלוטין? <strong>לא הוה בידיה</strong> <small>[היתה בידו</small> תשובה<small>].</small>
 <strong>זימנין הוי יתיב</strong> <small>[פעם</small> אחרת <small>ישב]</small> <strong>רב פפא וקמבעיא ליה</strong> <small>[ונשאלה לו</small> אותה שאלה<small>],</small> <strong>אמר ליה</strong> <small>[לו]</small> <strong>הונא בריה</strong> <small>[בנו]</small> של <strong>רב נחמן לרב פפא, תנינא</strong> <small>[שנינו</small> ברייתא<small>]:</small> <strong>אין לי אלא שעבר מחמת קריו, עבר מחמת מומין מנין? תלמוד לומר: "והוא".</strong> ומצורע נחשב גם כבעל מום, ואסור באלמנה. כיון ששמע רב פפא ראיה זו, התפעל <strong>קם נשקיה ברישיה</strong> <small>[נשקו בראשו]</small> <strong>ויהיב ליה ברתיה</strong> <small>[ונתן לו</small> את <small>בתו</small> לאשה<small>]</small> מחמת ההערכה על גדולתו בתורה.
 <big>ב משנה</big> <strong>כהן גדול פורם</strong> באבילותו את בגדו <strong>מלמטה, וה</strong>כהן ה<strong>הדיוט</strong> פורם <strong>מלמעלה</strong> כשאר אדם. <strong>כהן גדול מקריב אונן</strong> (ביום שמת אחד מקרוביו) <strong>ולא אוכל</strong> באותו יום ממה שהוא מקריב, <strong>וההדיוט לא מקריב ולא אוכל.</strong>
 <big>ג גמרא</big> <strong>אמר רב: למטה</strong> — האמור במשנה שכהן גדול פורם מלמטה, כוונתו <strong>למטה ממש</strong> בתחתית הבגד, <strong>למעלה —</strong> <strong>למעלה ממש. ושמואל אמר: למטה</strong> — פירושו <strong>למטה מקמי</strong> <small>[מפני]</small> <strong>שפה,</strong> לא בשפת הבגד למעלה אלא למטה ממנו, בלא לקרוע את השפה. <strong>למעלה</strong> — כוונתו <strong>למעלה מקמי</strong> <small>[מפני]</small> <strong>שפה,</strong> כלומר בשפת הבגד עצמו. <strong>וזה וזה</strong> פורמים <strong>בצואר</strong> הבגד.
 <strong>מיתיבי</strong> <small>[מקשים]:</small> על שיטת שמואל <strong>על כל המתים כולן</strong> כשקורע עליהם — <strong>רצה מבדיל</strong> (מחלק לשניים) <strong>קמי</strong> <small>[מפני]</small> <strong>שפה שלו, רצה אינו מבדיל קמי</strong> <small>[מפני]</small> <strong>שפה שלו,</strong> אם קורע <strong>על אביו ועל אמו</strong> — <strong>מבדיל. כיון דבעלמא הוי</strong> <small>[שבכלל</small> הרי <small>זה</small> נחשב<small>]</small> <strong>קרע</strong> גם אם לא מבדיל, אם כן <strong>קרי</strong> <small>[קרא</small> בו<small>]</small> <strong>כאן</strong> אצל כהן גדול <strong>"בגדיו לא יפרם"!</strong> וראיה לשיטת רב שכהן גדול אינו פורם למעלה רק למטה.
  ומשיבים:  <strong>שמואל כ</strong>דעת <strong>ר' יהודה סבירא ליה</strong> <small>[סבור הוא],</small> ש<strong>אמר: כל קרע שאינו מבדיל שפה שלו, אינו אלא קרע של תפלות</strong> (שטות) ואינו נחשב כקרע ממש. ויכול הכהן גדול לפרום למעלה ולא להבדיל. ושואלים: <strong>ומי אית ליה</strong> <small>[והאם יש לו]</small> <strong>לר' יהודה</strong> בכלל סברה זו שיש <strong>קריעה בכהן גדול?</strong>
 <strong>והא תניא</strong> <small>[והרי שנויה</small> ברייתא<small>]:</small> <strong>אילו נאמר "ראש לא יפרע ובגד לא יפרם", הייתי אומר: בראש ובגד של סוטה הכתוב מדבר</strong> שאין הכהן הגדול פורע את ראש האשה ופורם בגדה, כדרך שעושה כהן הדיוט לסוטה, <strong>תלמוד לומר: "את ראשו לא יפרע ובגדיו לא יפרם"</strong> (ויקרא כא, י), ללמד <strong>שאינו בפריעה ופרימה כל עיקר,</strong> אלו <strong>דברי ר' יהודה. ר' ישמעאל אומר: אינו פורם כדרך שבני אדם</strong> אחרים <strong>פורמין, אלא הוא מלמטה וההדיוט מלמעלה.</strong> אם כן לדברי ר' יהודה הכהן הגדול אינו פורם כלל!
  ומשיבים:  <strong>שמואל סבר לה</strong> <small>[סבור הוא]</small> <strong>כר' יהודה בחדא</strong> <small>[</small>ו<small>ב</small>דבר <small>אחד]</small> בדיני קריעה בכלל, <strong>ופליג עליה בחדא</strong> <small>[וחולק עליו ב</small>דבר <small>אחד]</small> שסבור שכהן גדול צריך לקרוע.
 <big>ד משנה</big> <strong>כל</strong> <strong>התדיר מחבירו</strong> כל דבר מצוה שהוא מצוי יותר להיעשות <strong>קודם את חבירו</strong> אם שניהם באים יחד, <strong>וכל המקודש מחבירו קודם את חבירו.</strong> אם היו <strong>פר המשיח ופר העדה</strong> שמביאים על שגגת העלם דבר <strong>עומדים</strong> ושניהם צריכים הקרבה — <strong>פר המשיח קודם לפר העדה בכל מעשיו.</strong>
 <big>ה גמרא</big> על האמור במשנה שהתדיר קודם, שואלים: <strong>מנא הני מילי</strong> <small>[מנין הדברים הללו]</small>? <strong>אמר אביי,</strong> ש<strong>אמר קרא</strong> <small>[המקרא]:</small> <strong>"מלבד עולת הבקר אשר לעולת התמיד"</strong> (במדבר כח, כג), <strong>מכדי כתיב</strong> <small>[הרי נאמר]</small> <strong>"עולת הבקר",</strong> אם כן <strong>"עולת התמיד" למה לי?</strong> הרי יודעים שהיא עולת תמיד של בוקר! <strong>הכי קאמר רחמנא</strong> <small>[כך אמרה התורה]:</small> <strong>כל</strong> ש<strong>תדירה</strong> יותר <strong>קדמה</strong> <small>[קודמת],</small> וכיון שהיא עולת התמיד ותדירה לכן היא קודמת לקרבנות אחרים.
 ועוד שנינו במשנה <strong>וכל המקודש מחבירו הוא קודם את חבירו.</strong> ושואלים: <strong>מנלן</strong> <small>[מנין לנו]?</small> <strong>דתנא דבי</strong> <small>[ששנה</small> החכם <small>מבית</small> מדרשו<small>]</small> של <strong>ר' ישמעאל:</strong> נאמר <strong>"וקדשתו</strong> כי את לחם אלהיו הוא מקריב והיה קודש" (ויקרא כא, ח) — לומר שיש לתת לו חשיבות וקדימה <strong>לכל דבר שבקדושה, לפתוח ראשון</strong> בקריאת התורה, <strong>ולברך ראשון</strong> בזימון, <strong>וליטול מנה יפה ראשון,</strong> ומכאן שהמקודש קודם לאחרים. 
## דף יג.
 <big>א</big> שנינו במשנה: <strong>פר כהן משוח ופר עדה</strong> עומדים, פר הכהן המשוח קודם. ועל כך שואלים: <strong>מנא הני מילי</strong> <small>[מנין הדברים הללו]?</small> <strong>דתנו רבנן</strong> <small>[ששנו חכמים]:</small> <strong>"ושרף אותו כאשר שרף את הפר הראשון"</strong> (ויקרא ד, כא), <strong>מה תלמוד לומר "הראשון"?</strong> לאחר שנאמר כבר שפר זה נעשה כפר כהן משיח? למדנו <strong>שיהא ראשון</strong> כלומר, <strong>קודם לפר העדה בכל מעשיו.</strong>
 עוד <strong>תנו רבנן</strong> <small>[שנו חכמים]:</small> <strong>פר כהן משיח ופר העדה עומדים</strong> — <strong>פר כהן משיח קודם לפר העדה בכל מעשיו,</strong> וטעמו של דבר: <strong>הואיל ומשיח מכפר</strong> על ישראל בכלל, <strong>ועדה</strong> היא ה<strong>מתכפרת, דין הוא שיקדים המכפר למתכפר, וכן הוא אומר: "וכפר בעדו ובעד ביתו ובעד כל קהל ישראל"</strong> (ויקרא טז, יז).
 <strong>פר העלם דבר של צבור קודם לפר של עבודה זרה. מאי טעמא</strong> <small>[מה טעם</small> הדבר<small>]?</small> <strong>האי</strong> <small>[זה]</small> פר העלם דבר הוא פר <strong>חטאת והאי</strong> <small>[וזה]</small> פר עבודה זרה <strong>עולה, ותניא</strong> <small>[ושנויה</small> ברייתא<small>]:</small> <strong>"והקריב את אשר לחטאת ראשונה"</strong> (ויקרא ה, ח), <strong>מה תלמוד לומר? אם ללמד</strong> באותו ענין <strong>שתהא חטאת ראשונה, הרי כבר נאמר: "ואת השני יעשה עולה כמשפט"</strong> (ויקרא ה, י)! <strong>אלא זה בנה אב</strong> שממנו למדים בכל מקום <strong>שיהו כל חטאות קודמות לעולות הבאים עמהם, וקיימא לן</strong> <small>[ומוחזק בידינו]</small> ש<strong>אפילו חטאת העוף קודמת לעולת בהמה.</strong>
 <strong>פר עבודה זרה קודם לשעיר עבודה זרה</strong> שמביאים כל העדה. ושואלים: <strong>אמאי</strong> <small>[מדוע]?</small> הלא <strong>האי</strong> <small>[זה]</small> השעיר <strong>חטאת</strong> <strong>והאי</strong> <small>[וזה]</small> הפר <strong>עולה!</strong> <strong>אמרי במערבא משמיה</strong> <small>[אומרים בארץ ישראל משמו]</small> של <strong>רבא בר מרי: חטאת עבודה זרה חסירא אל"ף, "לחטת" כתיב</strong> <small>[נאמר]</small> (במדבר טו, כד), ללמד שאין בה כל דיני חטאת. <strong>רבא אמר: "כמשפט" כתיב ביה</strong> <small>[נאמר בו]</small> (ויקרא ה, י), שיש לעשותו כסדר הכתובים, ושם קודם הפר לשעיר.
 <strong>שעיר עבודה זרה</strong> של העדה <strong>קודם לשעיר נשיא. מאי טעמא</strong> <small>[מה טעם</small> הדבר<small>]?</small> <strong>האי</strong> <small>[זה]</small> <strong>צבור והאי</strong> <small>[וזה]</small> <strong>יחיד,</strong> וציבור קודם ליחיד אפילו הוא מלך. <strong>שעיר נשיא קודם לשעירת יחיד. מאי טעמא</strong> <small>[מה טעם</small> הדבר<small>]?</small> <strong>האי</strong> <small>[זה]</small> <strong>מלך והאי</strong> <small>[וזה]</small> <strong>הדיוט</strong> (אדם פשוט).
 <strong>שעירת יחיד קודמת לכבשת יחיד.</strong> ומקשים: <strong>והא תניא</strong> <small>[והרי שנויה</small> ברייתא<small>]:</small> <strong>כבשת יחיד קודמת לשעירת יחיד! אמר אביי: תנאי</strong> <small>[</small>מחלוקת <small>תנאים]</small> <strong>היא, מר סבר</strong> <small>[חכם זה סבור]:</small> <strong>שעירה עדיפא</strong> <small>[עדיפה]</small><strong>, שכן נתרבתה</strong> כלומר, יש בה ריבוי ויחוד, שמביאים אותה <strong>אצל עבודה זרה ביחיד,</strong> ששם מקריבים דווקא שעירה ולא כבשה. <strong>ומר סבר</strong> <small>[וחכם זה סבור]:</small> <strong>כבשה עדיפא</strong> <small>[עדיפה],</small> <strong>שכן נתרבתה באליה</strong> שמביאים ממנה גם את האליה למזבח, ולכן היא קרבן עדיף.
  קרבן ה<strong>עומר קודם לכבש הבא עמו,</strong> וכן <strong>שתי הלחם קודמים לכבשים הבאים עמהם. זה הכלל: דבר הבא בגין ליום</strong> בשביל היום, משום מצוות היום, <strong>קודם לדבר הבא בגין לחם,</strong> והכבשים הללו הם רק כתוספת לקרבן העיקרי, והקרבן העיקרי הוא העומר ושתי הלחם.
 <big>ב משנה</big> <strong>האיש קודם לאשה</strong> בזמן שיש ספק במי מהם לבחור <strong>להחיות</strong> או <strong>להשב אבדה</strong> של אחד מהם, <strong>והאשה קודמת לאיש</strong> בזמן שצריך לדאוג <strong>לכסות</strong> לפי שבושתה מרובה, או <strong>להוציא מבית השבי,</strong> שמלבד היסורים והסכנה יש חשש שיאנסוה. <strong>בזמן ששניהם עומדים בקלקלה</strong> כאשר גם האיש שבוי לצורך משכב זכר — <strong>האיש קודם לאשה</strong> לפדותו.
 <big>ג גמרא</big> ועוד בענין קדימויות. <strong>תנו רבנן</strong> <small>[שנו חכמים]:</small> <strong>היה הוא ואביו ורבו בשבי</strong> — <strong>הוא קודם לרבו</strong> מפני שחייו קודמים, <strong>ורבו קודם לאביו, אמו</strong> במקרה זה <strong>קודמת לכולם.</strong>
 <strong>חכם קודם למלך ישראל,</strong> וטעמו של דבר: <strong>חכם שמת</strong> — <strong>אין לנו כיוצא בו, מלך ישראל שמת</strong> — <strong>כל ישראל ראוים למלכות.</strong>
 <strong>מלך קודם לכהן גדול, שנאמר: "ויאמר המלך להם קחו עמכם את עבדי אדניכם" וגו'</strong> (מלכים א א, לג), שקרא דוד המלך לעצמו אדון כלפי צדוק הכהן. 
 <strong>כהן גדול קודם לנביא, שנאמר: "ומשח אתו שם צדוק הכהן ונתן הנביא"</strong> (שם לד), <strong>הקדים צדוק לנתן. ואומר: "שמע נא יהושע הכהן הגדול אתה ורעיך" וגו'</strong> (זכריה ג, ח), <strong>יכול</strong> אותם הרעים <strong>הדיוטות היו? תלמוד לומר: "כי אנשי מופת המה"</strong> (זכריה ג, ח), <strong>ואין "מופת" אלא נביא, שנאמר: "ונתן אליך אות או מופת"</strong> (דברים יג, ב), הרי שהנביאים הם כנספחים כלפי הכהן הגדול.
  כהן גדול <strong>משוח בשמן המשחה קודם למרובה בגדים; מרובה בגדים קודם למשיח שעבר</strong> מכהונתו אפילו עבר <strong>מחמת קריו; משיח שעבר מחמת קריו קודם לעבר מחמת מומו;</strong> מי ש<strong>עבר מחמת מומו</strong> עדיין <strong>קודם למשוח מלחמה; משוח מלחמה קודם לסגן</strong> הכהן הגדול, שכאשר אין הכהן הגדול יכול לשמש במקדש, הסגן ממלא את מקומו.
 <strong>סגן קודם לאמרכל,</strong> אחד משבעה הממונים על המקדש. ושואלים: <strong>מאי</strong> <small>[מה</small> פירוש<small>]</small> <strong>אמרכל? אמר רב חסדא:</strong> אמרכל פירושו <strong>אמר כולא.</strong> כלומר, ממונה כללי על המקדש. <strong>אמרכל קודם לגזבר</strong> הממונה על אוצרות המקדש<strong>; גזבר קודם לראש משמר</strong> מעשרים וארבעה משמרות שנחלקו בהם הכהנים<strong>; ראש משמר קודם לראש בית אב</strong> שהוא יחידה בתוך המשמר, ובדרך כלל עובדים אלה יום אחד בשבוע של המשמר; <strong>ראש בית אב קודם לכהן הדיוט.</strong>
 <strong>איבעיא להו</strong> <small>[נשאלה להם</small> לחכמים<small>]</small> שאלה זו: <strong>לענין טומאה, סגן</strong> כהן גדול <strong>ומשוח מלחמה איזה מהם קודם</strong> אם היה לפניהם מת מצוה שיש לטפל בקבורתו, והכל (אף כהן ונזיר) מצווים על כך, מי מהם יטמא?
 <strong>אמר מר זוטרא בריה</strong> <small>[בנו]</small> של <strong>רב נחמן: תא שמע</strong> <small>[בוא</small> ו<small>שמע],</small> <strong>דתניא</strong> <small>[ששנויה</small> ברייתא<small>]:</small> <strong>סגן ומשוח מלחמה שהיו מהלכים בדרך ופגע בהם מת מצוה</strong> וצריך אחד מהם להיטמא לו, <strong>מוטב שיטמא משוח מלחמה ואל יטמא סגן, שאם יארע בו פסול בכהן גדול, נכנס הסגן ומשמש תחתיו,</strong> ולכן יש לדאוג ככל האפשר שישאר הסגן בטהרתו. ומקשים: <strong>והתניא</strong> <small>[והרי שנויה</small> ברייתא<small>]:</small> <strong>משוח מלחמה קודם לסגן! אמר רבינא: כי תניא</strong> <small>[כאשר שנויה</small> הברייתא<small>]</small> <strong>ההיא</strong> לא לענין טומאה, אלא <strong>להחיותו,</strong> שמבחינת דרגתו משוח מלחמה נחשב בדרגה גבוהה יותר.
 <big>ד משנה</big> <strong>כהן קודם ללוי, לוי לישראל, ישראל לממזר, וממזר לנתין</strong> (מצאצאי הגבעונים), <strong>ונתין לגר, וגר לעבד משוחרר. אימתי</strong> דיני קדימות אלה? <strong>בזמן שכולם שוים</strong> בחכמה. <strong>אבל אם היה ממזר תלמיד חכם וכהן גדול עם הארץ</strong> — <strong>ממזר תלמיד חכם קודם לכהן גדול עם הארץ,</strong> שגדולת התורה עולה על כולם.
 <big>ה גמרא</big> ומסבירים את האמור במשנה: <strong>כהן קודם ללוי</strong> — <strong>שנאמר: "בני עמרם אהרן ומשה ויבדל אהרן להקדישו קדש קדשים"</strong> (דברי הימים א כג, יג). <strong>לוי קודם לישראל</strong> — <strong>שנאמר: "בעת ההיא הבדיל ה' את שבט הלוי" וגו'</strong> (דברים י, ח).
 <strong>ישראל קודם לממזר</strong> — לפי <strong>שזה</strong> הישראל <strong>מיוחס, וזה</strong> הממזר <strong>אינו מיוחס</strong> ופסול לבוא בקהל. <strong>ממזר קודם לנתין</strong> — כי <strong>זה</strong> הממזר על כל פנים <strong>בא מטפה כשרה</strong> של אדם מישראל, <strong>וזה</strong> הנתין <strong>בא מטפה פסולה</strong> של גבעוני. <strong>נתין קודם לגר</strong> — כי <strong>זה</strong> הנתין <strong>גדל עמנו בקדושה</strong> שכל ימיו נהג כישראל, <strong>וזה</strong> הגר <strong>לא גדל עמנו בקדושה. גר קודם לעבד משוחרר</strong> — כי <strong>זה</strong> העבד המשוחרר <strong>היה</strong> בהיותו עבד <strong>בכלל ארור, וזה</strong> הגר <strong>לא היה בכלל ארור.</strong>
 שנינו במשנה: <strong>אימתי? בזמן שכולן שוין כו'.</strong> ושואלים: <strong>מנא הני מילי</strong> <small>[מנין דברים אלה]?</small> <strong>אמר רב אחא בר' חנינא,</strong> ש<strong>אמר קרא</strong> <small>[המקרא]:</small> <strong>"יקרה היא מפנינים"</strong> (משלי ג, טו), לומר יקרה התורה אפילו <strong>מכהן גדול שנכנס לפני ולפנים</strong> ולקדש הקדשים.
 <strong>תניא</strong> <small>[שנויה</small> ברייתא<small>],</small> <strong>ר' שמעון בר יוחאי אומר: בדין הוא שיקדים עבד משוחרר לגר,</strong> משום <strong>שזה</strong> העבד המשוחרר <strong>גדל עמנו בקדושה, וזה</strong> הגר <strong>לא גדל עמנו בקדושה, אלא זה</strong> העבד <strong>היה בכלל ארור, וזה לא היה בכלל ארור,</strong> לפיכך הגר קודם.
 <strong>שאלו תלמידיו את ר' אלעזר בר' צדוק: מפני מה הכל רצין לישא גיורת</strong> כלומר, יש רבים יותר שרוצים לישא גיורת, <strong>ואין הכל רצין לישא משוחררת? אמר להם: זו</strong> השפחה <strong>היתה בכלל ארור, וזו</strong> הגיורת <strong>לא היתה בכלל ארור. דבר אחר: זו</strong> הגיורת <strong>היתה בחזקת שמור</strong> כלומר, שמן הסתם שמרה את עצמה בצניעות, <strong>וזו</strong> השפחה <strong>לא היתה בחזקת שמור.</strong>
 <strong>שאלו תלמידיו את ר' אלעזר: מפני מה הכלב מכיר את קונו</strong> (אדוניו), <strong>וחתול אינו מכיר את קונו? אמר להם:</strong> לא פלא, <strong>ומה</strong> כמו שמקובל בידינו ש<strong>האוכל ממה שעכבר אוכל</strong> — <strong>משכח</strong> דברים, החתול <strong>האוכל</strong> את ה<strong>עכבר עצמו, על אחת כמה וכמה.</strong>
 <strong>שאלו תלמידיו את ר' אליעזר: מפני מה הכל מושלים בעכברים,</strong> שכל הטורפים אוכלים אותם? אמר להם: <strong>מפני שסורן</strong> (שיצרם) <strong>רע</strong> כלומר, יש להם מנהגים רעים. ושואלים: <strong>מאי</strong> <small>[מה]</small> <strong>היא,</strong> מה הם אותם מנהגים רעים? <strong>רבא אמר: אפילו גלימי גייצי</strong> <small>[גלימות</small> הם <small>מכרסמים]</small> אף על פי שאינם מזון להם.
## דף יג:
 <strong>רב פפא אמר: אפילו שופתא מרא גייצי</strong> <small>[קת של מעדר</small> הם <small>מכרסמים].</small>
 <big>א</big> <strong>תנו רבנן</strong> <small>[שנו חכמים].</small> <strong>חמשה דברים משכחים את התלמוד: האוכל ממה שאוכל עכבר וממה שאוכל חתול, והאוכל לב של בהמה, והרגיל בזיתים, והשותה מים של שיורי רחיצה, והרוחץ רגליו זו על גבי זו. ויש אומרים: אף המניח כליו</strong> (בגדיו) <strong>תחת מראשותיו.</strong> ולעומת זאת <strong>חמשה דברים משיבים</strong> מחזירים <strong>את התלמוד</strong> שנשכח: <strong>פת</strong> שנאפתה על <strong>פחמין וכל שכן</strong> המתחמם ב<strong>פחמין עצמן, והאוכל ביצה מגולגלת</strong> (קשה) <strong>בלא מלח, והרגיל בשמן זית, והרגיל ביין ובשמים, והשותה מים של שיורי עיסה</strong> שנשארו מים בכלי לאחר שנילוש הבצק כל צרכו. <strong>ויש אומרים: אף הטובל אצבעו במלח ואוכל.</strong> ודנים בברייתא זו.
  נאמר בה <strong>"הרגיל בשמן זית".</strong> ומעירים: <strong>מסייע ליה</strong> <small>[לו]</small> הדבר <strong>ל</strong>דברי <strong>ר' יוחנן,</strong> ש<strong>אמר ר' יוחנן: כשם שהזית</strong> באכילתו <strong>משכח תלמוד של שבעים שנה, כך שמן זית משיב תלמוד של שבעים שנה.</strong>
 <strong>"והרגיל ביין ובשמים". מסייע ליה</strong> <small>[לו]</small> <strong>לרבא,</strong> ש<strong>אמר רבא: חמרא וריחני פקחין</strong> <small>[היין והבשמים עשו אותי פיקח].</small>
 <strong>"והטובל אצבעו במלח". אומר ריש לקיש: וב</strong>אצבע <strong>אחת.</strong> ומעירים: <strong>כתנאי</strong> <small>[כתנאים]</small> שחלקו בענין זה, <strong>ר' יהודה אומר: אחת ולא שתים, ר' יוסי אומר: שתים ולא שלש. וסימניך</strong> שהמחלוקת באחת ושתים: <strong>קמיצה,</strong> שמקפלים שתי אצבעות על היד ואצבע אחת זקופה.
 <strong>עשרה דברים קשים לתלמוד: העובר תחת אפסר הגמל וכל שכן תחת גמל עצמו, והעובר בין שני גמלים, והעובר בין שתי נשים, והאשה העוברת בין שני אנשים, והעובר מתחת</strong> מקום שיש בו <strong>ריח רע של נבילה, והעובר תחת הגשר שלא עברו תחתיו מים ארבעים יום, והאוכל פת שלא בשל</strong> (נאפה) <strong>כל צרכו, והאוכל בשר מזוהמא ליסטרון</strong> מין כף גדולה של טבחים, <strong>והשותה מאמת</strong> (תעלת) <strong>המים העוברת בבית הקברות, והמסתכל בפני המת. ויש אומרים: אף הקורא כתב שעל גבי הקבר.</strong>
 <big>ב</big> ושוב לענין דרגות של חשיבות. <strong>תנו רבנן</strong> <small>[שנו חכמים]:</small> <strong>כשהנשיא</strong> של הסנהדרין <strong>נכנס כל העם עומדים, ואין יושבים עד שאומר להם: שבו. כשאב בית דין נכנס, עושים לו</strong> בדרכו <strong>שורה אחת מכאן ושורה אחת מכאן</strong> של אנשים העומדים לכבודו <strong>עד שישב במקומו</strong> ואז הם יושבים בעצמם. <strong>כשחכם</strong> (השלישי בדרגה בסנהדרין) <strong>נכנס, אחד עומד ואחד יושב</strong> שמי שהחכם בתוך ארבע אמותיו עומד, וכשיוצא משם <strong>—</strong> חוזר ויושב. <strong>עד שישב</strong> החכם <strong>במקומו. בני חכמים ותלמידי חכמים, בזמן שרבים צריכים להם</strong> — <strong>מפסיעין על ראשי העם</strong> כלומר, כשהעם יושבים על הארץ מותר להם ללכת למקומם למרות שהם נראים כפוסעים מעל ראשיהם של היושבים. <strong>יצא</strong> אחד מהחכמים <strong>לצורך</strong> (לעשות את צרכיו) — <strong>יכנס</strong> ויחזור <strong>וישב במקומו</strong> ואינו חושש לטירחת הציבור.
 <strong>בני תלמידי חכמים שממונים אביהם פרנס על הצבור, בזמן שיש להם דעת לשמוע</strong> כלומר, שהם מבינים ויכולים ללמוד — <strong>נכנסים ויושבים לפני אביהם ו</strong>יושבים כש<strong>אחוריהם כלפי העם, בזמן שאין להם דעת לשמוע</strong> — <strong>נכנסים ויושבים לפני אביהם</strong> אבל <strong>פניהם כלפי העם,</strong> שרואים שהם יושבים שם מפני הכבוד אבל לא כלומדים. <strong>ר' אלעזר בר</strong> (בנו של) <strong>ר' צדוק אומר: אף בבית המשתה</strong> (החתונה) <strong>עושים אותם סניפין</strong> כלומר, מושיבים אותם סמוך לאבותיהם.
 <strong>אמר מר</strong> <small>[החכם]:</small> <strong>יצא לצורך</strong> — <strong>נכנס ויושב במקומו. אמר רב פפא: לא אמרו אלא ל</strong>צורך של צרכים <strong>קטנים, אבל לגדולים</strong> — <strong>לא,</strong> מדוע? משום ש<strong>הוה ליה למבדק נפשיה מעיקרא</strong> <small>[היה לו לבדוק</small> את <small>עצמו מתחילה]</small> שלא יזדקק לצאת, ואם יצא הרי זו רשלנות ואינו צריך להטריח אנשים כשהוא חוזר. ש<strong>אמר רב יהודה אמר רב: לעולם ילמד אדם עצמו להשכים ולהעריב</strong> לבית הכסא, <strong>כדי שלא יתרחק</strong> בשעות אחרות למצוא לו מקום מוצנע <strong>אמר רבא: האידנא דחלשא עלמא</strong> <small>[בימינו שחלוש העולם],</small> <strong>אפילו לגדולים נמי</strong> <small>[גם כן]</small> יכול לחזור, מפני שאין אנשים בריאים כל כך.
  שנינו, <strong>ר' אלעזר בר</strong> <small>[בנו</small> של<small>]</small> <strong>ר' צדוק אומר: אף בבית המשתה עושים אותם סניפים</strong> ומושיבים אותם סמוך לאבותיהם. <strong>אמר רבא:</strong> כוונתו <strong>בחיי אביהם</strong> ו<strong>בפני אביהם.</strong>
 <big>ג</big> <strong>אמר ר' יוחנן: בימי רבן שמעון בן גמליאל נישנית משנה זו</strong> ששנינו קודם, כי <strong>רבן שמעון בן גמליאל</strong> היה <strong>נשיא, ר' מאיר</strong> היה <strong>חכם, ר' נתן</strong> היה <strong>אב בית דין, כי הוה</strong> <small>[כאשר היה</small> בא<small>]</small> <strong>רבן שמעון בן גמליאל התם</strong> <small>[שם],</small> <strong>הוו קיימי כולי עלמא מקמיה</strong> <small>[היו עומדים הכל לפניו],</small> <strong>כי הוו עיילי</strong> <small>[כאשר היו נכנסים]</small> <strong>ר' מאיר ור' נתן, הוו קיימי כולי עלמא מקמייהו</strong> <small>[היו קמים הכל מפניהם],</small> <strong>אמר רבן שמעון בן גמליאל: לא בעו למיהוי היכרא בין דילי לדידהו</strong> <small>[האם לא צריך להיות היכר ביני ובינם]</small> בדרכי הכבוד? <strong>תקין הא מתניתא</strong> <small>[תיקן</small> את <small>הברייתא הזו]</small> את הכלל הזה שיש הבדל בין הנשיא לשאר החכמים בענין חיוב הקימה.
 <strong>ההוא יומא</strong> <small>[אותו יום]</small> שתיקנו זאת <strong>לא הוו</strong> <small>[היו]</small> <strong>ר' מאיר ור' נתן התם</strong> <small>[שם],</small> <strong>למחר כי אתו</strong> <small>[כאשר באו]</small> <strong>חזו</strong> <small>[ראו]</small> ש<strong>לא קמו מקמייהו כדרגילא מילתא</strong> <small>[עומדים לפניהם כמו ש</small>היה <small>הדבר רגיל],</small> <strong>אמרי</strong> <small>[אמרו]:</small> <strong>מאי האי</strong> <small>[מה זה]?</small> <strong>אמרו להו</strong> <small>[להם]:</small> <strong>הכי תקין</strong> <small>[כך תיקן]</small> <strong>רבן שמעון בן גמליאל.</strong>
 <strong>אמר ליה</strong> <small>[לו]</small> <strong>ר' מאיר לר' נתן: אנא</strong> <small>[אני]</small> <strong>חכם ואת</strong> <small>[ואתה]</small> <strong>אב בית דין, נתקין מילתא כי לדידן</strong> <small>[נעשה דבר</small> שיהיה <small>עבורנו].</small> <strong>מאי נעביד ליה</strong> <small>[מה נעשה לו]?</small> <strong>נימא ליה</strong> <small>[נאמר לו]:</small> <strong>גלי</strong> <small>[שיגלה]</small> כלומר, שידרוש במסכת <strong>עוקצים, דלית ליה</strong> <small>[שאין לו],</small> שאינו יודע אותה. <strong>וכיון</strong> ש<strong>לא גמר</strong> <small>[למד]</small> ולא יוכל לומר דבר ואז <strong>נימא ליה</strong> <small>[נאמר לו]:</small> נאמר <strong>"מי ימלל גבורות ה' ישמיע כל תהלתו"</strong> (תהלים קו, ב), <strong>למי נאה למלל גבורות ה'?</strong> ל<strong>מי שיכול להשמיע כל תהלותיו,</strong> ולא זה שאינו יודע הכל, <strong>נעבריה</strong> <small>[נעביר אותו]</small> מנשיאותו, <strong>והוי אנא</strong> <small>[ואהיה אני]</small> <strong>אב בית דין ואת</strong> <small>[ואתה]</small> <strong>נשיא.</strong>
 <strong>שמעינהו</strong> <small>[שמע אותם]</small> <strong>ר' יעקב בן קרשי</strong> שהם משוחחים, <strong>אמר: דלמא</strong> <small>[שמא]</small> <strong>חס ושלום אתיא מלתא</strong> <small>[יבוא הדבר]</small> <strong>לידי כיסופא</strong> <small>[בושה]</small> אם כך יקרה, אבל לא רצה לדבר לשון הרע, ומשום כך <strong>אזל יתיב</strong> <small>[הלך ישב]</small> <strong>אחורי עיליתיה</strong> <small>[עלייתו]</small> של <strong>רבן שמעון בן גמליאל, פשט</strong> <small>[פירש]</small> את מסכת עוקצים, <strong>גרס ותנא</strong> <small>[ושנה],</small> <strong>גרס ותנא</strong> <small>[ושנה].</small>
 <strong>אמר</strong> רבן שמעון בן גמליאל בליבו: <strong>מאי דקמא</strong> <small>[מהו</small> זה <small>שלפנינו]?</small> <strong>דלמא</strong> <small>[שמא]</small> <strong>חס ושלום איכא בי מדרשא מידי</strong> <small>[יש בבית המדרש משהו]</small> כלומר, שרוצים לעשות דבר כעין זה שחשבו ר' מאיר ור' נתן לעשות, <strong>יהב דעתיה וגרסה</strong> <small>[נתן דעתו וגרס אותה]</small> את מסכת עוקצים. <strong>למחר אמרו ליה</strong> <small>[לו]</small> ר' מאיר ור' נתן: <strong>ניתי מר וניתני</strong> <small>[יבוא אדוני וישנה]</small> <strong>ב</strong>מסכת <strong>עוקצין, פתח ואמר</strong> משום שכבר התכונן יפה. <strong>בתר דאוקים</strong> <small>[אחרי שסיים]</small> להסביר, <strong>אמר להו</strong> <small>[להם]:</small> <strong>אי לא גמירנא, כסיפיתנן</strong> <small>[אם לא הייתי לומד, הייתם מביישים אותי],</small>
 <strong>פקיד ואפקינהו מבי מדרשא</strong> <small>[ציוה והוציאו אותם מבית המדרש]</small> כעונש. <strong>הוו כתבי קושייתא בפתקא ושדו התם</strong> <small>[היו כותבים קושיות בפתק והיו משליכים לשם,</small> לבית המדרש], <strong>דהוה מיפריק מיפריק</strong> <small>[</small>בעיה זו <small>שהיתה נפתרת היתה נפתרת],</small> <strong>דלא הוו מיפריק כתבי פירוקי ושדו</strong> <small>[זה שלא</small> יכלו <small>לפתור היו</small> הם <small>כותבים פתרונות וזורקים].</small> <strong>אמר להו</strong> <small>[להם]</small> <strong>ר' יוסי</strong> לחכמים: <strong>תורה</strong> נמצאת <strong>מבחוץ ואנו מבפנים?</strong> הלוא הם גדולי התורה!
 <strong>אמר להן רבן שמעון בן גמליאל: ניעיילינהו</strong> <small>[נכניס אותם],</small> <strong>מיהו ניקנסינהו דלא נימרו שמעתא משמייהו</strong> <small>[אולם נקנוס אותם שלא יאמרו דבר הלכה משמם].</small> <strong>אסיקו</strong> <small>[העלו]</small> <strong>לר' מאיר</strong> את הכינוי <strong>"אחרים", ולר' נתן</strong> כינו <strong>"יש אומרים". אחוו להו בחלמייהו: זילו פייסוהו</strong> <small>[</small>קראו <small>להם בחלומם: לכו פייסוהו]</small> את <strong>רבן שמעון בן גמליאל, ר' נתן אזל</strong> <small>[הלך],</small> <strong>ר' מאיר לא אזל</strong> <small>[הלך],</small> כי <strong>אמר</strong> בליבו: <strong>דברי חלומות לא מעלין ולא מורידין. כי אזל</strong> <small>[כאשר הלך]</small> <strong>ר' נתן, אמר ליה</strong> <small>[לו]</small> <strong>רבן שמעון בן גמליאל: נהי דאהני לך קמרא דאבוך</strong> <small>[אם אמנם הועיל לך חגורת הפאר של אביך]</small> שהיה ראש הגולה בבבל <strong>למהוי</strong> <small>[להיות]</small> <strong>אב בית דין, שויניך נמי</strong> <small>[יעשה אותך גם כן]</small> <strong>נשיא?!</strong>
 לאחר זמן <strong>מתני ליה</strong> <small>[היה שונה לו]</small> <strong>רבי לרבן שמעון בריה</strong> <small>[בנו],</small> <strong>אחרים אומרים: אילו</strong> (אילו לא) <strong>היה תמורה</strong>
## דף יד.
 <strong>לא היה קרב.</strong> שכל קרבן שאי אפשר לעשותו תמורה אינו ראוי להקרבה. <strong>אמר לו</strong> בנו: <strong>מי הם הללו</strong> אותם אחרים <strong>שמימיהם אנו שותים ושמותם אין אנו מזכירים? אמר ליה</strong> <small>[לו]:</small> אלה היו <strong>בני אדם שבקשו לעקור כבודך וכבוד בית אביך.</strong>
 <strong>אמר ליה</strong> <small>[לו]</small> בנו בלשון הכתוב: <strong>"גם אהבתם גם שנאתם גם קנאתם כבר אבדה"</strong> (קהלת ט, ו), כלומר שכבר מתו אותם חכמים ואפשר להזכיר את שמם! <strong>אמר ליה</strong> <small>[לו]</small> רבי: הלוא נאמר <strong>"האויב תמו חרבות לנצח"</strong> (תהלים ט, ז), כלומר אף על פי שאנשי האויב תמו, בכל אופן מקומותיהם נשארים חרבות לנצח, ואף אלו החכמים אין להזכירם למרות שמתו כבר. <strong>אמר ליה</strong> <small>[לו]:</small> <strong>הני מלי היכא דאהנו מעשייהו</strong> <small>[דברים אלה</small> אמורים <small>במקום שהועילו מעשיהם]</small> והצליחו, לכן מחריבים את מקומותיהם, ואילו אותם <strong>רבנן</strong> <small>[חכמים]</small> <strong>לא אהנו מעשייהו</strong> <small>[הועילו מעשיהם]</small> ולא קרה שום דבר! <strong>הדר אתני ליה</strong> <small>[חזר</small> ו<small>השנה לו]</small> בלשון זו, <strong>אמרו משום</strong> (בשם) <strong>ר' מאיר: אילו היה תמורה לא היה קרב. אמר רבא: אפילו רבי דענוותנא הוא</strong> <small>[שהיה ענוותן]</small> <strong>תנא</strong> <small>[שנה]</small> <strong>"אמרו משום ר' מאיר",</strong> אבל <strong>"אמר ר' מאיר" לא אמר.</strong>
 <big>א</big> <strong>אמר ר' יוחנן: פליגו</strong> <small>[נחלקו]</small> <strong>בה</strong> במחלוקת זו <strong>רבן שמעון בן גמליאל ורבנן</strong> <small>[וחכמים],</small> <strong>חד</strong> <small>[אחד</small> מהם<small>]</small> <strong>אמר: סיני</strong> (חכם בקי גדול) <strong>עדיף, וחד</strong> <small>[ואחד</small> מהם<small>]</small> <strong>אמר: עוקר הרים</strong> (חכם חריף ביותר) <strong>עדיף.</strong> ומספרים שהבעיה הזו לא היתה רק בעיה עיונית אלא פעם היא נעשתה בעיה מעשית.
 <strong>רב יוסף</strong> היה <strong>סיני</strong> ואילו <strong>רבה</strong> היה <strong>עוקר הרים, שלחו</strong> מבבל <strong>לתמן</strong> <small>[לשם</small> לארץ ישראל<small>]:</small> <strong>איזה מהם קודם? שלחו להו</strong> <small>[להם]</small> בתשובה: <strong>סיני עדיף,</strong> ש<strong>אמר מר</strong> <small>[החכם]:</small> <strong>הכל צריכין למרי חטיא</strong> <small>[את בעל החיטים],</small> ומכיון שיש בידו הרבה הלכות ברורות הרי הוא עדיף, <strong>ואפילו הכי</strong> <small>[כך]</small> <strong>לא קביל</strong> <small>[קיבל]</small> <strong>רב יוסף עליה</strong> <small>[עליו]</small> את הגדולה, ו<strong>מלך</strong> (התמנה ראש ישיבה) <strong>רבה עשרין ותרתי שנין</strong> <small>[עשרים ושתים שנה],</small> <strong>והדר</strong> <small>[ואחר חזר]</small> ו<strong>מלך</strong> התמנה לראשות הישיבה <strong>רב יוסף.</strong> ומעירים: <strong>וכל</strong> אותן <strong>שני</strong> <small>[השנים]</small> ש<strong>מלך רבה</strong> והיה ראש הישיבה, <strong>רב יוסף אפילו אומנא לביתיה</strong> <small>[</small>את <small>מקיז הדם לביתו]</small> <strong>לא חליף</strong> <small>[היה מזמין]</small> אלא היה הולך אליו, משום שנזהר שלא לקחת לעצמו גדולה כלל שלא לפגוע ברבה.
  מספרים כי <strong>אביי ורבא ור' זירא ורבה בר מתנה הוו יתבי והוו צריכי רישא</strong> <small>[היו יושבים</small> כחבורה אחת <small>והיו צריכים ראש]</small> לחבורתם, <strong>אמרי</strong> <small>[אמרו]:</small> <strong>כל דאמר מלתא</strong> <small>[שיאמר דבר]</small> <strong>ולא מפריך</strong> <small>[ישבר]</small> לא יפרך על ידי קושיות, <strong>להוי רישא</strong> <small>[שיהיה הראש].</small> <strong>דכולהו איפריך</strong> <small>[של כולם הופרך],</small> ושל <strong>אביי לא איפריך</strong> <small>[הופרך].</small> <strong>חזייה</strong> <small>[ראה בו]</small> <strong>רבה לאביי דגבה רישא</strong> <small>[שהורם ראשו],</small> <strong>אמר ליה</strong> <small>[לו]:</small> <strong>נחמני, פתח ואימא</strong> <small>[ואמור]</small> את שיעורך, שקרא לו לאביי בשמו הפרטי ולא בכינוי שלו.
 <strong>איבעיא להו</strong> <small>[נשאלה להם]:</small> <strong>ר' זירא ורבה בר רב מתנה הי מנייהו</strong> <small>[איזה מהם]</small> <strong>עדיף?</strong> וצדדי השאלה היו: <strong>ר' זירא</strong> היה <strong>חריף ומקשה, ורבה בר רב מתנה</strong> היה <strong>מתון</strong> ולא חריף כל כך, אבל בסוף היה מסכם <strong>ומסיק</strong> שמועות כראוי, <strong>מאי</strong> <small>[מה]</small> עדיף ביניהם? שאלה זו לא נפתרה ונשארה ב<strong>תיקו</strong> <small>[תעמוד]</small> השאלה במקומה.
